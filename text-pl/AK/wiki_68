<doc id="1897753" url="https://pl.wikipedia.org/wiki?curid=1897753" title="Kasata klasztorów w zaborze rosyjskim">
Kasata klasztorów w zaborze rosyjskim

Kasata klasztorów na ziemiach zabranych i w Królestwie Polskim – kasata klasztorów katolickich zgromadzeń zakonnych, przeprowadzona w XIX wieku przez władze rosyjskie i władze kościelne na ziemiach zabranych i w Królestwie Polskim.
Kasata klasztorów w Królestwie Polskim w 1819.
Papież Pius VII wydał w 1818 bullę "Ex imposita Nobis", wprowadzając nowy podział diecezji w Królestwie Polskim. Wykonawcą jej postanowień mianował prymasa Franciszka Malczewskiego, którego upoważnił do kasaty kilku kolegiat i bogatszych klasztorów w celu uposażenia istniejących biskupstw i udotowania nowo powołanych: sandomierskiego i podlaskiego.
Projekt kasaty przygotowali minister Stanisław Kostka Potocki (główny jej inicjator) i Stanisław Staszic. Zakładał on likwidację 30 klasztorów męskich i 8 żeńskich. Biskup Malczewski był przeciwny przeprowadzeniu tak szerokiej akcji likwidacyjnej. Naciskany przez Potockiego, biskupa Szczepana Hołowczyca, Antoniego Melchiora Fijałkowskiego, Antoniego Kotowskiego, prawdopodobnie nie do końca już świadomy, podpisał 17 kwietnia 1819 dekret kasacyjny. Na mocy dekretu skasowano m.in.: opactwo cystersów w Sulejowie, opactwo cystersów w Wąchocku, opactwo benedyktynów na Świętym Krzyżu, opactwo benedyktynów w Sieciechowie, klasztory norbertanów w Witowie i Hebdowie, klasztor bożogrobców w Miechowie, klasztor kamedułów w Szańcu.
Komisja Rządowa Wyznań i Oświecenia Publicznego delegowała Samuela Bogumiła Lindego, który zabezpieczał cenne księgozbiory bibliotek supremowanych klasztorów, przesyłając je do Warszawy.
Namiestnik królewski Józef Zajączek powołał 3 kwietnia 1819 deputację kontrolującą wpływy ze zniesionych placówek, a 26 czerwca zmienił stan prawny ich dóbr. Dekretem z 16 sierpnia 1822 roku przejęto na poczet ogólnego funduszu religijnego dochody ze skasowanych placówek.
Kasata klasztorów na ziemiach zabranych.
W Imperium Rosyjskim w 1801 utworzono w Petersburgu Kolegium Duchowne, które sprawowało nadzór nad zakonami katolickimi działającymi w tym państwie. W latach 20. XIX wieku zgodnie z zaleceniami Siergieja Uwarowa o jedności narodowej, politycznej i religijnej Rosji, rozpoczęto przygotowania do kasaty zakonów katolickich.
Od 1823 utrudniano przyjmowanie nowicjuszy. Ukaz cesarza Mikołaja I z 1832 roku z ogólnej liczby 322 klasztorów na Podolu, Wołyniu, Litwie, Polesiu i Białorusi zlikwidował 194, pozostawiając 128. Wraz z klasztorami znoszono prowadzone przez nie szkoły średnie i parafialne. W latach 1836–1843 skasowano 6 klasztorów bonifratrów, zajmujących się szpitalnictwem, oraz 12 domów misjonarzy, prowadzących seminaria duchowne. W 1832 klasztory pozbawione zostały egzempcji i zostały poddane jurysdykcji miejscowych biskupów. Od 1842 biskupi sprawowali jurysdykcję nad klasztorami przez wizytatorów mianowanych przez ministra. W tym też roku skarb państwa przejął majątki klasztorne (jak też majątki biskupie i kapitulne). W 1844 wprowadzono zakaz kształcenia kleryków we własnych klasztorach. W 1850 wydano nakaz likwidacji klasztorów, w których przebywało poniżej 8 zakonników. W latach 1847–1860 skasowano 36 klasztorów.
Po upadku powstania styczniowego władze rosyjskie przeprowadziły ostatnią falę kasacji w latach 1864-1868. Pozostawiły jedynie kilka klasztorów, w których mieli pozostać aż do śmierci zakonnicy z likwidowanych placówek.
Kasata klasztorów w Królestwie Polskim po powstaniu styczniowym.
W ramach represji za poparcie powstania styczniowego przez wielu księży zakonnych, braci i kleryków władze rosyjskie postanowiły zlikwidować klasztory w Królestwie Polskim. Projekt dekretu przygotował Władimir Czerkaskij, dyrektor Spraw Wewnętrznych i Oświecenia Publicznego, późniejszy przewodniczący Komitetu Urządzającego w Królestwie Polskim. 8 listopada 1864 cesarz Aleksander II Romanow wydał ukaz kasacyjny. Spośród 155 klasztorów męskich z 1 635 zakonnikami i 42 klasztorów żeńskich do likwidacji przeznaczono 110 klasztorów męskich i 4 żeńskie – z tej liczby 39 za udział w powstaniu, a 71 z powodu niewielkiej liczby zakonników (poniżej 8).
Pozostałe 45 klasztory męskie i 38 żeńskich podzielono na etatowe (25 męskich i 10 żeńskich) oraz ponadetatowe (20 męskich i 28 żeńskich). Klasztory etatowe posiadały najwyżej do 14 zakonników (z wyjątkiem konwentu paulinów na Jasnej Górze). Klasztory ponadetatowe nie mogły przyjmować nowicjuszy. Gdy liczba zakonników w klasztorach ponadetatowych spadała poniżej 8, ulegały one likwidacji. Utrzymanie wszystkich klasztorów przeszło na skarb państwa.
Niektóre budynki klasztorne przejmowane były przez biskupów na cele diecezjalne, na rezydencje, seminaria itp. W wielu ulokowano instytucje państwowe. Wiele gmachów niszczało.
30 stycznia 1865 roku kardynał Giacomo Antonelli wysłał notę ambasadorowi rosyjskiemu przy Stolicy Apostolskiej Feliksowi Meyendorfowi, gdzie udowadniał nielegalność ukazu z 8 listopada 1864 roku w świetle prawa międzynarodowego i jego sprzeczność z konkordatem z 1847 roku. Spowodowało to pogorszenie stosunków Imperium Rosyjskiego z Watykanem, co doprowadziło ostatecznie do ich zerwania w 1866 roku. 6 kwietnia 1865 roku papież podjął decyzję o zezwoleniu biskupom przejęcia władzy nad zakonnikami w Królestwie Polskim.

</doc>
<doc id="1897754" url="https://pl.wikipedia.org/wiki?curid=1897754" title="Apostolstwo świeckich">
Apostolstwo świeckich

Apostolstwo świeckich – uczestnictwo świeckich w posłannictwie zbawczym Chrystusa oraz realizowanie apostolstwa w świecie.
Historia.
Świeccy członkowie pierwotnego Kościoła od początku czuli się odpowiedzialni za głoszenie ewangelii. Świadectwo o udziale świeckich w decydowaniu o sprawach Kościoła daje Św. Cyprian, który jako biskup niczego nie postanawiał bez zgody ludu.
Po edykcie mediolańskim, kiedy zaczęła wzrastać liczba przystępujących do Kościoła, uwidoczniła się niewiedza religijna oraz słabnąca gorliwość. Odtąd laikat uważany był za klasę niższą, nierzadko pogardzaną w Kościele.
W średniowieczu, kiedy Kościół znajdował się pod wpływem feudalizmu, rola świeckich ograniczała się do słuchania księży i biskupów. W okresie reformacji pogłębił się stan marginalizacji świeckich w Kościele, niemniej jednak niektóre zakony (jezuici, pijarzy) przygotowywały świeckich do apostolstwa (Sodalicja Mariańska).
O apostolstwie świeckich zaczęto myśleć po rewolucji francuskiej, m.in. papieże Pius IX czy Leon XIII (w Rerum novarum). Widać było też oddolne poruszenie Kościoła w tym kierunku, jak np. powstanie Opus Dei, którego przesłaniem jest powszechne posłanie do świętości i apostolstwa. Pius XII pisał o powszechnym obowiązku apostolstwa w Summi pontificatus w 1939, oraz w 1951 i 1957, na I i II Kongresie Apostolatu Świeckich.
Jan XXIII powołał Komisję Apostolstwa Wiernych, której zadaniem było przygotowanie materiałów do dyskusji nad zagadnieniem podczas obrad Soboru Watykańskiego II. Dokumenty soborowe także poruszyły temat apostolstwa świeckich (Lumen gentium oraz Apostolicam actuositatem. Paweł VI traktował wcielanie nauki soboru o apostolstwie świeckich jako swoje ważne zadanie.
Obecnie.
Dziś apostolstwo świeckich oznacza przede wszystkim apostolstwo bycia zwykłym uczciwym obywatelem, który dając przykład moralnie spójnego życia nie boi się także mówić o swojej wierze w swoim otoczeniu.
Po Soborze Watykańskim II większe znaczenie zyskały także świeckie ruchy i wspólnoty. Ich celem jest włączenie jednostki do wspólnoty Kościoła przez wspólną modlitwę oraz podejmowane grupowo zadania.
Przykłady:
Benedykt XVI mówił np. do młodych w Brazylii:
Jednym z prekursorów apostolstwa ludzi świeckich był św. Wincenty Pallotti.

</doc>
<doc id="1897756" url="https://pl.wikipedia.org/wiki?curid=1897756" title="BMW F10">
BMW F10



</doc>
<doc id="1897766" url="https://pl.wikipedia.org/wiki?curid=1897766" title="Funkcja specjalna">
Funkcja specjalna



</doc>
<doc id="1897768" url="https://pl.wikipedia.org/wiki?curid=1897768" title="Białoruś na Letnich Igrzyskach Olimpijskich 2000">
Białoruś na Letnich Igrzyskach Olimpijskich 2000

Białoruś na Letnich Igrzyskach Olimpijskich 2000 reprezentowało 139 zawodników (72 mężczyzn i 67 kobiet).
Skład kadry.
Boks.
Waga lekkopółśrednia
Gimnastyka.
Mężczyźni.
Wielobój indywidualnie
Wielobój drużynowo
Ćwiczenia na podłodze
Skok
Poręcz
Drążek
Kółka
Koń z łęgami 
Skoki na trampolinie
Kobiety.
Wielobój indywidualnie
Wielobój drużynowo
Ćwiczenia na podłodze
Skok
Poręcz
Równoważnia
Gimnastyka artystyczna indywidualnie
Gimnastyka artystyczna drużynowo
Skoki na trampolinie
Judo.
Mężczyźni
Kajakarstwo.
Mężczyźni.
C-1 500 m
Kobiety.
K-2 500 m
K-4 500 m
Lekkoatletyka.
Mężczyźni.
800 m
400 m ppł
Chód na 20 km
Chód na 50 km
Skok wzwyż 
Pchnięcie kulą
Rzut dyskiem
Rzut młotem
Rzut oszczepem 
Kobiety.
800 m 
sztafeta 4 × 400 m 
Chód na 20 km
Skok wzwyż
Trójskok
Pchnięcie kulą
Rzut dyskiem
Rzut młotem
Siedmiobój 
Łucznictwo.
Kobiety indywidualnie:
Pięciobój.
Mężczyźni
Kobiety
Pływanie.
Mężczyźni.
50 m stylem dowolnym
100 m stylem dowolnym
200 m stylem dowolnym
400 m stylem dowolnym
1500 m stylem dowolnym
Sztafeta 4 x 100 m stylem dowolnym
Sztafeta 4 x 200 m stylem dowolnym
100 m stylem grzbietowym
200 m stylem grzbietowym
Kobiety.
50 m stylem dowolnym
100 m stylem dowolnym
200 m stylem dowolnym
400 m stylem dowolnym
Pływanie synchroniczne.
Duety:
Skoki do wody.
Mężczyźni.
Trampolina 3 m
Kobiety.
Trampolina 3 m
Strzelectwo.
Mężczyźni.
Pistolet pneumatyczny 10 m 
Pistolet szybkostrzelny 25 m
Pistolet 50 m
Karabin pneumatyczny 10 m
Karabin małokalibrowy 3 postawy 50 m 
Karabin małokalibrowy leżąc 50 m
Kobiety.
Pistolet pneumatyczny 10 m
Pistolet 25 m
Karabin pneumatyczny 10 m
Karabin małokalibrowy 3 postawy 50 m
Szermierka.
Mężczyźni.
Szpada
Szpada
Szabla
Tenis stołowy.
Mężczyźni.
Singiel
Debel
Kobiety.
Singiel
Debel
Tenis ziemny.
Mężczyzn.
Singiel
Debel
Kobiety.
Singiel
Debel
Wioślarstwo.
Kobiety.
Jedynka
ósemka
Żeglarstwo.
Mężczyźni.
Klasa 470
Laser
Kobiety.
Europa

</doc>
<doc id="1897770" url="https://pl.wikipedia.org/wiki?curid=1897770" title="Basket Trapani">
Basket Trapani

Club Sportivo Pallacanestro Trapani Ssd Arl - włoski zawodowy klub koszykarski z siedzibą w Trapani. Klub założono w 1962 roku, ale w 1997 musiał ogłosić bankructwo, wycofać się z ligi i jako nowy podmiot uzyskać zgodę na grę w rozgrywkach.
Historia.
Klub z Trapani od 1962 roku powoli budował klub na miarę awansu do Lega Basket A. W końcu los się do nich uśmiechnął w sezonie 1989/90, kiedy Pallacanestro awansował z Serii B1 do Serii A2 (z trzeciej do drugiej ligi).
Sezon na zapleczu ekstraklasy nie był najlepszy, bo w fazie zasadniczej koszykarze tego zespołu zajęli dopiero ósmą pozycję. Jednak w fazie play-off Pallacanestro zdołało wywalczyć historyczny awans do Serie A1. 
Klub natychmiast zainwestował wielkie pieniądze w celu pozyskania dobrych koszykarzy. Jednym z nich był Wendell Alexis.
Klub jednak nie osiągnął zamierzonego celu i mimo inwestycji zespół zajął trzecie miejsce od końca i w fazie play-out spadł z rozgrywek. Dalsze losy były tego konsekwencją.
Klub z roku na rok miał coraz to większe problemy finansowe, a w 1996 roku spadł nawet do Serii B1. Rok później ogłosił bankructwo i powołał nowy podmiot - Basket Trapani.
W klubie grali m.in. Wendell Alexis, Augusto Binelli i Riccardo Morandotti.

</doc>
<doc id="1897771" url="https://pl.wikipedia.org/wiki?curid=1897771" title="Ulike.net">
Ulike.net

ulike.net (dawniej: u-lik.com) – serwis społecznościowy, w ramach którego użytkownicy oceniają, a także korzystają z rekomendacji dotyczących wszelkiego rodzaju twórców, ich dzieł oraz innych zagadnień związanych z kulturą. Serwis jest współtworzony przez jego użytkowników, którzy mogą edytować już istniejące, a także dodawać nowe „kluby”, reprezentujące poszczególnych artystów bądź ich dzieła. Strona jest dostępna w dwóch wersjach językowych: angielskiej i francuskiej.
Zasady działania.
Klub.
Klub to szczegółowy opis każdego obiektu (takiego jak artysta, płyta, piosenka, film, książka itd.) zgromadzonego w bazie danych serwisu, zawierający określone dane (na przykład w przypadku filmu: obsada, nazwisko reżysera, rok produkcji, plakat itp.), jak również opinie użytkowników. Kluby mogą być edytowane przez użytkowników serwisu (którzy mogą również określać ich związek z innymi klubami), w prosty sposób można również utworzyć nowe kluby. W tym miejscu można także uzyskać dane na temat popularności danego obiektu, a także sugestie dotyczące sąsiadów (tj. podobnych obiektów) oferowane przez specjalny algorytm.
Kluby są dostępne przez wyszukiwarkę, a także według określonych kategorii (najbardziej lub najmniej popularne, najnowsze, najbardziej kontrowersyjne, losowe); mogą być także grupowane według słów kluczowych (tagów).
Oceny.
Każdy klub może być oceniany przez użytkownika. Istnieje 5 możliwych ocen, od najwyższej do najniższej: "Hall of Fame, Like, Interest, Dislike" i "Hall of Shame".
Sugestie.
Na podstawie ocen nadawanych określonym obiektom tworzone są dla każdego użytkownika sugestie dotyczące innych obiektów, które mogą okazać się dla niego interesujące. Ponadto sugerowane są także profile bliźniąt, czyli użytkowników o najbardziej zbliżonych preferencjach.
Profile użytkowników.
Każdy z użytkowników tworzy swój profil, na którym może zamieścić kilka słów o sobie (w różnych językach), informacje na temat znajomości języków, czy dostępności użytkownika na innych serwisach. Profil zawiera także najbardziej ulubione przez użytkownika kluby, wizerunki jego znajomych, shoutbox oraz inne elementy.
Historia.
Strona działa od 2006 roku. Początkowo funkcjonowała jako u-lik.com, od 2008 roku otrzymała nowy interfejs oraz nazwę: ulike.net.
Linki zewnętrzne.
ulike.net

</doc>
<doc id="1897772" url="https://pl.wikipedia.org/wiki?curid=1897772" title="Wit Apostolakis-Gluziński">
Wit Apostolakis-Gluziński

Wit Apostolakis-Gluziński (ur. 12 maja 1997 w Warszawie) – polski aktor dubbingowy. Syn aktorki i reżyserki dubbingu Anny Apostolakis.

</doc>
<doc id="1897773" url="https://pl.wikipedia.org/wiki?curid=1897773" title="Sirventes">
Sirventes

Sirventes lub serventes, także "sirventois" – rodzaj pieśni popularnej w poezji prowansalskiej pisanej przez trubadurów i truwerów w stylu "canso". Tematyka "sirventes" związana była z moralnością, polityką i literaturą; zazwyczaj miała też charakter satyryczny i pisana była z perspektywy żołdaka ("sirven" – "servant", "sługa"). Częstym zjawiskiem było wykorzystywanie już istniejących melodii (rodzaj kontrafaktury).
Najsłynniejsze "sirventes" napisane zostały przez Bertrana de Born.

</doc>
<doc id="1897774" url="https://pl.wikipedia.org/wiki?curid=1897774" title="Serventes">
Serventes



</doc>
<doc id="1897775" url="https://pl.wikipedia.org/wiki?curid=1897775" title="Serventois">
Serventois



</doc>
<doc id="1897779" url="https://pl.wikipedia.org/wiki?curid=1897779" title="Irina Czeluszkina">
Irina Czeluszkina

Irina Czeluszkina, ros. Ирина Сергеевна Челушкина, serb. Irina Čeluškina (ur. 1 lutego 1961 w Chersoniu) – ukraińska szachistka, reprezentantka Jugosławii od 1998, następnie Serbii i Czarnogóry, a obecnie Serbii, arcymistrzyni od 1992 roku.
Kariera szachowa.
Pomiędzy 1982 a 1991 r. pięciokrotnie startowała w finałach indywidualnych mistrzostw Związku Radzieckiego. W 1989 r. zajęła III m. (za Zsuzsą Verőci i Alisą Gallamową) w kołowym turnieju w Belgradzie. Dwukrotnie uczestniczyła w turniejach międzystrefowych (eliminacji mistrzostw świata kobiet), zajmując XI (Azow 1990) i dzielone XXII miejsce (Subotica 1991).
Od 1999 r. wielokrotnie brała udział w finałach indywidualnych mistrzostw Jugosławii, Serbii i Czarnogóry oraz Serbii, zdobywając m.in. cztery złote (1999, 2001, 2005, 2006), srebrny (2007) oraz trzy brązowe (2000, 2002, 2009) medale. Była również wielokrotną uczestniczką cyklicznych międzynarodowych kobiecych turniejów w Belgradzie, zwyciężając w 2001 i 2002 r. oraz dzieląc I m. w 2005 (wspólnie z Swietłaną Pietrenko, Gabrielą Olarasu i Ljilją Drljević) oraz 2009 r. (wspólnie z Aną Benderac). W 2008 r. podzieliła II m. (za Milošem Pavloviciem, wspólnie z m.in. Boško Abramoviciem i Dušanem Rajkoviciem) w otwartym turnieju w Belgradzie.
Wielokrotnie reprezentowała Ukrainę, Serbię i Czarnogórę oraz Serbię w rozgrywkach drużynowych, m.in.:
Najwyższy ranking w dotychczasowej karierze osiągnęła 1 lipca 2000 r., z wynikiem 2415 punktów zajmowała wówczas 31. miejsce na światowej liście Międzynarodowej Federacji Szachowej.

</doc>
<doc id="1897781" url="https://pl.wikipedia.org/wiki?curid=1897781" title="Łukasz Janik">
Łukasz Janik

Łukasz Janik (ur. 17 grudnia 1985 w Jeleniej Górze) – polski bokser wagi juniorciężkiej.
Kariera amatorska.
Łukasz Janik swoją karierę bokserską rozpoczął w wieku 15 lat, w klubie MKS Jelenia Góra. Jego pierwszym trenerem był Zenon Kaczor. Po dwóch latach, w związku z upadłością MKS, przeszedł do klubu Mechanik w tym samym mieście. Przez 6 lat będąc reprezentantem tego zespołu, trafił do kadry narodowej. Zdobył sześć tytułów mistrza Polski w różnych kategoriach wagowych.
W 2006 zdobył mistrzostwo Polski seniorów w boksie amatorskim w wadze ciężkiej oraz wicemistrzostwo Unii Europejskiej. Jako amator stoczył około 120 walk, z czego ponad 100 wygrał przed czasem.
Kariera zawodowa.
W grudniu 2006 roku podpisał pierwszy zawodowy kontrakt, z niemiecką grupą promotorską Wilfireda Sauerlanda.
16 grudnia 2006 zadebiutował na zawodowym ringu, pokonując przez techniczny nokaut w 3 rundzie, Belga Abdelhadiego Hanine'a.
17 maja 2008 stoczył swoją ostatnią walkę w grupie promotorskiej Sauerlanda. Po 6-rundowym pojedynku zwyciężył jednogłośnie na punkty Zambijczyka Leona Nzamę. W sumie jako bokser niemieckiego managera stoczył 10 walk, z czego wszystkie wygrał.
W grudniu 2008 roku podpisał kontrakt z polską grupą promotorska Bullit Knockout Promotions.
13 grudnia 2008 po raz pierwszy stoczył walkę przed polską publicznością, pokonując Słowaka Petera Oraveca w 1 rundzie przez techniczny nokaut.
24 października 2009, na gali w Łodzi, gdzie walką wieczoru był pojedynek pomiędzy Andrzejem Gołotą i Tomaszem Adamkiem, po 15 wygranych z rzędu, Janik przegrał walkę z Mateuszem Masternakiem w 5 rundzie przez techniczny nokaut.
15 maja 2010 wystąpił na gali w Łodzi przed pojedynkiem wieczoru pomiędzy Krzysztofem Włodarczykiem a Giacobbe Fragomenim. W 4 rundzie, przez nokaut pokonał Włocha Michele Di Meo.
12 czerwca 2010 Łukasz Janik odniósł 20 zwycięstwo na zawodowym ringu. Po 8 rundach pokonał jednogłośnie na punkty Węgra Gabora Halasza.
23 października zmierzył się z byłym rywalem Wojciecha Bartnika Princem Anthonym Ikeji. Już w 25 sekundzie pierwszej rundy pojedynku Polak był liczony, jednak ostatecznie w tej samej odsłonie znokautował rywala odnosząc 21 zawodowe zwycięstwo.
2 kwietnia 2011 Janik pokonał w 2 rundzie przez nokaut Cristiana Dolzanelliego, zdobywając pas WBC Baltic Silver.
22 września 2012 po półtorarocznej przerwie od boksowania, spowodowanej konfliktem z promotorem Andrzejem Wasilewskim, Janik powrócił na ring, na gali we Wrocławiu. W 2 rundzie przez nokaut pokonał Romana Kracika.
8 grudnia 2012 Łukasz Janik pokonał jednogłośnie na punkty, w ośmiorundowym pojedynku, Ismaila Abdoula, stosunkiem punktowym 77:75, 80:73 oraz 77:76.
2 listopada 2013 Janik w pojedynku o wakujący tytuł Mistrza Świata federacji IBO, zmierzył się z Olą Afolabi. Po 12 rundowym pojedynku, sędziowie wypunktowali wygraną Brytyjczyka, stosunkiem dwa do remisu (114:114, 111:117 i 113:115). Była to druga porażka Łukasza Janika w zawodowej karierze.
5 grudnia 2014 na gali w Kopalni Soli w Wieliczce Janik pokonał przez nokaut w siódmej rundzie Argentyńczyka Franco Raula Sancheza (18-10-2).
22 maja 2015 w Moskwie przegrał przez techniczny nokaut w dziewiątej rundzie z Grigorijem Drozdem.
24 czerwca 2017 w Gdańsku przegrał przez nokaut w czwartej rundzie z Adamem Balskim.
Życie prywatne.
Po walce z Afolabim w 2013 uzależnił się od alkoholu i narkotyków. W listopadzie 2015 w Dublinie przeżył sepsę i przez dwa tygodnie był w śpiączce. Na początku 2016 miał dwa wypadki samochodowe, gdy stracił przytomność za kierownicą po biegu na Śnieżkę w Karpaczu. We wrześniu 2017 w hotelu we Wrocławiu dostał ataku padaczki, przez trzy dni był w śpiączce na oddziale intensywnej terapii i przeżył śmierć kliniczną.
23 października 2018 trafił do więzienia za nieodpracowanie godzin prac społecznych w związku z wypadkiem samochodowym w 2016. Sąd rejonowy w Jeleniej Górze skazał go na godziny prac społecznych za wypadek w Karpaczu, ponieważ wykryto w jego organizmie tetrahydrokannabinol.
Jako nawrócony chrześcijanin związał się z Kościołem Chrześcijańskim „Słowo Wiary”.

</doc>
<doc id="1897782" url="https://pl.wikipedia.org/wiki?curid=1897782" title="Baliwat (Ancien Régime)">
Baliwat (Ancien Régime)

Baliwat, seneszalia (fr. "bailliage", "sénéchaussée") – pojęcia synonimiczne, w przedrewolucyjnej Francji oznaczały jednostkę terytorialną, okręg administracyjny, skarbowy i sądowniczy oraz przypisany mu urząd. Określenie "baliwat" było bardziej rozpowszechnione na północy Francji, podczas gdy terminu "seneszalia" używano częściej na południu, zwłaszcza w Langwedocji, oraz w Bretanii. Nie istniała w tym względzie reguła, czego przykładem mogą być "północne" seneszalie Poitou, Artois, Boulonnais czy Ponthieu.
Na początku XIII w., za panowania Filipa II Augusta, upowszechniła się działalność baliwów, urzędników o charakterze wędrownym, którym król powierzał kontrolę sprawowania urzędu przez prewotów. Wiązało się to z odbywaniem uroczystych roków i rozpatrywaniem zażaleń od miejscowej ludności. Wraz z dużym powodzeniem tej instytucji baliwom przypisano stałe okręgi – "baliwaty" – w obrębie całej domeny królewskiej.
Baliwaty czy seneszalie dzieliły się na mniejsze okręgi prewotalne, na których czele stał prewot. W Normandii okręgom prewotalnym odpowiadały wicehrabstwa zarządzane przez wicehrabiów, który to tytuł oznaczał w tym wypadku urząd, książęcego funkcjonariusza i nie był powiązany ze szlachectwem. W Burgundii rolę okręgów prewotalnych pełniły kasztelanie z kasztelanami na czele.
Właściwemu dla danego baliwatu sądowi przewodniczył zastępca baliwa – "lieutenant général". Podlegały mu w pierwszej instancji sprawy o poważniejsze przestępstwa i sprawy szlachty. W drugiej instancji rozpatrywano apelacje od sądów prewotalnych. Od wyroków sądów baliwalnych przysługiwała apelacja do właściwego terytorialnie parlamentu.
W XVI w. edyktem króla Henryka II utworzono sześćdziesiąt dodatkowych sądów prezydialnych w niektórych spośród setek baliwatów i seneszalii. W 1764 r. liczba sądów prezydialnych wynosiła już 100.
Do połowy XVIII w. rozwój administracji pozbawił baliwaty pozasądowej części kompetencji, głównie na rzecz guberni ("gouvernements") i okręgów generalnych ("généralités").
U progu rewolucji francuskiej na bazie dotychczasowego podziału monarchii na baliwaty ustanowiono okręgi dla wyboru reprezentantów do Stanów Generalnych. Edykt królewski z 24 stycznia 1789 r. dzielił Francję na ponad 400 baliwatów wyborczych. W skomplikowanym systemie powiązań między okręgami baliwatom wyborczym pierwszego rzędu przysługiwało prawo bezpośredniego wyboru deputowanego, pozostałe zaś, baliwaty wyborcze drugiego rzędu, wyboru dokonywały za pośrednictwem tych pierwszych.
Do współczesności status baliwatu utrzymały w ramach monarchii brytyjskiej wyspy Jersey i Guernsey – wyspiarska część dawnego władztwa Normandii.

</doc>
<doc id="1897784" url="https://pl.wikipedia.org/wiki?curid=1897784" title="Seneszalia">
Seneszalia



</doc>
<doc id="1897786" url="https://pl.wikipedia.org/wiki?curid=1897786" title="Termostat akwarystyczny">
Termostat akwarystyczny

Termostat akwarystyczny – urządzenie służące w akwarystyce do utrzymywania zadanej temperatury wody w akwarium, występuje jako oddzielne urządzenie lub jako termostat zintegrowany z grzałką.

</doc>
<doc id="1897787" url="https://pl.wikipedia.org/wiki?curid=1897787" title="Baliwat">
Baliwat



</doc>
<doc id="1897788" url="https://pl.wikipedia.org/wiki?curid=1897788" title="Wiktor Sowa">
Wiktor Sowa

Wiktor Sowa (ur. 24 sierpnia 1941 w Luborzycach) – polski inżynier i urzędnik państwowy, działacz opozycji demokratycznej w PRL, w latach 1993–1996 wojewoda nowosądecki.
Życiorys.
Z wykształcenia jest inżynierem automatyki. W latach 1964–1982 zatrudniony w Nowotarskich Zakładach Przemysłu Skórzanego "Podhale", następnie w Zakładzie Drzewnym "Scanprodukt" w Podczerwonem oraz Spółdzielni Inwalidów "Harnaś". Był działaczem regionalnej NSZZ "Solidarność". Na początku stanu wojennego internowany.
Na początku lat 90. sprawował funkcję kierownika urzędu rejonowego w Nowym Targu. We wrześniu 1993 został mianowany przez premier Hannę Suchocką na stanowisko wojewody nowosądeckiego. Swoje obowiązki pełnił do 1996. W wyborach 1998 uzyskał mandat radnego Nowego Targu z ramienia koalicji Unii Wolności i UPR.
W 2006 m.in. przez dziennikarzy "Dziennika Polskiego" był pomawiany o współpracę z SB, został oczyszczony z tych zarzutów w postępowaniu sądowym. W 2016 Instytut Pamięci Narodowej wykonując orzeczenie Sądu Okręgowego w Krakowie, opublikował przeprosiny za przyczynienie się do rozpowszechniania fałszywych oskarżeń w tym zakresie

</doc>
<doc id="1897791" url="https://pl.wikipedia.org/wiki?curid=1897791" title="9 Dywizja Piechoty (LWP)">
9 Dywizja Piechoty (LWP)



</doc>
<doc id="1897792" url="https://pl.wikipedia.org/wiki?curid=1897792" title="Franciszek Teodor Ejsmond">
Franciszek Teodor Ejsmond

 
Franciszek Teodor Ejsmond (ur. 29 marca 1859 w Goździe, zm. 13 sierpnia 1931 w Warszawie) – polski malarz.
Życiorys.
Urodził się 29 marca 1859 roku w Goździe koło Radomia, jako syn Aleksandra (1834-1891) i Karoliny z Grudzińskich (1841-1864). Imię otrzymał zapewne po pradziadku – Franciszku Lizanowiczu. Po śmierci matki rodzina przeprowadziła się do majątku Krogulcza Mokra, który zakupili bracia Piotr i Aleksander Ejsmondowie. Tam też spędził dzieciństwo.
Studia odbywał w warszawskiej Akademii Sztuk Pięknych, a następnie (1879-1886) w Akademii w Monachium (w końcu października 1879 r. zgłosił się do Akademii Sztuk Pięknych - Naturklasse). Tam studiował u Gyuli Benczúra i Antonina Wagnera. Nawiązał przyjaźń z Julianem Fałatem i Józefem Brandtem. Cieszył się znacznym uznaniem i rozgłosem międzynarodowym. Do kraju powrócił w roku 1897. Był dyrektorem Towarzystwa Zachęty Sztuk Pięknych w Warszawie. W latach 1913-1918 był prezesem Polskiego Towarzystwa Artystycznego.
Nawiązywał do malarstwa holenderskiego i monachijskiego, pozostawał na uboczu rozwoju nowoczesnego malarstwa. Malował idealizowane i sentymentalne sceny rodzajowe z życia patriarchalnie ujętych chłopskich rodzin z udziałem dzieci ("Miłość macierzyńska", 1887). Jako zamiłowany myśliwy malował sceny z polowań, a także motywy wschodnie, portrety ("Portret starca z brodą", 1881), martwe natury, pejzaże i obrazy religijne.
Życie prywatne.
Miał bardzo liczne rodzeństwo - jego ojciec z 3 małżeństw pozostawił 15 dzieci. Ożenił się z Marią Wieniawską, córką znanego literata Juliana Wieniawskiego (o pseudonimie Jordan). Miał dwóch synów: Juliana, pisarza i Stanisława, malarza.
Spoczywa w rodzinnym grobowcu na cmentarzu Powązkowskim w Warszawie (kw. 194–I–16/17).

</doc>
<doc id="1897793" url="https://pl.wikipedia.org/wiki?curid=1897793" title="8 Dywizja Piechoty (LWP)">
8 Dywizja Piechoty (LWP)



</doc>
<doc id="1897794" url="https://pl.wikipedia.org/wiki?curid=1897794" title="Sylibinina">
Sylibinina



</doc>
<doc id="1897795" url="https://pl.wikipedia.org/wiki?curid=1897795" title="7 Dywizja Piechoty (LWP)">
7 Dywizja Piechoty (LWP)



</doc>
<doc id="1897796" url="https://pl.wikipedia.org/wiki?curid=1897796" title="6 Dywizja Piechoty (LWP)">
6 Dywizja Piechoty (LWP)



</doc>
<doc id="1897797" url="https://pl.wikipedia.org/wiki?curid=1897797" title="4 Dywizja Piechoty (LWP)">
4 Dywizja Piechoty (LWP)



</doc>
<doc id="1897798" url="https://pl.wikipedia.org/wiki?curid=1897798" title="Jan Eysymont (poeta)">
Jan Eysymont (poeta)

Jan Eysymont także Joannes Eisimont (ur. 1577 na Litwie, zm. 5 października 1610 w Wilnie) – polski poeta i tłumacz.
Życiorys.
Urodził się w rodzinie bojarów grodzieńskich. wykształcony w Akademii Wileńskiej, otrzymał stopień doktora w roku 1596. Domownik Mikołaja Krzysztofa „Sierotki” Radziwiłła. W roku 1603 ogłosił drukiem rozprawę o kontrowersjach religijnych. Przełożył na polski poemat łaciński Wawrzyńca Boyera "Carolomachia, cżyli zwycięstwo Zygmunta III w Inflantach pod Kircholmem nad Karolem X-ciem Sudermanii roku 1605 odniesione". Był także autorem poematu w języku polskim o pożarze Wilna. Zostawszy księdzem, był penitencjarzem w katedrze wileńskiej.

</doc>
<doc id="1897800" url="https://pl.wikipedia.org/wiki?curid=1897800" title="Leopold Eysymont">
Leopold Eysymont

Leopold Stanisław Eysymontt (ur. 25 listopada 1781 w Krukówku (powiat augustowski), zm. 27 kwietnia 1852 w Kozłowie pow. garwoliński, kapitan Wojska Polskiego, pisarz i ziemianin, syn Kazimierza i Anny z Nowickich.
Od czasu opublikowania III tomu Herbarza Uruskiego w 1906 roku podawano, że Leopold urodził się w Łomży, jako syn Augustyna i Barbary. Także prof. B. Hryniewiecki w swoim artykule biograficznym w PSB powołał się właśnie na to źródło. Dopiero 5 stycznia 2014 roku dzięki współpracy polskich genealogów Włodzimierza Sroczyńskiego i Sławomira Olczyka udało się znaleźć oryginalną metrykę ślubu, która jednoznacznie zweryfikowała tę nieprawdziwą, a obowiązującą przez ponad stulecie w literaturze fachowej, informację.
Życiorys.
Wywodził się ze szlachty powiatu grodzieńskiego. Uczył się w szkole wojskowej w Grodnie, a następnie na Uniwersytecie Wileńskim. 
W latach 1811–1812 służył pod dowództwem gen. H. Jominiego, . W randze kapitana przeszedł do armii Księstwa Warszawskiego. 
W roku 1832 osiadł w majątku rodzinnym w Kozłowie pow. garwoliński. Tam poświęcił się naukowej stronie rolnictwa. Z inspiracji Michała Oczapowskiego, w roku 1844 wydał pierwszą w Polsce książkę z dziedziny łąkoznawstwa i melioracji pt. "„Sztuczne skrapianie łąk, czyli nawadnianie ich przemysłowe, to jest praktyczna nauka zaprowadzenia i utrzymania łąk skrapialnych, oblewnych albo spławialnych z dodatkiem o zalewie albo zatopie łąk tudzież o obchodzeniu się z łąkami samorodnymi”". W latach następnych zbierał jeszcze materiały do statystyki rolniczej, lecz nie zdążył ich wydać.
Zmarł otoczony powszechnym szacunkiem 27 kwietnia 1852 roku w Kozłowie pow. garwoliński. Pochowany został w Parysowie.
Rodzina.
Miał sześcioro dzieci Karolinę Chmielewską, Mieczysława, Walerię Pniewską, marszałkową garwolińską, Józefę Abramowiczową, Alfreda Włodzimierza oraz Filipinę.

</doc>
<doc id="1897804" url="https://pl.wikipedia.org/wiki?curid=1897804" title="Lekkoatletyka na Igrzyskach Azji Południowej 2010">
Lekkoatletyka na Igrzyskach Azji Południowej 2010

Lekkoatletyka na Igrzyskach Azji Południowej 2010 – zawody lekkoatletyczne rozgrywane od 6 do 9 lutego 2010 podczas Igrzysk Azji Południowej w stolicy Bangladeszu – Dhace.
Rekordy.
Podczas zawodów ustanowiono dotychczas 7 krajowych rekordów w kategorii seniorów:

</doc>
<doc id="1897806" url="https://pl.wikipedia.org/wiki?curid=1897806" title="Zofia Ejsmond">
Zofia Ejsmond

Zofia Ejsmond, imię zakonne: Filomena (ur. ok. 1903/1904 – zm. 25 lutego 1993) – członkini zgromadzenia Sióstr Dominikanek w Moskwie (założonego w 1918 ), córka Władysława Ejsmonta.
Życiorys.
Urodziła się ok. 1900, w rodzinie szlacheckiej. Ukończyła gimnazjum w Moskwie, a następnie rozpoczęła studia w Konserwatorium Moskiewskim. Naukę przerwała i latem 1923 wstąpiła do Zgromadzenia Dominikanek. Już 8 marca 1924 została aresztowana przez OGPU w tzw. Sprawie katolików. 19 maja 1924 została skazana na 3 lata zsyłki do Obdorska w Kraju Narymskim. Żywiono się głównie mrożoną rybą, jedzoną na surowo. Pierwszy rok mieszkała sama u bogatego rybaka, mającego liczną rodzinę. Wraz z siostrą Magdaleną Komarowską nawróciły kilka rodzin rybackich na katolicyzm. Pracowała tam jako maszynistka w kantorze. Uwolniona 9 maja 1927 z ograniczeniem przemieszczania się na 3 lata. Zamieszkała w Krasnodarze, gdzie utrzymywała się z lekcji muzyki. 22 lipca 1929 złożyła śluby wieczyste i przyjęła imię zakonne Filomena. Jesienią 1930 wyjechała do Odessy, a następnie do Smoleńska. W 1931 wróciła do Moskwy i zatrudniła się w banku jako maszynistka. W marcu 1933 wyjechała do Riazania. Tam też 15 sierpnia tegoż roku została aresztowana i przewieziona do Moskwy, gdzie poddano ją śledztwu w kolejnej sprawie przeciwko katolikom. 16 listopada 1933 jedna z sióstr W. A. Chmielewa zeznała: „Główną cechą Zofii W. Ejsmont jest żarliwość w ratowaniu dusz. Jest bardzo aktywna, żywa i kocha wszystkie siostry”.
9 lutego 1934 została skazana na 8 lat łagru. Początkowo (od 1 czerwca 1934) osadzono ją na terenie Bamłagu w Swobodnym w obecnym obwodzie Amurskim. 2 lutego 1935 przeniesiono ją do Uchtpieczłagu, a w 1938 do Workutłagu. Zwolniona 23 czerwca 1942 z ograniczeniem na 3 lata przesiedlania się. Osiadła wtedy w obwodzie kujbyszewskim. W 1943 zamieszkała w Uralsku w zachodnim Kazachstanie. W marcu 1947 przeniosła się do Małojarosławca w obwodzie kałuskim, a już w kwietniu zamieszkała w Kałudze.
Ponownie aresztowana 30 listopada 1948 w kolejnej fali represji wobec katolików rosyjskich. 17 sierpnia 1949 skazana ma 10 lat łagru. Tym razem wysłana do Tajszetłagu, a następnie do Angrałagu w obwodzie irkuckim. Zwolniona przedterminowo 3 listopada 1954 i zesłana do Kazachstanu. Ostatecznie zwolniona 26 maja 1956.
Po zwolnieniu wyjechała do miasteczka Mejszagoła na Litwie, do Zgromadzenia Dominikanek, a następnie wraz z siostrami przeniosła się do Wilna, gdzie doczekała upadku Związku Sowieckiego i niepodległości Litwy. Zmarła w Wilnie 25 lutego 1993.

</doc>
<doc id="1897808" url="https://pl.wikipedia.org/wiki?curid=1897808" title="George Augustus Eliott">
George Augustus Eliott

George Augustus Eliott (ur. 25 grudnia 1717, zm. 6 lipca 1790) – oficer armii brytyjskiej, który odznaczył się dowodząc obroną podczas wielkiego oblężenia Gibraltaru.
Młodość.
Eliott urodził się w Wells House w pobliżu Stobs Castle w hrabstwie Roxburgh jako dziesiąty syn Gilberta Eliotta, 3. baroneta Stobs, i Eleanory, córki Williama Elliota z Wells. Jego ciotka Charlotte Elliot, siostra Eleanory, wyszła za mąż za Rogera Elliotta, innego gubernatora Gibraltaru.
Studiował na Uniwersytecie w Lejdzie, a następnie w "école militaire" w La Fère we Francji. W latach 1735–1736 służył w pruskiej armii.
W roku 1741 wstąpił do 2. Pułku Konnych Grenadierów Gwardii, w którym jego wuj, William Elliot z Wells, był wówczas podpułkownikiem i po którym Eliott odziedziczył stopień. W tej jednostce służył w kampaniach wojny o sukcesję austriacką w latach 1742–1748, był ranny podczas bitwy pod Dettingen i uczestniczył w bitwie pod Fontenoy.
8 września 1748 George poślubił Annę Pollexfen Drake (1726–1772), z bocznej linii potomkinię Sir Francisa Drake’a. Mieli dwoje dzieci:
Wojna siedmioletnia.
Eliott w latach 1756–1759 służył jako aide-de-camp króla Jerzego II. 10 marca 1759 został mianowany pułkownikiem 1 Pułku Kawalerii Lekkiej (później przemianowanego na 15 Pułk Dragonów, a następnie 15 Pułk Huzarów) i odznaczył się podczas kampanii w Niemczech, szczególnie zaś w bitwie pod Minden.
W 1759 został wyniesiony na stopień generała-majora i brał udział w ekspedycji na Kubę w roku 1762. Pieniądze, które wziął za zdobycie Hawany, pozwoliły mu na zakup posiadłości Heathfield w Sussex, skąd wziął się później jego szlachecki tytuł.
25 maja 1777 został mianowany gubernatorem Gibraltaru, na którym to stanowisku zastąpił Roberta Boyda, poprzedniego gubernatora.
Oblężenie Gibraltaru.
W lipcu 1779 Gibraltar został oblężony przez wojska hiszpańskie i francuskie. W sierpniu stało się jasne, że Hiszpanie chcą wziąć twierdzę głodem. Oblężenie trwało w konsekwencji od roku 1779 do 1783. Warty odnotowania jest bardzo lapidarny list George’a do żony z 21 września 1779 roku, w którym donosił: "„Nic nowego, G.A.E.”" (ang. "Nothing new, G.A.E.").
13 września 1782 Francuzi i przypuścili szturm generalny, w którym brało udział 70 000 ludzi, 50 jednostek pływających i 600 dział. Mimo ogromnej presji załoga utrzymała się na pozycjach i w roku 1783 oblężenie zostało zdjęte. 8 stycznia 1783 parlament brytyjski przesłał George’owi Eliottowi oficjalne podziękowania, a wkrótce został on kawalerem Orderu Łaźni.
Ostatnie lata.
Elliot wrócił do Anglii w roku 1787. Otrzymał tam 6 lipca tytuł szlachecki barona Heathfield z przydomkiem „Gibraltarski”.
W roku 1790 George ruszył drogą lądową do Gibraltaru, którego wciąż był gubernatorem, jednak w Niemczech zachorował i zatrzymał się w Akwizgranie by poddać się kuracji. Zmarł 6 lipca w domu przy Talbotstrasse w Akwizgranie, na udar mózgu (rzekomo z powodu wypicia zbyt dużej ilości wody mineralnej) i został pochowany w na miejscowym cmentarzu. Jeszcze w tym samym roku jego ciało zostało ekshumowane i przeniesione do Heathfield w East Sussex. Po kolejnych kilku latach szczątki Eliotta zostały ponownie wydobyte z grobu i ostatecznie złożone w kościele św. Andrzeja we wsi Buckland Monachorum w hrabstwie Devon.

</doc>
<doc id="1897812" url="https://pl.wikipedia.org/wiki?curid=1897812" title="3 Pułk Piechoty (LWP)">
3 Pułk Piechoty (LWP)



</doc>
<doc id="1897813" url="https://pl.wikipedia.org/wiki?curid=1897813" title="5 Pułk Piechoty (LWP)">
5 Pułk Piechoty (LWP)



</doc>
<doc id="1897815" url="https://pl.wikipedia.org/wiki?curid=1897815" title="9 Pułk Piechoty (LWP)">
9 Pułk Piechoty (LWP)



</doc>
<doc id="1897819" url="https://pl.wikipedia.org/wiki?curid=1897819" title="Stanisław Bajda">
Stanisław Bajda

Stanisław Bajda (ur. 21 stycznia 1944 w Reczpolu) – polski urzędnik państwowy, wicewojewoda (1994–1995) i wojewoda (1995–1997) przemyski. 
Życiorys.
Syn Jana. Ukończył studia na Akademii Rolniczej w Lublinie z tytułem inżyniera zootechnika. Był wiceprezesem Wojewódzkiego Komitetu Zjednoczonego Stronnictwa Ludowego w Przemyślu. W latach 1984–1989 był radnym Wojewódzkiej Rady Narodowej w Przemyślu, a od 1989 członkiem jej prezydium. 
1 lutego 1994 został powołany na stanowisko wicewojewody przemyskiego. 11 kwietnia 1995 został powołany na stanowisko wojewody przemyskiego z ramienia Polskiego Stronnictwa Ludowego, które to stanowisko sprawował do 19 grudnia 1997. Jego zastępcą na stanowisku wicewojewody został Jerzy Marcinko. W 2002 bez powodzenia kandydował do sejmiku podkarpackiego.

</doc>
<doc id="1897821" url="https://pl.wikipedia.org/wiki?curid=1897821" title="François-Thomas Germain">
François-Thomas Germain

François-Thomas Germain (ur. 1726, zm. 1791) – francuski złotnik znany z precyzyjnych wyrobów i oryginalnych projektów, pracował głównie na potrzeby dworu królewskiego Francji.
Kariera.
Pochodził z rodziny o długich tradycjach złotniczych. Złotnikami byli jego dziadek Pierre Garmain (1645-1684) i ojciec Thomas Germain (1673–1748), wykonujący srebra na dwór w Wersalu. Po jego śmierci przejął warsztat zatrudniający osiemdziesiąt osób, a wraz z nim królewską i arystokratyczną klientelę. Mianowany został królewskim złotnikiem i uzyskał prawo do zamieszkania w Luwrze. Wykonywał m.in. zastawy stołowe, kandelabry, kałamarze w stylu rokoka, a później klasycyzmu. Ze względu na świetną reputację swoje wyroby dostarczał również na dwory carski, portugalski i książętom niemieckim.
W 1765 Germain złamał reguły ustanowione przez gildię złotników, które zabraniały współpracy z kimkolwiek poza jej członkami. Tymczasem Germain zawarł umowę z bankierami, którzy mieli zapewnić mu płynność finansową w okresach, kiedy czekał na płatności od swoich klientów. Gildia doprowadziła go do bankructwa, co spowodowało pozbawienie go tytuły dostawcy dworu. Zmarł w nędzy i zapomnieniu w 1791 roku.
Dzieła.
Wiele przedmiotów wykonanych przez warsztat Germaina można dzisiaj oglądać w muzeach w USA (Metropolitan Museum of Art, J. Paul Getty Museum), Portugalii (Muzeum Calouste Gulbenkiana, Museu Nacional de Arte Antiga), Francji i Rosji.
Na aukcjach srebra wykonane przez Francois-Thomas's Germain'a, jego ojca i dziadka pojawiają się rzadko i osiągają zawrotne ceny. W 1996 roku na aukcji Sotheby's części z serwisu paryskiego z 1757 roku osiągnęły cenę od 80 tys. do 500 tys. dolarów. W 2004 roku na aukcji Sotheby's w Nowym Jorku sprzedano za 4 miliony dolarów słynne srebrne surtout (element dekoracyjny wykonywany ze srebra, porcelany, emalii lub kości słoniowej, stawiany w centralnej części stołu) z 1754 roku, przedstawiające scenę pościgu. Wykonane je na zlecenie książę Meklemburgii Christiana Ludwiga II. Przez wiele lat uważane było za zaginione i znane jedynie z XVIII-wiecznych źródeł. Przedmiot został odkryty po 250 latach w doskonałym stanie. Obecnie znajduje się w J. Paul Getty Museum w Los Angeles.

</doc>
<doc id="1897822" url="https://pl.wikipedia.org/wiki?curid=1897822" title="32 Pułk Piechoty (LWP)">
32 Pułk Piechoty (LWP)



</doc>
<doc id="1897824" url="https://pl.wikipedia.org/wiki?curid=1897824" title="33 Pułk Piechoty (LWP)">
33 Pułk Piechoty (LWP)



</doc>
<doc id="1897826" url="https://pl.wikipedia.org/wiki?curid=1897826" title="Sammy Mutahi">
Sammy Mutahi



</doc>
<doc id="1897827" url="https://pl.wikipedia.org/wiki?curid=1897827" title="36 Pułk Piechoty (LWP)">
36 Pułk Piechoty (LWP)



</doc>
<doc id="1897828" url="https://pl.wikipedia.org/wiki?curid=1897828" title="Upały w Europie (2003)">
Upały w Europie (2003)

Upały w Europie (2003) – w sierpniu 2003 roku zachodnią i południową Europę nawiedziła fala rekordowych upałów. Szczególnie nasiliły się we Francji, gdzie temperatura dochodziła do 44 stopni, tam też z powodu wysokiej temperatury zmarło 15 tys. osób. W wielu krajach zanotowano absolutne rekordy temperatur.
W Szwajcarii, gdzie w wyniku wysokich temperatur zmarło 975 osób, w miejscowości Grono koło Lukarny 11 sierpnia zmierzono +41,5 stopnia Celsjusza. W Wielkiej Brytanii, w Brogdale koło Faversham odnotowano +38,5 °C. W Portugalii, gdzie zmarło 2099 osób, w Amarlei 1 sierpnia było + 47,4 °C Również w Niemczech stwierdzono 300 zgonów.
Wczesne szacunki podawały, że w całej Europie zmarło 30–35 tys. ludzi ponad średnią umieralność w podobnym okresie, lecz po dokładniejszym opracowaniu danych liczbę ofiar wysokich temperatur ustalono na 52 tysiące z czego najwięcej, bo 18 tysięcy, zmarło we Włoszech (podawane bywają też dane o 70 tysiącach ofiar). Wysokie temperatury powodowały śmierć głównie u osób starszych i schorowanych. W Polsce nie prowadzono statystyk zgonów spowodowanych wysoką temperaturą.
Zdaniem naukowców, fala upałów, jaka nawiedziła Europę latem 2003 roku, była wywołana przez anomalie ocieplenia wód oceanicznych.

</doc>
<doc id="1897829" url="https://pl.wikipedia.org/wiki?curid=1897829" title="55 Pułk Piechoty (LWP)">
55 Pułk Piechoty (LWP)



</doc>
<doc id="1897830" url="https://pl.wikipedia.org/wiki?curid=1897830" title="60 Pułk Piechoty (LWP)">
60 Pułk Piechoty (LWP)



</doc>
<doc id="1897831" url="https://pl.wikipedia.org/wiki?curid=1897831" title="51 Pułk Piechoty (LWP)">
51 Pułk Piechoty (LWP)



</doc>
<doc id="1897833" url="https://pl.wikipedia.org/wiki?curid=1897833" title="2WLs50">
2WLs50



</doc>
<doc id="1897835" url="https://pl.wikipedia.org/wiki?curid=1897835" title="2WLs40">
2WLs40



</doc>
<doc id="1897838" url="https://pl.wikipedia.org/wiki?curid=1897838" title="9 Baza Materiałowo-Techniczna">
9 Baza Materiałowo-Techniczna



</doc>
<doc id="1897839" url="https://pl.wikipedia.org/wiki?curid=1897839" title="Wonderful Land">
Wonderful Land



</doc>
<doc id="1897840" url="https://pl.wikipedia.org/wiki?curid=1897840" title="30 Ośrodek Materiałowo-Techniczny">
30 Ośrodek Materiałowo-Techniczny



</doc>
<doc id="1897841" url="https://pl.wikipedia.org/wiki?curid=1897841" title="Dama z jednorożcem (cykl tapiserii)">
Dama z jednorożcem (cykl tapiserii)

Dama z jednorożcem (fr."La Dame à la licorne") – zespół sześciu późnogotyckich tapiserii utkanych we Flandrii z wełny i jedwabiu. Kartony tworzące projekty do tkanin zostały wykonane w Paryżu u schyłku XV stulecia. Cykl, którego tematem są ludzkie zmysły, jest jednym z najcenniejszych przykładów średniowiecznego tkactwa artystycznego w Europie.
Dzieje.
Nie jest znana pierwotna lokalizacja tapiserii. Herby na proporcach, jak również jednorożec i lew, są utożsamiane z rodem Le Viste, szczególnie z Jeanem Le Viste, który miał wykonać serię tapiserii jako prezent dla swej narzeczonej. Jean le Viste był znaczącym arystokratą na dworze króla Karola VII. Kartony tworzące projekty do tkanin zostały wykonane w Paryżu, natomiast realizacja dzieł miała prawdopodobnie miejsce w jednym z głównych centrów ówczesnego tkactwa w Południowych Niderlandach (Bruksela, Brugia, Tournai) u schyłku XV stulecia, pomiędzy 1485 a 1500. 
Gobeliny zostały odkryte w 1841 przez pisarza Prospera Mériméego w zamku w Boussac. Wśród historyków sztuki i osobistości z innych dyscyplin naukowych i artystów, którzy spopularyzowali "Damę z jednorożcem", była powieściopisarka George Sand, która wspomniała o dziele w "Jeanne". Po gruntownej konserwacji tapiserie zostały w 1882 zakupione przez znanego francuskiego kolekcjonera dzieł sztuki dawnej Edmonda du Sommerarda i przewiezione do Paryża, gdzie zostały wyeksponowane w Musée de Cluny (Musée Nationale du Moyen-Âge), którego pierwszym dyrektorem był Sommerard. Obecnie znajdują się w specjalnie zaadaptowanej rotundzie.
Opis i analiza.
Pięć tapiserii jest powszechnie interpretowanych jako przedstawienie pięciu zmysłów: smaku, słuchu, wzroku, węchu i dotyku. Szósta tapiseria, stanowiąca sublimację wszystkich tych zmysłów, opatrzona jest mottem "A mon seul desir" ("Mojemu jedynemu pragnieniu"). Znaczenie tego przesłania pozostaje wciąż niejasne. Interpretuje się ją jako ilustrację miłości lub mądrości. Każdy z gobelinów przedstawia pośrodku kobietę z jednorożcem po jej lewej stronie oraz lwem po prawej. Pojawiają się także różnego gatunku ptaki, małpy, króliki.
Wszystkie tapiserie zostały wykonane w manierze "Mille-fleur" ("tysiąc kwiatów") – gdzie główna scena figuralna (zwłaszcza o charakterze dworskim) została przedstawiona na takim właśnie tle roślinnym.
Oprócz tradycyjnego znaczenia tapiserii pojawiły się nowe interpretacje. Według Marie-Elisabeth Bruel pięć tapiserii oraz szósta "A mon seul désir" są odniesieniem do alegorii wspomnianych w "Powieści o Róży" pióra m.in. Guillaume'a de Lorris. Według badaczki tapiserie oznaczają: próżność ("Wzrok"), obfitość ("Dotyk"), szczerość ("Smak"), radość ("Słuch"), urodę ("Węch"), szczodrość ("A mon seul désir").
"Smak".
Dama spożywa słodycze, którymi częstuje ją służąca. Spogląda na papużkę, która siedzi na jej lewym ramieniu. Pod jej stopami siedzi małpa jedząca jeden ze słodyczy. Lew i jednorożec stoją na tylnych nogach (według zasad heraldyki), trzymając proporce o długich drzewcach. Czerwona flaga ma błękitny skos, w którym znajdują się trzy białe półksiężyce.
"Słuch".
Dama gra na portatywie – małych, przenośnych organach piszczałkowych, używanych w średniowieczu, z jednym rzędem piszczałek labialnych. Stół nakryty jest turecką makatą o bogatej dekoracji ornamentalnej. Po drugiej stronie instrumentu stoi służąca tłocząca powietrze za pomocą miechów. Lew i jednorożec flankują postaci, trzymając proporce, jednakże stoją w odwrotnej pozycji w stosunku do pozostałych tapiserii.
"Wzrok".
Dama zasiada na trawie i spogląda w stronę jednorożca, trzymając w prawej ręce trzonek okrągłego zwierciadła. Jednorożec zasiadł na ziemi, przednie kopyta położył na kolanach kobiety. Spogląda w stronę lustra, w którym widoczne jest odbicie jego oblicza. Lew trzyma proporzec. Motyw jednorożca kładącego kopyta na kolanach jest odniesieniem do średniowiecznych przedstawień Marii z jednorożcem, symbolizujących dziewictwo i czystość Matki Bożej. Jednorożec oznacza tu zapowiedź zaślubin ze św. Józefem i rychłe narodziny Jezusa. We wszystkich paryskich tapiseriach pojawia się także motyw ogrodu zamkniętego ("hortus conclusus"), przedstawionego tu na planie koła przepełnionego fauną i florą. Zasiadająca na trawie Dama jest aluzją do średniowiecznych przedstawień z gatunku "Maria Humilitas".
"Węch".
Dama stoi, plotąc wieniec z kwiatów. Jej służąca przynosi koszyczek z kwiatami. Lew i jednorożec trzymają proporce. Siedząca na zydlu małpa podkrada kwiatki z koszyczka, wąchając jeden z nich.
"Dotyk".
Dama stoi, trzymając w prawej ręce proporzec, a w lewej róg jednorożca. Naprzeciwko Damy stoi lew, który, podobnie jak jednorożec, ma na tułowiu tarczę z godłem z błękitnym skosem na czerwonym tle, w którym znajdują się trzy białe półksiężyce. Analogiczne godło figuruje na proporcu.
"Mojemu jedynemu pragnieniu".
Szósta tapiseria jest nieco szersza od pozostałych i posiada odmienne cechy – w treści i formie. Tytułowa Dama stoi przed ozdobnym namiotem, na którym widnieje inskrypcja w formie gotyckiej majuskuły o treści "À Mon Seul Désir" ("Mojemu jedynemu pragnieniu / Przez wyłącznie moją wolę / Miłość pragnie tylko piękno duszy / Zaspokój swą namiętność"). Służąca wręcza swej pani otwartą szkatułę z klejnotami. Dama pozbywa się kolii, interpretowanej jako symbol przyziemnych pragnień, a także próżności. Naszyjnik nosi jej służąca. Towarzyszą jej siedzący na zydlu pies-maskotka oraz lew i tytułowy jednorożec, w sposób uroczysty podnoszący przednią zasłonę namiotu i trzymający powiewające proporce na długich drzewcach.
Pies symbolizuje wierność, w tym przypadku wierność temu, co kochamy. Lew jest uosobieniem zwierzęcia w człowieku, które dąży do zaspokojenia swoich potrzeb poprzez zmysły i jednocześnie znakiem zodiaku, któremu patronuje ciało astralne Słońce – w tym kontekście symbolizuje egocentryzm. Na tej tapiserii lew został poskromiony i staje się symbolem pracy nad sobą, walki z egoizmem i pychą. Jednorożec, który w sztuce średniowiecznej symbolizuje duchową doskonałość i czystość (często towarzyszący Marii), występuje w opozycji do lwa i uosabia aspirację istoty ludzkiej do zjednoczenia się z duszą pozaziemską.
Tapiseria ta jest różnorodnie interpretowana. Kobieta nakładająca naszyjnik może oznaczać wyrzeczenie się namiętności wzbudzanych przez zmysły oraz pragnienie wolnej woli. Ponadto dostrzega się tu szósty zmysł – intelekt, o którym wspominał około 1420 na uniwersytecie paryskim Jean Gerson. Mówi się tu także o symbolicznym przedstawieniu miłości i dziewictwa.
Ciekawostki.
"Dama z jednorożcem" stała się tematem powieści historycznej pod tym samym tytułem ("The Lady and the Unicorn") pióra Tracy Chevalier oraz dzieła "Siódmy Jednorożec" ("The Seventh Unicorn") Kelly Jones. Trzy inne powieści historyczne napisane przez Pith Schure są zatytułowane "Jednorożec" ("La Licorne").

</doc>
<doc id="1897842" url="https://pl.wikipedia.org/wiki?curid=1897842" title="14 Ośrodek Materiałowo-Techniczny">
14 Ośrodek Materiałowo-Techniczny



</doc>
<doc id="1897843" url="https://pl.wikipedia.org/wiki?curid=1897843" title="Arrival (utwór instrumentalny)">
Arrival (utwór instrumentalny)

Arrival – utwór instrumentalny szwedzkiego zespołu ABBA, pochodzący z albumu pod tym samym tytułem. Jest to drugi i ostatni utwór zespołu, który pozbawiony jest partii wokalnych. Poprzednią instrumentalną kompozycją był utwór „Intermezzo No.1” z albumu "ABBA".
Wersja Mike’a Oldfielda.
Nagrana przez Oldfielda wersja utworu „Arrival” wydana została na singlu we wrześniu 1980 roku. Piosenka pochodzi z albumu "QE2". Nagranie nowej wersji zasugerowane było przez samych pracowników wytwórni Virgin. Jest to jeden z dwóch coverów z albumu, drugi to „Wonderful Land” grupy The Shadows.
Okładka singla, która przedstawia Oldfielda w helikopterze Bell 47, jest parodią okładki albumu "Arrival" ABBY.

</doc>
<doc id="1897844" url="https://pl.wikipedia.org/wiki?curid=1897844" title="Maciej Tadeusz Eysymont">
Maciej Tadeusz Eysymont

Maciej Tadeusz Eysymontt, (ur. 1741 w Małe Ejsmonty Paszewicze, zm. 21 lutego 1805 w Grodnie) – ostatni stolnik grodzieński, działacz gospodarczy.
Życiorys.
Urodzony w rodzinie szlacheckiej o tradycjach wojskowych, jako syn Krzysztofa Eysymontta, (być może namiestnika Petyhorskiego?) i Krystyny ze Szczęsnowiczów. Na Popisie powiatu grodzieńskiego jest zapewne wymieniony przy parafii brzostowickiej. Związany był z Antonim Tyzenhausem i jego planami rozwoju gospodarczego. W 1769 r. zostaje gubernatorem szczeberskim (był już wtedy komornikiem grodzieńskim), a w 1784 strukczaszym grodzieńskim, W latach 1785-1786 był deputatem na Trybunał Główny Wielkiego Księstwa Litewskiego. W trakcie swojej działalności gospodarczej, jeszcze w czasach Tyzenhauza, dał się poznać jako świetny organizator. Założył takie miejscowości jak Jeleniewo, Krasnopol-Pomorze i Szczebra, w okolicy Sejn. 15 września 1789 roku został stolnikiem grodzieńskim, co w praktyce oznaczało kierowanie całą ekonomią grodzieńską. Faktycznie jeszcze w 1796 r. miał pełny wpływ na sprawy społeczne i gospodarcze powiatu. Był zaangażowany podobnie jak kuzyni Ferdynand, wojski grodzieński i Aleksander Michał, podstarości grodzieński Eysymonttowie w próbę reformy Rzeczypospolitej. To właśnie u niego na Horodnicy w Grodnie hucznie fetowano przyjęcie przez Sejmik Grodzieński Konstytucji 3 Maja.
Po Targowicy związany był z obozem patriotycznym powiatu grodzieńskiego. Przystąpił do sprzysiężenia Jakuba Jasińskiego. Po wybuchu Insurekcji Kościuszkowskiej, wszedł w skład Komisji Porządkowej powiatu grodzieńskiego i chociaż ostatni raz wziął w niej udział 17 czerwca 1794 roku, to przez cały okres jej istnienia blisko z nią współpracował.
Pochowany w kościele Bernardynów w Grodnie (nadal istnieje tam jego nagrobek).
Rodzina.
Dwukrotnie żonaty. Pierwszą żoną była Wiktoria Wołkowicka (1758-1793), córka Antoniego, horodniczego grodzieńskiego i Petroneli Kandybównej, z którą miał ośmioro dzieci, zaś z Rozalią Smogorzewską, córką Floriana, wojskiego wołkowyskiego i Teodory z Przecławskich - jedno.

</doc>
<doc id="1897845" url="https://pl.wikipedia.org/wiki?curid=1897845" title="32 Pułk Czołgów">
32 Pułk Czołgów



</doc>
<doc id="1897846" url="https://pl.wikipedia.org/wiki?curid=1897846" title="7 Ośrodek Materiałowo-Techniczny">
7 Ośrodek Materiałowo-Techniczny



</doc>
<doc id="1897847" url="https://pl.wikipedia.org/wiki?curid=1897847" title="8 Ośrodek Materiałowo-Techniczny">
8 Ośrodek Materiałowo-Techniczny



</doc>
<doc id="1897848" url="https://pl.wikipedia.org/wiki?curid=1897848" title="Oktawiusz Eysymontt">
Oktawiusz Eysymontt

Oktawiusz Eysymontt, (ur. w 1811 w Jabłonowie, zm. w 1850) – uczestnik powstania listopadowego.
Życiorys.
Syn Ferdynanda, ostatniego wojskiego grodzieńskiego i Józefy z Zawistowskich, brat Lucjana, studenta Uniwersytetu Wileńskiego, członka Towarzystwa Filomatów, urzędnik powiatu grodzieńskiego, ppor. (mianowany 24 kwietnia 1831), adiutant polowy gen. Kazimierza Dziekońskiego, 1 lipca 1831 r. otrzymał złoty krzyż Virtuti Militari nr 1844. 28 września 1831 wziął dymisję. Mieszkał w majątku rodzinnym Gudziewicze, a następnie przeprowadził się do pałacu w Jabłonowie, który najprawdopodobniej scedował na niego starszy brat – Lucjan.
Rodzina.
Ożeniony (1840) z Zofią z Szukiewiczów (ur. 1816, zm. przed 1843), córką Tomasza i Franciszki z Eysymontów, a po jej śmierci z Heleną z Sołtanów (1824–1900), siostrą Adama późniejszą żoną Jana Pileckiego, z którą miał córkę Zofię (1848–1926) (późniejszą hrabinę Łubieńską).

</doc>
<doc id="1897849" url="https://pl.wikipedia.org/wiki?curid=1897849" title="30 Pułku Czołgów">
30 Pułku Czołgów



</doc>
<doc id="1897850" url="https://pl.wikipedia.org/wiki?curid=1897850" title="15 Baza Materiało-Techniczna">
15 Baza Materiało-Techniczna



</doc>
<doc id="1897852" url="https://pl.wikipedia.org/wiki?curid=1897852" title="75 Ośrodek Materiałowo-Techniczny">
75 Ośrodek Materiałowo-Techniczny



</doc>
<doc id="1897854" url="https://pl.wikipedia.org/wiki?curid=1897854" title="43 Ośrodek Materiałowo-Techniczny">
43 Ośrodek Materiałowo-Techniczny



</doc>
<doc id="1897855" url="https://pl.wikipedia.org/wiki?curid=1897855" title="Agaricus campestris">
Agaricus campestris



</doc>
<doc id="1897857" url="https://pl.wikipedia.org/wiki?curid=1897857" title="Okres poporodowy">
Okres poporodowy



</doc>
<doc id="1897858" url="https://pl.wikipedia.org/wiki?curid=1897858" title="Metoda LAM">
Metoda LAM

Metoda LAM ( – metoda laktacyjnego braku miesiączki) – metoda regulacji poczęć, oparta na naturalnej, czasowej poporodowej bezpłodności, która występuje, gdy kobieta nie miesiączkuje i karmi wyłącznie piersią. Jeśli nie jest połączona ze stosowaniem środków chemicznych i mechanicznych, metoda ta może być uznana za jedną z metod naturalnego planowania rodziny (NPR). W celu skutecznego zapobiegania ciąży w razie powrotu miesiączek, zmniejszenia częstości lub długości trwania karmienia piersią, po wprowadzeniu karmienia butelką, a także po upływie 6 miesięcy od porodu, należy zastosować inną metodę antykoncepcji.
Niepłodność wywołana karmieniem piersią.
U kobiet, które spełniają wszystkie kryteria (wymienione poniżej), metoda LAM w pierwszych 6 miesiącach po porodzie ma skuteczność 98% lub wyższą.
Ekologiczne karmienie piersią.
Ekologiczne karmienie piersią jest bardziej rygorystyczną formą metody LAM, opracowaną przez Sheilę Kippley, jedną z założycieli Ligi Małżeństwo Małżeństwu. W badaniach z 1972 roku wykazano, że jej skuteczność sięga 99% w pierwszych 6 miesiącach po porodzie, a 94% w okresie późniejszym, aż do wystąpienia pierwszej menstruacji. Siedem standardów ekologicznego karmienia piersią nieco różni się od kryteriów metody LAM:
Powrót płodności.
Istnieje małe prawdopodobieństwo, że w okresie 10 tygodni od porodu u matek karmiących powróci owulacja. Zwykle owulację poprzedza wystąpienie miesiączki, chociaż w jednym małym badaniu wykazano, że owulacja poprzedzała wystąpienie miesiączki w 20%.
Powrót miesiączkowania po porodzie u różnych osób wygląda bardzo różnie. Im bardziej zachowanie kobiety jest zbliżone do siedmiu standardów ekologicznego karmienia piersią, tym później (przeciętnie) zacznie ona miesiączkować. U kobiet spełniających wszystkie siedem warunków, miesiączka wraca średnio 14 miesięcy po porodzie, ale u niektórych już po 2 miesiącach, a u innych nawet po 42 miesiącach. Pary, które chcą mieć dzieci w odstępach co 18–30 miesięcy pomiędzy dziećmi, mogą osiągnąć to polegając na samym karmieniu piersią.

</doc>
<doc id="1897859" url="https://pl.wikipedia.org/wiki?curid=1897859" title="Wibrafonista">
Wibrafonista



</doc>
<doc id="1897860" url="https://pl.wikipedia.org/wiki?curid=1897860" title="Saksofonista">
Saksofonista



</doc>
<doc id="1897861" url="https://pl.wikipedia.org/wiki?curid=1897861" title="Flecista">
Flecista



</doc>
<doc id="1897862" url="https://pl.wikipedia.org/wiki?curid=1897862" title="Puzonista">
Puzonista



</doc>
<doc id="1897865" url="https://pl.wikipedia.org/wiki?curid=1897865" title="Ekologiczne karmienie piersią">
Ekologiczne karmienie piersią



</doc>
<doc id="1897866" url="https://pl.wikipedia.org/wiki?curid=1897866" title="Omega 3">
Omega 3



</doc>
<doc id="1897869" url="https://pl.wikipedia.org/wiki?curid=1897869" title="Sam Wagstaff">
Sam Wagstaff

Samuel Jones Wagstaff Jr (ur. 4 listopada 1921 w Nowym Jorku, zm. 14 stycznia 1987 tamże) – amerykański mecenas sztuki, kurator oraz kolekcjoner dzieł sztuki.
Życiorys.
Sam J. Wagstaff był synem Samuela Jonesa Wagstaffa Sr, adwokata z nowojorskiej rodziny o prawniczych tradycjach i polskiej emigrantki Olgi Piórkowskiej, która była ilustratorką w magazynie poświęconym modzie „Harper’s Bazaar”. Ukończył studia na Uniwersytecie Yale, po czym wstąpił do United States Navy, gdzie osiągnął stopień chorążego. Podczas działań wojennych brał udział w operacji Neptun. Po zakończeniu działań wojennych Wagstaff rozpoczął studia w zakresie renesansu na Uniwersytecie Nowojorskim, w Instytucie Sztuk Pięknych. W 1959 otrzymał stypendium Davida Finleya i, równocześnie studiując, rozpoczął pracę w National Gallery of Art w Waszyngtonie. Został kuratorem sztuki współczesnej w Wadsworth Atheneum w Hartford w stanie Connecticut, pełnił tę funkcję od 1961 do 1968. W tym czasie m.in. pełnił mecenat nad pierwszym pokazem twórczości Tony’ego Smitha. Od 1968 do 1971 był kuratorem sztuki w Detroit Institute of Art w Detroit, gdzie jego praca zakończyła się skandalem podczas pokazania instalacji Michaela Heizera "Ściągnięcie mas geometrycznych", kiedy to twórca zniszczył trawnik przez Instytutem. Po tym zdarzeniu Wagstaff powrócił do Nowego Jorku. W 1973 na wystawie fotografiki malarstwa z lat 1890–1914 poznał Roberta Mapplethorpe’a, z którym połączyło go zamiłowanie do sztuki oraz pasja fotograficzna i z którym pozostawał w związku homoseksualnym do końca swojego życia. Po tej wystawie Wagstaff doszedł do wniosku, że dawne fotografie stanowią najmniej docenione dzieła sztuki. Sprzedał dotychczas gromadzoną kolekcję obrazów i za uzyskane środki zaczął skupować XIX-wieczne amerykańskie, angielskie i francuskie fotografie. Następnie pod wpływem swojego partnera rozszerzył swoje zainteresowania fotografiką w kierunku współczesnych, często dość kontrowersyjnych trendów. Za 500 000 dolarów kupił poddasze budynku przy West 23rd Street, które ofiarował Mapplethorpe’owi na pracownię, a później zakupił pomieszczenia przy Bond Street z przeznaczeniem na profesjonalną ciemnię. Wkrótce kolekcję Samuela Wagstaffa uznano za jedną z najlepszych prywatnych lokat kapitału w Stanach Zjednoczonych. Wystawa fotografii należących do Wagstaffa została zorganizowana przez Corcoran Gallery of Art w Waszyngtonie w 1978. Część kolekcji została opublikowana w formie albumu, a następnie była wystawiana w wielu galeriach amerykańskich.
Kolekcja fotografii została sprzedana J. Paul Getty Museum w Malibu w Kalifornii, w 1984, za niebagatelną kwotę 5 milionów dolarów. Z uzyskanych środków Wagstaff rozpoczął kolekcjonowanie XIX-wiecznego amerykańskiego srebra, które było wówczas mało doceniane przez kolekcjonerów dzieł sztuki. Niestety nie dokończył swojego dzieła; zmarł na zapalenie płuc, które nastąpiło w wyniku powikłań przy zakażeniu wirusem HIV. Po jego śmierci kolekcję sreber wystawiono w New-York Historical Society.
Samuel J. Wagstaff Papers.
Kolekcja obejmuje zbiór korespondencji, pism, dokumentów, druków i fotografii z lat 1932–1985 dokumentujących życie zawodowe Sama Wagstaffa, jego osobiste relacje z artystami i fotografikami oraz przebieg kariery jako kuratora sztuki, a także obrazujących rolę kolekcjonowania malarstwa i fotografiki w jego życiu.
Korespondencja z artystami, kuratorami artystów, organizacjami artystycznymi, galeriami i muzeami odzwierciedla różnorodność współczesnej sztuki amerykańskiej i obejmuje osoby związane z twórczością ekspresjonistów, minimalistów, pop-artu, sztuki konceptualnej i rzeźby naturalnej.
Dzięki kolekcji dokumentów Wagstaff jest postrzegany jako pierwszy kolekcjoner i kurator, który okazał wsparcie finansowe wielu wcześniej nieznanym twórcom. Z dokumentów Wagstaffa można zauważyć, że pomoc stypendialna której udzielał dotyczyła dużej ilości twórców. Poza środkami finansowymi istotną rolę odgrywała kuratela i wsparcie moralne. Z zachowanych notatek daje się stwierdzić, że z pomocy Samuela Wagstaffa skorzystali m.in. Dan Basen, George Brecht, James Lee Byars, Walter de Maria, Mark Di Suvero, Albert Fine, Dan Flavin, Ann Halprin, Grace Hartigan, Charles James, Philip Johnson, Ray Johnson, Doreen Manning i Robert Manning, Agnes Martin, Gordon Newton, Claes Oldenberg, Ad Reinhardt, Dieter Rot, Alan Saret, Richard Tuttle, Maya Wilson i Andy Warhol.
Do pism Wagstaffa zalicza się jego opracowania np. „Patrząc na Modern Art”, przygotowane dla Trinity College Library. Do kolekcji zalicza się również dzieła innych autorów m.in. Bruce’a Bennarda „The Photographer Rediscovered”, „Pop Art” Henry’ego Geldzahlera i „Photographic Collection” Bonnie Barrett Stretch oraz rysunki Bruce’a Kleinsmitha.
Wśród materiałów drukowanych są książki, katalogi wystaw i prospekty, czasopisma, artykuły prasowe, reprodukcje i inne druki związane z fotografią i sztuką.
Na fotograficzną część kolekcji składają się głównie kopie grafik i niewielka liczba oryginalnych odbitek. Znajdują się tam również zdjęcia z wystaw, instalacji i inne.
Wśród osób przedstawionych na fotografiach można zobaczyć między innymi Bellę Abzug, Angelę Davis, Wendella Forda, Andy’ego Warhola.
Kolekcja jest podzielona na pięć serii:
Film "Black White + Gray".
W 2008 James Crump nakręcił film pt. "Black White + Gray", opowiadający o życiu Samuela Wagstaffa i Roberta Mapplethorpe’a oraz Patti Smith. Autor stworzył ten obraz, kierując się często pomijaną kwestią. Robert Mapplethorpe przeszedł do historii jako jeden z najważniejszych twórców fotografii współczesnej, a szczególnie gejowskiej oraz jako twórca Robert Mapplethorpe Foundation. Niedostrzegany jest fakt, że jego kariera i dorobek finansowy zapewne nigdy nie rozwinęłyby się bez moralnego i finansowego wsparcia Samuela Wagstaffa. Wiedza ta jest znana tylko niewielkiej grupie ludzi, którzy bezpośrednio zetknęli się z nimi w życiu prywatnym.

</doc>
<doc id="1897870" url="https://pl.wikipedia.org/wiki?curid=1897870" title="Tropy środkowodewońskich czworonogów z Zachełmia">
Tropy środkowodewońskich czworonogów z Zachełmia

Tropy środkowodewońskich czworonogów z Zachełmia – ichnoskamieniałości odnalezione w latach 2002–2008 na terenie nieczynnego kamieniołomu w Zachełmiu, w północnej części Gór Świętokrzyskich, około 10 km na północ od Kielc. Ich wiek ocenia się na około 390 mln lat, co sugeruje, że pozostawiły je prawdopodobnie najstarsze znane czworonogi (tetrapody). Pierwsze tropy odnalazł w 2002 roku Grzegorz Niedźwiedzki. Do 2008 roku Niedźwiedzki wraz z Piotrem Szrekiem odkryli znacznie więcej śladów – w ich naukowym opisie uczestniczyli również Katarzyna i Marek Narkiewiczowie oraz Per Ahlberg. Odkrycie śladów wczesnych tetrapodów w Zachełmiu wpłynęło na zmianę hipotezy dotyczącej zarówno ewolucji tej grupy, jak i czasu pierwszego wyjścia jej przedstawicieli na ląd.
Opis.
W Zachełmiu odkryto bardzo liczne tropy poruszających się zwierząt, różniące się rozmiarem i cechami, a także dużą liczbę izolowanych odcisków oraz gęsto zadeptaną powierzchnię. Kształt odcisków różni się w zależności od wielkości zwierzęcia i sposobu, w jaki się poruszało, oraz od typu podłoża. Tropy oznaczone numerem katalogowym Muz.PGI 1728.II.16 pod wieloma względami przypominają inne ślady dewońskich tetrapodów, takie jak tropy z wyspy Valentia, Tarbat Ness lub Genoa River – we wszystkich ślady stóp ułożone są naprzemiennie i nie występują odciski ciała, co dowodzi, że wykonały je czworonogi stojące pewnie na nogach i nieszurające brzuchem po ziemi. Wnioskując na podstawie typowych rozmiarów wczesnych tetrapodów, długość zwierzęcia, które pozostawiło tropy Muz.PGI 1728.II.16, ocenia się na około 40–50 cm. Muz.PGI 1728.II.15 są odmiennym typem śladów – wykonało je mniejsze zwierzę, najprawdopodobniej poruszające kończynami równolegle, a nie naprzemiennie, jak Muz.PGI 1728.II.16. Możliwe, że pozostawił je tetrapod znajdujący się częściowo pod wodą i wykorzystujący tylko jedną parę kończyn do poruszania. Pojedyncze tropy odnalezione w Zachełmiu mierzą przeciętnie około 15 cm szerokości, co sugeruje, że wykonało je zwierzę mierzące około 2,5 m długości. Największy odkryty ślad – Muz.PGI 1728.II.5 – ma 26 cm szerokości. Niektóre spośród odnalezionych tropów bardzo przypominają ślady przypisywane ichtiostegom i akantostegom. Analizy porównawcze mobilności kończyn ichtiostegi sugerują jednak, że takson ten, a także tetrapody o zbliżonej budowie szkieletu i ruchliwości kończyn, nie mogły pozostawić tropów takich, jak te z Zachełmia. Prawdopodobnie tropy z Zachełmia pozostawiły zwierzęta brodzące, wędrujące po dnie laguny lub pływające.
Historia odkryć.
Najlepiej zachowane tropy zostały odnalezione w 2008 roku przez Grzegorza Niedźwiedzkiego. Początkowo Niedźwiedzki sądził, że należą one do ryb mięśniopłetwych, i zamierzał wysłać artykuł opisujący te ślady do któregoś z polskich czasopism. Paleontolog uważał odkrycie za istotne i w maju 2009 roku wysłał e-mail do Pera Ahlberga – szwedzkiego paleontologa z Uniwersytetu w Uppsali, specjalizującego się w badaniu ewolucji ryb w tetrapody. Ahlberg zidentyfikował odciski palców – które nie występują u mięśniopłetwych – i stwierdził, że tropy mogą należeć do czworonogów, a także zasugerował, iż odkrycie Niedźwiedzkiego trafi do podręczników na kolejne 50 lat. Artykuł Niedźwiedzkiego, Ahlberga oraz Piotra Szreka, Katarzyny i Marka Narkiewiczów – pozostałych naukowców badających ślady z Zachełmia – ostatecznie ukazał się 7 stycznia 2010 roku na łamach tygodnika „Nature”. Odkrycie było szeroko komentowane w mediach, Państwowy Instytut Geologiczny 7 stycznia zorganizował konferencję prasową "Na tropach pierwszych czworonogów", a na stronie nature.com opublikowano opowiadający o odkryciu film "Walking with tetrapods" (pol. "Wędrówki z czworonogami").
Implikacje.
Według konsensusu panującego wśród paleontologów przed publikacją Niedźwiedzkiego i współpracowników pierwsze tetrapody wyewoluowały około 385–380 mln lat temu. Tropy odkryte w kamieniołomie w Zachełmiu datowano początkowo na wczesny eifel, około 395 mln lat, co oznaczałoby, iż są starsze o około 18 mln lat niż najstarsze znane szczątki czworonogów i około 10 mln od najstarszych skamieniałości Elpistostegidae – grupy, z której przedstawicieli miały powstać tetrapody. Późniejsze zmiany w tabeli stratygraficznej sprawiły, że wiek tropów z Zachełmia oceniano na 390–391 mln lat, co oznaczałoby, że są starsze od śladów z wyspy Valentia o nie więcej niż 5 mln lat (utrzymano datowanie tropów z Zachełmia na eifel, jednakże w tabeli stratygraficznej zmienił się zasięg wiekowy eiflu). Według pierwotnej interpretacji ślady z Zachełmia pochodziły z osadów płytkich lagun oddzielonych od otwartego morza rzadko porośniętymi wyspami i cyplami. Laguny były głębokie na najwyżej kilka metrów, a woda – dobrze natleniona i ciepła (ok. 30 °C). Początkowo zaproponowano, że zwierzęta pozostawiające ślady miały poruszać się w czasie odpływu między stawami pływowymi z uwięzionymi w nich stworzeniami będącymi pożywieniem twórców tropów, jednak później zarzucono tę hipotezę, ponieważ w Zachełmiu nie odkryto dowodów na występowanie pływów. Tak czy inaczej, stoi to w sprzeczności z wcześniejszym poglądem na ewolucję wczesnych tetrapodów, według którego wyewoluowały one prawdopodobnie w słodkowodnym lub słonawym środowisku w odpowiedzi na modyfikacje ekosystemów lądowych i nadwodnych, związane z intensywnym rozwojem roślinności. Odkrycie tropów z Zachełmia znacząco wpływa na hipotezy dotyczące pochodzenia czworonogów – z pewnością wyewoluowały one przed eiflem, były też znacznie większe, niż wcześniej sądzono, i żyły w innych środowiskach. Paleontolodzy Philippe Janvier i Gaël Clément porównali odkrycie do wrzucenia granatu w dotychczasowy obraz przekształcenia ryb w czworonogi. Per Ahlberg ocenił publikację opisującą tropy z Zachełmia jako najważniejszą w jego ponaddwudziestoletniej karierze jako paleontologa. Natomiast Swartz (2012) zalecił ostrożność przy wyciąganiu wniosków z odkrycia śladów z Zachełmia; jego zdaniem podobne tropy mogli pozostawić przedstawiciele Sarcopterygii nienależący do Tetrapoda.
Z badań Qvarnströma i współpracowników (2018) nad osadami, w których odkryto tropy z Zachełmia wynika, że wbrew pierwotnej interpretacji osady te nie są pozostałością po lagunach, lecz po jeziorach okresowych położonych w niedalekiej odległości od morza, ale oddzielonych od niego. Zdaniem autorów występowanie w takim środowisku kręgowców, które zostawiły tropy z Zachełmia wskazuje, że zwierzęta te były zdolne do przemieszczania się po lądzie; zwierzęta mogły żywić się rybami i bezkręgowcami zasiedlającymi pobliskie morze, jak również żyjącymi na lądzie stawonogami – ale uzyskanie dostępu do tych źródeł pokarmu wymagało opuszczania jeziora i przemieszczania się drogą lądową. Powyższe zdaniem autorów wspiera interpretację tropów z Zachełmia jako pozostawionych przez przedstawicieli grupy Tetrapoda.

</doc>
<doc id="1897871" url="https://pl.wikipedia.org/wiki?curid=1897871" title="Per Ahlberg">
Per Ahlberg

Per Erik Ahlberg (ur. 1963) – szwedzki paleontolog, zajmujący się w szczególności pochodzeniem tetrapodów i ich wczesną ewolucją.
Życiorys.
Ukończył University of Oxford, a w 1989 roku uzyskał doktorat z zoologii na Uniwersytecie Cambridge. Jest autorem wielu publikacji z dziedziny zoologii i paleontologii. Jednym z nazwanych przez niego taksonów zwierząt jest "Elginerpeton" – rodzaj wczesnego czworonoga. Uczestniczył również w opisaniu środkowodewońskich tropów wczesnych tetrapodów z Zachełmia. Sam Ahlberg ocenił tę publikację jako najważniejszą w jego ponaddwudziestoletniej karierze jako paleontologa. Obecnie Per Ahlberg jest profesorem w Centrum Biologii Ewolucyjnej na Uniwersytecie w Uppsali.

</doc>
<doc id="1897872" url="https://pl.wikipedia.org/wiki?curid=1897872" title="Per Erik Ahlberg">
Per Erik Ahlberg



</doc>
<doc id="1897873" url="https://pl.wikipedia.org/wiki?curid=1897873" title="Złoto Yamashity">
Złoto Yamashity

Złoto Yamashity (Skarb Yamashity) − termin odnoszący się do rzekomego bogatego łupu zrabowanego w Azji południowo-wschodniej przez wojska japońskie podczas II wojny światowej i ukrytego w jaskiniach, tunelach i innych górskich kryjówkach na obszarze Filipin. Nazwę swą zawdzięcza japońskiemu generałowi Tomoyukiemu Yamashicie, zwanemu "Tygrysem Malajskim". Wprawdzie doniesienia, że skarbiec pozostaje w ukryciu na Filipinach, ściągają tam łowców złota z całego niemal świata od ponad pół wieku, jego istnienie podważa większość ekspertów.
Rabunek i rzekome ukrycie.
Głównymi zwolennikami teorii o istnieniu Złota Yamashity jest amerykańskie pisarskie małżeństwo Peggy i Sterling Seagrave, którzy napisali na ten temat dwie książki: "The Yamato Dynasty: the Secret History of Japan's Imperial Family" (2000) i "Gold Warriors: America's Secret Recovery of Yamashita's Gold" (2003). Seagrave'owie dowodzą, że rabunków na ogromną skalę dokonywali zarówno gangsterzy "yakuza", jak i przedstawiciele elit japońskiego społeczeństwa z cesarzem Hirohito na czele. Rząd japoński miał jakoby zamiar przeznaczyć południowoazjatyckie łupy na dalsze finansowanie wojny. Seagrave'owie twierdzą, że Hirohito mianował swego brata, księcia Chichibu, szefem tajnej organizacji "Kin no yuri" ("Złota Lilia"), stworzonej właśnie w tym celu. Domniemywa się, że większość tych, którzy znali miejsca ukrycia skarbów, zginęła w czasie wojny, względnie była później sądzona za zbrodnie wojenne i skazana na śmierć lub wieloletnie więzienie przez aliantów. Sam Yamashita został skazany za zbrodnie wojenne i powieszony 23 lutego 1946 roku.
Według doniesień, na łup składały się różnorakie precjoza zrabowane z banków (depozyty), świątyń, muzeów, a nawet z domów prywatnych. Generał Tomoyuki Yamashita miał z tym tyle wspólnego, że w roku 1944 objął naczelne dowództwo wojsk japońskich na Filipinach.
Wielorakie źródła potwierdzają, że zrabowane skarby były początkowo gromadzone w Singapurze, ale potem wywieziono je na Filipiny. Japończycy mieli nadzieję, że uda im się je z czasem przetransportować do Japonii, ale wraz z rozwojem działań wojny na Pacyfiku alianckie okręty podwodne i lotnictwo przyczyniały się do gwałtownego wzrostu strat statków japońskiej marynarki handlowej. Być może niektóre statki, wiozące część skarbów do Japonii, zostały zatopione.
Seagrave'owie (i kilka innych osób) twierdzą, że amerykański wywiad wojskowy OSS zlokalizował większość miejsc ukrycia skarbu, lecz współdziałał niejako z Hirohito i innymi przedstawicielami japońskich elit w zaprzeczaniu jakoby taki skarb istniał. Następczynie OSS, CIA i AFSA, używały tej fortuny dla finansowania tajnych operacji wywiadowczych w okresie zimnej wojny. Takie i inne pogłoski zachęciły do działania wielu poszukiwaczy skarbów, ale większość ekspertów i filipińskich historyków jest zdania, że nie ma na to wystarczających dowodów.
Wielu ludzi, zarówno Filipińczyków jak i obcokrajowców, nadal poszukuje ukrytego skarbu. Zdarzały się przy tej okazji przypadki śmierci, zranienia, lub utraty majątku.
Opinie sceptyków.
Profesor Uniwersytetu Filipińskiego, Rico Jose, kwestionuje sensowność przewiezienia skarbu z kontynentu na wyspy: "W roku 1943 Japończycy utracili kontrolę nad morzami... Nie miało najmniejszego sensu posyłać coś tak wartościowego tutaj wiedząc, że prędzej czy później wpadnie to w ręce Amerykanów. Znacznie bardziej racjonalne byłoby przewiezienie skarbu na Tajwan lub do Chin kontynentalnych".
Dyrektor filipińskiego Narodowego Instytutu Historycznego dr Ambeth Ocampo komentuje to tak: "Często spotykam się z dwoma mitami związanymi z bogactwem; pierwszy z nich mówi o złocie Yamashity, a drugi o tym, że fortunę Cojuangco zapoczątkował wór pieniędzy…" Ocampo mówi też: "Przez minione półwiecze wielu ludzi, Filipińczyków i nie tylko, traciło czas, pieniądze i energię na szukanie iluzyjnego skarbu Yamashity". Profesor dodaje: "Najbardziej dziwi mnie to że, mimo liczby poszukiwaczy, ich map i coraz bardziej skomplikowanych wykrywaczy metali, nikt nic nie znalazł".
Sprawa Rogelio Roxasa.
W marcu 1988 roku filipiński poszukiwacz skarbów nazwiskiem Rogelio Roxas wytoczył na Hawajach sprawę sądową byłemu prezydentowi Filipin Ferdinandowi Marcosowi i jego żonie Imeldzie oskarżając ich o kradzież i naruszenie dóbr osobistych. Roxas zeznał, że w roku 1961 w mieście Baguio spotkał syna japońskiego wojskowego, który dał mu mapę z naniesioną lokalizacją legendarnego skarbu Yamashity. Zeznał również, że spotkał innego mężczyznę, który w czasie wojny był tłumaczem Yamashity i że ten powiedział mu, iż widział podziemną komorę pełną złota i srebra oraz złoty posąg buddy schowany w klasztorze w pobliżu podziemnej komory. Roxas zeznał następnie, że w ciągu kilku lat zebrał grupę chętnych szukania skarbu i uzyskał wymagane pozwolenie od sędziego Pio Marcosa, krewnego prezydenta. W roku 1971 Roxas i jego grupa natrafili na podziemną komorę w okolicach Baguio, gdzie znaleźli bagnety, miecze samurajskie, aparaty radiowe i szkielet odziany w resztki japońskiego munduru. Znaleźli tam również, jak zeznał Roxas, metrowej wysokości złotego koloru posąg buddy i liczne skrzynie zajmujące przestrzeń około 2 × 2 × 12 metrów. Jak powiedział otworzyli tylko jedną skrzynię pełną złotych monet. Zabrali posąg, który mógł ważyć około tony i jedną skrzynię, w której były 24 sztaby złota. Wszystko to ukryli w jego domu. Dodał, że ponownie zamaskował wejście do komory, by wrócić wtedy, gdy grupa będzie w stanie wynieść i przetransportować resztę skrzyń, w których – jego zdaniem – również znajdowało się złoto. Roxas powiedział, że sprzedał siedem sztab z otwartej skrzyni i poszukiwał nabywcy posągu. Dwaj osobnicy, reprezentujący potencjalnego klienta, przeegzaminowali metal, z którego sporządzono posąg i oświadczyli, powiedział Roxas, że jest on odlany z czystego, 20-karatowego złota. Wkrótce potem prezydent Ferdinand Marcos dowiedział się o odkryciu Roxasa, nakazał więc aresztować go, pobić i zabrać buddę i pozostałe złoto. Roxas zeznał, że w odpowiedzi na jego żądanie zwrotu skarbu, został – na rozkaz Marcosa – ponownie pobity, a w końcu uwięziony na ponad rok.
Po wyjściu z więzienia Roxas odczekał do chwili, gdy Marcos w roku 1986 przestał być prezydentem. W roku 1988 Roxas oraz grupa zwąca się "Golden Budha Corporation" wytoczyli sprawę Ferdinandowi i Imeldzie przed sądem stanowym na Hawajach. Roxas zmarł w przeddzień rozpoczęcia procesu, ale zdążył złożyć wyczerpujące zeznania, które mogły później zostać użyte jako dowód w sprawie. W roku 1996 spadkobiercy Roxasa i "Golden Budha Corporation" wygrali sprawę, która zakończyła się przyznaniem najwyższego odszkodowania w historii sądownictwa: 22 miliardy USD, które po doliczeniu odsetków wzrosły do kwoty 40.5 miliarda USD Po kilku latach odwołań obu stron Sąd Najwyższy Hawajów uznał, że odszkodowanie może dotyczyć jedynie posągu i 17 sztab złota, za co ostatecznie przyznano stronie 13,275,848 USD, a spadkobiercy Roxasa otrzymali dodatkowo 6 milionów za naruszenie jego praw.
Wątpliwości.
W całej tej sprawie nasuwa się kilka poważnych wątpliwości:

</doc>
<doc id="1897876" url="https://pl.wikipedia.org/wiki?curid=1897876" title="Dywizja Piechoty Szent László">
Dywizja Piechoty Szent László

Dywizja Piechoty "Szent László" (węg. "Szent László hadosztály") - węgierski elitarny związek taktyczny pod koniec II wojny światowej
Historia.
Dywizja została sformowana 12 października 1944 r. rozkazem ministra obrony gen. Lajosa Csataya. Składała się z żołnierzy sił lądowych i personelu lotniczego, dla którego zabrakło sprzętu. Na jej czele stanął gen. Zoltán Szügyi. Nosiła nazwę na cześć słynnego króla węgierskiego Władysława I Świętego, panującego w latach 1077-1095. W poł. grudnia część jednostki (spadochroniarze i artyleria) rozmieszczono w Budapeszcie, biorąc udział w obronie miasta. Batalion szkoleniowy znalazł się w miejscowości Pápa. Reszta dywizji od 22 grudnia 1944 r. do 9 stycznia 1945 r. uczestniczyła w ciężkich walkach z Armią Czerwoną nad rzekami Hron i Ipola, ale została odrzucona. Następnie Węgrzy bronili wzgórz nad Balatonem, ponosząc ciężkie straty. Wycofali się na północny zachód od Balatonu na obszar Komitatu Zala na tyły frontu. Niemcy używali Węgrów do zadań ochronnych. Jednocześnie dywizja uzupełniła straty poprzez uzyskanie żołnierzy z innych jednostek. Wznowiła walkę z Sowietami nad rzeką Mura, po czym przeszła jej doliną do południowo-wschodniej Austrii. Ostatni okres wojny walczyła nad granicą z Chorwacją. Poddała się wojskom brytyjskim 11 maja 1945 r. w Karyntii.
Linki zewnętrzne.
Historia Dywizji Piechoty "Szent László" (jęz. angielski)

</doc>
<doc id="1897877" url="https://pl.wikipedia.org/wiki?curid=1897877" title="Russocice (gmina)">
Russocice (gmina)

Russocice (przemiennie "Władysławów") – dawna gmina wiejska istniejąca początkowo do 1870 roku a także później (brak dokładnych dat) w guberni kaliskiej. Siedzibą władz gminy były Russocice.
Za Królestwa Polskiego gmina Russocice należała do powiatu konińskiego w guberni kaliskiej. 31 maja 1870 do gminy przyłączono pozbawiony praw miejskich Władysławów, po czym gminę przemianowano na "Władysławów".
Zmiana nazwy nie utrzymała się długo, bo już w 1877 roku jednostka ponownie występuje pod nazwą "gmina Russocice". W wykazie z 1917 i przynajmniej od 1889 roku gmina figuruje znowu pod nazwą "gmina Władysławów", choć nie obejmuje już Władysławowa, któremu w 1919 roku przywrócono prawa miejskie.

</doc>
<doc id="1897878" url="https://pl.wikipedia.org/wiki?curid=1897878" title="C/1783 X1">
C/1783 X1

C/1783 X1, Wielka Kometa roku 1783 – kometa jednopojawieniowa, nie powróci już najprawdopodobniej w okolice Słońca. Widoczna była gołym okiem.
Odkrycie i orbita komety.
Kometę C/1783 X1 odkrył 15 grudnia 1783 roku de la Nux. Osiągnęła ona swe peryhelium 21 stycznia 1784 roku i znalazła się w odległości 0,7 au od Słońca. Poruszała się po parabolicznej orbicie o nachyleniu 128,8° względem ekliptyki.

</doc>
<doc id="1897880" url="https://pl.wikipedia.org/wiki?curid=1897880" title="C/1847 T1">
C/1847 T1

C/1847 T1 (również kometa Pani Mitchell) – kometa jednopojawieniowa, nie powróci już najprawdopodobniej w okolice Słońca. Widoczna była gołym okiem.
Odkrycie i orbita komety.
Kometę C/1847 T1 odkryła 1 października 1847 roku Maria Mitchell. Kilka dni później dostrzegł ją także Francesco de Vico. Kometa osiągnęła swe peryhelium 14 listopada 1847 roku i znalazła się w odległości 0,3 au od Słońca. Poruszała się po hiperbolicznej orbicie o nachyleniu 108,1° względem ekliptyki.

</doc>
<doc id="1897881" url="https://pl.wikipedia.org/wiki?curid=1897881" title="Zagrodnica">
Zagrodnica



</doc>
<doc id="1897882" url="https://pl.wikipedia.org/wiki?curid=1897882" title="Zagrodnica (gmina)">
Zagrodnica (gmina)

Zagrodnica (od 1870 "Izbica (Kujawska)") – dawna gmina wiejska istniejąca do 1870 roku w guberni kaliskiej. Siedzibą władz gminy była Zagrodnica (obecnie dzielnica Izbicy Kujawskiej).
Za Królestwa Polskiego gmina Zagrodnica należała do powiatu kolskiego w guberni kaliskiej. 31 maja 1870 do gminy przyłączono pozbawioną praw miejskich Izbicę, po czym gminę przemianowano na "Izbica".

</doc>
<doc id="1897883" url="https://pl.wikipedia.org/wiki?curid=1897883" title="C/1901 G1">
C/1901 G1

C/1901 G1, Wielka Kometa roku 1901 – kometa jednopojawieniowa, nie powróci już najprawdopodobniej w okolice Słońca. Widoczna była gołym okiem.
Odkrycie i orbita komety.
Kometę C/1901 G1 odkryto 23 kwietnia 1901 roku. Osiągnęła ona swe peryhelium 24 kwietnia tegoż roku i znalazła się w odległości 0,24 au od Słońca. Poruszała się po parabolicznej orbicie o nachyleniu 131° względem ekliptyki.

</doc>
<doc id="1897884" url="https://pl.wikipedia.org/wiki?curid=1897884" title="Mała Wieś (powiat nowosądecki)">
Mała Wieś (powiat nowosądecki)

Mała Wieś – wieś w Polsce położona w województwie małopolskim, w powiecie nowosądeckim, w gminie Chełmiec. W latach 1975–1998 miejscowość administracyjnie należała do województwa nowosądeckiego. 30 czerwca 2004 r. wieś liczyła 890 mieszkańców. W obecnym kształcie powstała w wyniku wydzielenia z miejscowości Świniarsko w dniu 1 stycznia 2010 roku.

</doc>
<doc id="1897885" url="https://pl.wikipedia.org/wiki?curid=1897885" title="Lubstów (gmina)">
Lubstów (gmina)

Lubstów (od 1874 "Sompolno") – dawna gmina wiejska istniejąca w XIX wieku w guberni kaliskiej. Siedzibą władz gminy był Lubstów.
Za Królestwa Polskiego gmina Lubstów należała do powiatu kolskiego w guberni kaliskiej. 31 maja 1870 do gminy przyłączono pozbawione praw miejskich Sompolno.
Gmina została zniesiona w 1874 roku przez przemianowanie na "gmina Sompolno" .

</doc>
<doc id="1897887" url="https://pl.wikipedia.org/wiki?curid=1897887" title="Lunden">
Lunden

Lunden – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1897888" url="https://pl.wikipedia.org/wiki?curid=1897888" title="Norderheistedt">
Norderheistedt

Norderheistedt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1897889" url="https://pl.wikipedia.org/wiki?curid=1897889" title="Korpus Artylerii">
Korpus Artylerii

Zobacz też:

</doc>
<doc id="1897890" url="https://pl.wikipedia.org/wiki?curid=1897890" title="Schalkholz">
Schalkholz

Schalkholz – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1897891" url="https://pl.wikipedia.org/wiki?curid=1897891" title="Batalion Alarmowy Vannay">
Batalion Alarmowy Vannay

Batalion Alarmowy „Vannay” (niem. Alarmbataillon "Vannay") – węgierski ochotniczy oddział wojskowy podczas obrony Budapesztu na przełomie 1944/1945.
Batalion został sformowany w oblężonym Budapeszcie pod koniec października 1944 r. z inicjatywy członka Partii Strzałokrzyżowców mjr. László Vannaya, który stanął na jego czele. Składał się z trzech kompanii, dwóch półkompanii, plutonu ciężkich broni, plutonu łączności i pododdziału rezerwowego. Liczył według różnych źródeł od ponad 600 do 1000 ochotników, pochodzących spośród robotników, pracowników służb miejskich, młodzieży, strażaków. Mieli oni na wyposażeniu węgierskie karabiny ręczne i maszynowe. 29 grudnia otrzymali niemieckie uzbrojenie, w tym 1 działo przeciwpancerne 75 mm. Obsługę działa zapewniali skandynawscy ochotnicy Waffen-SS z 5 Dywizji Pancernej SS Wiking. Kolejne działo przeciwpancerne 76,2 mm zdobyto na Sowietach. Było ono obsługiwane przez ukraińskich Hiwisów. Przez Sowietów żołnierze batalionu byli często nazywani „duchami”, gdyż z powodu bardzo dobrej znajomości topografii miasta pojawiali się znienacka w różnych jego częściach. Oprócz udziału w walkach miejskich żołnierze batalionu brali też udział w pracach fortyfikacyjnych, gaszeniu pożarów, transportowaniu rannych itp. Oddział został całkowicie zniszczony podczas walk obronnych.
Linki zewnętrzne.
Historia Batalionu Alarmowego "Vannay" (jęz. angielski)

</doc>
<doc id="1897892" url="https://pl.wikipedia.org/wiki?curid=1897892" title="Weyssenhoff">
Weyssenhoff



</doc>
<doc id="1897893" url="https://pl.wikipedia.org/wiki?curid=1897893" title="Rehm-Flehde-Bargen">
Rehm-Flehde-Bargen

Rehm-Flehde-Bargen – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1897895" url="https://pl.wikipedia.org/wiki?curid=1897895" title="Pokrzywnica (gmina w guberni kaliskiej)">
Pokrzywnica (gmina w guberni kaliskiej)

Pokrzywnica (od 1870 "Piątek") – dawna gmina wiejska istniejąca do 1870 roku w guberni kaliskiej. Siedzibą władz gminy była Pokrzywnica.
Za Królestwa Polskiego gmina Russocice należała do powiatu łęczyckiego w guberni kaliskiej. 31 maja 1870 do gminy przyłączono pozbawiony praw miejskich Piątek, po czym gminę przemianowano na "Piątek".

</doc>
<doc id="1897896" url="https://pl.wikipedia.org/wiki?curid=1897896" title="Blumer">
Blumer



</doc>
<doc id="1897898" url="https://pl.wikipedia.org/wiki?curid=1897898" title="Puskowice (gmina)">
Puskowice (gmina)



</doc>
<doc id="1897899" url="https://pl.wikipedia.org/wiki?curid=1897899" title="Mistrzostwa Europy w Koszykówce Mężczyzn 1951">
Mistrzostwa Europy w Koszykówce Mężczyzn 1951

Mistrzostwa Europy w koszykówce mężczyzn 1951 ("EuroBasket 1951") – 7. edycja mistrzostw Europy w koszykówce mężczyzn, która odbyła się w 1951 we Francji (która podczas Mistrzostw Europy 1949 zajęła drugie miejsce). Mistrzem Europy została drużyna Związku Radzieckiego, która pokonała w finale drużynę Czechosłowacji wynikiem 45–44. Trzecie miejsce zajęli gospodarze mistrzostw po zwycięstwie nad Bułgarią (55–52). Mecze rozgrywano w hali Vélodrome d'Hiver.
Składy poszczególnych reprezentacji.
1. Związek Radziecki : Otar Korkia, Stepas Butautas, Joann Lõssov, Anatolij Konew, Ilmar Kullam, Heino Kruus, Aleksander Moisiejew, Justinas Lagunavičius, Anatolij Biełow, Wasilij Kołpakow, Jurij Łarionow, Jewgienij Nikitin, Wiktor Własow, Oleg Mamontow (Trener: Stiepan Spandarian)&lt;br&gt;&lt;br&gt;
2. Czechosłowacja : Ivan Mrázek, Jiří Baumruk, Zdeněk Bobrovský, Miroslav Škeřík, Jaroslav Šíp, Jan Kozák, Miroslav Baumruk, Karel Bělohradský, Miroslav Dostál, Jindřich Kinský, Zoltán Krenický, Jiří Matoušek, Miloš Nebuchla, Arnošt Novák, Karel Sobota, Zdeněk Rylich, Stanislav Vykydal (Trener: Josef Andrle)&lt;br&gt;&lt;br&gt;
3. Francja : André Buffière, René Chocat, Jacques Dessemme, Louis Devoti, Jacques Freimuller, Robert Guillin, Robert Monclar, Marc Peironne, Marc Quiblier, Jean-Pierre Salignon, Pierre Thiolon, André Vacheresse, Jean Perniceni, Justy Specker (Trener: Robert Busnel)&lt;br&gt;&lt;br&gt;
4. Bułgaria : Georgij Georgiew, Stefan Bankow, Nejczo Nejczew, Władimir Sławow, Ilija Asenow, Petyr Sziszkow, Kirił Semow, Konstantin Totew, Anton Kuzow, Genczo Raszkow, Iwan Władimirow, Dimityr Popow, Metodi Tomowski (Trener: Weselin Temkow)&lt;br&gt;&lt;br&gt;
5. Włochy: Giancarlo Primo, Gianfranco Bersani, Vittorio Tracuzzi, Dino Zucchi, Romeo Romanutti, Giorgio Bongiovanni, Cesare Rubini, Giuseppe Sforza, Federico Marietti, Enrico Pagani, Carlo Cerioni, Mario De Carolis, Enzo Ferretti, Sergio Stefanini (Trener: Elliott Van Zandt) &lt;br&gt;&lt;br&gt;
6. Turcja: Yılmaz Gündüz, Yalçın Granit, Sacit Seldüz, Ayhan Demir, Ali Uras, Cemil Sevin, Sadi Gülçelik, Avram Barokas, Erdoğan Partener, Ertem Göreç, Mehmet Ali Yalım, Nejat Diyarbakırlı (Trener: Samim Göreç)&lt;br&gt;&lt;br&gt;
7. Belgia: Jef Eygel, Henri Crick, François Plas, Georges Baert, François De Pauw, Émile Kets, Henri Coosemans, Désiré Ligon, Alex Van Gils, Philippe Dewandelaer, Guy Gekiere, Roger Van Harck (Trener: Raymond Briot)&lt;br&gt;&lt;br&gt;
8. Grecja: Faidōn Matthaiou, Nikos Mīlas, Alekos Apostolidīs, Giannīs Lambrou, Stelios Arvanitīs, Themīs Cholevas, Aristeidīs Roumpanīs, Mimīs Stefanidīs, Panagiōtīs Manias, Alekos Spanoudakīs, Giannīs Spanoudakīs, Takīs Taliadōros (Trener: Vladimīros Vallas)&lt;br&gt;&lt;br&gt;
9. Finlandia: Oiva Virtanen, Raimo Lindholm, Juhani Kyöstilä, Timo Suviranta, Allan Pietarinen, Raine Nuutinen, Pentti Laaksonen, Arto Koivisto, Pertti Mutru, Kalevi Heinänen, Kaj Gustafsson, Olli Arppe, Kalevi Sylander, Tapio Pöyhönen (Trener: Eino Ojanen)&lt;br&gt;&lt;br&gt;
10. Holandia: Pim de Jong, Johan de Hoop, Bob van der Valk, Ab Gootjes, Jaap van der Veen, Henk van de Broek, Vok Alberda, Kees van der Schuijt, Jan Hille, Piet Ouderland, Ton Koemans, Rinus van Eijkeren (Trener: Dick Schmüll)&lt;br&gt;&lt;br&gt;
11. Austria: Hans Zsak, Gerhard Puschner, Peter Večerník, Richard Pollak, Herbert Haselbacher, Walter Ledl, Felix Schober, Franz Glück, Hans Bohman, Benno Binder, Ewald Polansky, Hans Praschl (Trener: Miodrag Stefanović)&lt;br&gt;&lt;br&gt;
12. RFN: Kurt Siebenhaar, Ulrich Konz, Felix Diefenbach, Wolfgang Heinker, Rudi Höhner, Rudolf Beyerlein, Franz Kronberger, Willi Leißler, Markus Bernhard, Günter Piontek, Oskar Roth, Theodor Schober, Harald Müller, Artur Stolz (Trener: Theo Clausen)&lt;br&gt;&lt;br&gt;
13. Szwajcaria: Georges Stockly, Henry Gujer, Théo Winkler, Arthur Bugna, Robert Droz, Henri Baumann, Marc Bossy, René Wohler, René Chiappino, Bernard Dutoit, Albert Hermann, Roger Prahin, Francis Perroud (Trener: ?)&lt;br&gt;&lt;br&gt;
14. Dania: Knud Lundberg, Knud Norskov, Erik Korsbjerg, Erik Wilbek, Peter Tantholdt, Belger Can, Bent Sondergaard, Erik Melbye, Sven Thomsen, John Kristensen, Ove Nielsen, Kai Søgaard, Niels Mygind, Erik Carlsen (Trener: ?)&lt;br&gt;&lt;br&gt;
15. Portugalia: Mário Nogueira de Almeida, Bernardo Cândido Reis Leite, Rui Duarte, Avelino da Conceição do Carmo, Máximo José Carvalho Simões do Couto, Lenine Vicente Ferreira dos Santos, José Gonçalves Belo de Oliveira, António Nogueira Cardoso, César Nogueira Cardoso, Domingos dos Santos Diogo, José Manual Antunes de Almeida, João Manuel Morgado Coutinho (Trener: Fernando Gonçalves do Amaral)&lt;br&gt;&lt;br&gt;
16. Szkocja: Arthur Wright, John Fisher, Eric Henriksen, Robert Campbell, John Ross, George Hutchison, Ronald Bell, Walter Smail, Thomas McTear, Samuel Dunn, Alexander Dirk, Charles Gray (Trener: John Fisher)&lt;br&gt;&lt;br&gt;
17. Luksemburg: Guy Neumann, Mathias Steffen, Ley, Fernand Schmalen, Roger Dentzer, Joseph Eyschen, Marcel Gales, Mathias Birel, Jean Guillen, Pierre Steinmetz, Léon Konsbruck, René Haas, Paul Linster, Frantz (Trener: Pierrot Conter)&lt;br&gt;&lt;br&gt;
18. Rumunia: Wycofała się z mistrzostw.

</doc>
<doc id="1897901" url="https://pl.wikipedia.org/wiki?curid=1897901" title="Uniejów (gmina 1870–1919)">
Uniejów (gmina 1870–1919)

Uniejów – dawna gmina wiejska istniejąca na przełomie XIX i XX wieku w guberni kaliskiej. Siedzibą władz gminy była osada miejska Uniejów.
Gmina Uniejów powstała za Królestwa Polskiego – 31 maja 1870 w powiecie tureckim w guberni kaliskiej w związku z utratą praw miejskich przez miasto Uniejów i przekształceniu jego w wiejską "gminę Uniejów" w granicach dotychczasowego miasta.
Jako gmina wiejska jednostka przestała funkcjonować z dniem 7 lutego 1919 w związku z przywróceniem Uniejowowi praw miejskich i przekształceniem jednostki w gminę miejską.

</doc>
<doc id="1897902" url="https://pl.wikipedia.org/wiki?curid=1897902" title="Dobra (gmina 1870–1919)">
Dobra (gmina 1870–1919)

Dobra – dawna gmina wiejska istniejąca na przełomie XIX i XX wieku w guberni kaliskiej. Siedzibą władz gminy była osada miejska Dobra.
Gmina Dobra powstała za Królestwa Polskiego – 31 maja 1870 w powiecie tureckim w guberni kaliskiej w związku z utratą praw miejskich przez miasto Dobra i przekształceniu jego w wiejską "gminę Dobra" w granicach dotychczasowego miasta.
Jako gmina wiejska jednostka przestała funkcjonować z dniem 7 lutego 1919 w związku z przywróceniem Dobrej praw miejskich i przekształceniem jednostki w gminę miejską.

</doc>
<doc id="1897907" url="https://pl.wikipedia.org/wiki?curid=1897907" title="Dramburg">
Dramburg

Geografia.
Polska.
Dawna nazwa miejscowości:

</doc>
<doc id="1897908" url="https://pl.wikipedia.org/wiki?curid=1897908" title="Wieruszów (gmina 1870–1919)">
Wieruszów (gmina 1870–1919)

Wieruszów – dawna gmina wiejska istniejąca na przełomie XIX i XX wieku w guberni kaliskiej. Siedzibą władz gminy była osada miejska Wieruszów.
Gmina Wieruszów powstała za Królestwa Polskiego – 31 maja 1870 w powiecie wieluńskim w guberni kaliskiej w związku z utratą praw miejskich przez miasto Wieruszów i przekształceniu jego w wiejską "gminę Wieruszów" w granicach dotychczasowego miasta.
Jako gmina wiejska jednostka przestała funkcjonować z dniem 7 lutego 1919 w związku z przywróceniem Wieruszowowi praw miejskich i przekształceniem jednostki w gminę miejską.

</doc>
<doc id="1897909" url="https://pl.wikipedia.org/wiki?curid=1897909" title="Starostwo Szadek (gmina)">
Starostwo Szadek (gmina)

Starostwo-Szadek (od 1870 "Szadek") – dawna gmina wiejska istniejąca do 1870 roku w guberni kaliskiej. Siedzibą władz gminy był podszadecki folwark Starostwo Szadek.
Za Królestwa Polskiego gmina Starostwo-Szadek należała do powiatu sieradzkiego w guberni kaliskiej. 31 maja 1870 do gminy przyłączono pozbawiony praw miejskich Szadek, po czym gminę przemianowano na "Szadek".

</doc>
<doc id="1897911" url="https://pl.wikipedia.org/wiki?curid=1897911" title="Eysmontowie">
Eysmontowie



</doc>
<doc id="1897914" url="https://pl.wikipedia.org/wiki?curid=1897914" title="Strojec (gmina)">
Strojec (gmina)

Strojec (od 1870 "Praszka") – dawna gmina wiejska istniejąca do 1870 roku w guberni kaliskiej. Siedzibą władz gminy był Strojec.
Za Królestwa Polskiego gmina Strojec należała do powiatu wieluńskiego w guberni kaliskiej. 31 maja 1870 do gminy przyłączono pozbawioną praw miejskich Praszkę, po czym gminę przemianowano na "Praszka".

</doc>
<doc id="1897915" url="https://pl.wikipedia.org/wiki?curid=1897915" title="Ewagriusz Scholastyk">
Ewagriusz Scholastyk

Ewagriusz Scholastyk (ur. ok. 532/537, zm. ok. 594) – prawnik z Antiochii nad Orontesem (Syria).
Napisał "Historię Kościoła" w 6 księgach obejmującą l. 428-594. Skupia się w niej na wschodnich prowincjach Cesarstwa Wschodniorzymskiego; tereny dawnego Cesarstwa Zachodniorzymskiego rzadko go interesują. W pracy opierał się na własnych doświadczeniach, relacjach świadków, dokumentach (konstytucje cesarskie, akty synodów i soborów, listy) i pracach historyków (kroniki Zachariasza z Metyleny i Jana Malali, Priskosa, "Wojny" Prokopiusza z Cezarei).
Walorem jego dzieła są zamieszczone dokumenty pisane ręką nestorian i monofizytów, z których niewiele się zachowało (np. "Listy" Nestoriusza).

</doc>
<doc id="1897916" url="https://pl.wikipedia.org/wiki?curid=1897916" title="Piosenki, czyli walizki pełne wody">
Piosenki, czyli walizki pełne wody

Piosenki, czyli walizki pełne wody – drugi album muzyczny w dorobku Kabaretu Moralnego Niepokoju (KMN), wydany w roku 2008. Zawiera 19 piosenek z różnych okresów twórczości KMN, choć z przewagą utworów z czasów, gdy był to jeszcze kabaret studencki. Oprócz piątki ówczesnych członków Kabaretu (Robert Górski, Mikołaj Cieślak, Przemysław Borkowski, Rafał Zbieć, Katarzyna Pakosińska) w pracach nad albumem wzięły udział dwie jego byłe członkinie - Karolina Rabenda oraz Katarzyna Zygmont. W wykorzystanych nagraniach archiwalnych występuje również jeszcze jeden dawny członek KMN, Paweł Goleń, zaś w kończącej album piosence "Z perspektywy galaktyki" w chórku śpiewają dzieci artystów.
Album został wydany w formie płyty CD, ale jednocześnie cała jego zawartość została udostępniona do bezpłatnego słuchania na stronie internetowej Kabaretu. Wydawcą płyty była firma Znaki Szczególne, a dystrybutorem Fonografika.

</doc>
<doc id="1897917" url="https://pl.wikipedia.org/wiki?curid=1897917" title="Skoki narciarskie w Danii">
Skoki narciarskie w Danii

Skoki narciarskie w Danii mają stosunkowo bogatą historię, jednak tradycja uprawiania tego sportu w tym kraju zanikła.
Skocznie.
W przeszłości w Danii czynne były skocznie. W 1941 w Hjørring powstał kompleks skoczni Smidths Plantage Skihopbakker (K-15 i K-30). 27 lutego 1943 powstał obiekt Holtekollen (K-25) w Holte, na której rozgrywano krajowe i międzynarodowe zawody (w 1952 zanotowano nawet ponad 30-tysięczną widownię; w latach 1946–1948 dowożono tam śnieg pociągiem z Norwegii). W tamtych czasach powstał również obiekt Gyllinghøj (K-26) w Vejle. Skocznie narciarskie istniały również we Fredericii i Silkeborgu. W Hjørring jeszcze w 1969 rozgrywano mistrzostwa Danii, później oba obiekty w tym mieście przestały istnieć. W latach późniejszych rozgrywano jeszcze zawody (w tym mistrzostwa Danii) na Holtekollen. Ostatni konkurs odbył się tam w lutym 1980. Następnie skoki narciarskie w Danii zamarły. W Nuuk – stolicy zależnej od Danii Grenlandii – w latach 80. wybudowano skocznię Ravnebakken (K-30), na której w 1987 odbyły się mistrzostwa Grenlandii. Na Holtekollen w 1996 próbowano jeszcze rozegrać konkurs skoków, jednak zawody odwołano z powodu braku śniegu. Obecnie w Danii nie ma czynnych skoczni. Holtekollen do 2006 służyło jako punkt obserwacyjny, a w 2012 obiekt wizytował mieszkający w Danii były mistrz świata, Szwajcar Andreas Küttel, który wpadł na pomysł reaktywacji duńskich skoków.
Zawodnicy.
Znane są nazwiska kilku mistrzów Danii w skokach narciarskich:
Skoki narciarskie uprawiał m.in. pochodzący z Norwegii Bent Jacobsen, który w Danii przebywał od 1968 (później stał się znany jako kompozytor i akordeonista). Jego rekord życiowy wynosi 90 m i został ustanowiony na Renabakkene w Norwegii.
W mistrzostwach Europy juniorów w narciarstwie klasycznym we włoskim Tarvisio w 1972 wziął udział duński zawodnik Svend Rasmussen. Wystartował on w konkursie skoków narciarskich, w którym po skokach na odległość 49 i 52,5 m zajął 40. miejsce (wyprzedzając dwóch reprezentantów Kanady). Był to jego jedyny start w zawodach międzynarodowych tej rangi w karierze.
Jedynym reprezentantem Danii we współczesnej historii skoków był Andreas Bjelke Nygaard, który skakał głównie amatorsko i trenował na norweskich skoczniach. W sezonie 2000/2001 wystąpił w dwóch konkursach Pucharu Kontynentalnego w Vikersund, gdzie zajmował ostatnie miejsca (był 50. i 53.). Planował wystąpić na Zimowych Igrzyskach Olimpijskich w 2002 w Salt Lake City, jednak nie uzyskiwał zadowalających wyników. Zakończył karierę w 2003. Jego rekord pochodzący z Lillehammer wynosi 137 m i jest uznawany za rekord Danii.

</doc>
<doc id="1897919" url="https://pl.wikipedia.org/wiki?curid=1897919" title="Hiszpania na Zimowych Igrzyskach Olimpijskich 2010">
Hiszpania na Zimowych Igrzyskach Olimpijskich 2010

Hiszpania na Zimowych Igrzyskach Olimpijskich 2010 – występ kadry sportowców reprezentujących Hiszpanię na igrzyskach olimpijskich w Vancouver w 2010 roku.
Kadra składała się z 18 zawodników – 10 mężczyzn i 8 kobiet. Reprezentacja została oficjalnie ogłoszona 28 stycznia 2010 przez członków zarządu Hiszpańskiego Komitetu Olimpijskiego. Hiszpanie uczestniczyli w zawodach siedmiu spośród piętnastu dyscyplin sportowych, łącznie w 23 konkurencjach. 
Funkcję chorążego ekipy hiszpańskiej podczas ceremonii otwarcia była snowboardzistka Queralt Castellet Ibáñez, a podczas ceremonii zamknięcia biegaczka narciarska – Laura Orgué Vila. Najmłodszą członkinią kadry była łyżwiarka figurowa Sonia Lafuente Martínez, która w dniu otwarcia igrzysk miała 18 lat i 79 dni, a najstarszym hiszpańskim reprezentantem w Vancouver był snowboardzista Jordi Font Ferrer, który podczas ceremonii otwarcia miał 34 lata i 291 dni.
Wśród reprezentantów Hiszpanii znalazła się między innymi María José Rienda Contreras, która wystąpiła po raz piąty na zimowych igrzyskach, jednak z powodu kontuzji uczestniczyła tylko w slalomie gigancie, w którym zajęła 38. miejsce. W składzie hiszpańskim był także łyżwiarz Javier Fernández López, który na miesiąc przed igrzyskami zajął ósme miejsce w zawodach Mistrzostw Europy w Łyżwiarstwie Figurowym 2010 w Tallinnie i dzięki temu był uważany za jednego z kandydatów do zdobycia medalu olimpijskiego. W Vancouver zajął ostatecznie czternaste miejsce. W gronie czołowych zawodniczek snowboardowego halfpipe znalazła się Queralt Castellet Ibáñez, która awansowała do finału, jednak w związku z upadkiem w trakcie jednego z treningów trafiła do szpitala, tym samym tracąc szansę na walkę o medal olimpijski.
Za drużynę olimpijską odpowiedzialny był Hiszpański Komitet Olimpijski (hiszp. "Comité Olímpico Español") oraz dwie narodowe federacje – Hiszpański Związek Sportów Zimowych i Hiszpański Związek Sportów Lodowych.
Był to 18. start Hiszpanii na zimowych igrzyskach olimpijskich i 38. występ olimpijski, wliczając w to letnie igrzyska. Reprezentanci Hiszpanii uczestniczą w zimowych igrzyskach nieprzerwanie od igrzysk w Garmisch-Partenkirchen w 1936 roku. 
Tło.
Występy na poprzednich igrzyskach.
Reprezentacja Hiszpanii zadebiutowała na zimowych igrzyskach olimpijskich w 1936 roku, podczas igrzysk w Garmisch-Partenkirchen. Wówczas kadra liczyła sześcioro zawodników, którzy wzięli udział w dwóch konkurencjach. W latach 1936–2006 Hiszpanie wysłali swoich reprezentantów na wszystkie edycje zimowych igrzysk olimpijskich.
W latach 1936–2006 reprezentanci Hiszpanii dwukrotnie stanęli na podium zimowych igrzysk olimpijskich, oba razy zdobyli medale w narciarstwie alpejskim. Pierwszy w historii medal zimowych igrzysk dla Hiszpanii zdobył na igrzyskach w Sapporo w 1972 roku Francisco Fernández Ochoa, który triumfował w slalomie. Drugi medal, 20 lat później, na igrzyskach w Albertville wywalczyła jego siostra, Blanca Fernández Ochoa, zajmując trzecie miejsce w slalomie.
Trzy złote medale dla Hiszpanii na igrzyskach w Salt Lake City w 2002 roku zdobył w biegach narciarskich Johann Mühlegg. Zostały one mu jednak odebrane po pozytywnych testach antydopingowych.
Na igrzyskach w Turynie w 2006 roku czwarte miejsce w snowcrossie zajął Jordi Font Ferrer. 
Występy na mistrzostwach świata w sezonie przedolimpijskim.
W styczniu 2009 roku odbyły się snowboardowe mistrzostwa świata w Gangwon. Najlepszy rezultat spośród hiszpańskich reprezentantów osiągnęła Queralt Castellet, zajmując szóste miejsce w halfpipie. W rywalizacji mężczyzn Regino Hernández był 24. w snowcrossie, a Rubén Vergés Fruitos zajął 41. miejsce w big air, 46. w snowcrossie i 50. w halfpipie.
W lutym 2009 roku rozegrane zostały biathlonowe mistrzostwa świata w Pjongczangu. Na tych mistrzostwach Victoria Padial Hernández zajęła 99. miejsce w biegu indywidualnym i 107. w sprincie.
Hiszpańscy biegacze narciarscy wzięli udział w lutowych mistrzostwach świata w narciarstwie klasycznym w Libercu. W rywalizacji kobiet Laura Orgué zajęła 28. miejsce w biegu masowym na 30 km techniką dowolną i 35. w biegu na 10 km techniką klasyczną. Wśród mężczyzn najwyższe miejsce z Hiszpanów zajął Diego Ruiz Asín w biegu masowym na 50 km techniką dowolną, w którym sklasyfikowano go na 33. pozycji. Był również 58. w biegu łączonym na 30 km. W biegu indywidualnym na 15 km stylem klasycznym 48. miejsce zajął Vicenç Vilarrubla, a 67. był Javier Gutiérrez.
Również w lutym rozegrane zostały mistrzostwa świata w narciarstwie alpejskim w Val d’Isère. Spośród późniejszych hiszpańskich olimpijczyków najlepszy rezultat uzyskała Carolina Ruiz Castillo, która zajęła 14. miejsce w supergigancie i 19. w zjeździe. Ponadto Paul de la Cuesta był 26. w zjeździe i 46. w slalomie gigancie, Ferrán Terra 28. w zjeździe i 33. w slalomie gigancie, a Andrea Jardí 40. w slalomie gigancie.
Pod koniec lutego w Lake Placid rozegrano mistrzostwa świata FIBT. W skeletonowym ślizgu mężczyzn 27. miejsce zajął Ander Mirambell. Na początku marca w Inawashiro przeprowadzono mistrzostwa świata w narciarstwie dowolnym. W skokach akrobatycznych Rocío Delgado Gómez uplasowała się na 24. miejscu.
W rozegranych w marcu 2009 roku mistrzostwach świata w łyżwiarstwie figurowym w Los Angeles 19. miejsce w rywalizacji solistów zajął Javier Fernández López, a w rywalizacji solistek 26. była Sonia Lafuente. Tuż przed igrzyskami Javier Fernández zajął również ósme miejsce w mistrzostwach Europy w Tallinnie.
Sponsorzy.
Sponsorami Hiszpańskiego Komitetu Olimpijskiego, a co za tym idzie reprezentacji Hiszpanii na igrzyskach w Vancouver były firmy: Barceló, Alphabet, Mapfre, Bosco Sport, Visa, Acer, Coca-Cola, HE, Mc Donald’s, Omega, Atos Origin, Panasonic, Samsung, Air Europa, Nutrexpa, El Corte Inglés, Endesa, Pascual, La Caixa, Caja Madrid, Repsol, Telefonica, Allianz, Campofrio, Correos de España, Estrella Damm oraz Loterías y Apuestas del Estado.
Prawa transmisyjne.
Prawa do transmisji zimowych igrzyskach olimpijskich w Vancouver miała Radiotelevisión Española (RTVE) – hiszpański publiczny nadawca telewizyjny będący członkiem Europejskiej Unii Nadawców. Ponadto transmisje za pośrednictwem telewizji kablowej i satelitarnej oraz transmisje internetowe prowadziła stacja Eurosport, a przez internet również kanał Teledeporte.
Skład reprezentacji.
Spośród piętnastu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Hiszpanii wzięła udział w ośmiu. Największą część kadry stanowili narciarze alpejscy, których było pięcioro. xxx zawodników i zawodniczek startujących w Vancouver wystąpiło również na poprzednich zimowych igrzyskach w Turynie.
W tabeli przedstawiono skład hiszpańskiej reprezentacji w Vancouver wraz z ewentualnymi miejscami osiągniętymi w Turynie.
Statystyki według dyscyplin.
Spośród piętnastu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Hiszpanii wzięła udział w siedmiu. Hiszpanie nie wystawili żadnego reprezentanta w bobslejach, curlingu, hokeju na lodzie, kombinacji norweskiej, łyżwiarstwie szybkim, saneczkarstwie, short tracku i skokach narciarskich.
Najliczniejszą reprezentację Hiszpania wystawiła do konkurencji narciarstwa alpejskiego, w których wystąpiło pięcioro hiszpańskich zawodników.
Udział w ceremoniach otwarcia i zamknięcia igrzysk.
Rolę chorążego reprezentacji Hiszpanii podczas ceremonii otwarcia zimowych igrzysk olimpijskich w Vancouver, przeprowadzonej 12 lutego 2010 w hali BC Place Stadium, pełniła snowboardzistka Queralt Castellet Ibáñez. Hiszpańska reprezentacja weszła na stadion jako 73. w kolejności – pomiędzy ekipami z Republiki Południowej Afryki i Szwecji. 
Podczas ceremonii zamknięcia igrzysk, zorganizowanej 28 lutego 2010, chorążym hiszpańskiej reprezentacji była biegaczka narciarska Laura Orgué Vila.
Wyniki.
Biathlon.
Zawody biathlonowe podczas Zimowych Igrzysk Olimpijskich w 2010 roku były zaliczane do klasyfikacji generalnej Pucharu Świata. Hiszpanię reprezentowała jedna zawodniczka – Victoria Padial Hernández, która wystartowała w dwóch konkurencjach, w obu przypadkach zajmując miejsca w dziewiątej dziesiątce.
Biegi narciarskie.
Hiszpanię w biegach narciarskich reprezentowało trzech biegaczy i jedna biegaczka narciarska. Wśród mężczyzn indywidualnie trzykrotnie wystartowali: Javier Gutiérrez Cuevas, którego największym osiągnięciem było 40. miejsce w biegu łączonym oraz Vicenç Vilarrubla Solsona, który zajął 31. miejsce w tej samej konkurencji. Dwa razy wystartował Diego Ruiz Asín, a najlepszy wynik osiągnął w biegu masowym na 50 km, w którym był 44. Wśród kobiet trzykrotnie wystartowała Laura Orgué Vila, a jej najlepszy rezultat to 27. pozycja w biegu łączonym na 15 kilometrów.
Łyżwiarstwo figurowe.
Hiszpanię w łyżwiarstwie figurowym reprezentowało dwoje zawodników – jeden mężczyzna i jedna kobieta. Oboje wystartowali w konkurencjach solistów. Javier Fernández López w konkursie solistów zajął 14. miejsce, a Sonia Lafuente Martínez w konkursie solistek była 22.
Narciarstwo alpejskie.
W narciarstwie alpejskim na Zimowych Igrzyskach Olimpijskich 2010 w Vancouver Hiszpanię reprezentowało pięcioro zawodników – dwóch mężczyzn i trzy kobiety. Wśród mężczyzn trzykrotnie startowali: Paul de la Cuesta Esnal, który najwyższe miejsce, 32. zajął w slalomie gigancie oraz Ferrán Terra Navarro, który w supergigancie był 27. Trzykrotnie w zawodach wzięła udział Carolina Verónica Ruiz Castillo, a jej najlepszym wynikiem była 15. pozycja w zjeździe. Dwukrotnie startowała Andrea Jardí Cuadrado, jednak nie ukończyła obu swoich startów. Raz wystartowała María José Rienda Contreras i zajęła 38. miejsce w slalomie gigancie. Rienda wystąpiła po raz piąty na igrzyskach olimpijskich. Wcześniej startowała na igrzyskach w latach: 1994, 1998, 2002 i 2006.
Narciarstwo dowolne.
Jedyną hiszpańską reprezentantką w narciarstwie dowolnym była Rocío Carla Delgado Gómez. Startowała ona w debiutującej na igrzyskach olimpijskich konkurencji ski crossu. Delgado odpadła w kwalifikacjach do zawodów i ostatecznie została sklasyfikowana na 31. pozycji wśród 35 zawodniczek.
Skeleton.
W skeletonie Hiszpanię reprezentował jeden zawodnik – Ander Mirambell Viñas, który wystartował w ślizgu mężczyzn. W ramach tej konkurencji rozegrane zostały cztery zjazdy. W ostatnim zjeździe udział wzięło tylko najlepszych dwudziestu zawodników po trzech ślizgach. W związku z tym, zajmujący po trzech zjazdach 24. miejsce Ander Mirambell nie wystartował w ostatnim ślizgu.
Snowboarding.
W zawodach snowboardowych Hiszpanię reprezentowało trzech mężczyzn i jedna kobieta. W konkurencji halfpipe’u mężczyzn wziął udział Rubén Vergés Fruitos, który w pierwszej grupie kwalifikacyjnej zajął 15. miejsce i ostatecznie został sklasyfikowany na 31. pozycji. W snowcrossie wystartowali Jordi Font Ferrer i Regino Hernández Martín. Font nie ukończył pierwszego przejazdu, a w drugim nie wystartował i jako jedyny uczestnik zawodów nie został sklasyfikowany. Z kolei Hernández odpadł w 1/8 finału i został sklasyfikowany na 31. miejscu. Jedyną kobietą reprezentującą Hiszpanię w zawodach snowboardowych była Queralt Castellet Ibáñez, która w eliminacjach halfpipe’u zajęła 3. miejsce i bezpośrednio awansowała do finału. W trakcie jednego z treningów upadła, w wyniku czego trafiła do szpitala i nie wzięła udziału w finale. Ostatecznie została sklasyfikowana na 12. pozycji.

</doc>
<doc id="1897920" url="https://pl.wikipedia.org/wiki?curid=1897920" title="Excerpta Valesiana">
Excerpta Valesiana

Excerpta Valesiana ("Anonymus Valesianus") – wydane w 1636 r. dzieło zawierające 2 opowiadania historyczne pisane przez różnych anonimowych autorów. Łączy je ze sobą tylko fakt znalezienia się w jednym rękopisie. Nazwa nadana od nazwiska wydawcy Henri Valois (1603 - 76). 
Pierwsze (rozdz. I-VII zwane też "Origo Constantini Imperatoris") napisane przez współczesnego Ammianusowi Marcelliusowi, przedstawia okres walk Konstantyna I Wielkiego o tron i jego panowanie (306-337), drugie (rozdz. VIII-XVI zwane też " Chronica Theodericiana"): historię Italii od panowania Juliusza Neposa do zgonu Teodoryka Wielkiego (474-526). W tym drugim zawarto ważne informacje o pochodzeniu Romulusa Augustulusa, Odoakra, Teodoryka Wielkiego oraz o polityce zagranicznej i wewnętrznej tych dwóch ostatnich. 
"Excerpta" jest pracą o charakterze kompilatorskim. Informacje podawane są w niej chaotycznie, niekiedy się powtarzają lub brak między nimi powiązania. Mimo to uważana jest za wartościowe źródło historyczne o pochodzeniu i panowaniu Konstantyna I Wielkiego, Romulusa Augustulusa, Odoakra i Teodoryka Wielkiego.

</doc>
<doc id="1897921" url="https://pl.wikipedia.org/wiki?curid=1897921" title="O początkach, wywodach, dzielnościach, sprawach rycerskich i domowych sławnego narodu litewskiego, żemojdzkiego i ruskiego">
O początkach, wywodach, dzielnościach, sprawach rycerskich i domowych sławnego narodu litewskiego, żemojdzkiego i ruskiego

O początkach, wywodach, dzielnościach, sprawach rycerskich i domowych sławnego narodu litewskiego, żemojdzkiego i ruskiego, przedtym nigdy od żadnego ani kuszone, ani opisane, z natchnienia Bożego a uprzejmie pilnego doświadczenia – napisane prozą i wierszem w 1577 roku dzieło historyczne Macieja Stryjkowskiego.
Przedstawia etnogenezę narodu litewskiego, dzieje jego wielkich książąt i znaczniejszych rodów od czasów legendarnych do 1506 roku. Omawia stosunki Litwy z jego sąsiadami Krzyżakami, Rusią, Polską, Prusami, Jadźwingami i Tatarami. W przypadku tych ostatnich m.in. opis bitwy pod Kleckiem (1506). Zawarł w nim też podanie o pochodzeniu Litwinów od Rzymian, którzy pod wodzą Palemona (in. Puliusza Libona), mieli przybyć na opisywane ziemie.
Przy pisaniu korzystał z wypisów przeczytanych dzieł, wyciągów odnalezionych źródeł (w tym niezachowanych) i księgozbioru swych mecenasów: kroniki rodzime (Wincenty Kadłubek, Jan Długosz, Miechowita, Marcin Kromer), zagraniczne ("Pamiętniki Janczara", latopisy ruskie), prace historyków starożytnych (Liwiusz, Plutarch, Florus, Klaudiusz Ptolemeusz, Pomponiusz Mela).
Praca ta była formą zapłaty Stryjkowskiego za mecenat jakiego udzielił mu książę słucki Jerzy III Olelkowicz.

</doc>
<doc id="1897922" url="https://pl.wikipedia.org/wiki?curid=1897922" title="Izabela Targońska">
Izabela Targońska

 
Izabela Targońska (ur. 19 marca 1947 w Warszawie) – profesor sztuk muzycznych, kompozytorka i teoretyk muzyki, autorka podręczników akademickich dla studentów kompozycji, dyrygentury, reżyserii dźwięku oraz twórca kilkudziesięciu kompozycji muzycznych na zespoły solowe, kameralne i symfoniczne (1970–2010). Autorka wielu artykułów i wykładów z dziedziny kształcenia słuchu. Pracuje na Uniwersytecie Muzycznym Fryderyka Chopina w Warszawie, od 2015 kierownik Międzyuczelnianej Katedry Kształcenia Słuchu.
Nagrody.
Za pracę naukowo-dydaktyczną otrzymała nagrody:

</doc>
<doc id="1897923" url="https://pl.wikipedia.org/wiki?curid=1897923" title="Tranzystor ze złączem wyciąganym">
Tranzystor ze złączem wyciąganym

Tranzystor ze złączem wyciąganym ("tranzystor wyciągany", "tranzystor krystalizowany") to najwcześniejszy rodzaj tranzystora bipolarnego. W 1948 r. pracujący w laboratoriach firmy Bell Telephone Laboratories William Bradford Shockley opracował teoretycznie tranzystor złączowy, który w 1950 wykonano z germanu metodą złącza wyciąganego.
Pierwsze tranzystory krzemowe wyprodukował tą metodą Texas Instruments w 1954 roku.
Obecnie metoda nie jest stosowana do produkcji tranzystorów, ale wykonuje się za jej pomocą fotoogniwa.
Wytwarzanie złącz pn metodą wyciągania polega na prowadzeniu krystalizacji metodą Czochralskiego ze stopu półprzewodnika zawierającego zarówno domieszki akceptorowe jak i donorowe. Stopień osadzania się poszczególnych domieszek w krysztale zależy od prędkości krystalizacji, można więc regulując dopływ ciepła i prędkość wyciągania kryształu wytworzyć naprzemienne warstwy półprzewodnika typu p i n. Po odpowiednim pocięciu takiego kryształu otrzymujemy gotowe struktury tranzystorów.
Metoda była (jak na swoje czasy) trudna i zaawansowana technologicznie, ale umożliwiała masową produkcję. W Polsce ani w innych krajach RWPG nie były produkowane tranzystory ze złączem wyciąganym.

</doc>
<doc id="1897927" url="https://pl.wikipedia.org/wiki?curid=1897927" title="C/1860 M1">
C/1860 M1

C/1860 M1, Wielka Kometa roku 1860 – kometa jednopojawieniowa, nie powróci już najprawdopodobniej w okolice Słońca. Widoczna była gołym okiem.
Odkrycie i orbita komety.
Kometę C/1860 M1 odkryto 18 czerwca 1860 roku. Osiągnęła ona swe peryhelium 16 czerwca tegoż roku i znalazła się w odległości 0,29 au od Słońca. Poruszała się po parabolicznej orbicie o nachyleniu 79,3° względem ekliptyki.

</doc>
<doc id="1897936" url="https://pl.wikipedia.org/wiki?curid=1897936" title="Frances Shand Kydd">
Frances Shand Kydd

Frances Ruth Shand Kydd z domu Roche, dawniej hrabina Althorp (ur. 20 stycznia 1936 w Sandringham House, zm. 3 czerwca 2004 w Seil, Argyll and Bute) – pierwsza żona Johna Spencera, matka Diany, księżnej Walii. Zajmowała się działalnością charytatywną.
Urodziła się 20 stycznia 1936 roku w Sandringham House w rodzinie Maurice’a Roche’a, 4. barona Fermoy i Ruth z domu Gill. W 1954 roku poślubiła starszego od siebie o dwanaście lat Johna Spencera. W 1967 roku związała się z Peterem Shandem Kyddem.
Miała pięcioro dzieci z pierwszego małżeństwa:

</doc>
<doc id="1897937" url="https://pl.wikipedia.org/wiki?curid=1897937" title="Samuel Zook">
Samuel Zook

Samuel Kosciuszko Zook, urodzony jako Samuel Kurtz Zook (ur. 27 marca 1821, zm. 3 lipca 1863) – amerykański wojskowy, generał wojsk Unii w czasie wojny secesyjnej; zginął pod Gettysburgiem.
Życiorys.
Zook urodził się w Tredyffrin Township, w hrabstwie Chester (Pensylwania). Jego rodzicami byli David i Eleanor Stephens Zook; przodkowie ze strony ojca byli Mennonitami. W młodym wieku przeniósł się wraz z rodziną do domu babki ze strony matki w Valley Forge, gdzie zaznajomił się z opowieściami o obozującym tam Jerzym Waszyngtonie, które rozpaliły w nim zapał wojenny. Ojciec Samuela był majorem podczas rewolucji amerykańskiej, co jeszcze bardziej podsycało wojskowe ciągoty syna.
Kiedy Samuel podrósł na tyle, by nosić muszkiet, z lubością brał udział we wszelkich działaniach lokalnej milicji. W wieku 19 lat został porucznikiem pensylwańskiej milicji oraz adiutantem 100. lub 110. Regimentu. Zook brał aktywny udział w rozwoju świeżo zadzierzgniętego przedsięwzięcia – telegrafu. Został biegłym telegrafistą i pracował z ekipami, przeciągając druty aż do Mississippi. W 1846 lub 1851 przeniósł się do Nowego Jorku i został nadzorcą Waszyngtońskiej i Nowojorskiej Kompanii Telegraficznej ("Washington and New York Telegraph Company"). Dokonał kilku odkryć w dziedzinie elektryczności, które przyniosły mu uznanie. W Nowym Jorku dołączył do 6. Regimentu Gwardii Gubernatorskiej (milicja), gdzie dosłużył się stopnia podpułkownika, tuż przed wybuchem wojny secesyjnej.
Wojna secesyjna.
6. Regiment Nowojorskiej Milicji wspomagał działania regularnych wojsk przez pierwsze lato wojny. Zook służył jako gubernator wojskowy Annapolis, poszukując wsparcia wpływowych politycznie ludzi, aby uzyskać dowództwo nad własnym regimentem. Po zmustrowaniu, Zook utworzył 57. Nowojorski Regiment Piechoty i został jego pułkownikiem 19 października 1861 r.
Pierwszej walki zakosztował w bitwie siedmiodniowej w 1862 r. Jego regiment został przydzielony do brygady Williama Frencha, w dywizji Edwina Summera, armii Potomaku, dowodzonej przez gen. dyw. George’a McClellana. Zook, osobiście dopełniając zwiadu przed regimentem, trafił za linie przeciwnika i odkrył, iż gen. dyw. John Magruder zaplanował wypracowany podstęp, zmuszając unionistów do uwierzenia, iż ma więcej wojsk niż w rzeczywistości. Zook poinformował o tym McClellana, jednakże ten zignorował informacje, przez co siły Unii, które mogły zostać spożytkowane gdzie indziej, pozostały uwiązane w miejscu.
Fredericksburg.
Zook musiał udać się na urlop zdrowotny, wywołany chronicznym i przejmującym reumatyzmem, przez co ominęła go bitwa nad Antietam. Kiedy powrócił, przyznane mu został dowództwo nad brygadą Frencha (3. Brygada, 1. Dywizji, II Korpusu Unii), pod dywizyjnym przewodnictwem gen. dyw. Winfielda Scotta Hancocka. Brygada trafiła do Fredericksburga jako jedna z pierwszych – Zook chciał jak najprędzej przekroczyć Rappahannock River, zanim głównodowodzący Konfederacji Robert E. Lee zdoła wzmocnić swoje pozycje w mieście i na otaczających go wzgórzach. Jednakże dowódca armii Potomaku, gen. dyw. Ambrose Burnside wstrzymał go, chcąc poczekać na przybycie całej armii i budowę mostu pontonowego. Zook napisał 10 grudnia „Gdybyśmy mieli te obiecane pontony, kiedyśmy tu przybyli, moglibyśmy zdobyć wzgórza po drugiej stronie kosztem najwyżej 50 ludzi – teraz będzie to nas kosztować przynajmniej 10 000, jeśli nie więcej.” Czekając na przybycie pontonów, Zook działał jako gubernator wojskowy Falmouth.
Kiedy 13 grudnia rozpoczęła się bitwa pod Fredericksburgiem, dywizja Frencha była jedną z pierwszych, które zaatakowały Marye’s Heights. Odparta, z ciężkimi stratami, została zmuszona do odwrotu – na jej miejsce ruszyła dywizja Hancocka, z brygadą Zooka na czele. Koń Zooka został zastrzelony – ogłuszony dowódca zdołał jednak poprowadzić swoich ludzi ok. 50 m aż do Stone Wall, co później okazało się najdalszą eskapadą wojsk federalnych. Jego brygada utraciła 527 ludzi; ogółem 12 000 żołnierzy Unii zostało rannych i zabitych tego dnia. Generał Hancock chwalił atak Zooka, za „ducha”. Samuel napisał później „Jeśli teraz, na Boga, nie dostanę gwiazdki, wracam do domu.” Został awansowany na generała brygady w marcu 1863 r. Mimo wywyższenia, bitwa wywarła na nim wielki wpływ:
Pod Chancellorsville w maju 1863 r. brygada Zooka walczyła w formacji defensywnej wokół Dworu Kanclerskiego, jednakże ustawiona w kierunki wschodnim, gdzie walki były lżejsze, przez co odnotowała jedynie 188 ofiar. Powalony ponownie przez reumatyzm, Zook udał się na urlop medyczny do Waszyngtonu, by dołączyć ponownie do swoich ludzi pod koniec czerwca, w sam czas na kampanię Gettysburską.
Gettysburg.
2 lipca 1863, drugiego dnia walk pod Gettysburgiem, dywizja gen. bryg. Johna Caldwella, w skład której wchodziła brygada Zooka, została posłana, by wzmocnić kruszącą się linię III Korpusu, atakowanego przez siły gen. br. Jamesa Longstreeta. Zook został wysłany na Pole Pszeniczne ("Wheatfield"), by wzmocnić pozycje płk. Régisa de Trobriand i wypełnić dziurę przy Stony Hill. Konny dowódca został wypatrzony przez nacierający 3. i 7. Regiment Piechoty z Płd. Karoliny, brygady Josepha Kershawa. Zook został trafiony w ramię, pierś i brzuch, po czym odtransportowano go do chatki mytnika na Baltimore Pike. Zmarł z powodu ran 3 lipca i został pochowany w pobliżu grobu generała Hancocka na Montgomery Cemetery w West Norriton Township, hr. Montgomery w Pensylwanii. Pośmiertnie uzyskał stopień brevet generała dywizji. Na Polu Pszenicznym znajduje się mały pomnik ku czci Zooka.
Jeden z żołnierzy z 57. Regimentu opisał generała jako „dowódcę utrzymującego dobrą dyscyplinę; nienawidził tchórzostwa i symulanctwa; nie miał cierpliwości do ludzi, którzy zaniedbywali służbę; był dosadny, trochę srogi, ale o dobrym sercu... urodzony żołnierz, prędkiego rozumu i całkowicie pozbawiony strachu”.

</doc>
<doc id="1897940" url="https://pl.wikipedia.org/wiki?curid=1897940" title="Klęska głodu w Irlandii">
Klęska głodu w Irlandii



</doc>
<doc id="1897944" url="https://pl.wikipedia.org/wiki?curid=1897944" title="Wielki Głód w Irlandii">
Wielki Głód w Irlandii



</doc>
<doc id="1897945" url="https://pl.wikipedia.org/wiki?curid=1897945" title="Kagohl 3">
Kagohl 3

Kampfgeschwader der Obersten Heeresleitung 3 ‘England-Geschwader’– Kagohl 3 – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona we Fliegerersatz Abteilung Nr. 3, 20 grudnia 1915 roku. Składała się z sześciu jednostek bojowych Kampfstaffeln, każda po 6 samolotów. Kasta 13, Kasta 14, Kasta 15, Kasta 16, Kasta 17 i Kasta 18.
W Kagohl 3 służyli między innymi (późniejsze asy myśliwskie): Rudolf Klimke, Kurt Küppers.
Dywizjon używał między innymi samolotów Gotha G.IV.

</doc>
<doc id="1897950" url="https://pl.wikipedia.org/wiki?curid=1897950" title="Taurulus bubalis">
Taurulus bubalis



</doc>
<doc id="1897951" url="https://pl.wikipedia.org/wiki?curid=1897951" title="Taurulus">
Taurulus



</doc>
<doc id="1897962" url="https://pl.wikipedia.org/wiki?curid=1897962" title="Ogończa pastynak">
Ogończa pastynak

Ogończa pastynak, ogończa, pastynak ("Dasyatis pastinaca") – gatunek ryby chrzęstnoszkieletowej z rodziny ogończowatych (Dasyatidae). 
Występowanie.
Wschodni Atlantyk od Norwegii do południowej Afryki oraz Morze Śródziemne i Morze Czarne.
Występuje w spokojnych, płytkich wodach przybrzeżnych, nad piaszczystym lub mulistym dnem na głębokości do 60 m. 
Cechy morfologiczne.
Mierzy maksymalnie do 2,5 m długości. Ciało silnie spłaszczone grzbietobrzusznie o kształcie rombowatej tarczy, płetwy piersiowe zaokrąglone. Pysk mały, lekko spiczasty, rozwartokątny. Skóra gładka, u starszych osobników mogą występować maleńkie haczyki i tępe kolce. Uzębienie składa się z 22–46 zębów, tworzących płytki. Brak płetwy grzbietowej i płetwy ogonowej. Trzon ogonowy długi, cienki, z kilem na górnej i dolnej stronie. Na trzonie ogonowym 1–2 długie ciernie, pokryte zadziorami.
Strona grzbietowa ciemnoszara, żółto- lub czerwonawobrązowa do oliwkowej, z białymi plamami u młodych osobników. Strona brzuszna brudnobiała z ciemnymi brzegami.
Maksymalna długość życia to 10 lat.
Odżywianie.
Żywi się małymi rybami żyjącymi na dnie oraz skorupiakami, mięczakami i jeżowcami.
Rozród.
Ryba żyworodna. Rozród przypada na okres pomiędzy majem a wrześniem. Zarodki zagnieżdżają się w kosmkach jajowodu i są przez nie odżywiane.

</doc>
<doc id="1897963" url="https://pl.wikipedia.org/wiki?curid=1897963" title="Victoria Jackson">
Victoria Jackson

Victoria Jackson – (ur. 2 sierpnia 1959 w Miami, Floryda) amerykańska aktorka, komediantka i piosenkarka, znana najlepiej ze swojego udziału w programie "Saturday Night Live" w latach 1986-1992.

</doc>
<doc id="1897964" url="https://pl.wikipedia.org/wiki?curid=1897964" title="Dasyatis pastinaca">
Dasyatis pastinaca



</doc>
<doc id="1897969" url="https://pl.wikipedia.org/wiki?curid=1897969" title="Guzki Heberdena">
Guzki Heberdena

Guzki Heberdena – guzki charakterystyczne dla choroby zwyrodnieniowej stawów rąk, występujące na grzbietowej powierzchni stawów międzypaliczkowych dalszych.
Guzki składają się z tkanki kostnej i chrzęstnej, w ich okolicy może dojść niekiedy do odczynów zapalnych.
Opisał je brytyjski lekarz William Heberden.

</doc>
<doc id="1897970" url="https://pl.wikipedia.org/wiki?curid=1897970" title="47 Pułk Piechoty (austro-węgierski)">
47 Pułk Piechoty (austro-węgierski)

Styryjski Pułk Piechoty Nr 47 (IR. 47) – pułk piechoty cesarskiej i królewskiej Armii.
Historia pułku.
Pułk kontynuował tradycje pułku utworzonego w 1682 roku.
Swoje święto pułk obchodził 23 marca w rocznicę bitwy pod Novarą stoczonej w 1849 roku.
Okręg uzupełnień nr 47 Maribor (niem. "Marburg") Słowenia na terytorium 3 Korpusu.
Kolory pułkowe: stalowozielony (papageiengrün), guziki srebrne. 
W 1816 roku sztab pułk stacjonował w Pradze.
W 1873 roku komenda pułku stacjonowała w Klagenfurcie, natomiast komenda rezerwowa i stacja okręgu uzupełnień w Mariborze.
W latach 1903-1911 komenda pułku oraz bataliony 1., 2. i 4. stacjonowały w Gorycji, natomiast 3. batalion w Mariborze, w Słowenii.
W latach 1912-1914 komenda pułku oraz 2. i 4. batalion stacjonowały w Gorycji, natomiast 1. batalion w Quisca, a 3. batalion w Mariborze.
Pułk wchodził w skład 56 Brygady Piechoty należącej do 28 Dywizji Piechoty.
Skład narodowościowy w 1914 roku 77% – Niemcy.
W czasie I wojny światowej pułk walczył z Rosjanami w końcu 1914 roku Galicji. Żołnierze pułku są pochowani m.in. na cmentarzach wojennym nr: 8 w Nowym Żmigrodzie, 22 w Jaśle, 47 w Koniecznej oraz 52 w Zdyni.
Szefowie pułku.
Kolejnymi szefami pułku byli:

</doc>
<doc id="1897971" url="https://pl.wikipedia.org/wiki?curid=1897971" title="Puchar Króla Tajlandii 1970">
Puchar Króla Tajlandii 1970

Puchar Króla Tajlandii 1970 – trzecia edycja Pucharu Króla Tajlandii, która odbyła się w dniach od 8 do 20 listopada 1970 roku w Bangkoku. W finale zwyciężyła reprezentacja Korei Południowej, broniąc tym samym tytułu zdobytego rok wcześniej.
Faza pucharowa.
Finał.
MISTRZ SEZONU 1970:
Korea Południowa
DRUGI TYTUŁ

</doc>
<doc id="1897972" url="https://pl.wikipedia.org/wiki?curid=1897972" title="Dykasteria Spraw Kanonizacyjnych">
Dykasteria Spraw Kanonizacyjnych

Dykasteria Spraw Kanonizacyjnych zwana również Dykasterią Do Spraw Świętych () – wchodzi w skład Kurii
Rzymskiej jako aparat administracyjny i jest jedną z dziewięciu kongregacji działającej przy
Stolicy Apostolskiej. Do jej spraw należy piecza nad procesami kanonizacyjnymi i beatyfikacyjnymi. Rozpatruje wnioski o beatyfikację i kanonizację, a następnie bada przebieg życia i pisma kandydatów, weryfikuje i zabezpiecza relikwie. Do jej obowiązków należy również dokładne sprawdzenie i zbadanie cudów, jakie stać się miały za przyczyną osób, które miały zostać kanonizowane. 
W latach 1969–2022 Dykasteria działała jako Kongregacja Spraw Kanonizacyjnych.
Dykasteria składa się z trzech sekcji, określonych konstytucją:
Historia.
Kongregacja ma swoje początki w roku 1588, kiedy papież Sykstus V powołał na mocy bulli Kongregację ds. Obrzędów, która zajmowała się m.in. sprawami świętych i procesami kanonizacyjnymi. Dopiero w 1969 roku papież Paweł VI w konstytucji apostolskiej rozdzielił Kongregację ds. Obrzędów na dwie odrębne: Kongregację ds. Kultu Bożego i Dyscypliny Sakramentów () oraz Kongregację Spraw Kanonizacyjnych.
Obecny proces kanonizacyjny.
Droga procesu prowadzącego do uznania danej osoby za świętą lub błogosławioną określona jest zasadami podanymi w konstytucji aspostolskiej "Divinus perfectionis Magister". Zawarte tam nowe ustawodawstwo dotyczące tych procesów opisuje dwa etapy: 
Przed etapem diecezjalnym dojść musi do inicjacji i zapoczątkowania procesu przez jakąś osobę (biskupa, księdza lub nawet samych wiernych). Wyznacza się postulatora, do którego zadań należy dokładne zbadanie warunków potrzebnych do rozpoczęcia procesu. Życie kandydata, jak i okoliczności śmierci, nie mogą budzić żadnych zastrzeżeń. Konieczne jest również potwierdzenie dokonanego przynajmniej jednego cudu oraz udowodnienie, iż kandydat odbiera kult prywatny.
Gotowy wniosek wraz z potwierdzeniem wymienionych warunków trafia do biskupa, a po rozpatrzeniu go – do Dykasterii.

</doc>
<doc id="1897973" url="https://pl.wikipedia.org/wiki?curid=1897973" title="Guzki Boucharda">
Guzki Boucharda

Guzki Boucharda – charakterystyczne dla choroby zwyrodnieniowej stawów rąk guzki, występujące na grzbietowej powierzchni stawów międzypaliczkowych bliższych. Guzki składają się z tkanki kostnej i chrzęstnej, w ich okolicy może dojść niekiedy do odczynów zapalnych. 
Nazwane na cześć francuskiego patologa Charlesa-Josepha Boucharda.

</doc>
<doc id="1897975" url="https://pl.wikipedia.org/wiki?curid=1897975" title="Holandia na Zimowych Igrzyskach Olimpijskich 2010">
Holandia na Zimowych Igrzyskach Olimpijskich 2010

Holandię na Zimowych Igrzyskach Olimpijskich 2010 reprezentowało trzydziestu czterech zawodników.
Wyniki reprezentacji.
Bobsleje.
Kobiety
Mężczyźni
Short track.
Kobiety
Mężczyźni
Snowboard.
Kobiety
Mężczyźni
Łyżwiarstwo szybkie.
Kobiety
Mężczyźni

</doc>
<doc id="1897976" url="https://pl.wikipedia.org/wiki?curid=1897976" title="Tatjana Iwanowa">
Tatjana Iwanowa

Tatjana Iwanowna Iwanowa (ros. Татьяна Ивановна Иванова; ur. 16 lutego 1991 w Czusowoju) – rosyjska saneczkarka, trzykrotna zdobywczyni miejsca na podium klasyfikacji generalnej Pucharu Świata, wielokrotna medalistka mistrzostw Europy i mistrzostw świata, srebrna medalistka igrzysk olimpijskich w Soczi.
Kariera.
Saneczkarstwo uprawia od 2000 roku. Pierwszy sukces w karierze osiągnęła w 2010 roku, kiedy zdobyła złoty medal w jedynkach podczas mistrzostw Europy w Siguldzie (jako pierwsza od 16 lat nie niemiecka zawodniczka). W kolejnych latach wielokrotnie zdobywała medale mistrzostw kontynentu, w tym złote w jedynkach i zawodach drużynowych na mistrzostwach Europy w Paramonowie w 2012 roku. Ponadto zdobyła też srebrne medale w jedynkach i zawodach drużynowych na mistrzostwach świata w Altenbergu w 2012 roku i mistrzostwach świata w Siguldzie trzy lata później oraz brąz w jedynkach podczas mistrzostw świata w Königssee w 2016 roku.
W 2010 roku wystartowała na igrzyskach olimpijskich w Vancouver, gdzie w jedynkach była czwarta. Walkę o podium przegrała tam z Niemką Natalie Geisenberger o 0,080 sekundy. Na rozgrywanych cztery lata później igrzyskach olimpijskich w Soczi wspólnie z Albertem Diemczenko, Aleksandrem Dienisjewem i Władisławem Antonowem zdobyła srebrny medal w konkurencji sztafetowej, a ponadto zajęła 7. miejsce w konkurencji jedynek. W grudniu 2017 roku Komisja Dyscyplinarna Międzynarodowego Komitetu Olimpijskiego ukarała ją dyskwalifikacją w obu konkurencjach, w jakich startowała na igrzyskach w Soczi za naruszenie przepisów antydopingowych. Iwanowa odwołała się od tej decyzji do Sportowego Sądu Arbitrażowego, który pozytywnie rozpatrzył jej apelację ogłaszając w lutym 2018 roku unieważnienie dyskwalifikacji.
W Pucharze Świata zadebiutowała w sezonie 2008/2009. W sezonach 2015/2016 i 2019/2020 zajęła drugie miejsce w klasyfikacji generalnej, a w sezonie 2016/2017 miejsce trzecie.

</doc>
<doc id="1897982" url="https://pl.wikipedia.org/wiki?curid=1897982" title="Geografia Jemenu">
Geografia Jemenu

Jemen jest krajem leżącym w Azji Południowo-Zachodniej. Kraj ten jest niemal w 100% zamieszkiwany przez wyznawców islamu, gdzie istnieje duży podział na szyitów i sunnitów, którzy walczą ze sobą. Kraj ten będąc otoczonym przez bogate państwa arabskie, sam należy do najbiedniejszych nie tylko w regionie, ale i w całej Azji; mimo iż na jego terytorium znajdują się złoża ropy naftowej. Obecnie rząd Jemenu walczy z terrorystycznymi ugrupowaniami należącymi do Al-Ka’idy.
Powierzchnia, położenie i granice.
Powierzchnia - 527 970 km2
Położenie - Jemen leży na obszarze Półwyspu Arabskiego, w jego południowo-zachodniej części. Tym samym należy do krajów Bliskiego Wschodu. Od południa oblewają go wody Oceanu Indyjskiego, a od zachodu wody Morza Czerwonego. Od leżącej na zachód Afryki, Jemen oddzielony jest wąską cieśniną Bab al-Mandab.
Skrajne punkty - północny 19°N, południowy 13°N, zachodni 432E, wschodni 532E. Rozciągłość południkowa wynosi 750 km, a równoleżnikowa 1 200 km.
Jemen graniczy z następującymi państwami:
Linia brzegowa - 1 906 km
Poprzez wody terytorialne, Jemen graniczy od południa z Somalią, a od zachodu z Dżibuti i leżącą na północ od Dżibuti, Erytreą.
Budowa geologiczna i rzeźba.
Terytorium leży na obszarze Półwyspu Arabskiego, który jest blokiem zbudowanym z prekambryjskich granitów. Jemeńska część Półwyspu Arabskiego jest pokryta wapieniami pochodzącymi z górnej jury, a także piaskowcami z dolnej kredy. Wnętrze Jemenu zajmują silnie rozczłonkowane, stare pasma górskie. Obszar Jemenu jest wyżynno-górzysty, gdzie tereny górskie zajmują południową i zachodnią część kraju. Tereny wyżynne obejmują głównie północno-wschodnią część kraju. Zrębowe góry wznoszą się na około 3 000 m n.p.m. Najwyższym szczytem kraju jest Dżabal an-Nabi Szuajb, który wznosi się na 3 760 m n.p.m.
Na wschodnie i na północnym wschodzie, góry obniżają się przechodząc w pustynny płaskowyż, będący części wielkiej piaszczystej pustyni zwanej Ar-Rab al-Chali. Na zachodzie zaś tereny górskie opadają stokami ku wąskiej, nadmorskiej równinie Tihama, która jest szeroka na 40–60 km. Nizina ta ciągnie się wzdłuż wybrzeży Morza Czerwonego, w części nadbrzeżnej jest ona bezludną pustynią.
W południowej części Jemenu ciągną się Góry Nadbrzeżne, które są niższe, niż te leżące w głębi kraju. W masywie Khaur nad wschód od miasta Aden osiągają około 2 500 m n.p.m. Wschodnia część tych gór ma raczej charakter płaskowyżu, gdzie przeciętne wysokości oscylują w granicach 2 000 m n.p.m. Obszary te zbudowane są z jurajskich i kredowych piaskowców, oraz wapieni. Wschodnia część tych gór, która przechodzi w obszar płaskowyżu, nosi nazwę Jols i w wielu miejscach dochodzi do samego morza. Układ tektoniczny spowodował, że w okresie czwartorzędu, gdy klimat był wilgotniejszy; płynące wody uformowały głęboką dolinę rzeczną. Wadi Hadramaut jest długa na około 500 km, i obecnie w czasie gwałtownych deszczy wypełnia się wodą. Dolina ta przecina płaskowyż Jols i osiąga wybrzeże Morza Arabskiego. Ku wschodowi płaskowyż przechodzi w suchą wyżynę Szarki, która wznosi się na 1 000 do 2 000 m n.p.m. i stanowi część Ar-Rab al-Chali.
Klimat.
Jemen znajduje się w strefie klimatu zwrotnikowego, który na większości obszarów posiada suchą odmianę. Charakter rzeźby terenu sprawia, że klimat jest lokalnie zróżnicowany. Przekłada się to przede wszystkich na wilgotność tego klimatu, co oznacza, że w Jemenie występują miejsca stosunkowa zasobne w opady deszczu.
Na wybrzeżu panuje klimat typowy dla terenów pustynnych, a obecność Oceanu Indyjskiego nie ma żadnego wpływu na temperatury i opady, zwłaszcza dotyczy to obszaru wybrzeża Morza Czerwonego. Temperatury zimą są wysokie i ich średnie wartości wynoszą od 18 do 25 °C. Latem jest gorąco, średnie wartości wahają się od 30 do 40 °C. W dzień występują silne upały gdzie temperatura dochodzi do 50 °C. Opady są bardzo skąpe i maksymalnie dochodzą do 100 mm rocznie. Przykładem suchości klimatu jest Aden, leżący na wybrzeżu Zatoki Adeńskiej. Zimą średnie wartość termiczna wynosi 28 °C, a latem 36 °C. Opady są niewielkie i dochodzą do 125 mm rocznie.
Na płaskowyżach klimat jest chłodniejszy, gdzie temperatury obniżają się wraz ze wzrostem wysokości. Zimą średnia jest około 14 °C, a latem około 21 °C. Występują nocne spadki temperatur, gdzie zimą do zjawisk termicznych należą przymrozki. Opady są wyższe i na wysokości 1 800 m n.p.m. osiągają 220 mm rocznie. Im wyżej tym więcej opadów. Na wysokościach powyżej 2 000 m n.p.m. opady przekraczają już 600 mm rocznie, a niektóre tereny otrzymują nawet do 700 mm. rocznie. Z tego względu Jemen należy do najwilgotniejszych obszarów Półwyspu Arabskiego, gdzie około 90% terenów tego półwyspu to terenu o bardzo skąpych opadach deszczu. Maksima opadowe od kwietnia do sierpnia.
Wody.
W Jemenie nie ma stałych rzek, a te, które utrzymują się przez większą część roku, to nieliczne rzeki górskie. Zdecydowana większość kraju reprezentują cieki wodne o typowym charakterze rzek okresowych i epizodycznych. Dotyczy to zwłaszcza terenów na północnym wschodzie oraz na równinie Tihama, gdzie rzeki pojawiają się na krótko w czasie gwałtownych ulew.
Tak zwane wadi, czyli rzeczne doliny wyżłobiły głębokie wąwozy na terenach górzystych. Doliny te wypełniają się wartko płynącymi rzekami w czasie deszczy. Tylko jedna rzeka - Wadi Zebid uchodzi do Morza Czerwonego, a to oznacza, że niewielka część kraju należy do zlewiska Morza Czerwonego. Zdecydowana większość kraju to obszary bezodpływowe, gdzie rzeki wysychają i nikną w piaskach pustyni. Największą powierzchnię dorzecza ma Wadi Hadramaut – 114 000 km2. Inne rzeki jak pa przykład Bana – tylko 10 000 km2. Okresy gwałtownych deszczy powodują wezbrania płynących rzek, co skutkuje występującymi czasami powodziami. Istnienie w Jemenie gęstej sieci wadi świadczy iż w dawnych czasach klimat dzisiejszego Jemenu jak i całego Półwyspu Arabskiego był wilgotny.
Mieszkańcy Jemenu wodę potrzebną do picia oraz dla potrzeb rolniczych pozyskuje się z podziemi. W zależności od miąższości utworów czwartorzędowych, wody podziemne zalegają na głębokości od 50 m w dolinie Tuban do 200 m w Hadramaut. W innych rejonach kraju wody podziemne zalegają dość płytko, bo na głębokościach 10–20 m.
Gleby.
Suchy klimat kraju sprawia, że procesy glebotwórcze przebiegają bardzo wolno. Dominują gleby pustynne - yermosole, a jedynie w dolinach uedów występują bogatsze i bardziej żyzne fluwisole. Gleby te powstały w wyniku osadzania zawiesiny niesionej przez wody w okresie pory deszczowej. W strefie wybrzeża występują mało urodzajne gleby piaszczyste, a w centralnej części Jemenu podłoże pokrywają czerwonawe buroziemy - kserosole. Na pozostałym obszarze występują arenosole.
Flora.
Roślinność jemeńska jest bardzo uboga, co wiąże się to z wpływem suchego klimatu i płytkich gleb. Przeważa roślinność pustynna i półpustynna. W górach spotykaną szatą roślinną są kolczaste sawanny i roślinność stepowa. Na terenach zadrzewionych przeważają palmy daktylowe, którą spotyka się wyłącznie w oazach i dolinach rzecznych. Bardzie urozmaicone obszary leśne występują na terenach wysokogórskich w zachodniej części kraju. W pobliżu wybrzeży dominuje roślinność halofitowa. W wielu miejscach rosną akacje i tamaryndy. Lasy w Jemenie stanowią około 4% ogólnej powierzchni kraju. U zachodnich i części południowych wybrzeży rosną rafy koralowe.
Fauna.
Jemen należy do zoogeograficznej Krainy Etiopskiej. Fauna Jemenu jest dość uboga, z większych ssaków żyją tu: ariel będący podgatunkiem gazeli arabskiej, oryks arabski i spokrewniony z kozami - tar. Wśród drapieżnych zwierząt do żyjących w Jemenie gatunków należą: gepard, karakal i szakal złocisty, oraz mangusta bezogonowa. Ptaki w Jemenie są nieliczne, ale bogaty jest za to świat gadów. Z jaszczurek, które są powszechne w środowisku pustynnym i półpustynnym żyje: scynk aptekarski, waran szary i gekony. Węże reprezentuje żmija rogata, która jest powszechnie występującym wężem nie tylko w Jemenie, ale i w całym Półwyspie Arabskie i w sąsiedniej Afryce.

</doc>
<doc id="1897983" url="https://pl.wikipedia.org/wiki?curid=1897983" title="Chaunté Howard-Lowe">
Chaunté Howard-Lowe



</doc>
<doc id="1897987" url="https://pl.wikipedia.org/wiki?curid=1897987" title="Irlandia na Zimowych Igrzyskach Olimpijskich 2010">
Irlandia na Zimowych Igrzyskach Olimpijskich 2010

Irlandia na Zimowych Igrzyskach Olimpijskich 2010 – siedmioosobowa kadra sportowców reprezentujących Irlandię na igrzyskach w 2010 roku w Vancouver.
W reprezentacji znalazło się trzech mężczyzn i cztery kobiety. Irlandczycy wzięli udział w konkurencjach czterech dyscyplin – biegów narciarskich, bobslejów, narciarstwa alpejskiego i skeletonu. Reprezentanci Irlandii nie zdobyli żadnego medalu. Najwyższą pozycję zajęły bobsleistki Aoife Hoey i Claire Bergin, które zostały sklasyfikowane na 17. miejscu w dwójkach kobiet.
Najmłodszym zawodnikiem w reprezentacji był biegacz narciarski Petter-James Barron (20 lat i 47 dni), natomiast najstarszym – narciarz alpejski Shane O’Connor (36 lat i 105 dni).
Rolę chorążego reprezentacji podczas ceremonii otwarcia igrzysk pełniła Aoife Hoey, a podczas ceremonii zamknięcia – Shane O’Connor.
Był to piąty start Irlandii na zimowych igrzyskach olimpijskich, a zarazem drugi, w którym Irlandczycy wystartowali w czterech dyscyplinach sportowych. Wcześniej taka sytuacja miała miejsce w 2002 roku.
Tło startu.
Skład irlandzkiej reprezentacji na igrzyska w Vancouver w styczniu 2010 roku powołał Komitet Olimpijski Irlandii. Zawodnikom i zawodniczkom towarzyszyli: szefowa misji olimpijskiej Siobán Hoey, fizjoterapeutka Marie Elaine Grant, menedżer narciarzy alpejskich Niall O’Connor, a także trenerzy: Ken Ellis i Colin Gaffney (narciarstwo alpejskie), Rolf Häggström (biegi narciarskie), Horst Horlein (skeleton) oraz Barry Delany odpowiedzialny za sprawy techniczne w bobslejach. Szefem wykonawczym z ramienia Komitetu Olimpijskiego Irlandii był Stephen Martin. W irlandzkiej delegacji podczas ceremonii otwarcia igrzysk znalazł się także przewodniczący komitetu – Patrick Hickney.
Występy na poprzednich igrzyskach.
Występ Irlandczyków na ZIO 2010 był piątym startem tej reprezentacji na zimowych igrzyskach olimpijskich. Reprezentanci Irlandii po raz pierwszy wystąpili w 1992 w Albertville. Wówczas reprezentacja liczyła czterech bobsleistów, którzy uczestniczyli w konkurencji męskich dwójek. Para Pat McDonagh i Terry McHugh zajęła 32. miejsce, a Malachy Sheridan i Gerry Macken uplasowali się na miejscu 38. Kolejny start Irlandczyków na zimowych igrzyskach olimpijskich miał miejsce w 1998 w Nagano. Reprezentacja liczyła sześciu zawodników, w tym pięciu bobsleistów i jednego narciarza alpejskiego. Najwyższą pozycję zajął alpejczyk Patrick-Paul Schwarzacher-Joyce, który był piętnasty w kombinacji mężczyzn.
W 2002 roku występ w igrzyskach olimpijskich zaliczyło sześcioro Irlandczyków. Wśród nich znalazło się dwóch bobsleistów, jeden skeletonista, jeden biegacz narciarski i dwoje alpejczyków. Narciarka Tamsen McGarry stała się pierwszą kobietą z Irlandii, która wystartowała w zimowych igrzyskach. Najwyżej sklasyfikowanym Irlandczykiem podczas igrzysk w Salt Lake City był Clifton Wrottesley, który w skeletonowym ślizgu mężczyzn zajął czwarte miejsce.
Na poprzedzające igrzyska w Vancouver, Zimowe Igrzyska Olimpijskie 2006 w Turynie, Irlandia wysłała czworo zawodników. W składzie znalazło się dwoje alpejczyków, jeden skeletonista i jeden biegacz narciarski. Najlepszym rezultatem Irlandczyków było 20. miejsce Davida Connolly w ślizgu mężczyzn.
Łącznie, w latach 1992-2006, na zimowych igrzyskach olimpijskich wystąpiło siedemnaścioro Irlandczyków, w tym piętnastu mężczyzn i dwie kobiety.
Kwalifikacje olimpijskie.
Bobsleistki – Aoife Hoey, Leona Byrne i Claire Bergin oraz skeletonista Patrick Shannon uzyskali kwalifikację podczas zawodów kwalifikacyjnych w Sankt Moritz na początku lutego 2010. Wówczas kwalifikację olimpijską miał już też zapewnioną specjalista alpejskiego zjazdu – Shane O’Connor.
Do startu w biegu narciarskim na 15 kilometrów podczas igrzysk olimpijskich został wybrany także Petter-James Barron. Wyboru dokonały Federacja Sportów Zimowych Irlandii oraz Komitet Olimpijski Irlandii. Kwestia przyznania kwalifikacji olimpijskiej Barronowi zamiast Paulowi Griffinowi wzbudziła kontrowersje. Griffin spełniał bowiem wymogi olimpijskie i wywalczył kwalifikację, utracił miejsce na rzecz Barrona. Griffin, pomimo nieprzyznania mu kwalifikacji, wciąż starał się o możliwość startu w igrzyskach. Swoją determinację argumentował tym, że jako trzeci irlandzki sportowiec chciał wziąć udział zarówno w letnich, jak i zimowych igrzyskach olimpijskich. Mimo to ostatecznie nie znalazł się w składzie olimpijskim.
Kontrowersje wokół startu bobsleistek.
Po uzyskaniu kwalifikacji olimpijskiej przez irlandzkie bobsleistki, do Sportowego Sądu Arbitrażowego wpłynął wniosek Australijskiego Komitetu Olimpijskiego o przyznanie kwalifikacji olimpijskiej zawodniczkom australijskim w miejsce Hoey i Bergin. Komitet argumentował swój wniosek koniecznością umożliwienia startu zespołowi ze strefy Oceanii. Trybunał Arbitrażowy ds. Sportu pozytywnie rozpatrzył wniosek Australijczyków, jednak umożliwiając start olimpijski australijskim bobsleistkom, nie pozbawił tej możliwości zawodniczek irlandzkich. Podobny wniosek wystosowała Brazylijska Federacja Sportów Zimowych, jednak ta użyła argumentu, że brazylijskie zawodniczki pokonały Irlandki w kwalifikacjach. Ostatecznie jednak, decyzją Międzynarodowego Komitetu Olimpijskiego, niezależnie od rozstrzygnięć wniosku, zawodniczkom irlandzkim pozwolono na start w igrzyskach.
Pobyt w wiosce olimpijskiej.
Irlandzcy sportowcy przylecieli do Vancouver 31 stycznia 2010. Do wioski olimpijskiej w Whistler przenieśli się natomiast 4 lutego. Czas pomiędzy przylotem a osiedleniem się w wiosce olimpijskiej przeznaczyli na akomodację, treningi i rozpoznanie obiektów olimpijskich.
Jeszcze przed oficjalnym rozpoczęciem igrzysk przewodniczący Komitetu Olimpijskiego Irlandii, Patrick Hickey, poinformował, że po zakończeniu rywalizacji sportowej przez irlandzkich olimpijczyków, do 2 marca przeniosą się oni do Irlandzkiego Domu w oczekiwaniu na oficjalną ceremonię zamknięcia igrzysk.
Skład reprezentacji.
Spośród piętnastu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Irlandii wzięła udział w czterech. Dwie zawodniczki wystartowały w zawodach bobslejowych, dwoje zawodników uczestniczyło w konkurencjach alpejskich, a po jednym sportowcu z Irlandii wystartowało w biegach narciarskich i skeletonie. Ponadto w składzie znalazła się jedna rezerwowa bobsleistka.
Z siedmiorga Irlandczyków startujących w Zimowych Igrzyskach Olimpijskich 2010 tylko narciarka alpejska Kirsty McGarry uczestniczyła w poprzednich igrzyskach. W Turynie zajęła 32. miejsce w slalomie gigancie oraz 42. miejsce w slalomie.
Wyniki.
Biegi narciarskie.
Jedynym reprezentantem Irlandii w konkurencjach biegowych był Petter-James Barron. Wystartował w biegu na 15 kilometrów mężczyzn stylem dowolnym i zajął 91. miejsce wśród 95 sklasyfikowanych zawodników. Do zwycięzcy konkurencji, którym był Szwajcar Dario Cologna, Irlandczyk stracił ponad 10 minut.
Bobsleje.
Irlandzka reprezentacja bobsleistek na igrzyska w Vancouver liczyła trzy zawodniczki. W składzie znalazły się: Aoife Hoey, Claire Bergin i Leona Byrne. Byrne pełniła funkcję zawodniczki rezerwowej i nie wystartowała w konkurencji dwójek. W zawodach wystartowały natomiast Hoey i Bergin. Wśród dziewiętnastu sklasyfikowanych dwójek zajęły one siedemnaste miejsce. Zdołały wyprzedzić zawodniczki z drugiego składu Rosji i pierwszego składu Australii. Najlepsze w rywalizacji okazały się Kanadyjki – Kaillie Humphries i Heather Moyse, do których Irlandki straciły 6 sekund i 56 setnych.
Narciarstwo alpejskie.
W Vancouver wystąpiło dwoje irlandzkich narciarzy alpejskich. Wśród mężczyzn był to Shane O’Connor, który wystartował w slalomie. Zajął 45. miejsce w tej konkurencji ze stratą 25,82 sekundy do zwycięzcy, którym okazał się Włoch Giuliano Razzoli. Wśród kobiet Irlandię reprezentowała Kirsty McGarry, która wzięła udział w dwóch konkurencjach – w slalomie i slalomie gigancie. W slalomie zawodniczka została zdyskwalifikowana po pierwszym przejeździe, który ukończyła w czasie 59,28 sekundy. Przyczyną dyskwalifikacji była nieprzepisowa grubość jednej z nart. W slalomie gigancie zajęła natomiast 50. miejsce ze stratą 18,09 sekundy do zwyciężczyni – Viktorii Rebensburg.
Skeleton.
Jedynym irlandzkim skeletonistą, który wystąpił na Zimowych Igrzyskach Olimpijskich 2010, był Patrick Shannon. W ślizgu mężczyzn zajął on 25. miejsce i tym samym wyprzedził dwóch sklasyfikowanych zawodników – Nicolę Drocco i Iaina Robertsa. Zwycięzcą zawodów został Kanadyjczyk Jon Montgomery.

</doc>
<doc id="1897992" url="https://pl.wikipedia.org/wiki?curid=1897992" title="94 Ośrodek Materiałowo-Techniczny">
94 Ośrodek Materiałowo-Techniczny



</doc>
<doc id="1897995" url="https://pl.wikipedia.org/wiki?curid=1897995" title="Islandia na Zimowych Igrzyskach Olimpijskich 2010">
Islandia na Zimowych Igrzyskach Olimpijskich 2010

Islandia na Zimowych Igrzyskach Olimpijskich 2010 – występ kadry sportowców reprezentujących Islandię na igrzyskach olimpijskich w Vancouver w 2010 roku.
W kadrze znalazło się czworo zawodników – trzech mężczyzn i jedna kobieta. Reprezentanci Islandii wystąpili w pięciu konkurencjach w narciarstwie alpejskim. Islandczycy nie zdobyli w Vancouver medalu, ich najlepszym rezultatem była 43. lokata Björgvina Björgvinssona w slalomie gigancie. Pod tym względem (najwyższego osiągniętego miejsca) był to najsłabszy występ reprezentacji Islandii na zimowych igrzyskach olimpijskich od igrzysk w Grenoble w 1968 roku. W Vancouver ponadto na 45. miejscu w supergigancie uplasował się Stefán Jón Sigurgeirsson. W pozostałych startach islandzcy sportowcy nie zostali sklasyfikowani.
Najmłodszą członkinią kadry olimpijskiej Islandii była Íris Guðmundsdóttir, która w dniu zamknięcia igrzysk miała 19 lat i 284 dni, z kolei najstarszym był Björgvin Björgvinsson (30 lat i 48 dni). Björgvinsson pełnił funkcję chorążego islandzkiej reprezentacji podczas ceremonii otwarcia igrzysk.
Był to 16. start reprezentacji Islandii na zimowych igrzyskach olimpijskich i 33. start olimpijski, wliczając w to letnie występy.
Tło startu.
Występy na poprzednich igrzyskach.
Narodowy Komitet Olimpijski Islandii został powołany w 1921 roku, lecz dopiero w 1935 roku został uznany przez Międzynarodowy Komitet Olimpijski. Pierwsze dwa starty Islandczyków na letnich igrzyskach olimpijskich miały miejsce podczas igrzysk w Londynie w 1908 roku oraz igrzysk w Sztokholmie w 1912 roku. Wówczas jednak Islandia nie była niepodległym państwem, a islandzcy sportowcy występowali pod flagą duńską. Pierwszym oficjalnym startem olimpijskim Islandii był występ na igrzyskach w Berlinie w 1936 roku. W zimowych igrzyskach Islandia zadebiutowała natomiast w 1948 roku, podczas igrzysk w Sankt Moritz.
Przed igrzyskami w Vancouver reprezentacja Islandii, jako niepodległe państwo, 32-krotnie wystawiła reprezentację na igrzyska olimpijskie, w tym 15-krotnie na ich zimową edycję. W letnich igrzyskach olimpijskich (do igrzysk w Pekinie w 2008 roku) Islandczycy czterokrotnie zdobyli medale olimpijskie – srebrny i brązowy w lekkoatletyce, srebrny w piłce ręcznej i brązowy w judo. W zimowych edycjach igrzysk nigdy nie stanęli na podium olimpijskim. W latach 1948–2006 sportowcy z Islandii zaprezentowali się w zawodach olimpijskich w trzech dyscyplinach – biegach narciarskich (18 uczestników), narciarstwie alpejskim (46 uczestników) i skokach narciarskich (3 uczestników).
Najlepszym rezultatem Islandczyków na zimowych igrzyskach olimpijskich było 11. miejsce męskiej sztafety biegaczy narciarskich (Jón Kristjánsson, Gunnar Pétursson, Ivar Stefánsson, Ebeneser Þórarinsson) podczas igrzysk w Oslo w 1952 roku. Indywidualnie najlepszy wynik osiągnęła Steinunn Sæmundsdóttir, zajmując 16. miejsce w slalomie podczas igrzysk w Innsbrucku w 1976 roku. Miejsca w pierwszej dwudziestce zawodów olimpijskich, również w slalomie, zajęli ponadto Eysteinn Þórðarson (17. na igrzyskach w Squaw Valley w 1960 roku) oraz Ásta Halldórsdóttir (20. na igrzyskach w Lillehammer w 1994 roku).
Występy w sezonie przedolimpijskim.
W lutym 2009 roku w Val d’Isère rozegrane zostały alpejskie mistrzostwa świata. Wzięło w nich udział czterech islandzkich narciarzy: Stefán Jón Sigurgeirsson, Árni Þorvaldsson, Björgvin Björgvinsson i Gísli Rafn Guðmundsson. Islandczycy wystąpili wyłącznie w zawodach mężczyzn – w slalomie, slalomie gigancie, supergigancie i superkombinacji. Jedynymi sklasyfikowanymi zawodnikami byli Stefán Jón Sigurgeirsson i Árni Þorvaldsson, którzy w supergigancie zajęli odpowiednio 38. i 42. miejsce. W pozostałych konkurencjach alpejczycy startujący w islandzkich barwach nie zostali sklasyfikowani – nie ukończyli któregoś z przejazdów, nie wystartowali bądź zostali zdyskwalifikowani.
Kwalifikacje olimpijskie.
Okres kwalifikacyjny do igrzysk olimpijskich w Vancouver dla narciarzy alpejskich trwał od lipca 2008 do 25 stycznia 2010 roku. Kwalifikację olimpijską do zawodów w slalomie, slalomie gigancie i zjeździe uzyskali alpejczycy, którzy w tym okresie zdobyli przynajmniej 500 punktów do listy rankingowej publikowanej przez Międzynarodową Federację Narciarską. Z kolei, aby zakwalifikować się do supergiganta i superkombinacji należało zdobyć przynajmniej 120 punktów w tych konkurencjach. Drugim kryterium kwalifikacyjnym był występ w mistrzostwach świata w Val d’Isère w 2009 roku oraz zdobycie w okresie kwalifikacyjnym przynajmniej 140 punktów FIS.
Kryteria kwalifikacyjne spełniło czworo islandzkich narciarzy alpejskich – trzech mężczyzn i jedna kobieta. Íris Guðmundsdóttir zakwalifikowała się do slalomu i supergiganta, Björgvin Björgvinsson do slalomu i slalomu giganta, Árni Þorvaldsson do supergiganta, a Stefán Jón Sigurgeirsson do slalomu i supergiganta.
Sponsorzy reprezentacji.
Sponsorami reprezentacji olimpijskiej Islandii byli: 66°N, Hummel, Intersport, Ellingsen, Everest, Vodafone i Tæknivörur.
Prawa transmisyjne.
Prawa do transmisji zimowych igrzyskach olimpijskich w Vancouver miał islandzki publiczny nadawca radiowo-telewizyjny, będący członkiem Europejskiej Unii Nadawców, Ríkisútvarpið, który prowadził relacje z zawodów za pośrednictwem kanału telewizyjnego RÚV. Ponadto transmisje za pośrednictwem telewizji kablowej i satelitarnej oraz transmisje internetowe prowadziła stacja Eurosport.
Skład delegacji olimpijskiej.
Skład islandzkiej kadry olimpijskiej został oficjalnie zaprezentowany na początku lutego 2010 roku w Ambasadzie Kanady w Islandii. W obecności ambasadora Alana Bonesa oraz islandzkiej minister edukacji Katrín Jakobsdóttir, kadrę przedstawił Ólafur Rafnsson, prezes Narodowego Komitetu Olimpijskiego i Stowarzyszenia Sportu Islandii. W kadrze znaleźli się: Björgvin Björgvinsson, Íris Guðmundsdóttir, Stefán Jón Sigurgeirsson i Árni Þorvaldsson. Przedstawiona została również jedyna reprezentantka Islandii na igrzyska paraolimpijskie w Vancouver, Erna Fridriksdóttir.
Spośród piętnastu dyscyplin sportowych, które Międzynarodowy Komitet Olimpijski włączył do kalendarza igrzysk, Islandia wzięła udział w jednej – wszystkich reprezentantów wystawiła w narciarstwie alpejskim. Poniżej przedstawiono pełny skład islandzkiej kadry olimpijskiej na igrzyska w Vancouver wraz z miejscami osiągniętymi na poprzednich zimowych igrzyskach.
Poza czteroosobową kadrą olimpijską sportowców, w islandzkiej delegacji na igrzyska olimpijskie w Vancouver znaleźli się: Andri Stefánsson, Guðmundur Jakobsson, Mundína Ásdís Kristinsdóttir (fizjoterapeutka) oraz trenerzy Pavel Čebulj i Primož Skerbinek.
Udział w ceremoniach otwarcia i zamknięcia igrzysk.
Rolę chorążego reprezentacji Islandii podczas ceremonii otwarcia zimowych igrzysk olimpijskich w Vancouver, przeprowadzonej 12 lutego 2010 roku w hali BC Place Stadium, pełnił Björgvin Björgvinsson. Islandzka delegacja olimpijska weszła na stadion jako 36. w kolejności – pomiędzy ekipami z Węgier i Indii. Podczas ceremonii zamknięcia, zorganizowanej 28 lutego, flagę Islandii niósł Stefán Jón Sigurgeirsson.
Wyniki.
Narciarstwo alpejskie.
Rywalizacja olimpijska w narciarstwie alpejskim na igrzyskach w Vancouver odbyła się w dniach 15–27 lutego 2010 w Whistler Creekside. Islandzcy narciarze alpejscy wystartowali w pięciu konkurencjach alpejskich, przeprowadzonych między 19 a 27 lutego.
Pierwszą konkurencją na igrzyskach w Vancouver, w której wziął udział reprezentant Islandii, był supergigant mężczyzn, rozegrany 19 lutego. W rywalizacji uczestniczyli Stefán Jón Sigurgeirsson i Árni Þorvaldsson. Þorvaldsson nie ukończył konkurencji, a Sigurgeirsson zajął 45. miejsce – ostatnie wśród sklasyfikowanych zawodników. Uzyskał czas 1 min 39,12 s, czyli stracił 8,78 s do mistrza olimpijskiego, Norwega Aksela Lunda Svindala. Dzień później w supergigancie kobiet wystąpiła Íris Guðmundsdóttir, jednak nie ukończyła przejazdu i nie została sklasyfikowana.
23 lutego przeprowadzono rywalizację alpejczyków w slalomie gigancie. Jedyny reprezentant Islandii w tej konkurencji, Björgvin Björgvinsson zajął 43. miejsce w gronie 81 sklasyfikowanych zawodników. W pierwszym przejeździe uzyskał 42. czas, a w drugim 45. Łącznie osiągnął wynik 2 min 46,71 s, który był słabszy od rezultatu mistrza olimpijskiego Carla Janki o 8,88 s.
26 lutego rozegrane zostały zawody w slalomie kobiet, a dzień później w slalomie mężczyzn. W zmaganiach tych wzięli udział Íris Guðmundsdóttir, Björgvin Björgvinsson i Stefán Jón Sigurgeirsson. Żaden z nich nie został jednak sklasyfikowany – wszyscy zakończyli swój udział w zawodach na nieukończonym pierwszym przejeździe.
Ogółem najlepszym rezultatem islandzkich narciarzy alpejskich w Vancouver była zatem 43. pozycja Björgvinssona w slalomie gigancie. W efekcie, biorąc pod uwagę najlepszy rezultat wszystkich islandzkich sportowców w poszczególnych zimowych edycjach igrzysk, był to najsłabszy występ reprezentacji Islandii od 1968 roku, czyli od igrzysk w Grenoble. Wówczas najlepszym wynikiem było 67. miejsce Reynira Brynjólfssona w slalomie gigancie.
Po igrzyskach.
Pomimo niesatysfakcjonujących rezultatów osiągniętych na igrzyskach w Vancouver, w grudniu 2010 roku Íris Guðmundsdóttir i Björgvin Björgvinsson zostali wybrani przez Islandzki Związek Narciarski najlepszymi islandzkimi narciarzami w roku olimpijskim.

</doc>
<doc id="1897996" url="https://pl.wikipedia.org/wiki?curid=1897996" title="Marco Corbelli">
Marco Corbelli

Marco Corbelli (ur. 3 kwietnia 1970 w Sassuolo, zm. 6 maja 2007 w Castellarano) – włoski muzyk, DJ, kompozytor gatunku noise i industrial. Założyciel solowego projektu Atrax Morgue, w ramach którego publikował swoje nagrania.
Życiorys.
Nieodłączną częścią twórczości Atrax Morgue była tematyka śmierci, dekadencji, patologii i dewiacji społeczeństwa na które artysta pragnął zwrócić uwagę poprzez kreowanie mrocznej atmosfery w swoich utworach.
Zmarł śmiercią samobójczą 6 maja 2007 w swoim domu w Castellarano, nie wyjaśniono przyczyn zdarzenia, miał 37 lat.

</doc>
<doc id="1897999" url="https://pl.wikipedia.org/wiki?curid=1897999" title="Instrumentacja głoskowa">
Instrumentacja głoskowa

Instrumentacja głoskowa – środek stylistyczny polegający na takim doborze słów w tekście, aby poprzez bliskie sąsiedztwo powtarzających się podobnych głosek nadać mu szczególną wartość brzmieniową i semantyczną. W ten sposób powstaje dodatkowa warstwa estetyczna utworu, często podlegająca odrębnej interpretacji.
Istnieje wiele odmian instrumentacji głoskowej: rym, aliteracja, echolalia, glosolalia, harmonia konsonantyczna, harmonia wokaliczna, paronomazja, poliptoton, kalambur, gra słów, onomatopeja, stylizacja brzmieniowa, symbolizm dźwiękowy.
Do poetów często stosujących różne odmiany instrumentacji należą Edgar Allan Poe, Karel Hynek Mácha, Algernon Charles Swinburne, Gerard Manley Hopkins, Rainer Maria Rilke, Wielimir Chlebnikow, Marina Cwietajewa, Vladimír Holan, Mikołaj Sęp-Szarzyński, Julian Tuwim, Bruno Jasieński i Stanisław Barańczak. Dla futurystów i dadaistów warstwa brzmieniowa zyskała pierwszeństwo w konstruowaniu utworu poetyckiego, przeważając nad warstwą znaczeniową.
Znakomitym przykładem zastosowania instrumentacji głoskowej jest zwrotka z poematu Samuela Taylora Coleridge'a The Rime of the Ancient Mariner, z rymami wewnętrznymi blew – flew, first – burst, rymami zewnętrznymi free–sea i licznymi aliteracjami: breeze blew, foam flew, furrow followed free.
&lt;poem&gt;
"The fair breeze blew, the white foam flew",
"The furrow followed free";
"We were the first that ever burst"
"Into that silent sea".
&lt;/poem&gt;

</doc>
<doc id="1898000" url="https://pl.wikipedia.org/wiki?curid=1898000" title="Tranzystor stopowo-dyfuzyjny">
Tranzystor stopowo-dyfuzyjny

Tranzystor stopowo-dyfuzyjny – pierwszy rodzaj tranzystora bipolarnego, którego proces produkcyjny oparty jest o dyfuzję domieszek w półprzewodniku. Tranzystory wytworzone tą metodą mają jedynie znaczenie historyczne, ale sam proces dyfuzji znajduje szerokie zastosowane we współczesnych technologiach półprzewodnikowych.
Dyfuzję domieszek z fazy stałej i gazowej opracowano w Laboratoriach Bella odpowiednio w 1950 i 1954 roku. Praktycznie natychmiast zaczęto jej używać w procesach produkcyjnych.
Wytwarzanie.
Tranzystor stopowo-dyfuzyjny ma złącze emitera wykonane w postaci wtopionej metalowej kulki – podobnie jak tranzystor stopowy. W najczęściej spotykanych (i historyczne pierwszych) tranzystorach tej grupy "tranzystorach z dyfundowaną bazą" płytka półprzewodnika stanowi kolektor, a bazę wytwarza się wykorzystując dyfuzję domieszki.
Właściwości i zastosowanie.
Ze względu na cienki obszar bazy tranzystory stopowo-dyfuzyjne charakteryzowały się dużą częstotliwością graniczną od kilkudziesięciu do ponad stu MHz. Stosowano je w licznych aplikacjach wielkiej częstotliwości, niektóre typy osiągnęły dużą popularność i były produkowane w milionach egzemplarzy (na przykład seria OC170 Philipsa). Wyszły z użycia w latach 60. XX w. wyparte przez tranzystory mesa oraz planarne.
W Polsce w latach 60. XX w. wytwarzano w fabryce Tewa tranzystory stopowo-dyfuzyjne typu TG37-TG40, a następnie AF426-AF430. Znajdowały one szerokie zastosowanie w radioodbiornikach na zakresy fal długich, średnich i krótkich.

</doc>
<doc id="1898001" url="https://pl.wikipedia.org/wiki?curid=1898001" title="Wolfgang Kindl">
Wolfgang Kindl

Wolfgang Kindl (ur. 18 kwietnia 1988 w Innsbrucku) – austriacki saneczkarz startujący w jedynkach, wicemistrz olimpijski, medalista mistrzostw Europy i mistrzostw świata juniorów.
Pierwsze sukcesy odnosił na mistrzostwach świata juniorów, zdobywając złoto w 2008 i brąz w 2007 w jedynkach. Na mistrzostwach świata wystąpił siedmiokrotnie, zajmując w najlepszym starcie trzecie miejsce w 2015 i 2016 roku.. Na mistrzostwach Europy zdobył dwa medale srebrne, oba w 2010, w jedynkach i drużynie mieszanej. W Pucharze Świata startuje od sezonu 2006/2007. W sezonach 2015/2016, 2017/2018 i 2021/2022 zajął drugie miejsce w klasyfikacji generalnej, a w sezonach 2014/2015 i 2016/2017 miejsce trzecie.
Na igrzyskach olimpijskich w Pekinie w 2022 roku zdobył srebrny medal w rywalizacji jedynek.

</doc>
<doc id="1898002" url="https://pl.wikipedia.org/wiki?curid=1898002" title="Tranzystor dyfuzyjno-stopowy">
Tranzystor dyfuzyjno-stopowy



</doc>
<doc id="1898006" url="https://pl.wikipedia.org/wiki?curid=1898006" title="Rutozyd">
Rutozyd



</doc>
<doc id="1898007" url="https://pl.wikipedia.org/wiki?curid=1898007" title="Sonisphere Festival">
Sonisphere Festival

Sonisphere Festival – festiwal rockowy złożony z serii koncertów odbywających się w różnych miastach europejskich w latach 2009–2016.
Edycja 2009.
Pomysłodawcą festiwalu był Stuart Galbraith. Pierwsza edycja miała miejsce w 2009 roku, festiwal składał się z pięciu koncertów jednodniowych (w Nijmegen (Holandia), Hockenheimring (Niemcy), Barcelonie (Hiszpania), Hultsfred (Szwecja) i Pori (Finlandia)) oraz dwudniowego w Knebworth (Anglia). Na wszystkich sześciu koncertach wystąpiły zespoły Metallica, Mastodon oraz Lamb of God.
Edycja 2010.
W 2010 roku odbyło się 11 koncertów, pierwszy z nich miał miejsce 16 czerwca na lotnisku Bemowo w Warszawie. Ponieważ grupa Mastodon odwołała swoje koncerty ze względu na chorobę Billa Kellihera, ostatecznie wystąpiły na nim Behemoth jako support oraz tzw. "Wielka Czwórka Thrash Metalu" Anthrax, Megadeth, Slayer i Metallica. Był to pierwszy wspólny koncert tych zespołów w historii. W warszawskiej edycji festiwalu uczestniczyło ok. 80 tysięcy widzów. Na małej scenie wystąpili: Frontside, Diary Of Sorrow oraz Materia.
Kolejne koncerty miały miejsce w Jonschwil (Szwajcaria), Milovicach (Czechy), Sofii (Bułgaria), Atenach (Grecja), Bukareszcie (Rumunia), Stambule (Turcja), Madrycie (Hiszpania), Knebworth (Wielka Brytania), Sztokholmie (Szwecja) i Pori (Finlandia).
Zapis koncertu zespołów Anthrax, Megadeth, Slayer i Metallica, który odbył się 22 czerwca na Stadionie Narodowym im. Wasyla Lewskiego w Sofii został wydany w formie DVD, zatytułowanego "".
Wykonawcy.
Zespół Heaven and Hell odwołał całą zaplanowaną na lato 2010 trasę koncertową, w tym wszystkie występy w ramach Sonisphere Festival z powodu śmierci wokalisty – Ronniego Jamesa Dio.
Mastodon odwołał wszystkie koncerty zaplanowane na Sonisphere Festival 2010.
Edycja 2011.
W 2011 roku zapowiedziano 12 koncertów. Pierwszy z nich odbył się 10 czerwca na lotnisku Bemowo w Warszawie.
Wystąpiły zespoły:
Scena Główna
Scena Antyradia
Red Bull Tourbus
Kolejne koncerty odbyły się w Pradze, Atenach, Stambule, Bazylei, Imola (Włochy), Helsinkach, Knebworth, Amnéville (Francja), Sztokholmie i Madrycie. Koncert w Bankji (Bułgaria) nie doszedł do skutku ze względu na problemy organizacyjne.
Edycja 2012.
Pierwszy z koncertów zapowiedzianych na rok 2012 odbył się 10 maja na lotnisku Bemowo w Warszawie. Wystąpili na nim Metallica, Black Label Society, Machine Head, Gojira oraz Acid Drinkers, Hunter i Luxtorpeda. Kolejne koncerty zaplanowano w Getafe (Hiszpania), Yverdon-les-Bains (Szwajcaria), Helsinkach, Knebworth i Amnéville. 29 marca 2012 organizatorzy koncertu w Knebworth, który miał się odbyć w dniach 8-10 lipca, poinformowali o jego odwołaniu.
Edycja 2013.
W 2013 odbyły się cztery koncerty: dwa w Hiszpanii, po jednym we Francji i Włoszech. Na wszystkich headlinerem była grupa Iron Maiden

</doc>
<doc id="1898008" url="https://pl.wikipedia.org/wiki?curid=1898008" title="Andrzej z Krety">
Andrzej z Krety

Święty Andrzej z Krety, znany również jako Andrzej z Jerozolimy, cs. Swiatitiel Andrej, archijepiskop Kritskij (ur. ok. 650 w Damaszku, zm. 4 lipca 712, 726 lub 740) – biskup Gortyny na Krecie, teolog, twórca Kanonu pokutnego oraz homilii, święty Kościoła katolickiego i prawosławnego.
Żywot świętego.
Jego rodzice byli chrześcijanami. Był niemy od urodzenia aż do siedmiu lat, kiedy zgodnie z przekazami hagiografów został cudownie uzdrowiony po przyjęciu Komunii Świętej. W wieku czternastu lat rozpoczął praktyki duchowe mające przygotować go do stanu kapłańskiego w Ławrze Świętego Sawy Uświęconego nieopodal Jerozolimy, gdzie będąc gorliwym uczniem szybko zwrócił na siebie uwagę przełożonych. Teodor, locum tenens Prawosławnego patriarchatu Jerozolimy (745 – 770) powołał go na stanowisko archidiakona i posłał go do Konstantynopola jako oficjalnego przedstawiciela na Sobór konstantynopolitański III (680-681) zwołany przez cesarza bizantyńskiego Konstantyna IV w celu walki z herezją monoteletyzmu.
Wkrótce po zakończeniu soboru ponownie powrócił do Konstantynopola, gdzie został mianowany archidiakonem Wielkiego Kościoła Hagia Sofia. Ostatecznie otrzymał tron biskupa w Gortynie na Krecie. Pomimo iż był przeciwnikiem herezji monoteletyzmu, wziął udział w nieoficjalnym posiedzeniu ("conciliabulum") wysokich dostojników kościelnych w 712, na którym zniesiono ustalenia poprzedniego soboru powszechnego. W następnym roku okazał skruchę wobec tego posunięcia i powrócił do ścisłej wierności doktrynie. Następnie zajął się nauczaniem oraz komponowaniem pieśni. Jego rozprawy są znane z pełnego dostojeństwa i harmonijnego języka. Uważany jest za jednego z najlepszych Oratorów chrześcijańskich epoki bizantyńskiej.
Twórczość.
Obecnie św. Andrzej z Krety jest znany głównie jako twórca pieśni. Przyjmuje się, że zapoczątkował (lub co najmniej wprowadził do liturgii prawosławnej) nowy rodzaj pieśni kościelnej zwany kanonem. Najsłynniejszym jego dziełem jest Wielki Kanon Pokutny, śpiewany w cerkwiach podczas pierwszych czterech dni Wielkiego Postu (we fragmentach) oraz w czwartek piątego tygodnia Wielkiego Postu (w całości).
Kult.
Jego wspomnienie liturgiczne w Kościele katolickim obchodzone jest 4 lipca.
Cerkiew prawosławna i Kościół greckokatolcki wspominają św. Andrzeja 4/17 lipca, tj. 17 lipca według kalendarza gregoriańskiego.
Cerkiew tytułuje go wielkim nauczycielem pokuty i otacza powszechnym kultem.
W ikonografii przedstawiany jest w greckich biskupich szatach (z dużymi krzyżami), ma krótką brodę i niewielką łysinę czołową.

</doc>
<doc id="1898010" url="https://pl.wikipedia.org/wiki?curid=1898010" title="Rutosidum">
Rutosidum



</doc>
<doc id="1898013" url="https://pl.wikipedia.org/wiki?curid=1898013" title="Grupa Operacyjna Działdowo">
Grupa Operacyjna Działdowo



</doc>
<doc id="1898019" url="https://pl.wikipedia.org/wiki?curid=1898019" title="Adhémar Esmein">
Adhémar Esmein

Adhémar Esmein, właśc. Jean Hippolyte Emmanuel Esmein (ur. 1 lutego 1848 roku w Touvérac, zm. 20 lipca 1913 roku w Paryżu) – francuski prawnik.
Po krótkim okresie wykładania prawa karnego w Douai (w latach 1876–1879), Esmein został profesorem historii prawa i prawa konstytucyjnego w Paryżu. Od roku 1898 aż do śmierci, uczył także prawa kanonicznego w École pratique des hautes études, gdzie był kierownikiem Katedry Nauk Religijnych.
Esmein był autorem wielu podręczników dotyczących historii francuskiego prawa publicznego oraz francuskiego prawa konstytucyjnego, a także wielu monografii na inne tematy, między innymi na temat prawa kanonicznego.

</doc>
<doc id="1898022" url="https://pl.wikipedia.org/wiki?curid=1898022" title="Z mgły zrodzony (powieść)">
Z mgły zrodzony (powieść)

Z mgły zrodzony (tytuł oryg. "Mistborn: The Final Empire") – pierwsza część trylogii Brandona Sandersona "Z mgły zrodzony".
Świat.
Świat "Z mgły zrodzonego", jaki poznajemy na początku pierwszej książki, nie jest przyjemnym miejscem. Rośliny tam są brązowe, niebo czerwone, a poza deszczem i śniegiem z nieba sypie się też popiół. Miejsce, w którym toczy się akcja, to Ostatnie Imperium – ogromne państwo trzymane żelazną ręką przez tyrana, Ostatniego Imperatora, będącego dla Imperium jednocześnie władcą i bogiem, który, jak mówią, jest nieśmiertelny i rządzi nieprzerwanie od ponad tysiąca lat, kiedy to pokonał potwora zwanego Głębią i uwolnił świat od zła.
Społeczeństwo żyjące tam dzieli się wyraźnie na trzy grupy: pierwsza to obligatorzy, członkowie Stalowego Zakonu, zajmującego się kultem Imperatora, wykonywaniem jego praw i sprawami urzędowymi.
Druga to arystokracja – obdarzona licznymi przywilejami i prawami grupa podzielona na różnej wielkości i majątku rody, z których dziewięć największych – Venture, Hasting, Elariel, Tekiel, Lekal, Erikeller, Haught, Urbain i Budvias – posiadają własne, pokaźne twierdze w stolicy Imperium, Luthadel, i cieszą się jeszcze większymi możliwościami. O arystokratach mówi się, że są potomkami ludzi, którzy pomogli Ostatniemu Imperatorowi osiągnąć władzę i potęgę.
Trzecia i najbardziej liczna grupa, skaa, to niewolnicy pozbawieni jakichkolwiek przywilejów, których życie i śmierć były zależne jedynie od ich arystokratycznych panów. Jeden z przepisów Imperium mówił, że pan może kochać się z dowolną ilością posiadanych kobiet skaa, dopóki każda z nich była później mordowana, aby zapobiec zmieszaniu się szlacheckiej krwi z „poślednią” krwią niewolnika. Jedynie pojedyncze jednostki skaa zdołały zapewnić sobie miejsce w Luthadel jako utalentowani rzemieślnicy i wiedli w miarę przyzwoite życie, chociaż i tak gorsze od najbiedniejszej szlachty. Niewielkie grupki skaa osiadły zaś w Luthadel jako złodziejskie bandy, żyjąc w ukryciu i przeprowadzając na szlachcicach drobne kradzieże.
Fikcyjny świat przedstawiony w serii "Z mgły zrodzony" znacząco różni się od większości światów wchodzących w kanon gatunku literackiego fantasy. W przeciwieństwie do większości nie opiera się bowiem na żadnym konkretnym okresie historycznym. Obyczaje arystokracji – ogromne bale organizowane w pełnych przepychu siedzibach rodów, intelektualistyczne rozmowy przy winie i wiecznie prowadzone gry polityczne i handlowe – przypominają życie XIX i XIII-wieczne.
Fabuła.
Historia opisana w "Z mgły zrodzonym" obraca się wokół złodziejki Vin, szesnastoletniej dziewczyny należącej do jednej z żyjących pod marginesem prawa band skaa. Dzięki pewnym umiejętnościom, pozwalającym jej z niezrozumiałych przyczyn kontrolować emocje innych ludzi, zdołała przez długi czas przeżyć w niebezpiecznych warunkach. Drugą kluczową postacią fabularną jest Kelsier, potężny Zrodzony z Mgły i buntownik, znany jako Ocalały z Hatshin, kopalń służących jednocześnie jako więzienie, ponieważ jest jedyną znaną osobą, której udało się z nich uciec. W momencie rozpoczęcia opowieści szajka Vin planuje dużą akcję, której częścią jest podpisanie fałszywej umowy z Kantonem Finansów, jednym z ministerstw Stalowego Zakonu. Vin, ze względu na swoje umiejętności, uczestniczy w tej akcji, co jednak zostaje wykryte przez obligatorów, którzy wysyłają za nimi pościg. Kelsier jednak, zainteresowany możliwościami dziewczyny, udaremnia atak i stawia się w kryjówce szajki, gdzie namawia Vin do dołączenia do pewnej szykowanej przez niego akcji. Wyjaśnia jej też, że jej umiejętności to allomancja, a dziewczyna okazuje się być Zrodzonym z Mgły, najrzadszym rodzajem allomantów, potrafiącym używać wszystkich metali zamiast jedynie jednego.
Vin dowiaduje się, że planowane przez Kelsiera i jego ludzi przedsięwzięcie to nic innego, niż plan obalenia Ostatniego Imperatora. Zgadza się dołączyć do grupy i ostatecznie pomaga w realizacji planu.

</doc>
<doc id="1898023" url="https://pl.wikipedia.org/wiki?curid=1898023" title="Partizánska Ľupča">
Partizánska Ľupča

Partizánska Ľupča, do 1946 "Nemecká Ľupča" (niem. "Deutschliptsch", węg. "Németlipcse") – wieś gminna (obec) w północnej Słowacji, w kraju żylińskim, w powiecie Liptowski Mikułasz.
Położenie.
Partizánska Ľupča leży 15 km na wschód od Rużomberku i 20 km na zachód od Liptowskiego Mikułasza. Zabudowania miejscowości znajdują się nad potokiem Ľupčianka, u wylotu Doliny Lupczańskiej w Niżnych Tatrach. W odległości 3 km od wsi leży Beszeniowa, w której znajdują się kąpieliska termalne. Od zapory wodnej Liptovská Mara wieś oddalona jest o 6 km.
Historia.
Pierwsza pisemna wzmianka na temat wsi pochodzi z 1252 roku. Pierwsze miejskie przywileje otrzymała Partizánska Ľupča w 1270 roku z nadania króla Beli IV. Dokument potwierdzający to wydarzenie pochodzi z 1263 roku. Nazwa miejscowości pochodzi od saskich kolonistów – było ich niewielu, ale zajęli czołowe stanowiska w miejscowości.

</doc>
<doc id="1898027" url="https://pl.wikipedia.org/wiki?curid=1898027" title="Mobula">
Mobula

Mobula ("Mobula mobular") – gatunek ryby orleniokształtnej zaliczanej do mantowatych (Mobulinae).
Występowanie.
Północny Atlantyk od południowo-zachodnich brzegów Irlandii, Portugalii, wzdłuż wybrzeża Afryki do Senegalu oraz Morze Śródziemne.
Występuje w parach lub małych grupach w pobliżu wybrzeży, unosząc się blisko powierzchni wody. Niekiedy wyskakuje wysoko z wody, by opaść do niej z głośnym pluskiem – usiłuje w ten sposób pozbyć pasożytów skóry, głównie wąsonogów.
Cechy morfologiczne.
Ciało bardzo silnie spłaszczone grzbietobrzusznie o kształcie rombowatej tarczy, płetwy piersiowe z dużymi ostrokątnymi „skrzydłami”. Głowa szeroka, tzw. płetwy głowowe są rozdzielone i tworzą na pysku dwa wydłużone, cienkie, łyżkowate płaty, wysunięte poziomo do przodu i bardzo ruchliwe. Otwór gębowy bardzo szeroki. Uzębienie składa się z 150–160 szeregów bardzo małych, owalnych lub sercowatych zębów o tępych wierzchołkach. Jedna bardzo mała płetwa grzbietowa osadzona nad płetwami brzusznymi, a za nią 1–2 kolce na długim, cienkim trzonie ogonowym. Brak płetwy ogonowej.
Strona grzbietowa od ciemnobrązowa do niebieskoczarnej. Strona brzuszna biała, często występują tam czarne punkty. Końcówki płetw głowowych najczęściej czarne.
Dorasta maksymalnie do 5 m długości.
Odżywianie.
Żywi się drobnymi skorupiakami i larwami ryb, które zagarnia „płetwami głowowymi” do szeroko otwartej paszczy i odfiltrowuje przez przekształcone w gęste sito aparat skrzelowy.
Rozród.
Ryba żyworodna. Samica wydaje na świat tylko 1–2 młode.

</doc>
<doc id="1898028" url="https://pl.wikipedia.org/wiki?curid=1898028" title="Mobula mobular">
Mobula mobular



</doc>
<doc id="1898034" url="https://pl.wikipedia.org/wiki?curid=1898034" title="Czwarty raz">
Czwarty raz

Czwarty raz – czwarty album Urszuli, wydany w 1988 roku nakładem wydawnictwa Polskie Nagrania „Muza”.
Kilka utworów pochodzących z tej płyty Urszula nagrała także w języku angielskim m.in. „Raz” (Life), „Sam wiesz” (Getaway Car), „Czy to miłość to co czuję” (Is It Love).
Realizacja nagrań: „CCS Studio” Warszawa. Grudzień 1987 – luty 1988.

</doc>
<doc id="1898038" url="https://pl.wikipedia.org/wiki?curid=1898038" title="Partizanska Lupca">
Partizanska Lupca



</doc>
<doc id="1898046" url="https://pl.wikipedia.org/wiki?curid=1898046" title="438R">
438R

438R – czteroosiowy wagon cysterna do przewozu kwasu solnego.
Historia.
Tło historyczne.
Kwasy są bardzo ważnym surowcem używanym w przemyśle, jednakże ze względu na swoje właściwości są kłopotliwe w transporcie. Ze względu na bezpieczeństwo przewóz drogowy jest niemożliwy. Do lat 70. kwasy były przewożone w wagonach garnkowych, jednakże naczynia te były podatne na uszkodzenia. Dodatkowo przelewanie kwasu wymagało syfonowania. W latach 70. powstała pierwsza w Polsce cysterna do przewozu stężonego kwasu. Cysterna ta powstała przez przebudowanie wagonu 408R poprzez dodanie okładziny gumowej odpornej na działanie kwasu. Nowa cysterna otrzymała oznaczenie 408Rc&lt;ref name="ŚK10/2007"&gt;&lt;/ref&gt;.
Projekt i budowa.
W 1984 roku w ramach pracy nad nowymi wagonami zgodnymi z wymaganiami UIC i RID zaprojektowano cysterny 438R. Wagony te posiadały wiele części zunifikowanych z innymi cysternami, co ułatwiało ich eksploatację. Prototyp nowej cysterny wykonano w 1985 roku. Testy odbyły się w Zakładach Azotowych w Tarnowie.
Produkcja seryjna rozpoczęła się w 1986 roku i trwała do 1989 roku. W sumie wyprodukowano 233 wagony tego typu. Dodatkowo powstały dwie odmiany 438Ra do oleju rzepakowego oraz 438Rb do polioctanu winylu, których wyprodukowano łącznie 91.
Konstrukcja.
Wagon jest typową cysterną jednozbiornikową osadzoną na ostoi, opierającą się na dwóch dwuosiowych wózkach. Większość elementów jest zunifikowanych w stosunku do innych wagonów. Wagon jest wyposażony w hamulec zespolony Oerlikona oraz hamulec ręczny postojowy indywidualny. Długość całkowita wagonu wynosi 13040 mm, szerokość 3100 mm, wysokość 4210 mm od główki szyny. Masa własna wagonu to 23 tony, natomiast granica obciążenia 57,5 t.
Zbiornik.
Zbiornik ma pojemność 53,3 m³, jest wykonany z blach 8 mm ze stali węglanowej. Armatura ze względu na rodzaj przewożonego ładunku została wykonana z wykładziny gumowej. Zbiornik został usztywniony 4 pierścieniami z ceownika. Na środku zbiornika na górze znajduje się zawór wlewowy 150 mm oraz wylewowy 80 mm. Wagon został wyposażony również w dwa wejścia służące do oczyszczania zbiornika.
Układ jezdny.
Wagon opiera się na dwóch dwuosiowych wózkach 26TNa. Konstrukcja ostoi pozwala na jazdę z prędkością maksymalną 120 km/h przy pustym zbiorniku oraz 100 km/h przy pełnym. Wagon może bezpiecznie się poruszać po łukach o promieniu nie mniejszym niż 35 m. Rozstaw czopów skrętu wynosi 8 m.
Oznaczenie literowe.
Wagon ma oznaczenie Zacs:

</doc>
<doc id="1898050" url="https://pl.wikipedia.org/wiki?curid=1898050" title="Chmielniki (Gdańsk)">
Chmielniki (Gdańsk)

Chmielniki (niem. "Hopfenbruch") – podjednostka morfogenetyczna w okręgu historycznym Gdańsk, na granicy dzielnic Orunia-Św. Wojciech-Lipce i Chełm.
Obecnie nazwa tego miejsca nie jest używana. Rejon ten znajduje się pomiędzy ulicami: Trakt Św. Wojciecha, Podmiejska, Zamiejska i nie pozostało w nim nic z pierwotnego rolniczego charakteru.
Położenie.
Chmielniki były pasem urodzajnej ziemi, na której uprawiano chmiel do produkcji gdańskich piw. Leżą na granicy między osiedlami Orunia i Stare Szkoty, na terenie dzisiejszej jednostki terytorialnej Oruńskie Przedmieście.
Część Chmielników, znajdująca się na Starych Szkotach, nosiła nazwę Chmielniki Pelplińskie, z racji posiadania ich przez biskupów kujawskich. Bezpośrednio z nimi graniczyły Chmielniki Oruńskie, położone na terenie Oruni.
Od XVII wieku miejscowość posiadała nawet własnego sołtysa. Na ich terenie przecinały się trakty z Gdańska do Pruszcza i z Oruni do Kolbud. W 1437 roku znajdowały się na tym małym terenie aż dwie karczmy.

</doc>
<doc id="1898051" url="https://pl.wikipedia.org/wiki?curid=1898051" title="Dzień Praw Kobiet i Pokoju na Świecie">
Dzień Praw Kobiet i Pokoju na Świecie



</doc>
<doc id="1898053" url="https://pl.wikipedia.org/wiki?curid=1898053" title="Międzynarodowy Dzień Eliminacji Przemocy wobec Kobiet">
Międzynarodowy Dzień Eliminacji Przemocy wobec Kobiet



</doc>
<doc id="1898054" url="https://pl.wikipedia.org/wiki?curid=1898054" title="Chmielniki Pelplińskie">
Chmielniki Pelplińskie



</doc>
<doc id="1898055" url="https://pl.wikipedia.org/wiki?curid=1898055" title="Simtek S941">
Simtek S941

Simtek S941 – samochód Formuły 1, zaprojektowany przez Nicka Wirtha oraz Paula Crooksa dla zespołu Simtek. Samochód ten, uczestniczący w sezonie 1994 Formuły 1, był pierwszym modelem bolidu Formuły 1 posiadającym nazwę Simtek, mimo że firma Simtek projektowała wcześniej samochody Formuły 1 dla Andrea Moda, a także zespołów, które ostatecznie nie wystartowały w wyścigach Formuły 1 – BMW oraz Bravo.
Model S941, który rozpoczął testy w grudniu 1993 roku, zadebiutował w pierwszym wyścigu sezonu 1994 Formuły 1, Grand Prix Brazylii. Samochodem z numerem 31 cały sezon jeździł David Brabham, a samochodem z numerem 32 jeździli Roland Ratzenberger, Andrea Montermini, Jean-Marc Gounon, Domenico Schiattarella oraz Taki Inoue. Głównym sponsorem zespołu była stacja MTV.
Samochód napędzał silnik V8 firmy Ford. Był on powolny, ale w miarę niezawodny – w ciągu całego sezonu zepsuł się trzy razy.
Problemy finansowe spowodowane śmiercią Ratzenbergera w kwalifikacjach do Grand Prix San Marino oraz poważnym wypadkiem Monterminiego podczas kwalifikacji do Grand Prix Hiszpanii spowodowały, że zespół walczył o zakwalifikowanie się do wyścigu z zespołem Pacific. Najlepszą pozycją kierowcy Simteka w sezonie 1994 było dziewiąte miejsce Gounona w Grand Prix Francji.

</doc>
<doc id="1898057" url="https://pl.wikipedia.org/wiki?curid=1898057" title="Zębiełek egipski">
Zębiełek egipski

Zębiełek egipski ("Crocidura floweri") – gatunek owadożernego ssaka z rodziny ryjówkowatych (Soricidae). Występuje endemicznie w Egipcie. Znany jedynie z Gizy i z południowego regionu Delty Nilu. Niewiele wiadomo na temat siedlisk i ekologii tego ssaka. Zmumifikowane szczątki znalezione w Egipcie zostały zidentyfikowane przez Heim de Balsaca i Meina jako "C. floweri". W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD (niedostateczne dane). W 1962 roku uznano ten gatunek za prawdopodobnie wymarły, jednak w 1980 roku znaleziono szczątki tego ssaka w wypluwkach sowy.

</doc>
<doc id="1898058" url="https://pl.wikipedia.org/wiki?curid=1898058" title="Linia kolejowa nr 63">
Linia kolejowa nr 63

Linia kolejowa nr 63 – pierwszorzędna, jednotorowa, niezelektryfikowana, szerokotorowa linia kolejowa łącząca przejście graniczne Dorohusk – Jagodin z bocznicą szlakową Naftobaza.
Historia.
Linia kolejowa nr 63 powstała około 1958 r. do celów wojskowych. Jej pierwotnym zadaniem była obsługa radzieckich eszelonów na wypadek wojny. W tym celu wzdłuż linii został wybudowany kompleks obiektów Stałego Rejonu Przeładunkowego Dorohusk (Rejon D), w skład którego wchodziły tajne stacje kolejowe, bazy paliw oraz terminale przeładunkowe.
Od lat 60. XX wieku linia kolejowa nr 63 jest wykorzystywana do celów cywilnych jako towarowa. W czasach Polskiej Rzeczypospolitej Ludowej obsługiwała m.in. ruch tranzytowy pomiędzy Niemiecką Republika Demokratyczną i Związkiem Socjalistycznych Republik Radzieckich.
W latach 90. XX wieku ruch na linii nieco zamarł. Z uwagi na istniejące wzdłuż niej obiekty logistyczne odgrywa ona jednak nadal ważną rolę na styku dwóch szerokości torów w przeładunku towarów importowanych do Polski z Rosji i Ukrainy.
W 2019 r. podjęto decyzję o przekazaniu linii kolejowej nr 63 pod zarząd spółki PKP Linia Chełmska Szerokotorowa.
Charakterystyka techniczna.
Linia na odcinku 0,000 – 4,000 jest klasy E4, maksymalny nacisk osi wynosi 245 kN dla lokomotyw oraz wagonów, maksymalny nacisk liniowy wynosi 78 kN (na 1 metr bieżący toru), a na odcinku 4,000 – 30,452 jest klasy D3, maksymalny nacisk osi wynosi 221 kN dla lokomotyw oraz wagonów, maksymalny nacisk liniowy wynosi 71 kN.
Na linii zostały wprowadzone ograniczenia w związku z niezachowaną skrajnią budowli linii kolejowej – nieodpowiednia odległość międzytorza od osi toru.
Linia dostosowana jest w zależności od odcinka do prędkości od 30 km/h do 80 km/h, a jej prędkość konstrukcyjna wynosi 80 km/h. Obowiązują następujące prędkości maksymalne dla pociągów:

</doc>
<doc id="1898059" url="https://pl.wikipedia.org/wiki?curid=1898059" title="Florian Balcar">
Florian Balcar

Florian Balcar (ur. 26 kwietnia 1900 w Wiślicy, zm. 23 stycznia 1981 w Cieszynie) – nauczyciel polski, działacz związkowy i turystyczny.
Życiorys.
Służył wojskowo w czasie I wojny światowej, u schyłku wojny uczestniczył w działaniach na froncie włoskim. Po powrocie ukończył w 1919 seminarium nauczycielskie w Bobrku koło Cieszyna i włączył się do polskiej działalności narodowej; do 1921 pozostawał w szeregach Milicji Śląska Cieszyńskiego, był członkiem Tajnej Organizacji Wojskowej, odznaczony został Śląskim Krzyżem Powstańczym i Medalem Pamiątkowym za Wojnę 1918–1921. Od 1919 pracował jako nauczyciel w Cieszynie i Goleszowie, uzupełniając wykształcenie pedagogiczne w Państwowym Instytucie Nauczycielskim w Warszawie (1932–1934) i Instytucie Pedagogicznym w Katowicach (1936–1938).
W czasie II wojny światowej działał w konspiracji, a utrzymywał się z zajęć kreślarza i robotnika tartacznego. Był więziony w obozach koncentracyjnych. Po 1945 powrócił do zawodu nauczyciela (do 1958). W okresie powojennym wiele czasu poświęcał działalności społecznej; zorganizował w Cieszynie oddział powiatowy Związku Nauczycielstwa Polskiego i stał na jego czele (1948–1956), był członkiem Zarządu Głównego Macierzy Ziemi Cieszyńskiej. Udzielał się też w ruchu turystycznym, jeszcze przed wojną – w latach 1928–1932 – był sekretarzem i zastępcą sekretarza zarządu oddziału Polskiego Towarzystwa Tatrzańskiego w Cieszynie.
Zmarł 22 stycznia 1981 w Cieszynie.

</doc>
<doc id="1898062" url="https://pl.wikipedia.org/wiki?curid=1898062" title="Skalnica rozłogowa">
Skalnica rozłogowa

Skalnica rozłogowa ("Saxifraga stolonifera") – gatunek rośliny z rodziny skalnicowatych ("Saxifragaceae"). Pochodzi z Chin i Japonii. Jest uprawiany w wielu krajach świata, w Polsce głównie jako roślina pokojowa.
Zastosowanie.
Uprawiana jest jako roślina ozdobna, głównie ze względu na swoje ozdobne liście oraz rozłogi z młodymi roślinkami, które zwisają z doniczek. W związku z tym najlepiej uprawiać ją w doniczce wiszącej. Nadaje się także jako roślina okrywowa do pojemników z większymi roślinami. Oprócz typowej formy gatunku uprawiana jest odmiana `Tricolor` o głęboko powcinanych liściach z białym i czerwonym obrzeżeniem. W krajach o cieplejszym klimacie skalnica rozłogowa uprawiana jest również w ogródkach, szczególnie skalnych.

</doc>
<doc id="1898063" url="https://pl.wikipedia.org/wiki?curid=1898063" title="Saxifraga stolonifera">
Saxifraga stolonifera



</doc>
<doc id="1898064" url="https://pl.wikipedia.org/wiki?curid=1898064" title="Saxifraga sarmentosa">
Saxifraga sarmentosa



</doc>
<doc id="1898077" url="https://pl.wikipedia.org/wiki?curid=1898077" title="Johann Georg Rainer">
Johann Georg Rainer

Johann Georg Rainer, w literaturze słowackiej Ján Juraj Rainer (ur. 3 kwietnia 1800 w Spiskiej Sobocie, zm. 23 lutego 1872 tamże) – spiskoniemiecki przedsiębiorca, działacz turystyczny, propagator podtatrzańskich uzdrowisk i tatrzańskiej turystyki, badacz tatrzańskiej przyrody.
Życiorys.
Johann Georg Rainer był dzierżawcą Starego Smokowca w latach 1833–1868. W trakcie jego zarządzania wieś rozrosła się, wzrosła liczba ścieżek i dróg w jej otoczeniu. Rainer miał także duży wkład w rozbudowę smokowieckiego uzdrowiska. W 1865 roku wybudował na Staroleśnej Polanie w Dolinie Zimnej Wody pierwsze schronisko w Tatrach – na jego cześć zostało ono nazwane Schroniskiem Rainera. Budynek funkcjonuje do dziś jako muzeum. Podczas swojego pobytu w Smokowcu kolekcjonował okazy botaniczne, które w 1847 roku przekazał do muzeum w Budapeszcie. Po jego śmierci jego majątek przekazany został na cele naukowe i oświatowe.
Johann Georg Rainer został upamiętniony również dwoma innymi nazwami tatrzańskich obiektów – Chatki Rainera na Polanie Staroleśnej i Źródła Rainera.

</doc>
<doc id="1898084" url="https://pl.wikipedia.org/wiki?curid=1898084" title="International Women's Open">
International Women's Open



</doc>
<doc id="1898085" url="https://pl.wikipedia.org/wiki?curid=1898085" title="Murena śródziemnomorska">
Murena śródziemnomorska

Murena śródziemnomorska, murena ("Muraena helena") – gatunek ryby z rzędu węgorzokształtnych z rodziny murenowatych (Muraenidae).
Występowanie.
Północny Atlantyk od Wysp Brytyjskich Afryki do Senegalu, wokół wysp Madera, Kanaryjskich i Azorów oraz Morze Śródziemne.
Ryba drapieżna kryjąca się w szczelinach skalnych i grotach, z których wystawia tylko głowę i przednią część ciała. W miesiącach zimowych przenosi się na tarło na przybrzeżne płycizny.
Cechy morfologiczne.
Ciało krępe, wężowate z małymi, okrągłymi otworami skrzelowymi. Osiąga maksymalnie do 1,5 m długości. Brak płetwy piersiowej. Płetwa grzbietowa, ogonowa i odbytowa są zrośnięte ze sobą i tworzą jedną płetwę. Oczy małe, okrągłe. Pysk szeroki, sięgający poza oczy, zęby spiczaste. 
Ubarwienie zwykle ciemnobrązowe z żółtawym lub białawym marmurkowaniem. Otwór skrzelowy obwiedziony czarną plamą.
Odżywianie.
Żywi się skorupiakami, głowonogami i rybami.
Rozród.
Tarło odbywa się w płytkich wodach przybrzeżnych. Ikra i larwy unoszą się swobodnie w wodzie i są przenoszone przez prądy morskie.

</doc>
<doc id="1898086" url="https://pl.wikipedia.org/wiki?curid=1898086" title="Muraena helena">
Muraena helena



</doc>
<doc id="1898087" url="https://pl.wikipedia.org/wiki?curid=1898087" title="Krystyna Rysiakiewicz">
Krystyna Rysiakiewicz

 
Krystyna Piestrak-Rysiakiewicz (ur. 3 marca 1917, zm. 28 października 1994 w Warszawie) – polska bibliotekarka, dyrektor Miejskiej Biblioteki Publicznej w Sopocie.
Życiorys.
Egzamin maturalny zdała w 1935. Pierwsze lata powojenne przepracowała w Katowicach, w Centralnym Zarządzie Przemysłu Węglowego. W 1947 osiadła w Gdyni. Przez dwa lata prowadziła sklep papierniczy wraz z prywatną wypożyczalnią książek; w 1949 zmuszona była działalność zakończyć, przekazała wówczas księgozbiór Miejskiej Bibliotece Publicznej w Gdyni. Zdobyła w tym czasie kwalifikacje bibliotekarskie (ukończyła Roczny Korespondencyjny Kurs Bibliotekarski Związku Bibliotekarzy i Archiwistów Polskich oraz kursy bibliotekarskie w Jarocinie) i w 1952 została kierowniczką filii nr 7 gdyńskiej Miejskiej Biblioteki Publicznej, nieodległej od siedziby jej dawnej wypożyczalni; zyskała uznanie organizowaniem popularnych imprez bibliotecznych – odczytów, spotkań z ciekawymi ludźmi, wieczorów bajek dla dzieci. Od 1953 kierowała Działem Sieci Bibliotek dla Dorosłych Miejskiej Biblioteki Publicznej w Gdyni, przyczyniając się do tworzenia nowych placówek i tym samym rozwijania sieci filialnej.
W 1965 została kierownikiem (potem dyrektorem) Miejskiej Biblioteki Publicznej w Sopocie. Również na tym stanowisku była rzeczniczką rozwoju sieci bibliotek i tworzenia filii lub punktów bibliotecznych w nowych dzielnicach Sopotu. W 1972 kierowanej przez niej bibliotece nadano imię Józefa Wybickiego. Przyczyniła się do uczynienia z sopockiego bibliotekarstwa jednej z wiodących instytucji kulturalnych ówczesnego województwa gdańskiego. Była dyrektorem biblioteki do przejścia na emeryturę w 1977.
Krystyna Rysiakiewicz udzielała się także w działalności stowarzyszeniowej, przewodniczyła zarządowi Oddziału Trójmiasto Stowarzyszenia Bibliotekarzy Polskich. W 1966 została delegatką województwa gdańskiego na Kongres Kultury Polskiej w Warszawie. Była odznaczona m.in. Krzyżem Kawalerskim Orderu Odrodzenia Polski, Srebrnym Krzyżem Zasługi, odznakami Stowarzyszenia Bibliotekarzy Polskich, Zasłużonego Działacza Kultury, Zasłużonym dla Ziemi Gdańskiej. 
Była dwukrotnie zamężna. W 1935 wyszła za Kazimierza Piestraka, inżyniera górnika, zmarłego tragicznie na początku II wojny światowej; miała z nim dwóch synów. W 1947 została żoną Stanisława Rysiakiewicza, z którym prowadziła wspomniany sklep papierniczy i wypożyczalnię książek.
Zmarła 28 października 1994 w Warszawie, pochowana została na Cmentarzu Witomińskim w Gdyni (kwatera 75-14-36_2). 

</doc>
<doc id="1898089" url="https://pl.wikipedia.org/wiki?curid=1898089" title="Wake Up Sid">
Wake Up Sid

Wake Up Sid – bollywoodzka komedia romantyczna z 2009 roku. Reżyseria - debiutant Ayan Mukerji, produkcja Karan Johar ("Kal Ho Naa Ho", "Dostana"). W rolach głównych Ranbir Kapoor i Konkona Sen Sharma. W roli ojca głównego bohatera Anupam Kher. Akcja filmu dzieje się w Mumbaju.
Fabuła.
Siddarth Mehra (Ranbir Kapoor) przywykł do życia pozbawionego trudu. Jego dewizą jest "Kogo obchodzi jutro, jeśli możemy się dobrze bawić dziś." Specjalnością Sida jest radosne rozkręcanie imprezy i zawalanie egzaminów w college'u. Zmartwiony tym ojciec (Anupam Kher) daremnie stara się obietnicą luksusowego auta skusić syna do pracy w swojej firmie. Sid wytrzymuje nudę biurową zaledwie przez tydzień. Między ojcem a synem dochodzi do starcia i urażony Sid wyprowadza się z domu. Nie mając gdzie się podziać szuka pomocy u Aishy (Konkona Sen Sharma) zaprzyjaźnionej Bengalki, która wyruszyła z Kalkuty do Mumbaju w poszukiwaniu niezależności. W domu Aishy okazuje się, że Sid nie może żyć dalej w roli wykorzystującego wszystkich obiboka. Przyjaźń z dziewczyną zaczyna go zmieniać... 
Kontrowersje.
Producent Karan Johar tłumaczył się (m.in. przed premierem stanu Maharasztra) z użycia w rozmowie między bohaterami starej nazwy dla miasta Mumbaj - Bombaj. Przed filmem umieszczono przeprosiny i wyjaśnienie..
Muzyka.
Autorami muzyki jest trio Shankar-Ehsaan-Loy, piosenki do słów Javed Akhtara. 

</doc>
<doc id="1898095" url="https://pl.wikipedia.org/wiki?curid=1898095" title="Cem (sułtan)">
Cem (sułtan)

Cem, także Dżem, Jem, Zizim (ur. 22 grudnia 1459, zm. 25 lutego 1495) – pretendent do tronu Imperium Osmańskiego w XV w. Cem był trzecim synem sułtana Mehmeda II Zdobywcy i przyrodnim bratem sułtana Bajazyda II, a tym samym stryjem sułtana Selima I. Przetrzymywany m.in. na dworze papieża Aleksandra VI Borgii. Zmarł w niejednoznacznych okolicznościach.

</doc>
<doc id="1898097" url="https://pl.wikipedia.org/wiki?curid=1898097" title="Puchar Króla Syjamu w piłce nożnej">
Puchar Króla Syjamu w piłce nożnej



</doc>
<doc id="1898098" url="https://pl.wikipedia.org/wiki?curid=1898098" title="Tlenek chromu(II)">
Tlenek chromu(II)

Tlenek chromu(II) – nieorganiczny związek chemiczny z grupy tlenków zasadowych, w którym chrom występuje na II stopniu utlenienia. Jest czarnym proszkiem, może tworzyć również struktury krystaliczne.

</doc>
<doc id="1898100" url="https://pl.wikipedia.org/wiki?curid=1898100" title="Cem">
Cem

Cem to imię tureckie; znane osoby o tym imieniu:

</doc>
<doc id="1898106" url="https://pl.wikipedia.org/wiki?curid=1898106" title="Matrykuła">
Matrykuła

słowo obecnie rzadko używane:

</doc>
<doc id="1898107" url="https://pl.wikipedia.org/wiki?curid=1898107" title="Ferrari 412T">
Ferrari 412T

Ferrari 412T – samochód Formuły 1, zaprojektowany przez Johna Barnarda oraz Gustava Brunnera dla zespołu Ferrari. Model 412T ścigał się w zawodach Formuły 1 w sezonach 1994–1995.
Kierowcami tego modelu byli Jean Alesi, Nicola Larini oraz Gerhard Berger. Samochód był szybki, ale dość awaryjny, mimo to był znacznie bardziej udany, niż wcześniejsze modele Ferrari z początku lat 90. Zarówno Alesi, jak i Berger, odnieśli nim po jednym zwycięstwie.
Istniały trzy wersje modelu 412T: 412T1, używany od Grand Prix Brazylii 1994 do Grand Prix Kanady 1994, 412T1B, używany w pozostałej części sezonu 1994, oraz 412T2, używany w całym sezonie 1995.

</doc>
<doc id="1898113" url="https://pl.wikipedia.org/wiki?curid=1898113" title="Rezerwat przyrody Kobiele Wielkie">
Rezerwat przyrody Kobiele Wielkie

Rezerwat przyrody Kobiele Wielkie – leśny rezerwat przyrody w gminie Kobiele Wielkie, w powiecie radomszczańskim, w województwie łódzkim, utworzony w roku 1960. Zajmuje powierzchnię 63,43 ha (akt powołujący podawał 63,87 ha). Położony na wschód od Radomska, na obszarze Nadleśnictwa Radomsko, obręb Kobiele Wielkie, leśnictwo Kobiele Wielkie.
Według aktu powołującego rezerwat utworzono w celu zachowania, ze względów naukowych i dydaktycznych, fragmentu naturalnego lasu sosnowo-dębowo-jodłowego (jedlina świętokrzyska z elementami flory górskiej). Rosną tu również brzozy, graby i buki. Wśród występujących tu ok. 300 gatunków roślin znajdują się m.in. chronione podrzeń żebrowiec i nerecznica górska.
Według obowiązującego planu ochrony ustanowionego w 2013 roku, obszar rezerwatu objęty jest ochroną czynną.

</doc>
<doc id="1898116" url="https://pl.wikipedia.org/wiki?curid=1898116" title="Most Kanmonkyo">
Most Kanmonkyo



</doc>
<doc id="1898121" url="https://pl.wikipedia.org/wiki?curid=1898121" title="Tranzystor mesa">
Tranzystor mesa

Tranzystor mesa – bipolarny tranzystor wielkiej częstotliwości wytwarzany metodą wielokrotnej dyfuzji. Obecnie ma już znaczenie wyłącznie historyczne. Nazwa tranzystora pochodzi od hiszpańskiego słowa (stół).
Dyfuzję domieszek z fazy stałej i gazowej opracowano w Laboratoriach Bella, odpowiednio w 1950 i 1954 roku. Już w roku 1954 w tej samej firmie skonstruowano tranzystor germanowy, w którym zarówno bazę, jak i emiter wytworzono metodą dyfuzji. Pierwsze krzemowe tranzystory mesa wyprodukował Texas Instruments w roku 1957.
Wytwarzanie.
W tranzystorach mesa płytka półprzewodnika stanowi kolektor, a bazę wytwarza się, wykorzystując dyfuzję domieszki. W tak wytworzonej bazie powtórnie przeprowadza się dyfuzję, wytwarzając złącze emitera. Następnie wytrawia się płytkę, pozostawiając jedynie centralną część tak wytworzonej struktury.
Właściwości i zastosowanie.
Ze względu na cienki obszar bazy i małą powierzchnię złącza kolektor–baza tranzystory mesa charakteryzowały się dużą częstotliwością graniczną, do kilkuset megaherców. Stosowano je w licznych urządzeniach bardzo wielkiej częstotliwości, na przykład w głowicach UKF radioodbiorników i telewizorów. Wyszły z użycia latach 60. XX wieku, wyparte przez tranzystory planarne.
W Polsce pod koniec lat 60. XX wieku uruchomiono w fabryce Tewa produkcję tranzystorów mesa germanowych typu AF514-AF516, krzemowych BF504-BF506 i przełączających krzemowych dużej mocy BUY52-BUY54. Zostały one wprowadzone do produkcji zbyt późno, gdy technologia była przestarzała (powszechnie stosowano już tranzystory epitaksjalno-planarne), i nie znalazły one szerokiego zastosowania.

</doc>
<doc id="1898129" url="https://pl.wikipedia.org/wiki?curid=1898129" title="Anne-Caroline Chausson">
Anne-Caroline Chausson

Anne-Caroline Chausson (ur. 8 października 1977 w Dijon) – francuska kolarka górska i BMX, mistrzyni olimpijska i wicemistrzyni świata w BMX oraz wielokrotna złota medalistka mistrzostw świata i Europy w kolarstwie górskim.
Kariera.
Pierwszy sukces w karierze Anne-Caroline Chausson osiągnęła w 1987 roku, kiedy została mistrzynią świata BMX juniorów. Francuzka miała wtedy zaledwie 10 lat. Wynik ten powtarzała w latach 1992 i 1993. W 1996 roku wystartowała na mistrzostwach śwaita w kolarstwie górskim w Cairns, gdzie zdobyła złoty medal w downhillu. W konkurencji tej Francuzka zwyciężała również na wszystkich kolejnych mistrzostwach świata do 2003 roku, a także w 2005 roku. Ponadto na mistrzostwach w Sierra Nevada w 2000 roku i mistrzostwach w Vail w 2001 roku wygrała dual slalom, a podczas mistrzostw świata w Kaprun w 2002 roku i mistrzostw w Lugano w 2003 roku była także najlepsza w four-crosssie. Łącznie zdobyła trzynaście złotych medali na mistrzostwach świata MTB, co czyni ją najbardziej utytułowaną zawodniczką w historii tej imprezy. W 2008 roku wystartowała na igrzyskach olimpijskich w Pekinie, gdzie zwyciężyła w wyścigu BMX, bezpośrednio wyprzedzając swą rodaczkę Laëtitię Le Corguillé oraz Amerykankę Jill Kintner. Została tym samym pierwszą w historii złotą medalistką w wyścigach BMX. W tym samym roku wzięła również udział w mistrzostwach świata BMX w Taiyuan, gdzie zdobyła srebrny medal, ulegając jedynie Brytyjce Shanaze Reade. Ponadto osiągała sukcesy w Pucharze Świata w kolarstwie górskim: w latach 1998-2005 była najlepsza w zjeździe, w 2000 roku wygrała klasyfikację dualu, a dwa lata później była najlepsza w four crossie. Chausson zdobyła również jedenaście tytułów mistrzyni Europy MTB: osiem w downhillu (1994-1998, 2003-2005), dwa w four-crossie (2003 i 2004) oraz jeden w dualu (1998).
W 2008 roku została odznaczona Legią Honorową.

</doc>
<doc id="1898130" url="https://pl.wikipedia.org/wiki?curid=1898130" title="Gregor Stahli">
Gregor Stahli



</doc>
<doc id="1898131" url="https://pl.wikipedia.org/wiki?curid=1898131" title="Hydnum repandum">
Hydnum repandum



</doc>
<doc id="1898133" url="https://pl.wikipedia.org/wiki?curid=1898133" title="Budućnost Valjevo">
Budućnost Valjevo

FK Budućnost Valjevo (cyr. ФК Будућност Ваљево) – serbski klub piłkarski z siedzibą w mieście Valjevo, utworzony w 1920 roku. Obecnie występuje w II lidze.

</doc>
<doc id="1898136" url="https://pl.wikipedia.org/wiki?curid=1898136" title="FK Radnički Nova Pazova">
FK Radnički Nova Pazova

FK Radnički Nova Pazova (serb.: ФК Раднички Нова Пазова) – serbski klub piłkarski z siedzibą w Novej Pazovie. Obecnie występuje w II lidze.

</doc>
<doc id="1898137" url="https://pl.wikipedia.org/wiki?curid=1898137" title="ROV">
ROV



</doc>
<doc id="1898139" url="https://pl.wikipedia.org/wiki?curid=1898139" title="Indracht">
Indracht

Indracht, Indrakt — imię męskie pochodzenia celtyckiego (irlandzkiego), wywodzące się od "Indrechtach", "Indrachtach" — "napastnik, "najeźdźca". Patronem tego imienia jest święty Indracht, zm. w Glastonbury, syn króla irlandzkiego (†854). 
Indracht, Indrakt imieniny obchodzi 5 lutego.

</doc>
<doc id="1898140" url="https://pl.wikipedia.org/wiki?curid=1898140" title="Autonomous Underwater Vehicle">
Autonomous Underwater Vehicle



</doc>
<doc id="1898142" url="https://pl.wikipedia.org/wiki?curid=1898142" title="Bezzałogowy pojazd podwodny">
Bezzałogowy pojazd podwodny



</doc>
<doc id="1898143" url="https://pl.wikipedia.org/wiki?curid=1898143" title="Unmanned underwater vehicle">
Unmanned underwater vehicle



</doc>
<doc id="1898147" url="https://pl.wikipedia.org/wiki?curid=1898147" title="Most kolejowy nad Motławą">
Most kolejowy nad Motławą

Most kolejowy nad Motławą – jedyny most kolejowy na Motławie. Znajduje się w Gdańsku na granicy między osiedlami Orunia i Olszynka przy ul. Przybrzeżnej. Jest to most podwójny – obie przeprawy są od siebie oddalone o 2 metry. Konstrukcja stalowa, kratownicowa.
Wykorzystanie.
Przez most biegnie linia kolejowa nr 226. Przed zachodnim wjazdem na most łączy się z nią łącznica kolejowa nr 721.
Most jest bardzo ważny strategicznie. Linia 226 jest jedyną linią łączącą Port Północny i Rafinerię Gdańską z resztą kraju. Przez to most będący jedyną przeprawą kolejową na Motławie ma duże znaczenie.
Po moście przejeżdżają wyłącznie pociągi towarowe, głównie węglarki z węglem do portu oraz cysterny kolejowe z produktami naftowymi z rafinerii.

</doc>
<doc id="1898149" url="https://pl.wikipedia.org/wiki?curid=1898149" title="Ota (rzeka)">
Ota (rzeka)



</doc>
<doc id="1898151" url="https://pl.wikipedia.org/wiki?curid=1898151" title="Codex Guelferbytanus A">
Codex Guelferbytanus A



</doc>
<doc id="1898152" url="https://pl.wikipedia.org/wiki?curid=1898152" title="Seidō juku">
Seidō juku



</doc>
<doc id="1898155" url="https://pl.wikipedia.org/wiki?curid=1898155" title="Oś poprzeczna">
Oś poprzeczna

Oś poprzeczna – oś ciała, która jest prostopadła do kierunku jego największej rozciągłości.
Oś poprzeczna jest prostopadła do osi podłużnej i może być osią symetrii danego ciała.

</doc>
<doc id="1898156" url="https://pl.wikipedia.org/wiki?curid=1898156" title="Urząd Marszałkowski w Łodzi">
Urząd Marszałkowski w Łodzi



</doc>
<doc id="1898158" url="https://pl.wikipedia.org/wiki?curid=1898158" title="Maryna Cwietajewa">
Maryna Cwietajewa



</doc>
<doc id="1898166" url="https://pl.wikipedia.org/wiki?curid=1898166" title="Joaquín del Olmo">
Joaquín del Olmo

Joaquín del Olmo Blanco (ur. 20 kwietnia 1969 w Tampico) – meksykański piłkarz grający na pozycji pomocnika. Uczestnik Mundialu 1994 w USA. Obecnie trener.

</doc>
<doc id="1898167" url="https://pl.wikipedia.org/wiki?curid=1898167" title="Szalone serce">
Szalone serce

Szalone serce (ang. "Crazy Heart", 2009) − amerykański melodramat muzyczny w reżyserii i według scenariusza autorstwa Scotta Coopera. Scenariusz powstał na podstawie wydanej w 1987 roku książki "Crazy Heart" autorstwa Thomasa Cobba.
Film opowiada historię przebrzmiałego piosenkarza i kompozytora muzyki country, Bada Blake’a (w tej roli Jeff Bridges), który jest alkoholikiem. Gdy na jego drodze staje ambitna dziennikarka Jean (Maggie Gyllenhaal), Bad postanawia zmienić swoje życie.

</doc>
<doc id="1898172" url="https://pl.wikipedia.org/wiki?curid=1898172" title="Albwin">
Albwin

Albwin, Elpin, Albuin — męskie imię germańskie, notowane w Polsce od średniowiecza w formie "Elpinus" (&lt; Albwin), "Elbnicus" (&lt; Albwin + -icus), a także skróconej formie "Albin" (której zapisy mogły także dotyczyć imienia Albin). Pierwszy człon imienia, "Alb–" (stwniem. "alb", śrwniem. "alp") oznacza „elf”; człon ten występował również m.in. w wariancie "Elb-" oraz "Alw-". Drugi człon, "-win" (stwniem., stsas. "wini"), oznacza „przyjaciel”. Imię to można rozumieć jako „przyjaciel elfów”. 
Staropolskie zdrobnienia od imion z pierwszym członem "Alb-" to m.in.: Albasz, Albosz, Albiszek, Albiszko. Jedną ze skróconych form Albwina jest Alwin, który może stanowić także skróconą formę Adalwina. 
Albwin, Elpin imieniny obchodzi 5 lutego, jako wspomnienie św. Albwina, biskupa w Seben, a następnie Brixen.
Znane osoby noszące imię Albwin:

</doc>
<doc id="1898174" url="https://pl.wikipedia.org/wiki?curid=1898174" title="Elpin">
Elpin



</doc>
<doc id="1898179" url="https://pl.wikipedia.org/wiki?curid=1898179" title="Missael Espinoza">
Missael Espinoza

Missael Espinoza (ur. 12 kwietnia 1965 w Tepic) – były meksykański piłkarz grający na pozycji pomocnika. Uczestnik Mundialu 1994 w USA.

</doc>
<doc id="1898197" url="https://pl.wikipedia.org/wiki?curid=1898197" title="Luis Antonio Valdéz">
Luis Antonio Valdéz

Luis Antonio Valdéz (ur. 1 lipca 1965 w Aguascalientes) - były meksykański piłkarz grający na pozycji napastnika. Uczestnik Mundialu 1994 w USA.

</doc>
<doc id="1898200" url="https://pl.wikipedia.org/wiki?curid=1898200" title="Aisam-ul-Haq Qureshi">
Aisam-ul-Haq Qureshi

Aisam-ul-Haq Qureshi (ur. 17 marca 1980 w Lahaur) – pakistański tenisista, reprezentant w Pucharze Davisa.
Kariera tenisowa.
Karierę profesjonalną zainaugurował w roku 1998. W grze singlowej wygrywał turnieje z serii ITF Men's Circuit. Swoje jedyne zwycięstwo w zawodach kategorii ATP Challenger Tour odniósł w Delhi w sezonie 2007. W rankingu gry pojedynczej najwyżej sklasyfikowany był na 125. miejscu w grudniu 2007 roku.
W grze podwójnej Qureshi ma na koncie 18 zwycięstw w turniejach rangi ATP Tour. Ponadto Qureshi przegrał 24 finały zawodów cyklu ATP Tour, w tym US Open 2010 razem z Rohanem Bopanną. Po drodze azjatycki debel pokonał parę Daniel Nestor–Nenad Zimonjić. W finale wynikiem 6:7(5), 6:7(4) przegrali z duetem Bob Bryan–Mike Bryan. W zestawieniu deblistów Qureshi najwyżej był na 8. pozycji w czerwcu 2011 roku.
W grze mieszanej Qureshi doszedł wraz z Květą Peschke do finału US Open 2010. Spotkanie finałowe przegrali z Liezel Huber i Bobem Bryanem.
Od roku 1998 jest regularnym reprezentantem swojego kraju w Pucharze Davisa. W roku 2005 doszedł wraz z zespołem do play-offów o awans do grupy światowej (najwyższej klasy rozgrywek), lecz Pakistańczycy przegrali rywalizację z Chile 0:5. Podczas meczów daviscupowych pokonywał bardziej znanych tenisistów, np. Paradorna Srichaphana zarówno w singlu, jak i w deblu (edycja turnieju z roku 2005).

</doc>
<doc id="1898202" url="https://pl.wikipedia.org/wiki?curid=1898202" title="MKS Sudety Kamienna Góra">
MKS Sudety Kamienna Góra



</doc>
<doc id="1898203" url="https://pl.wikipedia.org/wiki?curid=1898203" title="TS Juventur Wałbrzych">
TS Juventur Wałbrzych



</doc>
<doc id="1898205" url="https://pl.wikipedia.org/wiki?curid=1898205" title="27 Brygada Moździerzy Ciężkich">
27 Brygada Moździerzy Ciężkich



</doc>
<doc id="1898206" url="https://pl.wikipedia.org/wiki?curid=1898206" title="Ligier JS39">
Ligier JS39

Ligier JS39 – samochód Formuły 1, ścigający się w sezonach 1993–1994. Samochód napędzał silnik Renault RS5 (w 1994 roku RS6) 3.5 V10. W sezonie 1993 kierowcami samochodu byli Martin Brundle oraz Mark Blundell, a w sezonie 1994 kierowcami ulepszonej wersji modelu, oznaczonej JS39B, byli Éric Bernard, Johnny Herbert, Franck Lagorce oraz Olivier Panis. Głównym sponsorem było przedsiębiorstwo tytoniowe Gitanes.

</doc>
<doc id="1898208" url="https://pl.wikipedia.org/wiki?curid=1898208" title="José Luis Salgado">
José Luis Salgado

José Luis Salgado Gómez (ur. 3 kwietnia 1966 w Meksyku) – były meksykański piłkarz grający na pozycji obrońcy, obecnie trener.
Kariera sportowa.
Uczestnik Mundialu 1994 w USA. Podczas swojej kariery piłkarskiej grał między innymi w Pumas UNAM, Tecos UAG oraz w Club América.

</doc>
<doc id="1898209" url="https://pl.wikipedia.org/wiki?curid=1898209" title="Rub Pulse (album)">
Rub Pulse (album)

Rub Pulse – drugi album zespołu Habakuk wydany w 2000 roku. Została wydana z okazji dziesięciolecia istnienia grupy. Zawiera nagrania z lat 1996 – 2000. Oprócz utworów na płycie zawarte są również zdjęcia zespołu oraz teledysk.

</doc>
<doc id="1898213" url="https://pl.wikipedia.org/wiki?curid=1898213" title="Sparkassen-Cup 2010">
Sparkassen-Cup 2010

Sparkassen-Cup 2010 – halowy mityng lekkoatletyczny, który odbył się 6 lutego w niemieckim Stuttgarcie. Podczas zawodów ustanowiono 8 najlepszych rezultatów w halowym sezonie 2010.

</doc>
<doc id="1898215" url="https://pl.wikipedia.org/wiki?curid=1898215" title="Szkoła Saint Martial">
Szkoła Saint Martial



</doc>
<doc id="1898216" url="https://pl.wikipedia.org/wiki?curid=1898216" title="Viola Reggio Calabria">
Viola Reggio Calabria

Viola Reggio Calabria – włoski zawodowy klub koszykarski z siedzibą w Reggio Calabria. Założony w 1966 roku.
W przeszłości grali tu tacy koszykarze, jak Wendell Alexis, Manu Ginobili, Joe Bryant (ojciec Kobe Bryanta), Hugo Sconochini, Alejandro Montecchia i Carlos Delfino.
Nazwa klubu.
Od marki sponsora:
Historia.
Zespół z Reggio Calabria w swojej historii czterokrotnie awansował do najwyższej klasy rozgrywkowej we Włoszech. Stało się to w sezonie 1984/85, ale po roku gry zespół spadł z rozgrywek. Trzy lata później z 1 miejsca Viola zdołała ponownie awansować i znowu zaledwie po jednym sezonie musiała pożegnać się z Serie A.
Koszykarze Violi szybko się odbudowali i dwanaście miesięcy później znów okazali się najlepsi wśród rywalizujących drużyn na zapleczu ekstraklasy. Tym razem przygoda z Serie A potrwała sześć sezonów, zwieńczoną w sezonie 1993/94 grą w Pucharze Koracza (ostatnie miejsce w czteroosobej grupie w 1/8 finału).
W międzyczasie klub popadł w problemy finansowe i jako Cestistica Piero Viola ogłosił upaadłość w grudniu 1997 roku. Jednak już miesiąc później jako Basket Viola klub stanął ponownie na nogi.
Po trzecim spadku z rozgrywek klub także po raz trzeci w jeden rok wrócił do szeregu najlepszych drużyn we Włoszech. W sezonie 1998/99 ta sztuka udała się z trzeciego miejsca w Serie A2. Dwa lata później koszykarze z Reggio Calabria ponownie zagrali w europejskich pucharach. I tym razem nie udało się awansować do ćwierćfinału - w 2001 roku na drodze Włochów stanęło Maccabi Ramat Gan (80-106, 98-87).
Cztery lata później klub spadł z ligi, a w 2007 roku na dwa lata wycofał się ze wszelkich rozgrywek.

</doc>
<doc id="1898217" url="https://pl.wikipedia.org/wiki?curid=1898217" title="Szkoła St. Martial">
Szkoła St. Martial



</doc>
<doc id="1898218" url="https://pl.wikipedia.org/wiki?curid=1898218" title="Return Of The Hustle">
Return Of The Hustle

Return Of The Hustle - drugi singel rapera Fabolousa z jego czwartego albumu "From Nothin' To Somethin"'.

</doc>
<doc id="1898221" url="https://pl.wikipedia.org/wiki?curid=1898221" title="HMS Rainbow (1586)">
HMS Rainbow (1586)

HMS Rainbow ("Tęcza") – angielski XVI-wieczny galeon. Pierwszy spośród dziewięciu okrętów Royal Navy noszących do dziś tę nazwę.
Historia.
„Rainbow” został zbudowany przez szkutnika Petera Petta w stoczni w Deptford nad Tamizą (obecnie Londyn)
pod nadzorem Skarbnika i Nadzorcy Floty Johna Hawkinsa jako "razee" czyli „strzyżony”. Podobnie jak pozostałe galeony królewskie zbudowane w latach 80. XVI wieku za czasów królowej Elżbiety („Revenge”, „Vanguard” i flagowy „Ark Royal”), szybki i dobrze manewrujący „Rainbow”, również był okrętem reprezentującym nową jakość w angielskiej flocie.
W 1587 roku „Rainbow”, pod dowództwem kapitana Williama Bellinghama, wziął udział w udanym , który wyrządził hiszpańskiej flocie wiele szkód, i spowodował, że wyprawa Niezwyciężonej Armady, musiała być przełożona na następny rok.
W 1588 roku „Rainbow” został flagowym okrętem eskadry pod dowództwem lorda Henry’ego Seymoura podczas starcia z hiszpańską Wielką Armadą. Eskadra Seymoura dołączyła do głównych sił angielskich pod dowództwem Lorda Wysokiego Admirała Charlesa Howarda dopiero pod Downs, aby wziąć udział w finałowej bitwie pod Gravelines.
W listopadzie 1594 roku „Rainbow”, pod nowym dowództwem znanego z walk z Armadą Martina Frobishera, został wysłany na pomoc Francuzom przeciwko Hiszpanom, aby wziąć udział wraz z trzema innymi angielskimi galeonami w ataku na Brest. W czasie ataku na hiszpańskie umocnienia Frobisher został śmiertelnie ranny.
W lipcu 1596 roku „Rainbow”, pod dowództwem kapitana Williama Monsona, wziął udział w udanym ataku połączonej floty angielsko-holenderskiej na Kadyks, który całkowicie zniszczył to ważne portowe miasto wraz z hiszpańską flotą wojenną i handlową oraz wyrządził hiszpańskiej gospodarce ogromne szkody (oceniane na 12 milionów dukatów).
Rok później, pod tym samym dowództwem, okręt brał udział w nieudanej wyprawie hrabiego Essex przeciwko Azorom.
W 1601 roku „Rainbow” przeszedł w Deptford częściową przebudowę. Następnie do końca wojny z Hiszpanią operował na kanale Angielskim.
W 1617 roku „Rainbow” został rozebrany i przebudowany po raz pierwszy w stoczni w Deptford pod kierunkiem szkutnika Williama Brighta oraz sklasyfikowany jako "Great Ship" (późniejsza II ranga).
W latach 1620-1621 „Rainbow” należał do eskadry admirała Roberta Mansella, która brała udział w nieudanej wyprawie przeciwko piratom z Algieru.
Ponownie przebudowany w stoczni w Chatham na przełomie lat 1628-29, klasyfikowany był jako okręt II rangi.
W czasach Republiki w Anglii ("Commonwealth of England", 1649-1660) „Rainbow” walczył w Indiach Zachodnich w 1651 roku pod Barbadosem jako flagowy okręt wiceadmirała George’a Ayscue przeciwko angielskim rojalistom, a później przeciwko statkom holenderskim (jeszcze przed oficjalnym wybuchem pierwszej wojny angielsko-holenderskiej).
Następnie okręt wziął udział w wojnie z Holandią na wodach europejskich. W 1652 „Rainbow” był flagowym okrętem floty angielskiej pod dowództwem George’a Ayscue w bitwie pod Plymouth. W rok później „Rainbow” uczestniczył w następujących bitwach: pod Portland – jako okręt wiceadmiralski eskadry „białej”, bitwie na płyciźnie Gabbard oraz bitwie pod Scheveningen.
W kwietniu 1659 „Rainbow” uczestniczył na Bałtyku w demonstracji siły angielskiej floty, która pod dowództwem hrabiego Sandwich pożeglowała tam w celu obrony angielskich interesów handlowych.
Po restauracji monarchii w Anglii „Rainbow” brał udział w kolejnej wojnie przeciw Holandii, która wybuchła w 1665 roku. W czerwcu tego samego roku „Rainbow” wchodził w skład awangardy angielskiej floty (eskadra „biała”) w zwycięskiej bitwie pod Lowestoft, rok później wziął udział w bitwie czterodniowej. Zaatakowany przez przeważające siły holenderskie pierwszego dnia bitwy, „Rainbow” wycofał się do neutralnego portu w Ostendzie i nie brał udziału w następnych dniach walki. W tym samym roku okręt walczył jeszcze w bitwie pod North Foreland w składzie eskadry „niebieskiej”.
„Rainbow” był również aktywny w czasie trzeciej wojny angielsko-holenderskiej. W 1672 roku walczył w składzie eskadry „czerwonej” połączonej floty angielsko-francuskiej w nierozstrzygniętej bitwie pod Solebay. W rok później „Rainbow” brał udział w przegranej dla sojuszników pierwszej i drugiej bitwie pod Schooneveld, jako okręt eskadry „niebieskiej”, oraz w zakończonej takim samym rezultatem bitwie pod Texel, gdzie wchodził w skład ariergardy (eskadra „niebieska”).
Od roku 1678 „Rainbow” pełnił rolę okrętu strażniczego na rzece Medway. W 1680 roku wycofany ze służby i rozbrojony okręt został zatopiony jako część falochronu portu Sheerness u ujścia rzeki Medway (hrabstwo Kent).

</doc>
<doc id="1898225" url="https://pl.wikipedia.org/wiki?curid=1898225" title="Tork">
Tork

Tork (2005) – hiszpański serial animowany nadawany przez kanał telewizyjny JimJam i Polsat JimJam, od 5 maja 2011 o 7:00 rano serial zadebiutował w Polsce na kanale Cartoon Network. Wyprodukowany przez Neptuno Films, producenta seriali jak "Krówka Connie" i "Dougie w przebraniu".
Opis fabuły.
Serial opowiada o przygodach małego, mieszczącego się w ręku dziecka elfie, który w postaci dodatku do prezentu trafia do małego domowego ogrodu, gdzie wróżka Iris, sprawia, że Tork z zabawki może zmienić się w żywego elfa.

</doc>
<doc id="1898226" url="https://pl.wikipedia.org/wiki?curid=1898226" title="Fryderyk Franciszek IV">
Fryderyk Franciszek IV

Fryderyk Franciszek IV (ur. 9 kwietnia 1882 w Palermo, zm. 17 listopada 1945 we Flensburgu) – ostatni wielki książę Meklemburgii. Był synem wielkiego księcia Fryderyka Franciszka III i jego żony Anastazji Michajłowny.
Życiorys.
Fryderyk Franciszek IV wstąpił na tron formalnie po tragicznej śmierci ojca, praktycznie zaś objął osobiście rządy w 1901. W latach 1897–1901 pozostawał pod opieką stryja, księcia Jana Albrechta. U progu panowania podjął próbę, ostatecznie nieudaną, reformy konstytucji. W czasie I wojny światowej nominalnie był generałem, choć w sumie nie dowodził żadną jednostką wojskową. Ograniczał się do odwiedzin swoich jednostek na froncie. Był krytyczny wobec polityki Rzeszy Niemieckiej i dawał wyraz przekonaniu, iż należy dążyć do zawarcia pokoju. Po śmierci wielkiego księcia Adolfa Fryderyka VI von Mecklenburg-Strelitz sprawował regencję nad jego posiadłościami do czasu wybuchu rewolucji listopadowej. Jak większość monarchów niemieckich abdykował jesienią 1918.
Po abdykacji rodzina wielkiego księcia została wywłaszczona. Fryderyk Franciszek IV początkowo przebywał w Danii. W latach 1919–1921 zamieszkiwał pałacyk myśliwski. Następnie przeniósł się do Ludwigslust. W 1945 roku uciekał przed nadciągającą Armią Czerwoną. Osiadł we Flensburgu. Poważnie chorował. Nie miał właściwej opieki medycznej ani pożywienia. Zmarł 17 listopada 1945. Był ostatnim wielkim księciem Mecklenburgii-Schwerinu.
Fryderyk Franciszek IV był człowiekiem łagodnego usposobienia, raczej stroniącym od ludzi. Kochał polowania, grę w tenisa, samochody i teatr. Jak pisze w swych wspomnieniach jego syn Chrystian Ludwik, Fryderyk Franciszek: „...był dość wysokiego wzrostu. Był łysy i nosił krótko przycięte wąsy. Jego oczy były jasnoniebieskie.”
Małżeństwo i rodzina.
Fryderyk Franciszek IV ożenił się z Aleksandrą księżną Hanoweru i Cumberland. Uroczystość miała miejsce 7 czerwca 1904 w Gmunden. Ze związku tego urodziło się pięcioro dzieci:
W 1943 roku wielki książę przekazał prawo następstwa po sobie młodszemu synowi Chrystianowi Ludwikowi. Pominął tym samym prawa najstarszego syn Fryderyka Franciszka, który w 1941 roku zawarł nierówne stanem małżeństwo z Karin von Schaper.
Patronat.
Patronował 8 Moskiewskiemu Pułkowi Grenadierów

</doc>
<doc id="1898227" url="https://pl.wikipedia.org/wiki?curid=1898227" title="Gerazym Wołogodzki">
Gerazym Wołogodzki

Gerazym Wołogodzki – święty mnich Rosyjskiego Kościoła Prawosławnego, legendarny założyciel miasta Wołogda
Śluby zakonne złożył w Glinieckim Monasterze Zaśnięcia Matki Bożej w Kijowie, gdzie, wybrany przez innych zakonników, został również hieromnichem. Pragnąc jednak znacznie surowszych umartwień niż te, jakie stosował w klasztorze Glinieckim, opuścił Kijów i udał się na północne ziemie ruskie. Zamieszkał nad rzeką Wołogdą. Początkowo żył w całkowitej samotności, z czasem jednak zaprzyjaźnił się z miejscową ludnością i dla mieszkańców tych okolic wzniósł cerkiew Trójcy Świętej. Przy niej powstał męski monaster, znany jako Kajsarowski Monaster Trójcy Świętej, jeden z najstarszych klasztorów w regionie.
Gerazym zarzucił swój pustelniczy tryb życia na rzecz ciągłych podróży po okolicach dzisiejszego miasta Wołogda w celach misyjnych. Chrzcił i utwierdzał w wierze miejscową ludność, już za życia uważany był za cudotwórcę. Zmarł 4 marca 1178, a jego grób stał się miejscem kolejnych uzdrowień uznanych za cudowne. Wielu chorych twierdziło również, że mnich Gerazym pojawiał im się w snach i nakazywał pielgrzymować na miejsce swojego pochówku w celu odzyskania sił.
Na ikonach ukazywany najczęściej obok monasteru, jaki założył, niekiedy razem z innymi świętymi mnichami działającymi w Wołogdzie. Należy do Soboru Świętych Wołogodzkich.

</doc>
<doc id="1898228" url="https://pl.wikipedia.org/wiki?curid=1898228" title="Muzyka, słowo, liczba, kolor">
Muzyka, słowo, liczba, kolor

Muzyka, słowo, liczba, kolor to trzeci album częstochowskiego zespołu Habakuk wydany w 2002 roku. Zawiera nagrania z lat 2000 – 2002.

</doc>
<doc id="1898230" url="https://pl.wikipedia.org/wiki?curid=1898230" title="I’m the Man (singel Fabolousa)">
I’m the Man (singel Fabolousa)

I'm The Man – siódmy i ostatni singel rapera Fabolousa promujący jego czwarty album From Nothin' to Somethin'.

</doc>
<doc id="1898231" url="https://pl.wikipedia.org/wiki?curid=1898231" title="Cheilopogon">
Cheilopogon

Cheilopogon – rodzaj morskich ryb z rodziny ptaszorowatych (Exocoetidae).
Klasyfikacja.
Gatunki zaliczane do tego rodzaju:
Dodatkowy wykaz podgatunków występujących w FishBase w obrębie gatunku "Cheilopogon pinnatibarbatus":
oraz gatunek 

</doc>
<doc id="1898232" url="https://pl.wikipedia.org/wiki?curid=1898232" title="Dário Monteiro">
Dário Monteiro

Dário, właśc. Dário Alberto Jesus Monteiro (ur. 27 lutego 1977 w Maputo) – mozambicki piłkarz grający na pozycji napastnika.
Kariera klubowa.
Karierę piłkarską Dário rozpoczął w klubie Grupo Desportivo de Maputo. W 1995 roku zadebiutował w jego barwach w pierwszej lidze mozambickiej i w debiutanckim sezonie wywalczył z nim mistrzostwo Mozambiku. W połowie 1996 roku przeszedł do portugalskiej Académiki Coimbra. W 1997 roku awansował z nią z drugiej ligi do pierwszej ligi. W latach 1999–2002 znów grał w drugiej lidze portugalskiej, a w latach 2002–2003 w pierwszej.
Na początku 2004 roku Dário odszedł do Al-Jazira Club ze Zjednoczonych Emiratów Arabskich. Po pół roku występów w tamtejszej lidze wrócił do Académiki. W połowie 2005 roku przeszedł do Vitórii Guimarães, a rok później ponownie zmienił klub i został piłkarzem Estreli Amadora.
W 2007 roku Mozambijczyk trafił na Cypr, do tamtejszego klubu Nea Salamina Famagusta, z którym na koniec sezonu 2007/2008 spadł do drugiej ligi.
W 2008 roku Dário zaczął występować w Republice Południowej Afryki, w drużynie Mamelodi Sundowns. W 2009 roku odszedł do mistrza kraju, Supersport United, w którym zadebiutował 22 września 2009 w wygranym 3:1 wyjazdowym meczu z Jomo Cosmos.
W 2010 roku Dário został zawodnikiem Liga Muçulmana. W 2010 i 2011 roku wywalczył z nim mistrzostwo kraju. W 2012 roku wrócił do GD Maputo.
Kariera reprezentacyjna.
W reprezentacji Mozambiku Dário zadebiutował w 1996 roku. W 1998 roku rozegrał 3 spotkania w Pucharze Narodów Afryki 1998: z Egiptem (0:2), z Marokiem (0:3) i z Zambią (1:3). W 2010 roku został powołany do kadry na Puchar Narodów Afryki 2010, na którym był wystąpił w jednym meczu, z Nigerią (0:3).

</doc>
<doc id="1898233" url="https://pl.wikipedia.org/wiki?curid=1898233" title="Dario Monteiro">
Dario Monteiro



</doc>
<doc id="1898234" url="https://pl.wikipedia.org/wiki?curid=1898234" title="Crvena zvezda Belgrad (koszykówka mężczyzn)">
Crvena zvezda Belgrad (koszykówka mężczyzn)

Košarkaški klub Crvena Zvezda Belgrad, serb. Кошаркашки клуб Црвена звезда - koszykarska sekcja klubu założonego w 1945 roku. W sezonie 2009/2010, Crvena Zvezda bierze udział w rozgrywkach Eurocup.

</doc>
<doc id="1898237" url="https://pl.wikipedia.org/wiki?curid=1898237" title="Bitwa pod Kastorowe">
Bitwa pod Kastorowe

Bitwa pod Kastorowe – starcie zbrojne, które miało miejsce w roku 69 n.e. w czasie wojny domowej w Imperium Rzymskim (tak zwany rok czterech cesarzy).
Po nieudanym oblężeniu Placencji, Cecyna odstąpił od miasta kierując się w stronę Cremony. Na wieść o nadciągających mu z pomocą oddziałach Walensa, zdecydował się przyśpieszyć swoje działania pokonując wojska Marka Salwiusza Otona. W obozie Otona tymczasem doszło do zmiany głównodowodzącego. Na czele piechoty stanął, znany z kampanii przeciwko Budyce, Gajusz Swetoniusz Paulinus, dowódcą kawalerii był Mariusz Celsus.
W odległości 12 km od Cremony w rejonie Kastorowe ("Locus Castorum"), Cecyna przygotował zasadzkę nakazując wojskom pomocniczym ukrycie się w lesie, kawalerii zaś sprowokowanie przeciwnika do marszu w miejsce ukrycia wojsk. Plany zasadzki zostały jednak wyjawione Paulinusowi oraz Celsusowi, którzy ustawili swoje wojsko do bitwy. Bitwę rozpoczął pozorowany atak jazdy Cecyny, który nie wywabił jednak przeciwnika w zasadzkę. Wojsko Paulinusa zamiast ścigać przeciwnika, cofnęło się prowokując pozostałe oddziały Cecyny do ataku. W wyniku pościgu oddziały te zostały otoczone przez jazdę Paulinusa, który jednak nie wysłał swojej piechoty do całkowitego rozbicia przeciwnika. Umożliwiło to wojskom Cecyny ucieczkę w kierunku lasu, skąd podjęły kolejny atak na oddział pretorian, któremu zadano znaczne straty. Wówczas to nastąpił decydujący atak piechoty Paulinusa, który rozbił przeciwnika, zmuszając go do ucieczki. Obawiając się wprowadzenia kolejnych wojsk Cecyny, zwycięski Paulinius nakazał powstrzymanie pościgu, tracąc tym samym okazję do zniszczenia armii przeciwnika. Dzięki temu oddziały Cecyny mogły bez przeszkód połączyć się z wojskami Walensa, a ich liczba wzrosła do 60 000 ludzi.

</doc>
<doc id="1898243" url="https://pl.wikipedia.org/wiki?curid=1898243" title="Aleksandyr Aleksandrow (wioślarz)">
Aleksandyr Aleksandrow (wioślarz)

Aleksandyr Aleksandrow (bułg. Александър Александров; ur. 9 kwietnia 1990 w Sofii) – bułgarski i azerski wioślarz, dwukrotny medalista mistrzostw Europy w wioślarstwie, uczestnik Letnich Igrzysk Olimpijskich 2012 w Londynie oraz Letnich Igrzysk Olimpijskich 2016 w Rio de Janeiro.

</doc>
<doc id="1898244" url="https://pl.wikipedia.org/wiki?curid=1898244" title="Filament terminalny">
Filament terminalny



</doc>
<doc id="1898246" url="https://pl.wikipedia.org/wiki?curid=1898246" title="Nić końcowa">
Nić końcowa



</doc>
<doc id="1898247" url="https://pl.wikipedia.org/wiki?curid=1898247" title="II bitwa pod Bedriacum">
II bitwa pod Bedriacum

II bitwa pod Bedriacum – drugie starcie zbrojne, które miało miejsce w roku 69 n.e. w czasie wojny domowej w Imperium Rzymskim (tak zwany rok czterech cesarzy).
W połowie roku 69 n.e. naczelny wódz armii wschodniej Tytus Flawiusz Wespazjan przygotował plan kampanii przeciwko Witeliuszowi. Wespazjana wsparły wkrótce legiony naddunajskie, które pod wodzą legata Marka Antoniusza Primusa skierowały się do Italii, nie czekając na wsparcie sił Wespazjana. Łącznie wraz z posiłkami armia Primusa liczyła 50 000 ludzi, którzy obrali kurs na Rzym. Naprzeciwko tych sił Witeliusz wysłał oddziały pod dowództwem Cecyny. Wojska Cecyny w liczbie 50 000–60 000 ludzi obrały kurs na północ, zajmując pozycję obronną na linii Padu w okolicy Cremony. Pod Cremoną Cecynę na stanowisku dowódczym zastąpił Fabiusz Fabullus. Tymczasem Primus zajął Weronę, po czym obrał kurs na Cremonę. W rejonie Bedriacum koło Cremony wojska Witeliusza wsparte posiłkami natarły na armię Primusa. Oddział pod wodzą Arriusza Warusa odparł jednak ten atak, zadając przeciwnikom spore straty. Za chwilę wojska Witeliusza wsparte nowymi oddziałami ponowiły atak, spychając tym razem żołnierzy Warusa. Równocześnie doszło do starcia w centrum – tutaj Antoniusz Primus skutecznie odpierał ataki sił Witeliusza. Pod wieczór w rejon pola bitwy dotarły kolejne oddziały Wespazjana. Zebrawszy nowe wojska Primus zajął pozycje wzdłuż drogi, oczekując nadchodzącego przeciwnika. Do starcia doszło w nocy, a obie strony walczyły zaciekle, zadając sobie ogromne straty. W starciu padł m.in. Arriusz Warus, który do końca walczył o uratowanie orła legionowego. Zacięta bitwa trwała kilka godzin. Rankiem siły Witeliusza zaczęły słabnąć, ulegając ostatecznie przeciwnikowi. 
Po rozbiciu legionów Witeliusza, Primus ruszył na Cremonę, chronioną przez pomocnicze oddziały germańskich sprzymierzeńców Witeliusza. Tutaj doszło do szturmu na fortyfikacje germańskie. W wyniku zaciętej walki, żołnierze Wespazjana wdarli się za wały rozbijając przeciwnika. Miasto poddało się, jednak zwycięzcy nie uszanowali kapitulacji dokonując masakry mieszkańców. 
Dzięki zwycięstwu pod Cremoną, na stronę Wespazjana przeszły liczne oddziały wojskowe. W tej sytuacji Witeliusz zgodził się na kapitulację i oddanie władzy. Z porażką nie pogodzili się jednak pretorianie, którzy zajęli Kapitol zabijając m.in. Flawiusza Sabinusa. Wkrótce też doszło do walk w Rzymie pomiędzy wojskami Primusa a pretorianami. Wojska Primusa odniosły w tej walce zwycięstwo, zajmując miasto. Próbującego uciekać w przebraniu Witeliusza pochwycono i zamęczono u podnóża Schodów Germońskich. Po śmierci Witeliusza w mieście doszło do kilkudniowych rabunków. Po wybraniu na cesarza Wespazjana i wejściu do Rzymu legionów Mucjanusa, sytuacja uspokoiła się. Zajęcie Rzymu zakończyło wojnę domową w 69 roku.

</doc>
<doc id="1898248" url="https://pl.wikipedia.org/wiki?curid=1898248" title="Martin Gulyas">
Martin Gulyas

Martin Gulyas (ur. 10 lipca 1987) – niemiecki wioślarz.

</doc>
<doc id="1898250" url="https://pl.wikipedia.org/wiki?curid=1898250" title="8 Dywizjon Samochodowy">
8 Dywizjon Samochodowy

8 Dywizjon Samochodowy (8 dsam) – pododdział wojsk samochodowych Wojska Polskiego II RP.
Historia dywizjonu.
W listopadzie 1919 roku w Inowrocławiu por. Józef Jeszka zorganizował jednostkę pod nazwą „Kolumna samochodowa DOGen. Pomorze”. Była to mieszana kolumna osobowo-ciężarowa, przeznaczona dla obsługi Dowództwa Okręgu Generalnego „Pomorze”. W końcu stycznia 1920 roku kolumna została dyslokowana do Grudziądza, do „Koszar im. Generała Hallera”.
W połowie 1920 roku z dotychczasowej kolumny utworzono dwie jednolite kolumny samochodów (osobowych i ciężarowych) oraz zorganizowano 8 zapasową kolumnę i szkołę kierowców.
Latem 1920 roku, w czasie wojny z bolszewikami Dowództwo Wojsk Samochodowych OGen. „Pomorze” oddało do dyspozycji gen. Bolesława Roji mieszaną kolumnę osobowo-ciężarową. Kolumna ta w składzie Grupy gen. Roji dotarła pod Ostrołękę, a po kilku tygodniach powróciła w zmniejszonym składzie.
Pod względem organizacyjnym i technicznym Dowództwu Wojsk Samochodowych OGen. „Pomorze” podlegała Autokolumna 16 Dywizji Piechoty.
W garnizonie trwały nadal prace organizacyjne. Rozkazem dowódcy Okręgu Generalnego „Pomorze” gen. Antoniego Symona, utworzono VIII Dywizjon Samochodowy.
4 stycznia 1921 roku porucznik Jeszka przekazał dowództwo podpułkownikowi Sawickiemu. Data ta jest wiązana z zakończeniem okresu organizacji dywizjonu. W połowie tego roku VIII Dyon Samochodowy był oddziałem macierzystym dla 35 oficerów korpusu wojsk samochodowych, lecz tylko dziesięciu z nich pełniło służbę w jednostce. Pozostali oficerowie posiadali inne przydziały służbowe (między innymi dziesięciu oficerów pełniło służbę w Centralnym Parku Samochodowym MSWojsk., a kolejnych siedmiu w Sekcji Wojsk Samochodowych Departamentu II MSWojsk.)
W listopadzie 1921 roku dywizjon został przeniesiony z Grudziądza do Bydgoszczy i rozlokowano w „Koszarach im. Generała Józefa Chłopickiego”.
W styczniu 1930 roku nastąpiła reorganizacja dywizjonu, a 1 kwietnia zaczęła oficjalnie funkcjonować nowa nazwa „Kadra 8 Dywizjonu Samochodowego”. 5 grudnia po raz pierwszy wręczono żołnierzom odznaki pamiątkowe.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 10 grudnia, jako datę święta pułkowego.
W 1935 roku na bazie Kadry 8 Dywizjonu Samochodowego i Kompanii Samochodów Pancernych „Bydgoszcz” 2 Batalionu Czołgów i Samochodów Pancernych z Żurawicy utworzony został 8 Batalion Pancerny.
Odznaka pamiątkowa.
24 kwietnia 1930 roku Minister Spraw Wojskowych, Marszałek Polski Józef Piłsudski zatwierdził wzór i regulamin odznaki pamiątkowej 8 dsam.
Odznaka o wymiarach 40x34 mm ma kształt rombu, emaliowanego na czarno, na którym znajduje się koło samochodowe. W centrum koła na medalionie numer dywizjonu „8”. W górnej części - orzeł państwowy. Odznaka oficerska, czteroczęściowa, wykonana w srebrze, korona, pazury orła i numer „8” są złocone, elementy połączone za pomocą czterech nitów. Wykonawcą odznak był Wiktor Gontarczyk z Warszawy

</doc>
<doc id="1898251" url="https://pl.wikipedia.org/wiki?curid=1898251" title="Eric Ericson (aktor)">
Eric Ericson (aktor)

Eric Gunnar Ericson (ur. 21 listopada 1974 roku w Sollentunie, w regionie Sztokholmu) – szwedzki aktor kinowy, telewizyjny i teatralny.
Kariera.
Debiutował jako szereg młodych ludzi w metropolii (1990-91), w jednej z ról drugoplanowych, jako dość nieśmiały nastolatek z pewnymi problemami z samotnym ojcem. W latach 1995-98 uczęszczał do szkoły teatralnej w Göteborgu. Po debiucie kinowym w melodramacie kryminalnym "Zimowa zatoka" ("Vinterviken", 1996), w latach 1999-2000 występował w szeregu produkcji telewizyjnych, m.in. w programie na Święta Bożego Narodzenia w "Szczur Diesel i myszy marynarza" ("Dieselråttor och sjömansmöss", 2002). Wystąpił w Helsingborgs Stadsteater m.in. w sztukach takich jak "Romeo i Julia" ("Romeo och Julia") jako Tybalt (1997) i "Makbet" jako Malcolm (2000), "Więcej miłości" ("Mera kärlek") jako Eric w Teatrze Ludowym w Göteborgu (1999), a następnie w teatrze Angereds (2000-2001).
Żoną aktora jest Tove Wire.

</doc>
<doc id="1898253" url="https://pl.wikipedia.org/wiki?curid=1898253" title="Thomas Müller (narciarz)">
Thomas Müller (narciarz)

Thomas Müller (ur. 5 marca 1961 w Aschaffenburgu) – niemiecki kombinator norweski reprezentujący RFN, złoty medalista olimpijski, dwukrotny złoty medalista mistrzostw świata i brązowy medalista mistrzostw świata juniorów.
Kariera.
Po raz pierwszy na arenie międzynarodowej Thomas Müller pojawił się w lutym 1981 roku, kiedy na mistrzostwach świata juniorów w Schonach wywalczył indywidualnie brązowy medal. Rok później wystąpił na mistrzostwach świata w Oslo, gdzie indywidualnie był szósty, a wspólnie z kolegami z reprezentacji zajął czwarte miejsce w konkursie drużynowym, przegrywając walkę o brązowy medal z Norwegami.
W Pucharze Świata zadebiutował 17 grudnia 1983 roku w Seefeld in Tirol. Zajął wtedy siódme miejsce w konkursie rozgrywanym metodą Gundersena. Tym samym już w swoim debiucie zdobył pierwsze pucharowe punkty. W sezonie 1983/1984 pojawił się jeszcze pięciokrotnie, w tym już w trzecich zawodach cyklu, 7 stycznia 1984 roku w Schonach po raz pierwszy zwyciężył. Müller wygrał także konkurs 3 marca 1984 roku w Lahti, co pozwoliło mu zająć czwarte miejsce w klasyfikacji generalnej. W lutym 1984 roku wystąpił na igrzyskach olimpijskich w Sarajewie. Po konkursie skoków zajmował trzecie miejsce ze stratą 5.6 punktu do prowadzącego Toma Sandberga z Norwegii. Na trasie biegu stracił jednak dwie kolejne pozycje i rywalizację zakończył na piątym miejscu.
Pierwszy sukces w kategorii seniorów osiągnął podczas mistrzostw świata w Seefeld w 1985 roku. Wspólnie z Hubertem Schwarzem i Hermannem Weinbuchem zdobył drużynowo złoty medal. Po skokach Niemcy zajmowali drugie miejsce, jednak po biegu wyprzedzili prowadzących Norwegów i sięgnęli po tytuł. Trzecie miejsce przypadło Finom. W rywalizacji pucharowej Müller ponownie dwukrotnie stawał na podium: 20 grudnia 1984 roku w Sankt Moritz oraz 2 marca 1985 roku w Lahti, w obu przypadkach zajmując trzecie miejsce. W klasyfikacji generalnej zajął siódmą pozycję.
Sezon 1985/1986 był najlepszym w historii jego występów w Pucharze Świata. Niemiec czterokrotnie stawał na podium, w tym 29 grudnia 1985 roku w Oberwiesenthal po raz kolejny zwyciężył. W klasyfikacji generalnej zajął drugie miejsce za Weinbuchem, a przed Geirem Andersenem z Norwegii. Dobrą formę prezentował także w sezonie 1986/1987, który ukończył na piątej pozycji. Trzykrotnie zameldował się na podium: 27 lutego w Lahti zwyciężył, 6 marca w Falun był drugi, a 13 marca 1987 roku w Leningradzie zajął trzecie miejsce. Sukces w Lahti był jego ostatnim pucharowym zwycięstwem w karierze. Na mistrzostwach świata w Oberstdorfie w 1987 roku Niemcy w składzie: Müller, Hans-Peter Pohl i Hubert Schwarz obronili tytuł drużynowych mistrzów świata wywalczony dwa lata wcześniej. Wygrali konkurs skoków i z przewagą ponad pięciu minut przystąpili do biegu. Prowadzenia już nie oddali i wyraźnie wyprzedzili Norwegów oraz reprezentantów ZSRR. W konkursie indywidualnym wypadł przeciętnie, zajmując ostatecznie 10. miejsce.
Ostatni raz na podium stanął 9 stycznia 1988 roku w Sankt Moritz, gdzie był trzeci w Gundersenie. Ponadto jeszcze pięciokrotnie plasował się w czołowej dziesiątce konkursów sezonu 1987/1988, dzięki czemu w klasyfikacji generalnej był szósty. W lutym 1988 roku brał udział w igrzyskach olimpijskich w Calgary. Indywidualnie zaprezentował się słabo, po skokach zajmował 31. miejsce, lecz w biegu awansował na 24. pozycję. W zawodach drużynowych wraz z Pohlem i Schwarzem wywalczył złoty medal. Zwyciężyli w skokach i z przewagą 16 sekund nad Austriakami przystąpili do biegu. Na mecie ich przewaga nad reprezentantami Austrii wzrosła do ponad pół minuty, lecz drugie miejsce zajęli Szwajcarzy, którzy stracili do zwycięzców stracili tylko 3.4 sekundy. Austriakom przypadło ostatecznie trzecie miejsce. Igrzyska w Calgary były pierwszymi, na których rozegrano zawody drużynowe w kombinacji norweskiej i tym samym reprezentanci RFN zostali pierwszymi w historii mistrzami olimpijskimi w tej konkurencji. Złoty medal olimpijski był równocześnie ostatnim sukcesem w karierze Thomasa.
Müller startował w zawodach Pucharu Świata do sezonu 1991/1992, jednak osiągał coraz słabsze wyniki. W tym czasie wystartował jeszcze na mistrzostwach świata w Lahti w 1989 roku zajmując siódme miejsce w sztafecie i dziewiąte indywidualnie. Ostatnią dużą imprezą w jego karierze były mistrzostwa świata w Val di Fiemme w 1991 roku. Indywidualnie zajął dziesiąte miejsce, a wspólnie z kolegami był czwarty w sztafecie, przegrywając walkę o brązowy medal z Japończykami. W 1992 roku zakończył karierę.
Po zakończeniu kariery został trenerem w Oberstdorfie. W 2009 roku został wybrany trenerem roku w kombinacji norweskiej przez Niemiecki Związek Narciarski (DSV).

</doc>
<doc id="1898256" url="https://pl.wikipedia.org/wiki?curid=1898256" title="Ralph Kreibich">
Ralph Kreibich

Ralph Kreibich (ur. 27 kwietnia 1975 w Salzburgu) – austriacki wioślarz.

</doc>
<doc id="1898258" url="https://pl.wikipedia.org/wiki?curid=1898258" title="Aleksander Czachor">
Aleksander Czachor

Aleksander Czachor (ur. 29 kwietnia 1923 w Bydgoszczy, zm. 29 lipca 2001 w Radomiu) – polski piłkarz i działacz piłkarski okresu wojennego i powojennego. Występował na pozycji środkowego napastnika w Radomiaku, z którym rozgrywki Mistrzostw Polski w 1946 roku ukończył na 1/4 finału. Jeden z jego braci, Marian Czachor, grał w reprezentacji Polski.
Rodzina i sport.
Wychował się w rodzinie o dużych tradycjach sportowych. Ojciec, również Aleksander, był przedwojennym działaczem Czarnych Radom. Wraz z trzema braćmi: Jerzym, Marianem i Ryszardem współtworzyli w Radomiu utworzony w 1941 roku klub piłkarski pod nazwą Szkolny Klub Sportowy. W czasie wojny zginęli zamordowani przez Niemców ojciec Aleksander w Oświęcimiu, stryj Jan w Gross Rosen i brat Jerzy (pseudonim „Skaut”) w Radomiu (tydzień przed wyzwoleniem miasta).
Najważniejszym wydarzeniem w tym okresie były dwa oficjalne mecze SKS z Polonią-Grochów Warszawa w ramach rozgrywek Mistrzostw Warszawy. Mecze, na których rozegranie wyraziły zgodę władze okupacyjne, zgromadziły tysiące kibiców. W składzie SKS wystąpiło czterech braci Czachorów. Radomianie wręczyli warszawianom bukiet biało-czerwonych kwiatów, a ci odwdzięczyli się pamiątkowym ryngrafem z Matką Boską, orłem i napisem „Pod Twoją Obronę”. W pierwszym meczu wygranym przez radomski zespół 3:1 Aleksander Czachor strzelił 2 bramki.
Tuż po wojnie po fuzji SKS z klubem sportowym Bata utworzono RKS Radomiak, w którym występował do 1951 roku. Aleksander Czachor był wieloletnim kapitanem drużyny. W tym czasie zdobył z Radomiakiem mistrzostwo Okręgu Warszawskiego (1945 rok) i Podokręgu Radomskiego (1946). W 1946 roku w pierwszych mistrzostwach Polski awansował drużyną do grupy półfinałowej i po przegranej z ŁKS-em 1:3 uplasował się w pierwszej ósemce najlepszych drużyn w Polsce.
Kariera zawodowa.
Po zakończeniu kariery przez kilka lat pełnił funkcję kierownika drużyny Radomiaka, a następnie prezesa klubu. Od 1948 roku przez kilkanaście lat był przewodniczącym Społecznego Komitetu Budowy Stadionu Radomiaka. M.in. dzięki jego inicjatywie powstały na stadionie trybuny, bieżnia, skocznie, korty tenisowe i boiska treningowe.
Zawodowo zajmował się budownictwem. Pracował m.in. w Radoskórze na stanowisku kierownika Działu Inwestycji, ZWAC Wierzbica jako Główny Koordynator Robót. Jego dodatkowym zajęciem była praca w Zespole Usług Projektowych, którą wykonywał również na emeryturze aż do śmierci w 2001 roku.
Odznaczony Krzyżem Kawalerskim Orderu Odrodzenia Polski, Odznaką 80-lecia Radomiaka i Za Zasługi dla Województwa Radomskiego. Na jego ręce wręczono dyplom uznania dla piłkarzy Radomiaka za udział w mistrzostwach Warszawy w okresie okupacji hitlerowskiej. Wieloletni działacz Naczelnej Organizacji Technicznej.
Upamiętnienie.
31 maja 2010 roku Rada Miejska w Radomiu podjęła jednogłośną decyzję o przegłosowaniu wniosku Stowarzyszenia Kibiców „Tylko Radomiak” oraz Spółki Akcyjnej Radomiak 1910 o nadaniu Stadionowi RKS Radomiak przy ulicy Struga 63 imienia Braci Czachorów.

</doc>
<doc id="1898259" url="https://pl.wikipedia.org/wiki?curid=1898259" title="Europa Philharmonie">
Europa Philharmonie

Europa Philharmonie jest europejską orkiestrą symfoniczną złożoną z muzyków krajów Unii Europejskiej, oraz muzyków z całego świata, dla których Europa stała się domem. Od 2009 roku orkiestra ma swoją siedzibę w Badenii-Wirtembergii, Niemcy i jest wspierana przez stowarzyszenie Przyjaciele Europa Philharmonie. Założycielem i pierwszym dyrygentem jest Reinhard Seehafer.
Historia.
Idea orkiestry europejskiej wyszła od dyrektora generalnego profesora Wolf-Dietera Ludwiga i pierwszego dyrygenta, Reinharda Seehafera, po tym jak zniknęły granice w Europie, a później pod nazwą Europa Philharmonie, została wzmocniona poprzez pracę z dyrektorem artystycznym Ferrym Tomaszykiem podczas światowych występów gościnnych jako ambasadorowie Republiki Federalnej Niemiec. Debiut orkiestry miał miejsce w 1996 roku podczas telewizyjnej transmisji stacji 3sat, na żywo, na całą Europę. Orkiestra wykonała Symfonię II c-moll „Zmartwychwstanie” Gustava Mahlera, w kościele św. Piotra, w Görlitz, pod dyrekcją Reinharda Seehafera, przy współpracy z Fundacją Krzyżowa dla Porozumienia Europejskiego.
Europa Philharmonie opowiada się z tolerancyjną i zjednoczoną Europą, co ma odzwierciedlenie w patronatach prezydentów Polski i Niemiec, oraz przewodniczącego Niemieckiego Parlamentu, a także pracy rady stowarzyszenia „Indivisible Europe”, której członkami są: profesor Kurt Masur, Le’a Rabin (zmarła 12 listopada 2000), Hans-Dietrich Genscher i prof. dr Dieter Stolte.
W latach 1998–2007 orkiestra miała swoją siedzibę w "Schloss Hundisburg" (Zamek Hundisburg) w landzie Sachsen-Anhalt, który to jest jednym z najważniejszych barokowych zamków w północnych Niemczech.

</doc>
<doc id="1898262" url="https://pl.wikipedia.org/wiki?curid=1898262" title="Dairis Adamaitis">
Dairis Adamaitis

Dairis Adamaitis (ur. 4 marca 1989 w Dobele) – łotewski wioślarz.

</doc>
<doc id="1898263" url="https://pl.wikipedia.org/wiki?curid=1898263" title="Halina Parafianowicz">
Halina Parafianowicz

Halina Parafianowicz (ur. 1953) – polska historyk, profesor nauk humanistycznych.
Specjalizuje się w historii Europy Środkowej i Wschodniej XIX-XX w., historii najnowszej powszechnej, historii USA. Pełni funkcję kierownika Katedry Historii 1919 – 1945 Uniwersytetu w Białymstoku i redaktor naczelnej "Białostockich Tek Historycznych".
W l. 1997-1998 stypendystka Programu Fulbrighta na George Washington University.
Od 1999 do 2005 pełniła funkcję dziekana Wydziału Historyczno-Socjologicznego Uniwersytetu w Białymstoku. W latach 2005-2008 była prorektorem ds. nauki i współpracy z zagranicą.
Odznaczona Złotym Krzyżem Zasługi oraz Medalem KEN. 

</doc>
<doc id="1898269" url="https://pl.wikipedia.org/wiki?curid=1898269" title="Edelgard Bulmahn">
Edelgard Bulmahn

Edelgard Bulmahn (ur. 4 marca 1951 w Petershagen) – niemiecka polityk i nauczycielka, działaczka Socjaldemokratycznej Partii Niemiec, deputowana do Bundestagu, w latach 1998–2005 minister edukacji i badań naukowych.
Życiorys.
Po maturze uzyskanej w rodzinnej miejscowości przez rok przebywała w kibucu Beror Chajil w Izraelu. Następnie ukończyła studia z zakresu nauk politycznych i anglistyki w Hanowerze, po czym w 1978 i 1980 zdała państwowe egzaminy nauczycielskie I oraz II stopnia. Do 1987 pracowała jako nauczycielka w Hanowerze.
W 1969 wstąpiła do Socjaldemokratycznej Partii Niemiec. W latach 1993–2011 była członkinią zarządu krajowego, a od 1995 do 2011 przewodniczącą forum naukowego partii. W latach 1998–2003 przewodniczyła SPD w Dolnej Saksonii. W 1987 po raz pierwszy uzyskała mandat posłanki do Bundestagu. Z powodzeniem ubiegała się o reelekcję w wyborach w 1990, 1994, 1998, 2002, 2005, 2009 i 2013.
27 października 1998 została powołana na urząd ministra edukacji i badań naukowych w pierwszym rządzie Gerharda Schrödera. Pozostała na tym urzędzie również w drugim gabinecie tego kanclerza, sprawując go do 22 listopada 2005. W 2013 powołana na wiceprzewodniczącą niższej izby niemieckiego parlamentu.
Zamężna z Joachimem Wolschke-Bulmahnem, profesorem architektury krajobrazu na Uniwersytecie Gottfrieda Wilhelma Leibniza w Hanowerze.

</doc>
<doc id="1898272" url="https://pl.wikipedia.org/wiki?curid=1898272" title="Jądro grzbietowe rdzenia kręgowego">
Jądro grzbietowe rdzenia kręgowego



</doc>
<doc id="1898273" url="https://pl.wikipedia.org/wiki?curid=1898273" title="Valeri Prosvirnin">
Valeri Prosvirnin

Valeri Prosvirnin (ur. 26 maja 1986 w Venemie) – estoński wioślarz.

</doc>
<doc id="1898275" url="https://pl.wikipedia.org/wiki?curid=1898275" title="Flaga (algebra liniowa)">
Flaga (algebra liniowa)

Flaga – rosnący ciąg podprzestrzeni skończeniewymiarowej przestrzeni liniowej formula_1 gdzie wyraz „rosnący” oznacza, iż każda z przestrzeni jest właściwą podprzestrzenią kolejnej (zob. filtracja):
Jeżeli formula_3 to
gdzie formula_5 oznacza wymiar formula_6 (przyjmując, że jest ona skończeniewymiarowa). Stąd musi być formula_7 Flagę nazywa się zupełną, jeżeli formula_8 w przeciwnym wypadku nazywa się ją częściową.
Flagę częściową można otrzymać z zupełnej poprzez usunięcie pewnej liczby podprzestrzeni i odwrotnie: każda flaga częściowa może być uzupełniona (na wiele różnych sposobów) poprzez wstawianie odpowiednich podprzestrzeni.
Ciąg formula_9 wymiarów podprzestrzeni z których się składa, nazywa się sygnaturą flagi.
Bazy.
O uporządkowanej bazie formula_6 mówi się, że jest "adaptowana" do flagi, jeżeli pierwsze formula_11 wektorów bazowych stanowi bazę formula_12 dla każdego formula_13 Za pomocą standardowych twierdzeń algebry liniowej można dowieść, że każda flaga ma bazę adaptowaną.
Dowolna baza uporządkowana może być przekształcona we flagę zupełną przyjmując, iż każda z podprzestrzeni formula_12 jest rozpięta przez pierwsze formula_15 wektorów bazowych. Na przykład flaga standardowa w formula_16 jest indukowana za pomocą bazy standardowej formula_17 gdzie formula_18 oznacza wektor z formula_19 na formula_20-tej współrzędnej i z formula_21 na pozostałych. Mianowicie jest to ciąg podprzestrzeni:
Baza adaptowana prawie nigdy nie jest wyznaczona jednoznacznie (trywialne kontrprzykłady); zobacz niżej.
Flaga zupełna na przestrzeni unitarnej ma w zasadzie wyznaczoną jednoznacznie bazę ortonormalną: jest ona jednoznaczna co do mnożenia każdego z wektorów przez jedność (skalar jednostkowy, jak np. formula_23). Najłatwiej wynik ten osiągnąć za pomocą indukcji zauważając, że formula_24 co definiuje ją jednoznacznie co do jedności.
Bardziej abstrakcyjnie: jest ona wyznaczona jednoznacznie co do działania torusa maksymalnego – flaga odpowiada podgrupie Borela, a iloczyn skalarny jest odpowiednikiem maksymalnej podgrupy zwartej.
Stabilizator.
Podgrupa stabilizatora standardowej flagi grupą odwracalnych macierzy górnotrójkątnych.
Ogólniej, stabilizator flagi (złożony z operatorów liniowych formula_25 działających na formula_6 takich, że formula_27 dla każdego formula_20) jest, w języku macierzy, algebrą górnotrójkątnych macierzy klatkowych (względem bazy adaptowanych), gdzie klatki są stopnia formula_29 Podgrupą stabilizatora flagi zupełnej jest górnotrójkątnych macierzy odwracalnych względem dowolnej bazy adaptowanej do flagi. Podgrupa macierzy dolnotrójkątnych względem takiej bazy zależy od tej bazy i z tego powodu "nie" może być scharakteryzowana wyłącznie za pomocą języka flag.
Podgrupa stabilizatora dowolnej flagi zupełnej jest podgrupą Borela (pełnej grupy liniowej), a stabilizator dowolnej flagi częściowej to podgrupa paraboliczna.
Podgrupa stabilizatora flagi działa w sposób regularny na bazach adaptowanych do flagi, tak więc nie są one wyznaczone w sposób jednoznaczny, o ile stabilizator nie jest trywialny, co zdarza się w wyjątkowej sytuacji: wyłącznie dla przestrzeni liniowej wymiaru formula_21 lub przestrzeni liniowej nad formula_31 wymiaru formula_19 (a więc dokładnie w tych przypadkach, gdy istnieje dokładnie jedna baza, niezależnie od jakiejkolwiek flagi).
Uogólnienia.
Gniazdo podprzestrzeni.
W nieskończeniewymiarowej przestrzeni formula_1 jaką spotyka się w analizie funkcjonalnej, ideę flagi uogólnia się do gniazda podprzestrzeni (ang. "subspace nest"). Jest to uporządkowany liniowo (za pomocą inkluzji) zbiór podprzestrzeni formula_6 zamknięty ze względu na branie przekrojów i powłok liniowych.

</doc>
<doc id="1898276" url="https://pl.wikipedia.org/wiki?curid=1898276" title="Hans-Peter Pohl">
Hans-Peter Pohl

Hans-Peter Pohl (ur. 30 stycznia 1965 roku w Tribergu) – niemiecki kombinator klasyczny, złoty medalista olimpijski, dwukrotny medalista mistrzostw świata oraz srebrny medalista mistrzostw świata juniorów.
Kariera.
Po raz pierwszy na arenie międzynarodowej Hans-Peter Pohl pojawił się 24 marca 1984 roku w zawodach Pucharu Świata w Štrbskim Plesie. Zajął wtedy 40. miejsce w konkursie rozgrywanym metodą Gundersena. Był to jego jedyny start w sezonie 1983/1984, wobec czego nie został uwzględniony w klasyfikacji generalnej. W lutym 1985 roku zdobył indywidualnie srebrny medal na mistrzostwach świata juniorów w Täsch. Niedługo później, 16 marca 1985 roku w Oslo zdobył swoje pierwsze pucharowe punkty, zajmując szóste miejsce w Gundersenie. Były to jego jedyne punkty w sezonie 1984/1985 i w klasyfikacji generalnej zajął 26. miejsce.
Pierwszy sukces w kategorii seniorów osiągnął podczas mistrzostw świata w Oberstdorfie w 1987 roku. W zawodach drużynowych Niemcy w składzie: Thomas Müller, Hans-Peter Pohl i Hubert Schwarz zdobyli drugi złoty medal z rzędu. Wygrali konkurs skoków i z przewagą ponad pięciu minut przystąpili do biegu. Prowadzenia już nie oddali i wyraźnie wyprzedzili Norwegów oraz reprezentantów ZSRR. W konkursie indywidualnym Pohl był najlepszy po skokach i do biegu przystąpił z przewagą 24 sekund nad Allarem Levandim z ZSRR. Na trasie biegu stracił jednak całą przewagę nad rywalami i do mety dobiegł na ósmej pozycji, tracąc do zwycięzcy, Torbjørna Løkkena z Norwegii 44 sekundy. W rywalizacji pucharowej trzykrotnie znalazł się w czołowej dziesiątce, ale na podium nie stanął, choć dwukrotnie był czwarty. W klasyfikacji generalnej był trzynasty.
Podobnie zaprezentował się w kolejnym sezonie. Dwa miejsca w pierwszej dziesiątce zawodów dały mu 15. pozycję w klasyfikacji końcowej. W lutym 1988 roku wystartował na Igrzyskach Olimpijskich w Calgary. Indywidualnie zaprezentował się słabo, po skokach zajmował 15. miejsce, lecz w biegu spadł na 28. pozycję. W zawodach drużynowych wraz z Müllerem i Schwarzem wywalczył złoty medal. Zwyciężyli w skokach i z przewagą 16 sekund nad Austriakami przystąpili do biegu. Na mecie ich przewaga nad reprezentantami Austrii wzrosła do ponad pół minuty, lecz drugie miejsce zajęli Szwajcarzy, którzy stracili do zwycięzców stracili tylko 3.4 sekundy. Austriakom przypadło ostatecznie trzecie miejsce. Igrzyska w Calgary były pierwszymi, na których rozegrano zawody drużynowe w kombinacji norweskiej i tym samym reprezentanci RFN zostali pierwszymi w historii mistrzami olimpijskimi w tej konkurencji.
Sezon 1988/1989 był jednym z najsłabszych w jego karierze. W zawodach pucharowych tylko dwukrotnie znalazł się w czołowej dziesiątce, w obu przypadkach zajmując dziesiąte miejsce. W klasyfikacji generalnej uplasował się na 21. pozycji. Wziął udział w mistrzostwach świata w Lahti w 1989 roku, jednak w konkursie indywidualnym zajął dopiero 35. pozycję, a w sztafecie nie wystąpił. Najlepsze wyniki osiągnął w sezonie 1990/1991, który ukończył na 10. miejscu. Wtedy też wywalczył swoje jedyne pucharowe podium - 5 stycznia 1991 roku w Schonach był trzeci w Gundersenie. Na mistrzostwach świata w Val di Fiemme w 1991 roku indywidualnie był piąty, a wspólnie z kolegami zajął czwarte miejsce w sztafecie, przegrywając walkę o brązowy medal z Japończykami.
W zawodach pucharowych startował do sezonu 1993/1994, jednak sukcesów już nie osiągnął. W tym czasie wystąpił na igrzyskach olimpijskich w Albertville w 1992 roku, gdzie był piąty w sztafecie, a indywidualnie zajął szesnastą pozycję. Ostatni sukces osiągnął podczas mistrzostw świata w Falun rok później. Wspólnie z Thomasem Dufterem i Jensem Deimelem zajął drugie miejsce w skokach, ale przed biegiem Niemcy tracili do prowadzących Japończyków już ponad 6 minut. Na trasie biegu nie tylko nie zmniejszyli straty, ale stracili jeszcze jedną pozycję na rzecz Norwegów i do mety przybiegli na trzeciej pozycji. W zawodach indywidualnych Pohl był dziesiąty. W 1994 roku zakończył karierę.

</doc>
<doc id="1898277" url="https://pl.wikipedia.org/wiki?curid=1898277" title="Hans Peter Pohl">
Hans Peter Pohl



</doc>
<doc id="1898278" url="https://pl.wikipedia.org/wiki?curid=1898278" title="Folia lentikularna">
Folia lentikularna



</doc>
<doc id="1898280" url="https://pl.wikipedia.org/wiki?curid=1898280" title="Wpadka (film 2007)">
Wpadka (film 2007)

Wpadka (ang. "Knocked Up") – amerykańska komedia romantyczna z 2007 roku.
Opis fabuły.
Historia dwojga ludzi – Alison i Bena – wykształconej, ambitnej i pracowitej dziennikarki oraz niedojrzałego bumelanta, dla których przypadkowe spotkanie w klubie, pod wpływem alkoholu kończy się w łóżku. Po 8 tygodniach Alison odkrywa, że jest w ciąży. Odnajduje Bena, jednak wszystko wskazuje na to, że zbyt wiele ich różni aby mogli być razem.
Obsada.
Niewymienieni w czołówce:
Odbiór.
Box office.
Budżet filmu jest szacowany na 30 milionów dolarów. Na całym świecie film zarobił ponad 219 mln USD.
Krytyka w mediach.
Film spotkał się z pozytywną reakcją krytyków. W agregatorze recenzji Rotten Tomatoes 89% z 252 recenzji uznano za pozytywne, a średnia ocen wystawionych na ich podstawie wyniosła 7,69. Z kolei w agregatorze Metacritic średnia ważona ocen z 38 recenzji wyniosła 85 punktów na 100.

</doc>
<doc id="1898283" url="https://pl.wikipedia.org/wiki?curid=1898283" title="Wybory powszechne w Kostaryce w 2010 roku">
Wybory powszechne w Kostaryce w 2010 roku

Wybory powszechne w Kostaryce w 2010 roku – wybory prezydenckie, parlamentarne i lokalne w Kostaryce przeprowadzone 7 lutego 2010. Zwycięstwo w wyborach prezydenckich odniosła Laura Chinchilla, zdobywając prawie 47% głosów poparcia i zostając tym samym pierwszą kobietą w historii Kostaryki wybraną na urząd szefa państwa. Wybory parlamentarne wygrała rządząca Partia Wyzwolenia Narodowego (PLN).
Organizacja wyborów i kandydaci.
W wyborach w 2010 obywatele Kostaryki decydowali o obsadzie urzędu szefa państwa, dwóch wiceprezydentów, 57 deputowanych do parlamentu oraz 495 przedstawicieli władz lokalnych. Nowy prezydent 8 maja 2010 zastąpi na stanowisku urzędującego od 2006 Oscara Ariasa. Zgodnie z konstytucją do zwycięstwa wymagane było zdobycie ponad 40% głosów w pierwszej turze wyborów prezydenckich. W przeciwnym wypadku, dwóch kandydatów z największą liczbą głosów zmierzyłoby się w kwietniu w drugiej turze wyborów. Do wyborów uprawnionych było ponad 2,8 mln z 4,5 mln mieszkańców. Wybory były monitorowane przez około 200 obserwatorów z 17 państw oraz OPA.
O urząd prezydenta ubiegało się 7 kandydatów. Głównymi faworytami byli Laura Chinchilla z rządzącej socjaldemokratycznej Partii Wyzwolenia Narodowego (PLN), Otto Guevara z liberalnego Movimiento Libertario oraz Ottón Solís z centrolewicowej Partii Działania Obywatelskiego (PAC). 15 stycznia 2010 dwaj kandydaci, Rolando Araya Monge i Walter Muñoz wycofali się z wyborów, przekazując swoje poparcie na rzecz Ottóna Solisa, jednak ich nazwiska pozostały na kartach do głosowania. Lista kandydatów w wyborach prezydenckich:
Kampania wyborcza.
Sondaże przedwyborcze wskazywały na sięgającą ok. 20% głosów przewagę Laury Chinchilli nad Guevarą i Solisem. Chinchilla, wiceprezydent i minister w gabinecie cieszącego się popularnością prezydenta Ariasa, w kampanii wyborczej obiecywała kontynuację polityki jego rządu. Zapowiadała wspieranie liberalizacji gospodarki i wolnego handlu, wzmacnianie regionalnych układów o wolnym handlu i zabieganie o inwestycje zagraniczne w kraju. W kwestiach społecznych przeciwna była prawu do aborcji, zawieraniu małżeństw jednopłciowych i zmianie przepisów konstytucji o katolicyzmie jako religii państwowej. Opowiadała się za walką z przestępczością i zwiększeniem wydatków na bezpieczeństwo publiczne.
Otto Guevara, prawnik i lider liberalnej partii Movimento Libertario, startujący w wyborach po raz trzeci, w swoim programie kładł nacisk na sprawy bezpieczeństwa obywateli i walki z rosnącą przestępczością. Opowiadał się za podwyższeniem kar dla przestępców i złagodzeniem prawa do posiadania broni przez obywateli. Wzywał do reformy administracji, eliminacji zbędnej biurokracji i uporządkowania wydatków w sferze opieki zdrowotnej i systemu ubezpieczeń. W kwestiach gospodarczych był zwolennikiem wolnego rynku i zastąpienia chwiejnej waluty narodowej dolarem amerykańskim. Ottón Solis, ekonomista i lider centrolewicowej PAC, startujący również po raz trzeci w wyborach prezydenckich, sprzeciwiał się obowiązującemu Środkowoamerykańskiemu Układowi o Wolnym Handlu ("Central America Free Trade Agreement", CAFTA).
Wyniki wyborów.
W wyborach prezydenckich zdecydowane zwycięstwo już w pierwszej turze odniosła Laura Chinchilla z rządzącej PLN, zdobywając prawie dwa razy więcej głosów od swoich rywali. Uzyskała prawie 47% głosów, pokonując Ottona Solisa (25%) oraz Otto Guevarę (21%). Chinchilla, tuż po zakończeniu głosowania, podziękowała obywatelom słowami „Dziękuję Ci, Kostaryko” oraz zobowiązała się nie zawieść ich zaufania. Podziękowała również odchodzącemu gabinetowi za dobrą pracę. Jej dwaj konkurenci uznali swoją porażkę i złożyli jej gratulacje.
W wyborach parlamentarnych zwycięstwo odniosła rządząca Partia Wyzwolenia Narodowego (PLN), zdobywając 23 mandaty w 57-osobowym parlamencie, co jednak oznaczało brak większości głosów w izbie. Drugie miejsce z 11 mandatami zajęła Partia Działania Obywatelskiego (PAC), a trzecie Movimiento Libertario (10 mandatów).

</doc>
<doc id="1898288" url="https://pl.wikipedia.org/wiki?curid=1898288" title="Pieniążek dębowy">
Pieniążek dębowy



</doc>
<doc id="1898290" url="https://pl.wikipedia.org/wiki?curid=1898290" title="Płachetka kołpakowata">
Płachetka kołpakowata



</doc>
<doc id="1898291" url="https://pl.wikipedia.org/wiki?curid=1898291" title="Mitch Guindon">
Mitch Guindon

Mitch Guindon (ur. w Hanna) – kanadyjski perkusista rockowy. Swą aktywność rozpoczął w roku 1995. W roku 1998 grał w zespole Nickelback. W zespole spędził zaledwie kilka dni, w okresie przygotowań do pracy nad materiałem nad albumem "The State". Został zastąpiony przez Ryana Vikedala, który w zespole grał do początku 2005 roku. Obecnie Guindon mieszka w Fort St. John (Kolumbia Brytyjska) gdzie pracuje jako mechanik samochodowy, oraz gra na perkusji. Obecnie gra w zespole Anytown, wraz z Ryanem Hennessey, Mowattem Tyson i norminowanym do nagrody Juno Awards, wokalistą Dayan'em Manningem. Grupa przygotowuje materiał na swój debiutancki album.

</doc>
<doc id="1898292" url="https://pl.wikipedia.org/wiki?curid=1898292" title="Werner Müller">
Werner Müller

Werner Müller (ur. 1 czerwca 1946 w Essen, zm. 15 lipca 2019 tamże) – niemiecki ekonomista, menedżer i polityk, w latach 1998–2002 minister gospodarki i technologii.
Życiorys.
Maturę uzyskał w Meppen w 1965. W 1970. ukończył ekonomię na Universität Mannheim. Następnie studiował lingwistykę oraz filozofię w Duisburgu i Bremie. W 1978 doktoryzował się na Uniwersytecie w Bremie.
Na początku lat 70. pracował jako wykładowca, następnie związał się z sektorem energetycznym. W latach 1973–1980 pracował na menedżerskich stanowiskach w RWE, następnie był zatrudniony w koncernie VEBA AG, gdzie wchodził w skład rady dyrektorów. W pierwszym rządzie Gerharda Schrödera jako bezpartyjny od października 1998 do października 2002 sprawował urząd ministra gospodarki i technologii. W latach 2003–2008 zarządzał przedsiębiorstwami RAG AG i Evonik Industries. Od 2005 do 2010 był przewodniczącym rady nadzorczej Deutsche Bahn.
Odznaczony Krzyżem Zasługi I Klasy (2004) i Wielkim Krzyżem Zasługi (2010) Orderu Zasługi Republiki Federalnej Niemiec.

</doc>
<doc id="1898294" url="https://pl.wikipedia.org/wiki?curid=1898294" title="Kadra 8 Dywizjonu Samochodowego">
Kadra 8 Dywizjonu Samochodowego



</doc>
<doc id="1898295" url="https://pl.wikipedia.org/wiki?curid=1898295" title="Siatkówka plażowa na Igrzyskach Śródziemnomorskich 2009">
Siatkówka plażowa na Igrzyskach Śródziemnomorskich 2009

Siatkówka plażowa na Igrzyskach Śródziemnomorskich 2009 odbywała się na Stadio del Mare w Pescarze.

</doc>
<doc id="1898297" url="https://pl.wikipedia.org/wiki?curid=1898297" title="Dmitrij Miedwiediew (partyzant)">
Dmitrij Miedwiediew (partyzant)

Dmitrij Nikołajewicz Miedwiediew (ros. Дмитрий Николаевич Медведев) ps. "Dima" (ur. 22 sierpnia 1898 w Bieżycy k. Briańska (obecnie w granicach miasta), zm. 14 grudnia 1954 w Moskwie) – radziecki dowódca partyzancki i dywersant w czasie II wojny światowej, funkcjonariusz Czeka/GPU/OGPU/NKWD i oficer wywiadu, pułkownik bezpieczeństwa państwowego, Bohater Związku Radzieckiego.
Życiorys.
Syn hutnika, absolwent liceum. W 1917 uczestniczył w wydarzeniach rewolucyjnych, w następnym roku zaciągnął się do Armii Czerwonej, brał udział w wojnie domowej min. w obronie Piotrogrodu. W 1920 wstąpił do partii bolszewickiej oraz rozpoczął pracę w Czeka, uczestniczył w likwidacji białogwardyjskich oddziałów na Ukrainie. Pracował w organach GPU/OGPU w Kijowie, Dniepropietrowsku, Chersoniu, Berdyczewie, Stalino, Nowogrodzie Wołyńskim i Kirowgradzie.
W 1936 ukończył Centralną Szkołę NKWD ZSRR. Od stycznia do lipca 1937 inspektor NKWD obwodu charkowskiego. W lipcu 1937 zwolniony ze służby i wydalony z partii za "nieuzasadnione zamykanie spraw karnych" i utrzymywanie kontaktów z bratem aresztowanym jako wróg ludu. Po pisemnych skargach został przywrócony do służby i skierowany do pracy w systemie obozów koncentracyjnych Gułagu jako zastępca naczelnika wydziału operacyjnego zarządu łagrów w Miedwieżjegorsku, a następnie Norylłagu (rejon Norylska). W listopadzie 1939 kpt. b.p. Miedwiediew został ponownie zwolniony ze służby, oficjalnie "z przyczyn zdrowotnych".
Po ataku III Rzeszy na ZSRR w czerwcu 1941 r. przywrócony do czynnej służby w NKWD i skierowany pod komendę mjr b.p. Pawła Sudopłatowa. Przeszedł przeszkolenie w ramach Samodzielnej Zmotoryzowanej Strzeleckiej Brygady Specjalnego Przeznaczenia (OMSBON NKWD). Na początku września stanął na czele grupy dywersyjnej OMSBON "Mitia", którą przerzucono na znany Miedwiediewowi teren okolic Briańska, gdzie w lasach zorganizował oddział partyzancki na jej podstawie. Była to pierwsza tego typu grupa dywersyjna przerzucona przez linię frontu. Od września 1941 r. do stycznia 1942 r. oddział „Mitia” stworzyła 6 dalszych oddziałów (z 27 oddziałów działających w tym rejonie, 7 podlegało Miedwiediewowi), tworząc zgrupowanie partyzanckie i tzw. "kraj partyzancki". Dwukrotnie ranny i kontuzjowany skierowany na leczenie do Moskwy, gdzie otrzymał zadanie organizacji ruchu partyzanckiego na głębokich tyłach wojsk niemieckich.
W czerwcu 1942 ppłk Dmitrij Miedwiediew ps. „Dima” stanął na czele kolejnej specjalnej grupy wywiadowczo-dywersyjnej o nazwie "Zwycięzcy" (Победители), podlegającej IV Zarządowi NKWD (wywiad nielegalny, operacje specjalne, dywersja pozafrontowa i wojna partyzancka), która 20 czerwca 1942 została przerzucona drogą lotniczą do obwodu żytomierskiego, a stamtąd przeszła w rejon Równego. Od czerwca 1942 r. do marca 1944 roku działając, jako silny oddział partyzancki o tej samej nazwie, na Wołyniu i w Galicji Wschodniej oddział „Zwycięzcy”, osiągnąwszy ostatecznie liczebność około 600 ludzi, stoczył 120 większych walk, w których wyeliminował do 2 tys. niemieckich żołnierzy i oficerów oraz wysadził 81 pociągów. Jednocześnie zawiązał 10 nowych oddziałów partyzanckich, w tym jeden żydowski liczący 100-300 partyzantów.
Oddziałowi „Zwycięzcy” podlegała m.in. grupa wywiadowczo-dywersyjna z miasta Równe, którą dowodził jeden z najbardziej znanych wywiadowców II wojny światowej st. lejt. Nikołaj Kuzniecow ps. „Puch” (znany także jako „Nikołaj Graczow”) podszywający się pod niemieckiego oficera por. Paula Sieberta.
Od 1943 r. zgrupowanie Miedwiediewa toczyło także walki z Ukraińską Powstańczą Armią. Według sprawozdania gen. Wasyla Begmy z kwietnia 1944 r., w latach 1943-1944 miał on zlikwidować 317 ukraińskich nacjonalistów-banderowców. 
10 stycznia 1944 wywodzący się ze „Zwycięzców” pododdział dowodzony przez lejt. Borisa Krutikowa przybył do Huty Pieniackiej. Po odejściu partyzantów, 28 lutego 1944 miejscowość spacyfikował batalion 4 pułku policji SS, mordując mieszkańców.
Na początku lutego 1944 r. Miedwiediew otrzymał rozkaz przejścia na tyły Armii Czerwonej i w następnym miesiącu wraz z oddziałem przeszedł linię frontu. Skierowany do Moskwy na leczenie objął następnie stanowisko zastępcy naczelnika IV Zarządu NKGB. Za ogół swojej działalności partyzanckiej w latach 1941-1944, 5 listopada 1944, otrzymał tytuł Bohatera Związku Radzieckiego. W 1945 skierowany na Litwę do walki z antykomunistycznym ruchem oporu. W stopniu pułkownika bezpieczeństwa państwowego przeniesiony w stan spoczynku w 1946. Po wojnie zajął się wydawaniem wspomnień. Zmarł w 1954 r. w Moskwie, pochowany na Cmentarzu Nowodziewiczym.

</doc>
<doc id="1898301" url="https://pl.wikipedia.org/wiki?curid=1898301" title="Hardtail">
Hardtail

Hardtail (z ang. twardy ogon) – typ roweru górskiego wyposażonego w częściowe zawieszenie - wyłącznie przedni amortyzator (w szczególnych przypadkach również amortyzowaną sztycę). Rowery posiadające dodatkowo tylny amortyzator (tzw. tłumik), a więc pełne zawieszenie zaliczamy do rowerów potocznie określanych mianem fulli. Brak zastosowania tylnego amortyzatora umożliwia efektywniejsze przekazywanie energii mięśni rowerzysty na napęd roweru (wyeliminowane zostają straty energii wynikające z pracy tłumika). Ramy rowerów hardtail są zazwyczaj lżejsze od porównywalnych konstrukcyjnie ram rowerów typu full.

</doc>
<doc id="1898302" url="https://pl.wikipedia.org/wiki?curid=1898302" title="Josh Powell">
Josh Powell

Josh Powell (ur. 25 stycznia 1983 w Charleston) – amerykański koszykarz, dwukrotny mistrz NBA z Los Angeles Lakers, mistrz Euroligi z Olympiakosem Pireus.
Życiorys.
Podczas drugiego roku kariery uczelnianej na North Carolina State University w drużynie NC State Wolfpack, Powell zdobywał średnio 12,4 punktów i 5,2 zbiórek na mecz. Podczas draftu 2003 nie został wybrany do żadnej drużyny i postanowił grać w Europie. Jednakże wcześniej trenował z wieloma klubami NBA i 2 sierpnia 2005 r. podpisał kontrakt z Dallas Mavericks.
W lutym 2006 Powell został wysłany do drużyny NBDL, Fort Worth Flyers, a następnie, po kilku dobrych meczach, ze średnim dorobkiem w D-League 17,7 punktów na spotkanie, został z powrotem ściągnięty do drużyny. Po powrocie na parkiety NBA, zawodnik wciąż grał w końcówkach meczów, gdy wynik był już przesądzony.
23 lipca 2006, razem z Darrellem Armstrongem i Rawle Marshallem przeszedł do Indiana Pacers w zamian za Anthony'ego Johnsona. 17 stycznia 2007 r. Powell przeszedł, w ramach wymiany ośmiu zawodników, do Golden State Warriors. 14 sierpnia 2007 r. dołączył do czwartego klubu w trzecim sezonie pobytu na parkietach NBA, podpisując kontrakt z Los Angeles Clippers. Jako zawodnik tej drużyny zagrał w 64 spotkaniach, 25 razy wychodząc w podstawowym składzie i zdobywając średnio 5,5 punktów na mecz. Po tym sezonie Clippers zrezygnowali z niego.
14 sierpnia 2008 podpisał kontrakt z Los Angeles Lakers. Wywalczył z tym klubem mistrzostwo NBA, grając w 21 spotkaniach fazy play-off i zdobywając wtedy 2,1 punktu na mecz.
14 lutego 2019 opuścił argentyński Atenas Cordoba.
Statystyki.
Na podstawie Basketball-Reference.com 

</doc>
<doc id="1898304" url="https://pl.wikipedia.org/wiki?curid=1898304" title="Sankt Annen">
Sankt Annen

Sankt Annen – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898308" url="https://pl.wikipedia.org/wiki?curid=1898308" title="Full Suspension">
Full Suspension

Full lub Full Suspension (z ang. pełne zawieszenie) – typ roweru górskiego, który ma 2 amortyzatory – przedni i tylny, nazywany także damperem. Stosowanie takiej ramy pozwala na sprawniejsze poruszanie się w trudnym terenie. Pierwszy rower z pełną amortyzacją został skonstruowany przez Gary’ego Fishera. Przeciwieństwem do roweru w pełni amortyzowanego jest hardtail.
Podział.
Cztero-zawiasowe.
System uznawany za najbardziej czuły i aktywny ze wszystkich, aczkolwiek wymagający w pewnych sytuacjach stosowania blokady pracy amortyzatora.
Trój-zawiasowe.
Będący rozwiązaniem najbliższym ideałowi, zwłaszcza dla entuzjastów Cross Country. Stosowanie blokady jest całkowicie zbędne, bowiem pedałowanie nie aktywuje pracy tylnego zawieszenia w żadnych okolicznościach.
Jedno-zawiasowe.
Najprostszy mechanicznie, trwały i niezawodny, aczkolwiek niezbędnym jest stosowanie amortyzatorów z systemem SPV, eliminujących pochłanianie energii pedałowania przez amortyzator. Najczęściej jest on stosowany w najtańszych rowerach.

</doc>
<doc id="1898309" url="https://pl.wikipedia.org/wiki?curid=1898309" title="Szpital Powiatowy w Kłodzku">
Szpital Powiatowy w Kłodzku

Szpital Powiatowy w Kłodzku – największy i obecnie jedyny szpital w Kłodzku, znajdujący się w jego północno-wschodniej części, na Jurandowie, przy ul. Szpitalnej 1a. Jego organem założycielskim jest Zarząd Powiatu Kłodzkiego, którego obszar jest jego terenem działalności.
Historia.
Geneza i początki szpitala.
W drugiej połowie XIX w. miała miejsce intensywna rozbudowa Kłodzka, co spowodowane było zniesieniem statusu miasta-twierdzy, a wraz z nim postępował rozwój demograficzny miasta.
Zbyt duża liczba chorych, na których potrzeby nie wystarczał istniejący na Przedmieściu Ząbkowickim szpital im. Marii Magdaleny, spowodowała konieczność zawiązania komitetu budowy nowego szpitala, która powstała z inicjatywy wiernych Kościoła katolickiego, zamieszkujących w hrabstwie kłodzkim, pod przewodnictwem ks. Josepha Bendelina. Zebrane podczas zbiórki pieniądze przeznaczono na wykup działki na Jurandowie, w pobliżu dworca kolejowego – Kłodzko Główne.
Autorstwo projektu architektonicznego całego kompleksu szpitalnego powierzono lokalnym architektom: Hannemannowi i Münsterowi, zaś nad jego budową czuwali jego kuratorzy (duszpasterze szpitala), w których skład wchodził m.in. ks. Bendelin oraz Franz Langer, regens (przełożony internatu) gimnazjum jezuickiego. Obaj architekci zaplanowali ogromny zespół szpitalny w modnym wówczas stylu neogotyckim, składającym się z kilku gmachów z wewnętrznym ogrodem oraz kaplicą przylegającą do jednego z nich.
Szpital św. Franciszka.
Jako pierwszy powstał w latach 1867–1869 obecny budynek "A". W 1869 r. miało miejsce uroczyste poświęcenie obiektu i nadanie mu nazwy: "Barmherziges Krankenstift St. Franziskus in Hassitz" – pol. "Miłosierny Zakład dla Chorych pw. Św. Franciszka w Hassitz" (w Goszycach). Dysponował on około 500 miejscami dla chorych, nad którymi opiekę sprawowały sprowadzone do Kłodzka w połowie XIX w. siostry franciszkanki szpitalne. Do 1889 r. następowała sukcesywna rozbudowa szpitala w kierunku wschodnim, co było zasługą kolejnych kuratorów: ks. Antoniego Conrada i Emila Riegera. Działały tu m.in. oddziały: psychiatryczny i internistyczny. W 1873 r. na terenie szpitala panowała epidemia tyfusu i cholery. Rok później wzniesiono przyszpitalną kaplicę (obecnie kościół parafialny Niepokalanego Poczęcia NMP).
Okres po II wojnie światowej.
W 1949 r. szpital pod wezwaniem św. Franciszka został upaństwowiony. W tym czasie w szpitalu w tym czasie opiekę pielęgniarską sprawowało 56 sióstr franciszkanek, a funkcję ich przełożonej pełniła s. M. Demetria Knosalla. W 1964 r. oddano siostrom do dyspozycji były dom lekarzy, znajdujący się w bezpośrednim sąsiedztwie szpitala. Obok sióstr zakonnych pojawiły się również świeckie pielęgniarki.
W 1975 r. w wyniku reformy administracyjnej Polski zlikwidowano powiaty wprowadzając dwustopniowy szczebel administracji: gmina-województwo. Nadzór nad szpitalem przeszedł w ręce urzędu wojewódzkiego w Wałbrzychu. Szpital otrzymał nowego patrona, którym został gen. Karol Świerczewski.
28 kwietnia 1992 r. staraniem lokalnych władz cały kompleks szpitalny został wpisany do rejestru zabytków. Od 1 stycznia 1999 r. wchodzi on w skład Zespołu Opieki Zdrowotnej, prowadzonego przez władze samorządowe powiatu kłodzkiego.
Architektura.
Cały kompleks szpitalny położony przy ul. Szpitalnej w Kłodzku-Jurandowie zajmuje łączną powierzchnię około 60 tysięcy m². Dominantą kompozycyjną całego układu przestrzennego jest skwer znajdujący się pośrodku kompleksu wokół którego znajdują się poszczególne budynki szpitalne, wybudowane w stylu neogotyckim, w większości trzykondygnacyjne:
Struktura szpitala.
Szpital Powiatowy w Kłodzku stanowi część Zespołu Opieki Zdrowotnej, na który oprócz niego składa się: ratownictwo medyczne, ambulatoryjne lecznictwo specjalistyczne, przychodnia, opieka długoterminowa, pracownie i gabinety stomatologiczne oraz pracownie rehabilitacyjne. Kłodzki ZOZ działa w oparciu o:

</doc>
<doc id="1898311" url="https://pl.wikipedia.org/wiki?curid=1898311" title="Süderdorf">
Süderdorf

Süderdorf – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898312" url="https://pl.wikipedia.org/wiki?curid=1898312" title="Suederdorf">
Suederdorf



</doc>
<doc id="1898313" url="https://pl.wikipedia.org/wiki?curid=1898313" title="Süderheistedt">
Süderheistedt

Süderheistedt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898314" url="https://pl.wikipedia.org/wiki?curid=1898314" title="Brian Lopes">
Brian Lopes

Brian Lopes (ur. 6 września 1971) – zdobywca największej liczby tytułów w NORBA, we wszystkich dyscyplinach. Ustanowił rekordy świata w skokach na wysokość i na odległość. Pojawia się w telewizji, jego zdjęcia widniały na okładkach wszystkich najważniejszych pism dotyczących kolarstwa, takich jak Bike, Dirt, Bicycling, Velo News czy Mountain Biking, a także kolorowych magazynów, takich jak Men’s Health, Rolling Stone, USA Today.
Nakręcono z jego udziałem wiele filmów instruktażowych i popularyzujących kolarstwo górskie, np. filmy z serii Kranked czy New World Disorder, jego imieniem nazwano model opony rowerowej (Maxxis Brian Lopes Bling Bling Dual). Brian jest także bohaterem gry komputerowej o tematyce kolarskiej – Downhill Domination na PlayStation. Zdobył nagrodę sieci telewizyjnej ESPN dla Ekstremalnego Sportowca Roku, brał także udział – jako kaskader – w kręceniu serialu Pacific Blue. Wspólnie z Lee McCormackiem napisał książkę pod tytułem: „Jazda rowerem górskim”.
Kariera.
Lopes zaczął jeździć, kiedy miał 4 lata, a w wieku 17 lat przeszedł na zawodowstwo. Od tego czasu zdominował zawody we wszystkich kategoriach – BMX, Downhill, Dual, a ostatnio także Four Cross. Mimo że nigdy nie stosował specjalnego programu treningowego, wspiął się na szczyt kariery.
Sponsorzy.
Oficjalnie Brian jest riderem teamu Ibis. Wiele firm zaproponowało mu sponsoring, m.in.: Oakley, Bell, Marzocchi, Kenda, Easton, Shimano, Hayes, Fizik, ODI, MRP, Sportsmobile, Troy Lee Designs, Fox.
Osiągnięcia.
Dziewięciokrotnie zdobywał mistrzostwo amerykańskiego Narodowego Związku Kolarstwa Terenowego (z ang. National off-Road Bicycle Assocation, w skrócie NORBA), pięciokrotnie sięgnął po Puchar Świata, trzy razy – po mistrzostwo świata.

</doc>
<doc id="1898315" url="https://pl.wikipedia.org/wiki?curid=1898315" title="Suederheistedt">
Suederheistedt



</doc>
<doc id="1898316" url="https://pl.wikipedia.org/wiki?curid=1898316" title="Zmarli w styczniu 2009">
Zmarli w styczniu 2009



</doc>
<doc id="1898317" url="https://pl.wikipedia.org/wiki?curid=1898317" title="Tellingstedt">
Tellingstedt

Tellingstedt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898318" url="https://pl.wikipedia.org/wiki?curid=1898318" title="Tielenhemme">
Tielenhemme

Tielenhemme – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898321" url="https://pl.wikipedia.org/wiki?curid=1898321" title="Wallen">
Wallen

Wallen – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898322" url="https://pl.wikipedia.org/wiki?curid=1898322" title="Sobór Świętych Wołogodzkich">
Sobór Świętych Wołogodzkich

Sobór Świętych Wołogodzkich – grupa świętych czczonych w Rosyjskim Kościele Prawosławnym, związanych poprzez swoją działalność z miastem Wołogda lub historyczną ziemią wołogodzką (niekoniecznie tożsamą ze współczesnym obwodem wołogodzkim. Święto ku czci Soboru Świętych Wołogodzkich obchodzone jest w trzecią niedzielę po Pięćdziesiątnicy.
W skład Soboru wchodzą święci przedstawieni w poniższej tabeli.

</doc>
<doc id="1898324" url="https://pl.wikipedia.org/wiki?curid=1898324" title="Pomnik „Poległych i pomordowanych za wolność tej ziemi” w Czerwonaku">
Pomnik „Poległych i pomordowanych za wolność tej ziemi” w Czerwonaku

Pomnik poległych milicjantów w Czerwonaku – modernistyczny, żelbetowy pomnik w kształcie zbliżonym do zębatego obelisku, upamiętniający funkcjonariuszy Milicji Obywatelskiej z Czerwonaka i okolic, poległych w walce z hitlerowcami 16 lutego 1945.
Projekt i lokalizacja.
Pomnik odsłonięto 7 października 1984 w Święto Milicji Obywatelskiej i Służby Bezpieczeństwa naprzeciwko ówczesnego komisariatu MO (obecnego komisariatu policji) przy ul. Gdyńskiej (w pobliżu Gminnego Ośrodka Kultury „Sokół”). Jego projektantem był Józef Kaliszan. W latach 90. XX wieku zmieniono nieco wymowę monumentu, umieszczając na nim metalowego orła z koroną oraz metalową tablicę z herbem gminy Czerwonak i napisem:
"POLEGŁYM I POMORDOWANYM ZA WOLNOŚĆ TEJ ZIEMI " - MIESZKAŃCY GMINY CZERWONAK 1993
Geneza.
W lutym 1945 niedobitki Wehrmachtu ze zdobytej Twierdzy Poznań przebijały się na północ, w kierunku Piły. Do walki z nimi żołnierze Armii Czerwonej włączali członków tworzącej się Milicji Obywatelskiej. Jednym z oddziałów MO był utworzony w początkach lutego 1945 oddział sierżanta Stanisława Koterskiego. Od 14 lutego 1945 w Miękowie (w granicach obecnego Czerwonaka) stoczył on, przy współudziale czerwonoarmistów, potyczkę – Niemcy bronili się w jednej z zagród na terenie wioski. W czasie walki zginęło dziewięciu Polaków i dwóch czerwonoarmistów (pochowano ich w Kicinie). Niemców wziętych do niewoli natychmiast rozstrzelano. Polegli Polacy to:

</doc>
<doc id="1898326" url="https://pl.wikipedia.org/wiki?curid=1898326" title="Welmbüttel">
Welmbüttel

Welmbüttel – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898327" url="https://pl.wikipedia.org/wiki?curid=1898327" title="Welmbuettel">
Welmbuettel



</doc>
<doc id="1898328" url="https://pl.wikipedia.org/wiki?curid=1898328" title="Quim Gutiérrez">
Quim Gutiérrez

Quim Gutiérrez, właściwie Joaquim Gutiérrez Ylla (ur. 27 marca 1981 roku w Barcelonie) - hiszpański aktor filmowy i telewizyjny, najbardziej znany z roli Daniela Rochy w serialu "Geneza". Syn profesora fizjologii na Uniwersytecie w Barcelonie, od 1992 roku pracował na kilku serialach katalońskiej telewizji publicznej, wśród których są takie produkcje jak "Poble Nou" (1994) i "El Cor de la Ciutat" (2000-2005). Za rolę Jorge'a w dramacie "GranatowyPrawieCzarny" ("Azul oscuro casi negro", 2006) otrzymał nagrodę Goya oraz odebrał nagrody: Premio ACE w Nowym Jorku, Sant Jordi w Barcelonie i Turia Award w Tuluzie.

</doc>
<doc id="1898329" url="https://pl.wikipedia.org/wiki?curid=1898329" title="Westerborstel">
Westerborstel

Westerborstel – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898331" url="https://pl.wikipedia.org/wiki?curid=1898331" title="Wiemerstedt">
Wiemerstedt

Wiemerstedt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898332" url="https://pl.wikipedia.org/wiki?curid=1898332" title="Rabah Yusif">
Rabah Yusif



</doc>
<doc id="1898333" url="https://pl.wikipedia.org/wiki?curid=1898333" title="Howard Ferguson">
Howard Ferguson

Howard Ferguson (ur. 21 października 1908 w Belfaście, zm. 31 października 1999 w Cambridge) – brytyjski kompozytor, pianista, pedagog i muzykolog.
Życiorys.
Już w młodym wieku objawił się jego talent muzyczny. Grającego młodego Fergusona usłyszał w 1922 pianista Harold Samuel i zachęcił jego rodziców, aby pozwolili mu przyjechać do Londynu i studiować u niego. W 1924 Ferguson wstąpił do Royal College of Music, aby uczyć się kompozycji pod kierunkiem R.O. Morrisa i Ralpha Vaughana Williamsa. Studiował również dyrygenturę u Malcolma Sargenta, a jego przyjacielem został kolega ze studiów Gerald Finzi.
Wczesne kompozycje Fergusona takie jak "Octet" (1933) (napisany na tę samą obsadę co oktet Franza Schuberta), spotkały się ze znacznym uznaniem.
W czasie II wojny światowej, Ferguson pomagał Myrze Hess prowadzić podnoszącą na duchu serię koncertów w National Gallery w Londynie. Od 1948 do 1963 wykładał w Royal Academy of Music, do jego uczniów poza Myrą Hess, należeli Richard Rodney Bennett, Susan Bradshaw i Cornelius Cardew. W 1959 otrzymał doktorat honoris causa uniwersytetu w Belfaście.
Po napisaniu "The Dream of the Rood" Ferguson zrezygnował z komponowania na rzecz uprawiania muzykologii mówiąc, że w swych stosunkowo niewielu dziełach "powiedział" już wszystko co miał do powiedzenia. Jego "Keyboard Interpretation from the 14th to 19th Century" (1975) oraz antologie wczesnej muzyki klawiszowej francuskiej, włoskiej, niemieckiej i angielskiej (1966, 1968, 1970, 1971) cieszyły się powodzeniem zarówno wśród wykonawców profesjonalnych jak i amatorów.

</doc>
<doc id="1898334" url="https://pl.wikipedia.org/wiki?curid=1898334" title="Bocce na Igrzyskach Śródziemnomorskich 2009">
Bocce na Igrzyskach Śródziemnomorskich 2009

Bocce na Igrzyskach Śródziemnomorskich 2009 odbyła się w dniach 26 czerwca – 3 lipca na Stadio Flacco w Pescarze. W tabeli medalowej tryumfowali gospodarze igrzysk, którzy na 10 (wszystkich) złotych medali, zdobyli 6.

</doc>
<doc id="1898335" url="https://pl.wikipedia.org/wiki?curid=1898335" title="Wrohm">
Wrohm

Wrohm – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Kirchspielslandgemeinden Eider.

</doc>
<doc id="1898340" url="https://pl.wikipedia.org/wiki?curid=1898340" title="Diekhusen-Fahrstedt">
Diekhusen-Fahrstedt

Diekhusen-Fahrstedt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898341" url="https://pl.wikipedia.org/wiki?curid=1898341" title="Funkcja ζ">
Funkcja ζ



</doc>
<doc id="1898344" url="https://pl.wikipedia.org/wiki?curid=1898344" title="Szkoła historyczna">
Szkoła historyczna

Szkoła historyczna – paradygmat badawczy w ekonomii i ekonomii politycznej, w którym przyjmuje się następujące założenia:

</doc>
<doc id="1898346" url="https://pl.wikipedia.org/wiki?curid=1898346" title="Friedrichskoog">
Friedrichskoog

Friedrichskoog – miejscowość uzdrowiskowa i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898347" url="https://pl.wikipedia.org/wiki?curid=1898347" title="Idący człowiek I">
Idący człowiek I



</doc>
<doc id="1898349" url="https://pl.wikipedia.org/wiki?curid=1898349" title="Birgitta (księżniczka Szwecji)">
Birgitta (księżniczka Szwecji)



</doc>
<doc id="1898351" url="https://pl.wikipedia.org/wiki?curid=1898351" title="Anne Caroline Chausson">
Anne Caroline Chausson



</doc>
<doc id="1898352" url="https://pl.wikipedia.org/wiki?curid=1898352" title="Helse">
Helse

Helse – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898353" url="https://pl.wikipedia.org/wiki?curid=1898353" title="Powszechny Dzień Dziecka">
Powszechny Dzień Dziecka



</doc>
<doc id="1898358" url="https://pl.wikipedia.org/wiki?curid=1898358" title="Henri Brocard">
Henri Brocard

Pierre René Jean Baptiste Henri Brocard (ur. 12 maja 1845 – zm. 16 stycznia 1922) – francuski meteorolog i matematyk specjalizujący się w geometrii. Jego najbardziej znanym osiągnięciem jest odkrycie właściwości nazwanych jego imieniem punktów Brocarda, okręgu Brocarda i trójkąta Brocarda.
Współczesny matematyk Nathan Court nazwał Brocarda jednym z trzech założycieli nowoczesnej geometrii trójkąta (pozostali dwaj naukowcy to Émile Lemoine i Joseph Neuberg. Brocard byłtakże honorowym członkiem International Academy of Science, otrzymał Ordre des Palmes Académiques i został oficerem Legii Honorowej.
Większość życia spędził studiując meteorologię jako oficer francuskiej marynarki, ale nie osiągnął żadnych ważniejszych odkryć w tej dziedzinie.
Życiorys.
Wczesne lata.
Pierre René Jean Baptiste Henri Brocard urodził się 12 maja 1845, w Vignot (część Commercy), w Lotaryngii. Jego rodzicami byli Elizabeth Auguste Liouville i Jean Sebastien Brocard. Jako dziecko uczęszczał do Lycée (francuski odpowiednik liceum) w Marsylii, a następnie do Lycée w Strasburgu. Po skończeniu nauki w szkole średniej rozpoczął edukację w Akademii w Strasburgu, gdzie przygotowywał się do egzaminów wstępnych do prestiżowej École Polytechnique w Paryżu. W 1865 zdał egzaminy i dostał się do paryskiej szkoły.
École Polytechnique i wojsko.
Brocard uczęśzczał do École Polytechnique w latach 1865 - 1867.
Po skończeniu edukacji, jak to było w zwyczaju w jego czasach, został oficerem we francuskiej armii, zreorganizowanej w 1866. Pracował jako meteorolog i technik we Francuskiej Marynarce Wojennej. Przez krótki czas nauczał w Montpellier.
Kiedy Napoleon III wypowiedział wojnę Prusom Brocard był jednym z 120 000 żołnierzy pod dowództwem Patrice'a Mac-Mahona, którzy ruszyli pod Metz, by wspomóc armię francuską nad Renem. Gdy Francuzi zostali pokonani 31 sierpnia w Bitwie pod Sedanem Brocard został wzięty do niewoli wraz z 83 000 innych żołnierzy.
Dojrzałe lata.
Po uwolnieniu Brocard powrócił do wojska i kontynuował nauczanie. Publikował także artykuły w najsłynniejszym czasopiśmie matematycznym tamtych czasów "Nouvelles Correspondances Mathématiques" (zwanym także "Nouvelles annales mathématiques"). W 1873 roku dołączył do stowarzyszenia matematyków Société Mathématique de France. W 1875 został wprowadzony do Francuskiego Stowarzyszenia Rozwoju Nauki i do Francuskiego Stowarzyszenia Meteorologicznego. Niedługo potem został wysłany do północnej Afryki, gdzie służył jako technik przy francuskiej armii stacjonującej w Algierze. Podczas swojego pobytu Brocard ufundował Instytut Meteorologiczny w Algierze. Brocard odwiedził także okupowany przez Francuzów Oran.
Odkrycie punktów Brocarda.
Podczas spotkania Francuskiego Stowarzyszenia Rozwoju Nauki Brocard zaprezentował własnoręcznie napisany artykuł zatytułowany "Etudes d'un nouveau cercle du plan du triangle" - była to jego pierwsza praca o punktach Brocarda, trójkącie Brocarda i okręgu Brocarda.
Późne lata.
W 1884 Brocard wrócił do Francji. Przez jakiś czas pracował w Komisji Meteorologicznej w Montpellier, następnie przeniósł się do Genoble, a ostatecznie zamieszkał w Bar-le-Duc. W 1910 przeszedł na wojskową emeryturę mając stopień podpułkownika. Jego główne publikacje to "Notes de bibliographie des corbes géométriques" (1897, 1899, wydana w dwóch tomach) i "Courbes géométriques remarkables" (1920, pośmiertnie 1967, także dwutomowe) "Courbes géométriques remarkables" została napisana wspólnie z T. Lemoyne.
Brocard uczestniczył w międzynarodowych spotkaniach matematyków w Zurychu w 1897, Paryżu w 1900, Heidelbergu w 1904, Rzymie w 1908, Cambridge w 1912 iStrasburgu w 1920.
Brocard spędził ostatnie lata życia w Bar-le-Duc. Zaoferowano mu prezesostwo w stowarzyszeniu "Letters, Sciences, and Arts Society", którego był długotrwałym członkiem, ale odmówił przyjęcia tego stanowiska. Zmarł 16 stycznia 1922 podczas podróży do Kensington w Londynie.
Osiągnięcia.
Trójkąt Brocarda, Okrąg Brocarda i Punkty Brocarda.
Najbardziej znane odkrycia Brocarda to punkty Brocarda, okrąg Brocarda i trójkąt Brocarda. Pierwszy punkt Brocarda w euklidesowym trókącie to punkt, w którym trzy kąty utworzone przez wierzchołki i punkt Brocarda są równe. Okrąg trójkąta to okrąg o średnicy będącej odcinkiem pomiędzy symedianą a środkiem okręgu opisanego na trójkącie. Zawiera w sobie punkty Brocarda. Trójkąt Brocarda to trójkąt utworzony przez punkt będący na przecięciu dwóch prostych przechodzących przez wierzchołek trójkąta i punkt Brocarda. Kolejne dwa punkty tworzy się używając różnych kombinacji wierzchołków i punktów Brocarda. Trójkąt Brocarda jest wpisany w koło Brocarda.
Inne matematyczne osiągnięcia.
Brocard publikował różne prace o matematyce podczas swojego pobytu w Bar-le-Duc, ale żadna nie stała się tak znana jak "Etudes d'un nouveau cercle du plan du triangle". Jedna z jego prac jest znana jako skrót "DALG", wymieniony w artykule Gérarda Desargues’a. Prawdopodobny pełny tytuł to "Des Argues, Lyonnais, Géometre".
Meteorologia.
Brocard nie dokonał żadnych istotnych odkryć w meteorologii, ufundował za to Instytut Meteorologiczny w Algierze i przez pewien czas służył jako technik meteorolog we francuskiej armii. Opublikował także kilka prac na temat tej dziedziny nauki.

</doc>
<doc id="1898359" url="https://pl.wikipedia.org/wiki?curid=1898359" title="Kaiser-Wilhelm-Koog">
Kaiser-Wilhelm-Koog

Kaiser-Wilhelm-Koog – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898360" url="https://pl.wikipedia.org/wiki?curid=1898360" title="Głaz Leśników">
Głaz Leśników

Głaz Leśników – kamień pamiątkowy upamiętniający polskich leśników, znajdujący się przy Greiserówce (betonowej drodze łączącej Komorniki z Jeziorami), na terenie Wielkopolskiego Parku Narodowego. Uznany za pomnik przyrody nieożywionej decyzją z dnia 30 października 1965. Na obecnym miejscu ustawiono go w 1966 z okazji Tysiąclecia Państwa Polskiego. 
Charakterystyka.
Wysokość 4 metry, obwód 10,5 metra, szerokość 1,53 metra, waga ponad 20 ton. Wyryto na nim inskrypcję o treści: 
Głaz narzutowy pierwotnie znajdował się w oddziale leśnym numer 91 Af, na terenie Wielkopolskiego Parku Narodowego. Wykopano go z glinianki w pobliżu Osowej Góry za zgodą konserwatora przyrody we wrześniu 1966 i przewieziono w obecne miejsce, do oddziału numer 115. Przewozu dokonano w czynie społecznym przy udziale żołnierzy z poznańskiej Oficerskiej Szkoły Wojsk Pancernych i pracowników Poznańskiego Przedsiębiorstwa Budowy Dróg. Napis wyrył, także w czynie społecznym, rzemieślnik-budowlaniec Marian Kołakowski z Poznania. 
Przy głazie znajduje się węzeł jednych z najważniejszych szlaków turystycznych na terenie parku:
Od Głazu Leśników można dojść Greiserówką do pałacu Arthura Greisera w Jeziorach.

</doc>
<doc id="1898361" url="https://pl.wikipedia.org/wiki?curid=1898361" title="Tony Daniel">
Tony Daniel

Tony Daniel (1963-) - amerykański autor powieści science fiction. 
Twórczość.
Jego opowiadanie "Life on the Moon" było nominowana do Nagrody Hugo za najlepszą miniaturę literacką w 1996 roku.

</doc>
<doc id="1898362" url="https://pl.wikipedia.org/wiki?curid=1898362" title="Kronprinzenkoog">
Kronprinzenkoog

Kronprinzenkoog – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898364" url="https://pl.wikipedia.org/wiki?curid=1898364" title="Biathlon na Zimowych Igrzyskach Olimpijskich 2010 – sprint mężczyzn">
Biathlon na Zimowych Igrzyskach Olimpijskich 2010 – sprint mężczyzn

Biathlonowy sprint mężczyzn na Zimowych Igrzyskach Olimpijskich 2010 odbył się 14 lutego w Whistler Olympic Park. Była to pierwsza konkurencja biathlonowa, męska podczas tych igrzysk.
Faworyci.
Sprint jest najczęściej rozgrywaną konkurencją biathlonową. Przed zimowymi igrzyskami olimpijskimi w Vancouver, biathloniści sześciokrotnie rywalizowali w biegu sprinterskim, który zaliczany był do klasyfikacji generalnej Pucharu Świata 2009/2010. Pierwsze start 5 grudnia Östersund zakończył się triumfem Norwega Ole Einara Bjørndalena, który wyprzedził swojego rodaka Emila Hegle Svendsena oraz Tima Burke ze Stanów Zjednoczonych. Bjørndalen wygrał także zawody tydzień później 11 grudnia Hochfilzen, zaś pozostałe miejsca na podium wywalczyli reprezentanci Rosji Nikołaj Krugłow oraz Jewgienij Ustiugow. Trzeci raz zawodnicy rywalizowali w sprincie 19 grudnia w słoweńskiej Pokljuce. Najlepszy okazał się Iwan Czeriezow z Rosji. Drugie miejsce na podium zajął Austriak Dominik Landertinger, a trzecie Szwajcar Thomas Frei. Kolejny raz w sprincie biathloniści startowali dwukrotnie w Niemczech, odpowiednio w 9 stycznia Oberhofie oraz 13 stycznia Ruhpolding. Pierwszy raz zwyciężył Ustiugow, pokonując na mecie reprezentanta gospodarzy Michaela Greisa oraz Szweda Carla Johana Bergmana. W drugim starcie wygrał Svendsen przed Bjørndalenem oraz Greisem. Ostatni raz biathloniści do rywalizacji w sprincie przystąpili we Włoskiej Anterselvie. W ostatnim sprawdzianie przedolimpijskim triumfował Niemiec Arnd Peiffer. Drugie miejsce zajął Landertinger, zaś trzeci był rodak Peiffera, Christoph Stephan.
Obrońcą tytułu z poprzednich zimowych igrzysk olimpijskich był nie startujący już Niemiec Sven Fischer. Pozostałe medale wywalczyli reprezentanci Norwegii Halvard Hanevold oraz niepowołany na ZIO w Vancouver Frode Andresen. Aktualnym mistrzem świata był Ole Einar Bjørndalen, który w Pjongczangu okazał się lepszy od innych Norwegów Larsa Bergera oraz Halvarda Hanevolda.
Przebieg rywalizacji.
Bieg sprinterski mężczyzn na zimowych igrzyskach olimpijskich w Vancouver rozpoczął się 14 lutego o godzinie 20:15 czasu środkowoeuropejskiego. Do rywalizacji przystąpiło osiemdziesięciu ośmiu zawodników. Każdy sportowiec miał za zadanie przebiec trzy okrążenia po 3,3 km. Po pierwszym okrążeniu odbywało się strzelanie w pozycji leżącej zaś po drugim w pozycji stojącej. Zawodnicy startowali co trzydzieści sekund.
Pierwsze okrążenie.
Pierwszych dziesięciu zawodników po pierwszym strzelaniu:
Drugie okrążenie.
Pierwszych dziesięciu zawodników po pierwszym strzelaniu:

</doc>
<doc id="1898365" url="https://pl.wikipedia.org/wiki?curid=1898365" title="Marnerdeich">
Marnerdeich

Marnerdeich – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898369" url="https://pl.wikipedia.org/wiki?curid=1898369" title="Speak">
Speak



</doc>
<doc id="1898370" url="https://pl.wikipedia.org/wiki?curid=1898370" title="Neufelderkoog">
Neufelderkoog

Neufelderkoog – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898372" url="https://pl.wikipedia.org/wiki?curid=1898372" title="Jerzy Kotermak">
Jerzy Kotermak

Jerzy Drohobycz, ("Jerzy Kotermak Drusianus, Georgius Drohobicz, Юрій Дрогобич, Юрій Котермак, Георгій з Русі, Юрій зі Львова") ur. ok. 1450 w Drohobyczu, zm. 1494 w Krakowie – doktor medycyny, rektor Uniwersytetu Bolońskiego, profesor Akademii Krakowskiej.
Edukacja.
Pod koniec 1468 lub na początku 1469 rozpoczął naukę na Akademii Krakowskiej, gdzie otrzymał tytuł licencjata (1470) oraz tytuł magistra (1473). Studiował medycynę i sztuki wyzwolone na Uniwersytecie w Bolonii, gdzie został doktorem filozofii (ok. 1478) i medycyny (ok. 1482). W 1483 wydał książkę "Judicium prenosticon Magistri Georgii Drohobicz de Russia".
Pierwszy doktor medycyny z terenu współczesnej Ukrainy. Sprawował funkcję profesora oraz rektora na Uniwersytecie Bolońskim oraz profesora Akademii Krakowskiej. Autor pierwszego ukraińskiego dzieła drukowanego w języku łacińskim "Judicium prenosticon Magistri Georgii Drohobicz de Russia".
Przyjaciel Mikołaja Wódki z Kwidzyna i Łukasza Waczenrode. Jego biografię opublikował Jarosław Isajewycz w Kijowie w r. 1972.
Zmarł 4 lipca 1494 roku w Krakowie.

</doc>
<doc id="1898373" url="https://pl.wikipedia.org/wiki?curid=1898373" title="Odwzorowanie Gaussa-Krügera">
Odwzorowanie Gaussa-Krügera

Odwzorowanie Gaussa-Krügera – odwzorowanie kartograficzne pasów południkowych na pobocznicę walca stycznego do południka środkowego (osiowego) każdego odwzorowywanego pasa. Jest to wiernokątne, walcowe, poprzeczne odwzorowanie elipsoidy, w którym każdy pas odwzorowuje się oddzielnie. Odwzorowanie to zostało zaprojektowane przez Carla F. Gaussa i pierwszy raz zastosowane w latach 1820–1830 przy pracach związanych z triangulacją Hanowerską. W roku 1912 Johann Krüger pogłębił teorię odwzorowania i przystosował wzory do praktycznych prac obliczeniowych. 
Aby odwzorowanie było prawidłowe musi spełnić warunki: wiernokątności, prostoliniowości oraz izometryczności odwzorowania południka środkowego przy założeniu początku układu kartograficznego w punkcie przecięcia obrazu południka osiowego z obrazem równika. Po rozwinięciu walca na płaszczyznę:
W odwzorowaniu Gaussa-Krügera wiernie odwzorowuje się tylko południk styczności (osiowy). Oddalanie się od takiego południka powoduje wzrost zniekształceń.
Dla Polski w Układzie 2000 zastosowano cztery strefy odwzorowawcze – każda ze swoim południkiem styczności:
W oparciu o to odwzorowanie obowiązują w Polsce od 1 stycznia 2010 w ramach państwowego systemu odniesień przestrzennych dwa układy współrzędnych płaskich prostokątnych (geodezyjnych):

</doc>
<doc id="1898374" url="https://pl.wikipedia.org/wiki?curid=1898374" title="Ramhusen">
Ramhusen

Ramhusen – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898375" url="https://pl.wikipedia.org/wiki?curid=1898375" title="Gospodarka oparta na wiedzy (GOW)">
Gospodarka oparta na wiedzy (GOW)



</doc>
<doc id="1898376" url="https://pl.wikipedia.org/wiki?curid=1898376" title="Schmedeswurth">
Schmedeswurth

Schmedeswurth – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898377" url="https://pl.wikipedia.org/wiki?curid=1898377" title="Atari System V">
Atari System V



</doc>
<doc id="1898378" url="https://pl.wikipedia.org/wiki?curid=1898378" title="Trennewurth">
Trennewurth

Trennewurth – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898379" url="https://pl.wikipedia.org/wiki?curid=1898379" title="Księga rekordów">
Księga rekordów



</doc>
<doc id="1898382" url="https://pl.wikipedia.org/wiki?curid=1898382" title="Volsemenhusen">
Volsemenhusen

Volsemenhusen – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898383" url="https://pl.wikipedia.org/wiki?curid=1898383" title="Ignacy Żagiell">
Ignacy Żagiell

Ignacy Żagiell (ur. 1 lutego 1826 w Powirynie albo w Kierpszyszkach na Wileńszyźnie, zm. 21 czerwca 1891 w Warszawie) – polski podróżnik, przyrodnik, pisarz, z wykształcenia lekarz.
Absolwent medycyny Uniwersytetu Kijowskiego z 1850 r. W 1859 zatrudnił się jako lekarz w brytyjskiej administracji w Indiach. Od 1860 do 1861 r. przebywał w Egipcie razem z Michałem Tyszkiewiczem. Od 1864 pracował jako lekarz w Turcji. W latach 70. XIX w. mieszkał w Wilnie. Pochowany na Powązkach.
Autor kilku artykułów medycznych oraz dwóch książek wydanych w Wilnie: "Historja starożytnego Egiptu" (1880) roku i opublikowanej przezeń jako opis swojej odbytej podróży: "Podróż historyczna po Abissynii, Adel, Szoa, Nubii, u źródeł Nilu, z opisaniem jego wodospadów, oraz po krajach podrównikowych; do Mekki i Medyny, Syryi i Palestyny, Konstantynopolu i po Archipelagu" (wydana w Wilnie w 1884 roku, reprint wydany w 2012 przez Wydawnictwo "Bernardinum" w Pelplinie). "Podróż historyczna po Abissynii..." została przeanalizowana przez Stanisława Chojnackiego, wieloletniego pracownika Instytutu Nauk Etiopskich w Addis-Abebie (1965), który wykazał, że praca ta zawiera tak liczne błędy rzeczowe, w tym opisanie spotkania z władcą Etiopii Sahle-Sllasi, który w istocie nie żył już wówczas od dawna, iż rzekomą podróż należy uznać za oszustwo. Wacław Słabczyński zwraca uwagę m.in. na fakt, że rzeczywiste odległości między poszczególnymi obiektami fizjograficznymi w terenie są wielokrotnie większe od podanych w "Podróży..." i według relacji Żagiella jego wyprawa musiałaby pokonywać w trudnym, nieznanym terenie nawet po kilkaset kilometrów dziennie! Podobną analizę, prowadzącą do analogicznego wniosku o tym, że podróż do Mekki i Medyny, a zwłaszcza po Abisynii i Sudanie, nie miała miejsca, przeprowadził Będkowski.
Będkowski powątpiewa także w prawdziwość tytułu książęcego, którym posługiwał się Żagiell oraz faktu obrony doktoratu w Paryżu. Z Egiptem, jak świadczą listy rosyjskiego konsula w Egipcie Iwana M. Leksy (1834-1883) do jego zwierzchnika Nikołaja P. Ignatieva, kontakty Ignacego Żagiella trwały co najmniej do 1879 roku. Leks miał o Żagiellu nie najlepsze zdanie.

</doc>
<doc id="1898386" url="https://pl.wikipedia.org/wiki?curid=1898386" title="Microsoft Expression">
Microsoft Expression



</doc>
<doc id="1898388" url="https://pl.wikipedia.org/wiki?curid=1898388" title="Marek Panas">
Marek Panas

Marek Andrzej Panas (ur. 7 listopada 1951 w Elblągu) – polski piłkarz ręczny, olimpijczyk, trener, były reprezentant Polski, grający na pozycji lewego rozgrywającego.
Wychowanek elbląskiego MKS Truso, następnie zawodnik Wybrzeża Gdańsk (1973-1982) i niemieckiego THW Kiel (1982-1989,od 1987 także jako grający trener). Dla klubu z Bundesligi rozegrał 134 spotkania, zdobywając 419 bramek.
143-krotny reprezentant kraju (1973-1986), wieloletni kapitan drużyny narodowej. Uczestnik Igrzysk Olimpijskich w Moskwie 1980 (7. miejsce) oraz trzech finałów Mistrzostw Świata w Piłce Ręcznej (NRD '74 - 4.m., RFN '82 - 3.m, Szwajcaria '86 - 14.m.). Na mistrzostwach zagrał łącznie w 19 meczach, strzelając 39 bramek.
Obecnie prowadzi gospodarstwo agroturystyczne w miejscowości Szteklin (gmina Lubichowo).

</doc>
<doc id="1898389" url="https://pl.wikipedia.org/wiki?curid=1898389" title="Allsvenskan (1962)">
Allsvenskan (1962)

Allsvenskan (1962) była 38. sezonem Allsvenskan – najwyższej klasy rozgrywkowej w Szwecji. Tytułu nie obroniła drużyna IF Elfsborg. Nowym mistrzem Szwecji został zespół IFK Norrköping. Tytuł króla strzelców zdobył Leif Skiöld, który w barwach Djurgårdens IF strzelił 21 goli.

</doc>
<doc id="1898391" url="https://pl.wikipedia.org/wiki?curid=1898391" title="Cerkiew św. Michała Archanioła w Przysłupie">
Cerkiew św. Michała Archanioła w Przysłupie

Cerkiew św. Michała Archanioła w Przysłupie – greckokatolicka cerkiew w Przysłupie.
Historia.
Drewniana cerkiew w Przysłupie została ukończona 3 lipca 1756. Pracowali przy niej miejscowi mistrzowie Jan i Danyił. Pierwotnie znajdowała się nad potokiem spływającym po południowym stoku Magury Małastowskiej. Ponieważ jednak co roku potok ten wzbierał i zalewał budynek, mieszkańcy Przysłupa przenieśli cerkiew na zbocze góry, w miejsce, gdzie pozostawała poza zasięgiem wody. W 1880 obiekt został gruntownie przebudowany. Poszerzono wówczas przedsionek cerkwi, czyniąc go równym szerokości nawy. Zmieniono również konstrukcję wieży i dachu. Do wnętrza świątyni wstawiono nowy ikonostas, przeniesiony z Kunkowej lub w Leszczynach; znajdującą się w nim ikonę patrona świątyni, św. Łukasza przerobiono na wizerunek archanioła Michała. W 1929 wykonano natomiast nową polichromię wnętrza.
Po Akcji „Wisła” budynek został zaadaptowany na kościół rzymskokatolicki, od 1956 był sporadycznie udostępniany katolikom obrządku bizantyjsko-ukraińskiego.
Z powodu rozmieszczenia budynku na stromym stoku cerkiew w latach 80. XX wieku była już w bardzo złym stanie technicznym. Została jednak wyremontowana i od tego czasu jest użytkowana wyłącznie przez parafię greckokatolicką.
Architektura.
Cerkiew jest drewniana, jednonawowa, z nawą i przedsionkiem równej szerokości i wysokości przy znacznie niższym prezbiterium. Całość pokrywa dach kalenicowy kryty blachą. Ponad przedsionkiem wznosi się prostokątna wieża zwieńczona hełmem. Podobne konstrukcje rozmieszczono ponad prezbiterium i w centrum nawy. Okna świątyni są prostokątne.
We wnętrzu zachował się osiemnastowieczny trzyrzędowy ikonostas oraz polichromia powstała po 1929, w tym przedstawienie Trójcy Świętej i wizerunek patrona cerkwi na jej stropie. W bocznym ołtarzu znajduje się ikona św. Mikołaja.

</doc>
<doc id="1898397" url="https://pl.wikipedia.org/wiki?curid=1898397" title="Microsoft Expression Studio">
Microsoft Expression Studio

Microsoft Expression Studio (MES) – komplet narzędzi do projektowania i tworzenia stron internetowych oraz zawierających multimedia aplikacji okienkowych.
Przegląd.
Microsoft przedstawił Expression Studio 16 września 2005 roku na organizowanej przez siebie konferencji o nazwie Professional Developers Conference w Los Angeles. Proces produkcji rozpoczął się zaś 30 kwietnia 2007 roku.
Microsoft Expression Studio 2 opublikowano 1 maja 2008 roku. Wprowadzona wersja zawierała nowy interfejs graficzny – zupełnie odmienny w stosunku do poprzedniej monochromatycznej wersji (tym samym wszystkie programy pakietu MES zaktualizowano do wersji drugiej). Dodatkowo w skład pakietu weszło również Visual Studio w edycji standardowej.
Microsoft Expression Studio 3 zostało wydane 22 lipca 2009 roku (tym samym wszystkie programy pakietu MES zaktualizowano do wersji trzeciej). Wydanie to przyniosło wiele innowacji wraz z wprowadzeniem chociażby Silverlight 3. Expression Media przestało być częścią pakietu MES, podczas gdy reszta programów została poprawiona i znacząco rozwinięta.
7 czerwca 2010 roku wydano wersję 4 Microsoft Expression Studio. Stanowi ona darmową aktualizację dla licencjonowanych użytkowników Microsoft Expression Studio 3.
Pakiet Microsoft Expression Studio.
W skład pakietu MES wchodzą:
Dawniej dołączono również:
Cztery narzędzia Microsoft Expression Studio.
Microsoft Expression Blend.
Microsoft Expression Blend (MEB) stanowi środowisko umożliwiające tworzenie oraz modyfikację interfejsu tworzonej aplikacji. Wykorzystuje ono możliwości grafiki wektorowej, umożliwia prezentację oraz obróbkę obiektów tekstowych, obrazkowych, obiektów video oraz audio. Poza użyciem i reedycją obiektów już istniejących MEB umożliwia tworzenie własnych obiektów 2D, 3D i wykorzystanie ich przy tworzeniu unikatowych animacji.
Jedynymi wymogami aplikacji są: posiadanie zainstalowanego systemu Windows XP (lub nowszego) z Service Pack 2.0 oraz platformą .NET Framework 3.0.
Microsoft Expression Media Encoder.
Microsoft Expression Media Encoder jest aplikacją umożliwiającą kodowanie i publikowania różnego rodzaju multimediów. Co do zalet omawianego środowiska to jesteśmy w stanie wymienić m.in. przejrzysty interfejs, obsługę wielu popularnych formatów plików, możliwość publikowania wprost z aplikacji oraz współpracę z technologią Silverlight.
Aplikacja Expression Media Encoder jest skierowana zarówno do początkujących, jak i zaawansowanych użytkowników. W połączeniu z technologią Silverlight jest narzędziem uzupełniającym pakiet Microsoft Expression Studio.
Microsoft Expression Web.
Microsoft Expression Web jest programem służącym do tworzenia stron internetowych. Wiele elementów ideowo jest zaczerpniętych z narzędzi takich jak Microsoft Office SharePoint Designer 2007 czy Microsoft Office 2007. Środowisko standardowo tworzy zestaw okien, z których centralne reprezentuje tworzona aplikacja. Podgląd i jej edycja jest możliwa w trzech trybach: pierwszy na zasadzie WYSIWYG, drugi to podgląd HTML, a trzeci to sekwencja mieszana. Program jest przeznaczony dla początkujących amatorów, którzy natkną się na przyjazny dla siebie interfejs, jak i dla zaawansowanych webmasterów umożliwiając im korzystanie z różnorodnych narzędzi.
SuperPreview.
Aplikacja pozwala pracować bezpośrednio z przeglądarką internetową. Zawiera w sobie silnik Internet Explorer w wersji od 6 do 9 dopuszczający pracę z różnymi wersjami przeglądarki IE lub Firefoxem. SuperPreview umożliwia wizualizację tworzonej aplikacji w postaci graficznej, a także za pomocą drzewa DOM elementów zawartych na stronie internetowej wraz z ich atrybutami takimi jak położenie, wymiary lub ID. Dzięki programowi można porównać efekt wizualny tworzonej strony internetowej między różnymi przeglądarkami.
Microsoft Expression Design.
Microsoft Expression Design jest to narzędzie do tworzenia grafiki komputerowej. Dzięki niemu można wykonać efektowne obrazy 2D oraz 3D wykorzystując przy tym grafikę rastrową, wektorową, które wraz z wykorzystaniem platformy .NET pozwalają osiągnąć pożądane efekty. W ramach aplikacji dostępnych jest wiele narzędzi, takich jak kształty (elipsy, linie, wielokąty), narzędzia do transformacji warstw, narzędzia do wycinania, narzędzia tekstowe oraz wiele innych. Dodatkowo program umożliwia korzystanie z zaawansowanych funkcji. Przykładowo są to: rozmycie Gaussowskie, smużenie, mozaika, znak wodny lub poświata.
Ograniczenia.
Expression Web, aż do wersji drugiej było jedyną aplikacją Expression Studio opartą na zasadach Microsoft Office. Wraz z wejściem wersji trzeciej Expression Web zostało przepisane z użyciem Windows Presentation Fundation, zgodnie z resztą aplikacji Expresion Suite. Powstał tym samym nowo zarządzany kod programu. Ostatecznie aplikacja została dodana do Expression Studio, równoprawnie z resztą aplikacji wchodzących w skład pakietu. Jako rezultat kompletnej refaktoryzacji Expression Web dodano kilka nowych właściwości takich jak: elastycznie dostosowywany do potrzeb toolbar oraz menu, diagram standardowych kolorów systemu Windows, walidator pisowni, przerzucanie obiektów pomiędzy stronami na zasadzie drag-and-drop oraz funkcja eksportowania plików z menu. Porównywanie stron na zasadzie datowania czasem zostało usunięte w tej wersji. Wersja 3 wprowadziła narzędzie Expression Web SuperPreview do porównywania i renderowania stron webowych w różnych przeglądarkach. Dodatkowo można było dostrzec brak wsparcia dla relatywnej komunikacji z Web Serwisem za pomocą linków (dla jasności linki takie zaczynały się od „\” np. „\serwis.wsdl”). Funkcjonalność ta została dodana do Expression Studio Service Pack 1.
Wersja Expression Encoder Pro 4, dostępna jako część Expression Studio w programach takich jak DreamSpark, BizSpark, WebsiteSpark nie wspierała standardów oraz kodowania formatu MP4 (H.264 video oraz AAC audio), TS, M2TS, AVCHD, MPEG-2, oraz AC-3 (chociaż po instalacji sterowników DirectShow w wersji 3 reedycja do danych standardów była możliwa za darmo). W wersji Pro Expression Encoder dane braki zostały uzupełnione.
W ramach wydania Expression Studio 4 wydano trzy pakiety programowe:

</doc>
<doc id="1898398" url="https://pl.wikipedia.org/wiki?curid=1898398" title="Administracja morska">
Administracja morska

Administracja morska - całokształt działań władzy państwa nadbrzeżnego związanych z jurysdykcją nad wodami morskimi, żeglugą, rybołówstwem, oraz portami i wybrzeżem. "Administracją morską" nazywamy też realizujące wyżej wymienione zadania urzędy i inne organy władzy państwa. "Administracja morska" i jej systemy nie są jednolite we wszystkich państwach.
Administracja morska w RP.
W Polsce naczelnym organem "administracji morskiej" jest minister właściwy do spraw gospodarki morskiej, któremu podlegają sprawy żeglugi morskiej i śródlądowej. Terenowymi organami są dyrektorzy urzędów morskich, którym z kolei podlegają kapitanaty i bosmanaty portów. Sprawy te reguluje ustawa z 21 marca 1991 r. o obszarach morskich Rzeczypospolitej Polskiej i administracji morskiej ().
Z historycznego punktu widzenia pierwszym organem sprawującym funkcję Urzędu morskiego była Komisja Morska powołana w 1568 roku przez króla Zygmunta II Augusta. W okresie II RP funkcję tę pełnił Urząd Marynarki Handlowej powołany w 1920 r., w Wejherowie a od 1927 r. w Gdyni.

</doc>
<doc id="1898400" url="https://pl.wikipedia.org/wiki?curid=1898400" title="Neufeld (Niemcy)">
Neufeld (Niemcy)

Neufeld – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Marne-Nordsee.

</doc>
<doc id="1898401" url="https://pl.wikipedia.org/wiki?curid=1898401" title="Allsvenskan (1963)">
Allsvenskan (1963)

Allsvenskan (1963) była 39. sezonem Allsvenskan – najwyższej klasy rozgrywkowej w Szwecji. Sezon rozpoczął się 15 kwietnia, a zakończył się 20 października. Tytuł obroniła drużyna IFK Norrköping. Tytuł króla strzelców zdobyli Lars Heinemann (Degerfors IF) oraz Bo Larsson (Malmö FF), którzy strzelili po 17 goli.

</doc>
<doc id="1898406" url="https://pl.wikipedia.org/wiki?curid=1898406" title="Neufeld">
Neufeld



</doc>
<doc id="1898409" url="https://pl.wikipedia.org/wiki?curid=1898409" title="Allsvenskan (1964)">
Allsvenskan (1964)

Allsvenskan (1964) była 40. sezonem Allsvenskan – najwyższej klasy rozgrywkowej w Szwecji. Sezon rozpoczął się 12 kwietnia, a zakończył się 25 października. Tytułu nie obroniła drużyna IFK Norrköping. Nowym mistrzem Szwecji został zespół Djurgårdens IF. Tytuł króla strzelców zdobyli Krister Granbom, który w barwach Helsingborgs IF strzelił 22 gole.

</doc>
<doc id="1898410" url="https://pl.wikipedia.org/wiki?curid=1898410" title="Amatore Sciesa">
Amatore Sciesa

Amatore Sciesa (ur. 12 lutego 1814 w Mediolanie, zm. 2 sierpnia 1851 tamże) – lombardzki patriota, uczestnik opozycji antyaustriackiej w okresie włoskich wojen o niepodległość.
Z zawodu był tapicerem. Po klęsce pod Novarą i zakończeniu pierwszej włoskiej wojny niepodległościowej w 1849 rozpoczął konspiracyjną działalność antyaustriacką. Związał się z tajnymi stowarzyszeniami, ponownie organizującymi się w Lombardii po austriackiej restauracji w północnych Włoszech. W 1850 został członkiem dopiero co utworzonego w Mediolanie tajnego Komitetu znad Olony (wł. "Comitato dell’Olona"). Zajmował się w nim kolportażem i rozpowszechnianiem odezw i manifestów antyaustriackich – mimo ostrzeżeń zawartych w odezwie Josepha Radetzkiego z 2 lutego 1851 przewidującej karę śmierci za taką działalność. Aresztowany w nocy z 30 na 31 lipca 1851 i osądzony w doraźnym procesie na karę śmierci, został rozstrzelany dwa dni później.
Żandarm prowadzący Sciesę na rozstrzelanie miał mu obiecywać ułaskawienie w zamian za wydanie towarzyszy konspiracji. Według tradycji ten miał mu jedynie odpowiedzieć słowami: „Tiremm innanz!” (w dialekcie lombardzkim: „Idźmy dalej!”).

</doc>
<doc id="1898412" url="https://pl.wikipedia.org/wiki?curid=1898412" title="Spatula clypeata">
Spatula clypeata



</doc>
<doc id="1898413" url="https://pl.wikipedia.org/wiki?curid=1898413" title="Siergiej Sosnowski">
Siergiej Sosnowski



</doc>
<doc id="1898414" url="https://pl.wikipedia.org/wiki?curid=1898414" title="FK Karvan Yevlax">
FK Karvan Yevlax



</doc>
<doc id="1898415" url="https://pl.wikipedia.org/wiki?curid=1898415" title="5 Batalion Sissi">
5 Batalion Sissi

5 Batalion Sissi (fi. Sissipataljoona 5) – fiński ochotniczy oddział wojskowy złożony głównie z Ingrian i Karelów podczas wojny zimowej 1939-1940.
Podczas tzw. wojny zimowej Finlandii z ZSRR po stronie fińskiej były tworzone oddziały lekkiej piechoty, zwane Sissi, przeznaczone do działań partyzanckich, rozpoznawczych i dywersyjnych. Jednym z nich był 5 Batalion Sissi, sformowany pod koniec grudnia 1939 r. w Kemi w północnej Finlandii. Liczył 367 żołnierzy, podzielonych na trzy kompanie strzeleckie, pododdział łączności, specjalny pododdział szkoleniowy i pododdział zapasowy. Na jego czele stanął mjr Viljo Hämäläinen. W skład batalionu weszli ochotnicy z fińskiej i sowieckiej części Ingrii i Karelii. Ochotnicy pochodzący z Finlandii byli w większości członkami Fińskiej Gwardii Cywilnej. Później pojawiła się też pewna liczba Estończyków. Kadrę oficerską i podoficerską stanowili natomiast Finowie z rezerwy armii fińskiej. Batalion został sformowany na bazie 91-osobowego ochotniczego oddziału mjr. V. Hämäläinena, nazwanego Oddziałem "H". Na początku stycznia 1940 r. liczebność batalionu osiągnęła ok. 600 ludzi. 70 spośród nich, którzy byli za starzy do służby wojskowej, weszli w skład pododdziału zapasowego, który był przeznaczony do zadań na tyłach frontu. Połowa stanu liczebnego batalionu nie miała przeszkolenia wojskowego. Część żołnierzy nie miała mundurów. Uzbrojeniem były karabiny ręczne produkcji szwedzkiej Mauser M/96, ale przed skierowaniem na front zmieniono je na karabiny Mosina M/91. Ponadto żołnierzy wyposażono w pistolety maszynowe Suomi M/31 i lekkie karabiny maszynowe Lahti-Saloranta M/26. 6 lutego batalion został przeniesiony na linię frontu w rejon Kuhmo. Podporządkowano go 9 Dywizji Piechoty. Składał się wówczas z dowództwa, pododdziału saperów, pododdziału łączności, trzech kompanii strzeleckich i kolumny transportowej. Batalion walczył pod Kuhmo do końca wojny, po czym został rozformowany.

</doc>
<doc id="1898417" url="https://pl.wikipedia.org/wiki?curid=1898417" title="Grease (musical)">
Grease (musical)

Grease – musical z 1972 roku autorstwa Jima Jacobsa oraz Warrena Caseya. Na podstawie tego musicalu powstał w 1978 roku głośny film w reżyserii Randala Kleisera o tym samym tytule. 
Grease w Polsce.
Teatr Muzyczny ROMA w Warszawie.
Główne role
Młodzież Rydell High School
Teatr Muzyczny im. Danuty Baduszkowej w Gdyni.
Obsada.
Tomasz Fogiel, Rafał Ostrowski, Marek Richter, Zbigniew Sikora, Bernard Szyc, Andrzej Śledź

</doc>
<doc id="1898418" url="https://pl.wikipedia.org/wiki?curid=1898418" title="Windows Server">
Windows Server

Windows Server – nazwa grupy systemów operacyjnych firmy Microsoft przeznaczonych dla serwerów.
Do grupy tej należą:

</doc>
<doc id="1898421" url="https://pl.wikipedia.org/wiki?curid=1898421" title="Train Simulator">
Train Simulator



</doc>
<doc id="1898428" url="https://pl.wikipedia.org/wiki?curid=1898428" title="HALO Combat Evolved">
HALO Combat Evolved



</doc>
<doc id="1898433" url="https://pl.wikipedia.org/wiki?curid=1898433" title="Fabrizio Güttinger">
Fabrizio Güttinger

Fabrizio Güttinger (ur. 15 lutego 1983 w Arlesheim) – szwajcarski wioślarz.

</doc>
<doc id="1898434" url="https://pl.wikipedia.org/wiki?curid=1898434" title="Zmarli w lutym 2009">
Zmarli w lutym 2009



</doc>
<doc id="1898436" url="https://pl.wikipedia.org/wiki?curid=1898436" title="Micheil Edżoszwili">
Micheil Edżoszwili

Micheil Edżoszwili (gruz. მიხეილ ეჯოშვილი; ur. 27 lutego 1990 w Tbilisi) – gruziński wioślarz.

</doc>
<doc id="1898443" url="https://pl.wikipedia.org/wiki?curid=1898443" title="Zmarli w marcu 2009">
Zmarli w marcu 2009



</doc>
<doc id="1898444" url="https://pl.wikipedia.org/wiki?curid=1898444" title="Cerkiew Opieki Matki Bożej w Zdyni">
Cerkiew Opieki Matki Bożej w Zdyni

Cerkiew pod wezwaniem Opieki Matki Bożej – dawna cerkiew greckokatolicka w Zdyni, zbudowana w 1795.
Od 2009 prawosławna cerkiew parafialna. Należy do dekanatu Gorlice diecezji przemysko-gorlickiej Polskiego Autokefalicznego Kościoła Prawosławnego.
Świątynia znajduje się na szlaku architektury drewnianej województwa małopolskiego.
Historia.
Pierwsza cerkiew w Zdyni powstała w pierwszej połowie XVI w. Obecny budynek jest jednak znacznie młodszy – pochodzi z 1795. Funkcję świątyni greckokatolickiej pełniła do akcji „Wisła”. W 1947 cerkiew przeszła na własność Skarbu Państwa. Po 1947 obiekt był współużytkowany przez parafię prawosławną i rzymskokatolicką. W 2009 cerkiew stała się wyłączną własnością Kościoła Prawosławnego.
Architektura.
Cerkiew w Zdyni jest wzniesiona z drewna, jednonawowa, trójdzielna. Ponad przedsionkiem wznosi się wieża o pochyłych ścianach zbudowana na planie prostokąta, zwieńczona hełmem z pozorną latarnią zwieńczoną krzyżem łacińskim. Podobne, bardziej rozbudowane konstrukcje znajdują się ponad nawą i węższym oraz niższym od niej prezbiterium. We wnętrzu barokowy, osiemnastowieczny ikonostas, którego czteroletni remont zakończył się w 2007, ściany pokryte polichromią. Całość jest otoczona kamiennym murkiem z bramą-dzwonnicą.
Cerkiew wpisano do rejestru zabytków 10 czerwca 1989 pod nr A-597.

</doc>
<doc id="1898446" url="https://pl.wikipedia.org/wiki?curid=1898446" title="Arkebek">
Arkebek

Arkebek – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898447" url="https://pl.wikipedia.org/wiki?curid=1898447" title="Janez Zupan">
Janez Zupan

Janez Zupan (ur. 4 sierpnia 1989 w Lublanie) – słoweński wioślarz.

</doc>
<doc id="1898448" url="https://pl.wikipedia.org/wiki?curid=1898448" title="Microsoft Streets and Trips">
Microsoft Streets and Trips

Microsoft Streets &amp; Trips - program-mapa opracowany i dystrybuowany przez Microsoft. Funkcjonował jako produkt grupy Microsoft MapPoint (który również zakończono, a ostatnia wersja to 2013) przeznaczony dla przeciętnego konsumenta do różnych zadań związanych np. z planowaniem trasy. Zawiera mapy Ameryki Północnej, w tym Stanów Zjednoczonych, Kanady i Meksyku. Ostatnia stabilna wersja to 2013 wydana w 2012 roku.
Europejska wersja była sprzedawana jako Microsoft AutoRoute i obejmuje całą Europę, w tym europejską część Rosji, Armenię, Azerbejdżan, Gruzję, Cypr i całą Turcję. Ostatnia stabilna wersja to Microsoft AutoRoute 2011. Zakończono rozwijanie Microsoft Streets &amp; Trips, jak i Microsoft AutoRoute w 2013 roku. Ten program został już zakończony 31 grudnia 2014 roku.

</doc>
<doc id="1898450" url="https://pl.wikipedia.org/wiki?curid=1898450" title="Bargenstedt">
Bargenstedt

Bargenstedt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898452" url="https://pl.wikipedia.org/wiki?curid=1898452" title="Jakub Houška">
Jakub Houška

Jakub Houška (ur. 21 września 1987 w Pradze) – czeski wioślarz.

</doc>
<doc id="1898453" url="https://pl.wikipedia.org/wiki?curid=1898453" title="Zmarli w kwietniu 2009">
Zmarli w kwietniu 2009



</doc>
<doc id="1898454" url="https://pl.wikipedia.org/wiki?curid=1898454" title="Victoria Stadium">
Victoria Stadium

Victoria Stadium – stadion sportowy, znajdujący się w Gibraltarze, terytorium zamorskim Wielkiej Brytanii, przy "Winston Churchill Avenue", tuż obok pasa startowego miejscowego lotniska. Stadion mieści 5 tysięcy widzów i odbywać się na nim mogą zarówno mecze piłki nożnej, jak zawody lekkoatletyczne i w innych dyscyplinach sportu.
Charakterystyka.
Stadion usytuowany jest wzdłuż osi południowo-południowy wschód – północno-północny zachód, a tylko część jego trybun, położona po zachodniej stronie, przesłonięta jest dachem. Murawa stadionu wykonana jest ze sztucznej trawy.
Właścicielem stadionu jest rząd Gibraltaru, a korzysta z niego m.in. reprezentacja Gibraltaru w piłce nożnej. W pobliżu stadionu znajdują się obiekty sportowe także innych dyscyplin sportu, m.in. takich jak tenis, pływanie, hokej na lodzie.
Przed II wojną światową na terytorium Gibraltaru znajdowały się tereny sportowe, udostępnione przez władze wojskowe około 1902 roku również cywilnym mieszkańcom. Usytuowane one były one w bezpośrednim sąsiedztwie linii granicznej z Hiszpanią w miejscu gdzie podczas II wojny światowej wybudowane zostało lotnisko. Po wojnie Stadion Wiktorii (nazwanego tak na cześć Wiktorii Mackintosh, żony miejscowego fundatora Johna Mackintosha) otwarto w czerwcu 1949 tuż obok pasa startowego. Stadion ten (wraz z obiektami do krykieta, hokeja i lekkiej atletyki) istniał do końca lat 60. XX wieku, kiedy z powodu braku dostatecznych środków na utrzymanie kompleksu sportowego przestał nadawać się do użytku. W roku 1970 wybudowano nowy Victoria Stadium, a do użytku oddano go w 1971. Trzy lata później zainstalowano na nim sztuczne oświetlenie, a w 1976 kompleks sportowy uzupełniono o obiekty do uprawiania sportów halowych; sztuczną nawierzchnię położono na stadionie po raz pierwszy w roku 1990.

</doc>
<doc id="1898459" url="https://pl.wikipedia.org/wiki?curid=1898459" title="Zmarli w maju 2009">
Zmarli w maju 2009



</doc>
<doc id="1898461" url="https://pl.wikipedia.org/wiki?curid=1898461" title="Barlt">
Barlt

Barlt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen. Dzielnice gminy to: Barlt, Barlteralten- i neuendeich, Barlterkleve, Barlterfelde, Himmelreich.

</doc>
<doc id="1898462" url="https://pl.wikipedia.org/wiki?curid=1898462" title="Zmarli w czerwcu 2009">
Zmarli w czerwcu 2009



</doc>
<doc id="1898465" url="https://pl.wikipedia.org/wiki?curid=1898465" title="Bunsoh">
Bunsoh

Bunsoh – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898466" url="https://pl.wikipedia.org/wiki?curid=1898466" title="Zmarli w lipcu 2009">
Zmarli w lipcu 2009



</doc>
<doc id="1898470" url="https://pl.wikipedia.org/wiki?curid=1898470" title="Zmarli w sierpniu 2009">
Zmarli w sierpniu 2009



</doc>
<doc id="1898471" url="https://pl.wikipedia.org/wiki?curid=1898471" title="Busenwurth">
Busenwurth

Busenwurth – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen. Dzielnice gminy to: Busenwurth, Wolfenbüttel, Busenwurtherdeich.

</doc>
<doc id="1898472" url="https://pl.wikipedia.org/wiki?curid=1898472" title="Zmarli we wrześniu 2009">
Zmarli we wrześniu 2009



</doc>
<doc id="1898473" url="https://pl.wikipedia.org/wiki?curid=1898473" title="Parafia Matki Bożej Miłosierdzia w Oleśnicy">
Parafia Matki Bożej Miłosierdzia w Oleśnicy



</doc>
<doc id="1898474" url="https://pl.wikipedia.org/wiki?curid=1898474" title="Zmarli w październiku 2009">
Zmarli w październiku 2009



</doc>
<doc id="1898475" url="https://pl.wikipedia.org/wiki?curid=1898475" title="Elpersbüttel">
Elpersbüttel

Elpersbüttel – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen. Dzielnice gminy to: Elpersbüttel, Elpersbüttelerdonn, Elpersbüttelerdeich, Eesch, Eescherdeich, Lütjenbüttel.

</doc>
<doc id="1898476" url="https://pl.wikipedia.org/wiki?curid=1898476" title="Zmarli w listopadzie 2009">
Zmarli w listopadzie 2009



</doc>
<doc id="1898477" url="https://pl.wikipedia.org/wiki?curid=1898477" title="Elpersbuettel">
Elpersbuettel



</doc>
<doc id="1898479" url="https://pl.wikipedia.org/wiki?curid=1898479" title="Polityka jednych Chin">
Polityka jednych Chin

Polityka jednych Chin – zasada obowiązująca w chińskiej polityce, zakładająca istnienie tylko jednego państwa chińskiego, składającego się z Chin kontynentalnych, Hongkongu, Makau i Tajwanu.
Stosowana przez Chińską Republikę Ludową (ChRL) i Republikę Chińską (RCh) od początku ich powstania, była i jest odmiennie interpretowana przez obie strony. Podczas gdy ChRL uważa się za jedynego przedstawiciela narodu i państwa chińskiego, RCh twierdzi, że to ona reprezentuje „jedne Chiny”. Polityka ta, przy zachowaniu odrębnej interpretacji, została oficjalnie potwierdzona przez obie strony tzw. konsensusem z 1992 roku.
W stosunkach międzynarodowych polityka jednych Chin wyklucza jednoczesne uznawanie dwóch państw chińskich. W praktyce, po przeniesieniu uznania z jednego państwa na drugie, to pierwsze zrywa stosunki dyplomatyczne z państwem uznającym.
Historia.
1949–2000.
W 1911 zniesiono cesarstwo w Chinach i proklamowano powstanie Republiki Chińskiej. W październiku 1949, po wielu latach wojny domowej, władzę w Chinach zdobyli ostatecznie komuniści z Mao Zedongiem na czele, ogłaszając powstanie ChRL. Rządząca wcześniej i walcząca z komunistami Partia Narodowa (Kuomintang) na czele z Czang Kaj-szekiem nie uznała komunistycznych władz i, zmuszona opuścić kontynent, uciekła na Tajwan, gdzie nadal uznawała się za przedstawiciela Republiki Chińskiej. Oba państwa nie uznawały wzajemnie swych praw i dążyły do zjednoczenia dwóch terytoriów, początkowo przy użyciu siły.
Powstała w ten sposób sytuacja wymusiła na uczestnikach polityki międzynarodowej zajęcie określonego stanowiska. Do 1949 społeczność międzynarodowa za legalnych przedstawicieli Chin uznawała rząd Republiki Chińskiej, złożony z członków Kuomintangu. Rząd ten w 1945 został również przedstawicielem Chin w ONZ, którym pozostał także po 1949 dzięki poparciu udzielanemu mu przez Stany Zjednoczone. Po proklamowaniu powstania ChRL, nowe władze jako pierwsze uznały państwa bloku komunistycznego. W latach późniejszych, wraz ze wzrostem znaczenia politycznego i gospodarczego ChRL, państwo to zyskiwało coraz szersze uznanie na scenie międzynarodowej. Republika Chińska, uważająca się za jedynego reprezentanta Chin, w odpowiedzi na uznawanie ChRL przez kolejne państwa i organizacje międzynarodowe, zrywała od razu swoje stosunki dyplomatyczne z nimi, popadając przez to w coraz większą izolację polityczną. Również ChRL, nawiązując stosunki dyplomatyczne z nowymi państwami, żądała od nich wycofywania ich uznania dla Republiki Chińskiej.
Przełomowym momentem w stosunkach obu państw chińskich ze społecznością międzynarodową były lata 70. XX w. W 1971 ChRL zajęła miejsce zajmowane dotąd przez RCh w ONZ. 25 października 1971 Zgromadzenie Ogólne ONZ przyjęło rezolucję nr 2758 o „nadaniu legalnych praw Chińskiej Republiki Ludowej w ONZ”, w której uznawało „przedstawicieli ChRL za jedynych legalnych przedstawicieli Chin w ONZ” i jednocześnie usuwało „przedstawicieli Czang Kaj-szeka z miejsca, które bezprawnie zajmują w ONZ i wszystkich organizacji z nią powiązanych”. W 1972 stosunki z ChRL nawiązała Japonia, pozostająca wcześniej w bliskich stosunkach z RCh.
W latach 70. XX w. doszło również do zbliżenia ChRL ze Stanami Zjednoczonymi, dotychczas bliskimi sojusznikami Tajwanu. W 1972 w czasie wizyty prezydenta Richarda Nixona w ChRL wydany został „Wspólny komunikat chińsko-amerykański” – tzw. komunikat szanghajski, w którym władze ChRL uznały się za jedyne legalne władze chińskie i stwierdziły, że wyzwolenie Tajwanu jest ich wewnętrzną sprawą. USA natomiast „przyjęły do wiadomości”, że Chińczycy po obu stronach Cieśniny Tajwańskiej uznają, że istnieją tylko jedne Chiny, a ich częścią jest Tajwan. Potwierdziły także niepodważanie zasady jednych Chin oraz zainteresowanie pokojowym rozwiązaniem kwestii Tajwanu przez same Chiny. W grudniu 1978 USA i ChRL wydały drugi wspólny komunikat, który wchodził w życie z dniem 1 stycznia 1979. Oba państwa nawiązywały w nim stosunki dyplomatyczne, a USA zobowiązywały się uznawać rząd ChRL za jedyny legalny rząd Chin. Jednocześnie dokument stwierdzał, że obywatele USA będą nadal utrzymywać kulturalne, handlowe i inne nieoficjalne stosunki z obywatelami Tajwanu.
Przeobrażenia na scenie politycznej w Chińskiej Republice Ludowej i Republice Chińskiej w drugiej połowie lat 70. i w latach 80. XX w. pozwoliły na stopniowe łagodzenie napięć w ich wzajemnych relacjach, co wywarło również pewien wpływ na zasadę „jednych Chin”. W 1975 na Tajwanie zmarł prezydent Czang Kaj-szek, a rok później Mao Zedong w ChRL. Odejście wieloletnich przywódców pozwoliło na przewartościowanie polityki zagranicznej, przy jednoczesnym utrzymaniu przez dwa państwa polityki „jednych Chin”. W 1979 ChRL zaoferowała „Chińczykom na Tajwanie” „pokojowe zjednoczenie” oraz nawiązanie tzw. trzech połączeń, a w kolejnych latach wyszła z planem zjednoczenia na zasadzie „jeden kraj, dwa systemy”. W drugiej połowie lat 80. XX w. na Tajwanie wprowadzony został system demokratyczny. W 1986 powstała proniepodległościowa opozycyjna Demokratyczna Partia Postępowa (DPP), a rok później zniesiono obowiązujący od 1949 stan wojenny.
Na początku lat 90. XX w. obie strony powołały dwie nieoficjalne instytucje pozarządowe do prowadzenia wzajemnych rozmów, ARATS w ChRL oraz SEF na Tajwanie. Ich szefowie spotkali się w listopadzie 1992 na terenie brytyjskiego wówczas Hongkongu, czego efektem było zawarcie tzw. konsensusu z 1992. Na jego podstawie obie strony Cieśniny Tajwańskiej uznały istnienie tylko „jednych Chin” złożonych z Chin kontynentalnych oraz Tajwanu, lecz pozostały przy odmiennych interpretacjach tej zasady.
XXI wiek.
Stosunki Tajwanu z ChRL ochłodziły się w czasie prezydentury Chen Shui-biana (2000–2008) z opozycyjnej Demokratycznej Partii Postępowej, która po raz pierwszy od 50 lat odsunęła od władzy Kuomintang. DPP kontestowała politykę „jednych Chin” i krytykowała konsensus z 1992, optując za niepodległością wyspy, czyli w istocie polityką „dwóch Chin”. Nowe otwarcie w relacjach dwustronnych rozpoczęło się w 2008 wraz z objęciem rządów przez prezydenta Ma Ying-jeou, lidera Kuomintangu. W tym samym roku wznowiono dwustronne rozmowy ARATS–SEF oraz po raz pierwszy uruchomiono „trzy połączenia” między terytoriami: lotnicze, morskie i pocztowe. Administracja prezydenta Ma powróciła do zasady „jednych Chin” oraz opowiedziała się za „polityką trzech nie” – nie dla zjednoczenia, niepodległości i użycia siły.
Chińska Republika Ludowa, stojąca od lat 80. XX w. na stanowisku zasady „jednych Chin” i „pokojowego zjednoczenia”, w marcu 2005 raz jeszcze potwierdziła tę politykę w tzw. ustawie antysecesyjnej przyjętej przez Ogólnochińskie Zgromadzenie Przedstawicieli Ludowych. Ustawa definiowała charakter stosunków z Tajwanem, a głównym powodem jej uchwalenia było sprzeciwienie się i powstrzymanie ewentualnego ogłoszenia niepodległości Tajwanu. Dokument stanowił, że „istnieją na świecie tylko jedne Chiny”, do których należą zarówno Chiny kontynentalne, jak i Tajwan. Suwerenność i integralność Chin jest niepodzielna, a ich „ochrona jest powszechnym obowiązkiem wszystkich chińskich obywateli, w tym rodaków z Tajwanu”. Ustawa stwierdzała, że Tajwan jest częścią Chin, a państwo nie pozwoli „separatystycznym siłom "dążącym do tajwańskiej niepodległości" na secesję od Chin pod żadną nazwą i żadnym środkami”. Chociaż ustawa potwierdzała zasadę „jednych Chin”, nie utożsamiała ich w sposób wyraźny z ChRL, używając zamiast tej nazwy określenia „państwo”. W związku z tym, w jej tekście nie znalazł się zapis o władzach ChRL jako jedynych przedstawicielach Chin. Zasada „jednych Chin” została również potwierdzona przez przewodniczącego ChRL Hu Jintao w grudniu 2008.
Uznanie międzynarodowe Republiki Chińskiej.
Zgodnie z polityką „jednych Chin”, utrzymywanie stosunków dyplomatycznych z jednym z państw chińskich oznacza brak uznania dla drugiego z nich. W 2021 stosunki dyplomatyczne z Republiką Chińską utrzymywało 13 państw członkowskich ONZ oraz Watykan. Są to przede wszystkim niewielkie państwa z regionu Ameryki Środkowej i Karaibów oraz Oceanii, a także Watykan.
Lista państw uznających Republikę Chińską:
Pomimo braku stosunków dyplomatycznych, Republika Chińska w 2010 utrzymywała nieformalne stosunki z 54 państwami. Są to stosunki o charakterze gospodarczym, handlowym, kulturalnym i społecznym. Republika Chińska posiada w tych państwach swoje własne misje, które nie posiadają jednak statusu misji dyplomatycznej. W większości państw jest to "Taipei Economic and Cultural Representative Office" (TECRO) lub placówka o zbliżonej nazwie o charakterze gospodarczo-społecznym. Państwa te posiadają z kolei na Tajwanie własne instytucje gospodarcze i społeczne.

</doc>
<doc id="1898481" url="https://pl.wikipedia.org/wiki?curid=1898481" title="Zmarli w grudniu 2009">
Zmarli w grudniu 2009



</doc>
<doc id="1898482" url="https://pl.wikipedia.org/wiki?curid=1898482" title="Puchar Świata w Wioślarstwie 2009">
Puchar Świata w Wioślarstwie 2009

Puchar Świata w wioślarstwie 2009 – rozpoczął się 29 maja 2009 r. regatami na jeziorze w hiszpańskim Banyoles, a zakończył 12 lipca 2009 r. regatami na jeziorze w szwajcarskiej Lucernie.
Puchar Świata w Wioślarstwie składał się z trzech etapów, które odbywały się w Banyoles, Monachium i Lucernie.

</doc>
<doc id="1898485" url="https://pl.wikipedia.org/wiki?curid=1898485" title="Miroslav Šmíd (wspinacz)">
Miroslav Šmíd (wspinacz)

Miroslav Šmíd (ur. 11 maja 1952, Police nad Metují - zm. 11 września 1993 r. w Yosemite Valley w Parku Narodowym Yosemite w USA) – czeski taternik, alpinista i fotograf górski.
Wychował się w miejscowości Police nad Metují. Pierwsze kroki wspinaczkowe stawiał na piaskowcowych ścianach Ostaša, a następnie Adršpašskoteplických skál, gdzie zapisał na swe konto szereg pierwszych wejść.
Najbardziej aktywny jako wspinacz był w latach 70. i 80. XX wieku, należał wówczas do czołówki czechosłowackich wspinaczy. W Tatrach przechodził drogi o największych trudnościach - zanotował tam 230 przejść (z czego 80 w zimie i 25 pierwszych przejść). Wspinał się również w Norwegii (Trollryggen w zimie 1976), Pamirze (lata 1977 i 1979), na Kaukazie, w pasmach górskich USA i w Himalajach. W 1984 r. był członkiem czechosłowackiej wyprawy, która miała na celu zdobycie Dhaulagiri i Lhotse Shar, a w 1987 r. członkiem wyprawy na Mount Everest. W 1986 r. dokonał solowego wejścia na Ama Dablam. W 1990 r. w Patagonii pokonał Fitz Roy-a i Cerro Torre.
Zginął tragicznie podczas solowej wspinaczki, odpadając ze ściany turni Lost Arrow Spire w Yosemite.
Był autorem kilku książek. W 1981 r. zainicjował w Policy nad Metují Międzynarodowy Festiwal Filmu Wspinaczkowego (czes. Mezinárodní horolezecký filmový festival), odbywający się z przerwami do dziś.

</doc>
<doc id="1898486" url="https://pl.wikipedia.org/wiki?curid=1898486" title="Epenwöhrden">
Epenwöhrden

Epenwöhrden – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898487" url="https://pl.wikipedia.org/wiki?curid=1898487" title="Zmarli w roku 2009">
Zmarli w roku 2009

Grudzień 2009.
"Zobacz Zmarli w grudniu 2009."
Listopad 2009.
"Zobacz Zmarli w listopadzie 2009."
Październik 2009.
"Zobacz Zmarli w październiku 2009."
Wrzesień 2009.
"Zobacz Zmarli we wrześniu 2009"
Sierpień 2009.
"Zobacz Zmarli w sierpniu 2009."
Lipiec 2009.
"Zobacz Zmarli w lipcu 2009."
Czerwiec 2009.
"Zobacz Zmarli w czerwcu 2009."
Maj 2009.
"Zobacz Zmarli w maju 2009."
Kwiecień 2009.
"Zobacz Zmarli w kwietniu 2009."
Marzec 2009.
"Zobacz Zmarli w marcu 2009."
Luty 2009.
"Zobacz Zmarli w lutym 2009."
Styczeń 2009.
"Zobacz Zmarli w styczniu 2009."

</doc>
<doc id="1898488" url="https://pl.wikipedia.org/wiki?curid=1898488" title="Epenwoehrden">
Epenwoehrden



</doc>
<doc id="1898491" url="https://pl.wikipedia.org/wiki?curid=1898491" title="Lampa żarowo-rtęciowa">
Lampa żarowo-rtęciowa

Lampa żarowo-rtęciowa – lampa, która nie wymaga statecznika. Zamiast niego, jest wyposażona w żarnik, podobnie jak w tradycyjnej żarówce. Żarnik jest włączony szeregowo z jarznikiem. Żarnik w lampach tego typu pełni rolę statecznika. Lampy żarowo-rtęciowe, stosowane jako zamiennik tradycyjnej żarówki, zwane są czasami lampami o świetle mieszanym. Ich skuteczność świetlna jest znacznie mniejsza (17–31 lm/W) niż lamp ze statecznikiem, co istotnie ogranicza obszar zastosowań uzasadnionych ekonomicznie.
Zastosowanie.
Dawniej stosowane do oświetlenia parków, ogrodów, skwerów, ulic, alei oraz placów i hal. Zakres stosowania lamp rtęciowo-żarowych jest coraz bardziej ograniczony ze względu na mierne oddawanie barw oraz dostępność innych tanich zamienników żarówek (np. lampy LED i świetlówki kompaktowe zintegrowane). Wykorzystywana również w terrarystyce do ogrzewania.

</doc>
<doc id="1898492" url="https://pl.wikipedia.org/wiki?curid=1898492" title="Krumstedt">
Krumstedt

Krumstedt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898494" url="https://pl.wikipedia.org/wiki?curid=1898494" title="Oļegs Laizāns">
Oļegs Laizāns

Oļegs Laizāns (ur. 28 marca 1987 w Rydze) – łotewski piłkarz występujący na pozycji środkowego pomocnika.
Kariera klubowa.
Lechia Gdańsk.
W rundzie wiosennej sezonu 2009/2010 Laizāns grał w Lechii Gdańsk, do której przeszedł ze Skonto Ryga na zasadzie wypożyczenia z opcją pierwokupu. W maju 2010 roku polski klub zdecydował się rozstać z Łotyszem.

</doc>
<doc id="1898495" url="https://pl.wikipedia.org/wiki?curid=1898495" title="Norman Bethune">
Norman Bethune

Henry Norman Bethune (ur. 3 marca 1890 w Gravenhurst, zm. 12 listopada 1939 w Huangshikou w prowincji Hebei) – kanadyjski lekarz, wynalazca przenośnego urządzenia do transfuzji krwi i pierwszy lekarz który dokonał transfuzji krwi na polu walki. Działacz lewicowy, uczestnik hiszpańskiej wojny domowej i wojny chińsko-japońskiej.
Życiorys.
Urodził się w rodzinie prezbiteriańskiej o tradycjach lekarskich. Idąc za rodzinną tradycją, w 1909 roku podjął studia medyczne na uniwersytecie w Toronto. Przerwał je, by w 1915 roku jako ochotnik wyjechać do Europy, gdzie służył jako lekarz na froncie. Ranny wkrótce odłamkiem w kolano, powrócił do Kanady i kontynuował studia. Po uzyskaniu dyplomu w grudniu 1916 roku służył w Royal Navy jako chirurg w stopniu porucznika w Chatham Hospital. W 1919 roku podjął pracę w szpitalu dziecięcym Great Ormond Street Hospital w Londynie. Na początku lat 20. ukończył studia podyplomowe w Londynie i Edynburgu. W 1923 roku poślubił poznaną w Londynie jesienią 1920 roku Szkotkę Frances Penney.
W 1924 roku powrócił do Ameryki i w Detroit otworzył prywatną klinikę. Nabawił się ciężkiej gruźlicy obupłucnej i w 1926 roku wyjechał do Trudeau Sanatorium w Saranac Lake w Nowym Jorku. Znajdując się w ciężkim stanie i spodziewając się rychłej śmierci, poprosił lekarzy o przeprowadzenie ryzykownej operacji. Po udanym zabiegu postanowił porzucić swoją klinikę i zaangażować się w poszukiwania lekarstwa na chorobę, przez którą omal nie stracił życia. Podczas pobytu w sanatorium rozwiódł się w 1927 roku z żoną. Zeszli się dwa lata później i ostatecznie rozstali ponownie w 1933 roku.
W 1928 roku został asystentem doktora Edwarda Archibalda, pioniera torakochirurgii w Royal Victoria Hospital w Montrealu. W ciągu następnych ośmiu lat pracował u jego boku, mając współudział w skonstruowaniu nowych narzędzi medycznych i pisząc wiele artykułów. W tym okresie, obserwując społeczne skutki wielkiego kryzysu, związał się czynnie z ruchem lewicowym. Przejęty losem bezrobotnych, otworzył darmową klinikę. W 1935 roku wziął udział w Międzynarodowym Kongresie Lekarzy w Moskwie. Zapoznawszy się z systemem opieki zdrowotnej w ZSRR, po powrocie do Kanady agitował za państwową służbą zdrowia. Rok później wstąpił do Komunistycznej Partii Kanady.
Po wybuchu wojny domowej w Hiszpanii porzucił pracę w Montrealu i wyjechał na front, by walczyć po stronie republikańskiej. Chcąc zaradzić wysokiej śmiertelności wśród rannych na skutek utraty krwi, skonstruował pierwszy przenośny aparat do transfuzji i jako pierwszy lekarz dokonał transfuzji krwi na polu walki. 
Rozczarowany polityką dowództwa republikańskiego powrócił w czerwcu 1937 roku do Kanady, po czym udał się w podróż promującą jego nowy wynalazek, w trakcie której zbierał także fundusze na pomoc walczącej Hiszpanii. W czasie jego pobytu w Japonii, kraj ten zaatakował Chiny. Bethune postanowił udać się do Państwa Środka i wspomóc Chińczyków w walce z najeźdźcą.
W styczniu 1938 roku przybył do Hongkongu, skąd udał się do bazy chińskich komunistów w Yan’anie. U boku komunistycznej 8. Armii zajął się tworzeniem sieci szpitali polowych i szkoleniem chińskiego personelu medycznego. W czasie jednej z operacji skaleczył się w palec i dostał sepsy, która spowodowała zgon. W 1950 roku jego zwłoki pochowano wśród ponad 3 milionów ofiar wojny z Japonią na Cmentarzu Męczenników w Shijiazhuang.
Postać Bethune'a cieszy się wielkim szacunkiem w Chinach, gdzie uważany jest za symbol oddania oraz bezinteresowności. Mao Zedong poświęcił mu swoją pracę "Pamięci Normana Bethune'a" (纪念白求恩, "Jinian Bai Qiu’en"). W 1976 roku jego rodzinny dom w Gravenhurst został zamieniony w muzeum (Bethune Memorial Home).

</doc>
<doc id="1898497" url="https://pl.wikipedia.org/wiki?curid=1898497" title="Język baszkarik">
Język baszkarik

Język baszkarik (baškarīk, gāwrī, gārwī, "Baškar") – język dardyjski z grupy wschodniej, używany w górnej części doliny rzeki Pandżkora i w pobliżu źródeł rzeki Swat.

</doc>
<doc id="1898498" url="https://pl.wikipedia.org/wiki?curid=1898498" title="Nordermeldorf">
Nordermeldorf

Nordermeldorf – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898500" url="https://pl.wikipedia.org/wiki?curid=1898500" title="Zmarli w styczniu 2010">
Zmarli w styczniu 2010



</doc>
<doc id="1898503" url="https://pl.wikipedia.org/wiki?curid=1898503" title="Odderade">
Odderade

Odderade – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898508" url="https://pl.wikipedia.org/wiki?curid=1898508" title="Zmarli w lutym 2010">
Zmarli w lutym 2010



</doc>
<doc id="1898509" url="https://pl.wikipedia.org/wiki?curid=1898509" title="Kościół Świętych Apostołów Piotra i Pawła w Tallinnie">
Kościół Świętych Apostołów Piotra i Pawła w Tallinnie



</doc>
<doc id="1898510" url="https://pl.wikipedia.org/wiki?curid=1898510" title="Offenbüttel">
Offenbüttel

Offenbüttel – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898511" url="https://pl.wikipedia.org/wiki?curid=1898511" title="Offenbuettel">
Offenbuettel



</doc>
<doc id="1898519" url="https://pl.wikipedia.org/wiki?curid=1898519" title="Osterrade">
Osterrade

Osterrade – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898522" url="https://pl.wikipedia.org/wiki?curid=1898522" title="Sarzbüttel">
Sarzbüttel

Sarzbüttel – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898523" url="https://pl.wikipedia.org/wiki?curid=1898523" title="Sarzbuettel">
Sarzbuettel



</doc>
<doc id="1898526" url="https://pl.wikipedia.org/wiki?curid=1898526" title="Schafstedt">
Schafstedt

Schafstedt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898527" url="https://pl.wikipedia.org/wiki?curid=1898527" title="Wendy Kay Wagner">
Wendy Kay Wagner

Wendy Kay Wagner (ur. 31 października 1973 w Salt Lake City) – amerykańska biegaczka narciarska.
Uczestniczka igrzysk olimpijskich w Salt Lake City i Turynie.

</doc>
<doc id="1898529" url="https://pl.wikipedia.org/wiki?curid=1898529" title="Schrum">
Schrum

Schrum – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898530" url="https://pl.wikipedia.org/wiki?curid=1898530" title="Dom Frankego w Częstochowie">
Dom Frankego w Częstochowie

Dom Frankego – zabytkowa, eklektyczna kamienica w Częstochowie, w I Alei, zbudowana w latach 1901–1903.
Kamienica została wzniesiona w stylu eklektycznym na rogu obecnych I Alei i ul. Wilsona.
Pierwotnie w miejscu kamienicy stał dworek z pierwszej połowy XIX wieku z istniejącą do dziś parterową oficyną z 1865 roku, który należał do Augusta Szlachera. W 1895 roku działka została kupiona od córki Szlachera, Wandy Kreczmerowej, przez jego wnuka, Adolfa Frankego, dyrektora fabryki "Brass i synowie". Na miejscu dworku Franke kazał wybudować, ukończoną w roku 1903, obecną kamienicę.
Przed II wojną światową mieścił się w niej hotel "Victoria", gabinet lekarski, apteka, skład win, salon Chevroleta i liczne sklepy. W czasie wojny kamienica znalazła się na pograniczu częstochowskiego getta i była siedzibą zakładów rzemieślniczych oraz kwaterą dla najcenniejszych dla okupanta rzemieślników. W początkowym okresie okupacji wielu Żydów uciekło z getta, wykorzystując istnienie dwóch klatek schodowych, wychodzących jedna na żydowską, druga na aryjską stronę. Po likwidacji getta znajdował się tu niemiecki szpital i hotel wojskowy. Po wojnie działał w nim najpierw Państwowy Urząd Samochodowy i Związek Zawodowy Transportowców, które rejestrowały auta i weryfikowały prawa jazdy. Następnie działało tu Liceum Technik Plastycznych z internatem.
Obecnie parter jest przeznaczony na działalność usługową.

</doc>
<doc id="1898531" url="https://pl.wikipedia.org/wiki?curid=1898531" title="Levallois Sporting Club Basket">
Levallois Sporting Club Basket

Levallois Sporting Club Basket – francuski zawodowy klub koszykarski z siedzibą w Levallois-Perret. Założony w 1941 roku i istniał do 2007 roku, kiedy to w czerwcu władze klubu wraz z Racing Basket Paryż ustaliły, że od nowego sezonu wystartuje jeden podmiot związany ze stolicą kraju - Paris-Levallois Basket.
Pozostałość starego zespołu z Levallois-Perret wciąż jednak istnieje w NM3 - hierarchicznie piątej lidze.
W przeszłości grali tu tacy koszykarze, jak Wendell Alexis, Ronnie Burrell, Joakim Noah, Sacha Giffa, Michel Morandais czy Moustapha Sonko.

</doc>
<doc id="1898532" url="https://pl.wikipedia.org/wiki?curid=1898532" title="Tensbüttel-Röst">
Tensbüttel-Röst

Tensbüttel-Röst – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898533" url="https://pl.wikipedia.org/wiki?curid=1898533" title="Tensbuettel-Roest">
Tensbuettel-Roest



</doc>
<doc id="1898536" url="https://pl.wikipedia.org/wiki?curid=1898536" title="Wennbüttel">
Wennbüttel

Wennbüttel – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898537" url="https://pl.wikipedia.org/wiki?curid=1898537" title="Wennbuettel">
Wennbuettel



</doc>
<doc id="1898538" url="https://pl.wikipedia.org/wiki?curid=1898538" title="Hrabiowie szydłowieccy">
Hrabiowie szydłowieccy

Hrabia na Szydłowcu – tytuł właścicieli Szydłowca i jego dóbr. Noszono go od XVI w. do 1828 r.
Po raz pierwszy tytułem tym posługiwał się Krzysztof Szydłowiecki. Uzyskał go wraz z Orderem Smoka nadanym przez cesarza Maksymiliana I. Tytuł stał się dziedzicznym po przejęciu majątku przez Radziwiłłów. Możliwość posługiwania się nim otrzymał Mikołaj Radziwiłł „Czarny” po małżeństwie z Elżbietą Szydłowiecką, 10 lipca 1553 r. Dokumentem z tego dnia cesarz Ferdynand podniósł miasto i zamek w Szydłowcu ("Schiedlowietz") do siedziby hrabstwa, które obejmowało dobra szydłowieckie nazywane odtąd "hrabstwem". Posługiwali się nim kolejni spadkobiercy klucza szydłowieckiego. Ostatnim faktycznym hrabią z Radziwiłłów był Konstanty Mikołaj, w którego imieniu w 1802 r. odsprzedano Szydłowiec Annie Jadwidze Sapieżynie. Przestał on jednak obowiązywać w 1828 r., kiedy to właścicielka sprzedała dobra skarbowi Królestwa Polskiego.
Hrabią szydłowieckim nazywał się również Antoni Henryk Radziwiłł. Jednak nie miał on prawa posługiwania się tym tytułem.

</doc>
<doc id="1898539" url="https://pl.wikipedia.org/wiki?curid=1898539" title="Windbergen">
Windbergen

Windbergen – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898541" url="https://pl.wikipedia.org/wiki?curid=1898541" title="Wolmersdorf">
Wolmersdorf

Wolmersdorf – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898542" url="https://pl.wikipedia.org/wiki?curid=1898542" title="Jeździec na siwym koniu">
Jeździec na siwym koniu

Jeździec na siwym koniu (niem. "Der Schimmelreiter") – nowela Theodora Storma, opublikowana w kwietniu 1888 roku. Jest zaliczana do najważniejszych dzieł autora.
Główny wątek bazuje na podaniu, którym Storm był pochłonięty przez lata i oscyluje wokół postaci fikcyjnego wójta grobelnego Hauke Haiena. Autor zaczął prace nad utworem w lipcu 1886 roku i ukończył go w lutym 1888, na kilka miesięcy przed jego śmiercią. Nowela ukazała się po raz pierwszy w kwietniu 1888 roku na łamach gazety "Deutsche Rundschau".
Opis fabuły.
Narrator zdaje relację z tego w jaki sposób zasłyszał historię o jeźdźcu i tworzy ramy fabularne, obejmujące sprawozdanie podróżnika, który wspomina o swojej drodze powrotnej do domu po wizycie u przyjaciół. Jadąc na koniu przy grobli usłyszał on odgłosy innego jeźdźca, którego jednak nie mógł dostrzec, widząc jednocześnie przemykający cień. Szybko dostrzega światła gospody, przybywa na miejsce i opowiada o zdarzeniu. Owe zwierzenia wywołują poruszenie wśród obecnych tam gości, a stary belfer opowiada im historię Hauke Haiena.
Hauke, syn geodety, spędza większość swojego czasu, pomagając ojcu w pracy. Trzyma się z dala od rówieśników i bierze udział w pomiarach i obliczaniu pasów ziemi. W wolnych chwilach uczy się holenderskiego i nosi się z zamiarem przeczytania dzieł Euklidesa, znajdujących się w posiadaniu jego ojca. Zdaje się on być zafascynowany morzem oraz groblami i spędza noce, wpatrując się w fale uderzające o wały przeciwpowodziowe. Zastanawia się nad zwiększeniem ochrony przed gwałtownymi przypływami poprzez usadowienie grobli pod bardziej płaskim kątem w kierunku morza. W domu przy świetle świecy tworzy ich różnorakie modele, które następnie testuje w pojemnikach na wodę, wywołując sztuczną falę. Jego ojciec szybko staje się niechętny w stosunku do jego poczynań i erudycji.
Gdy wójt grobelny Tede Volkerts zwalnia swojego pomocnika, Hauke stara się o jego miejsce i zostaje przyjęty. Także i tutaj częściej pomaga on w obliczeniach i planowaniu, niż w stajniach, co wprawdzie podoba się samemu Volkertsowi, ale nie przysparza mu sympatii u jego zwierzchnika Ole Petersa. Konflikt między nimi jeszcze się zaostrza gdy jest on w stanie zainteresować swoją osobą córkę wójta, Elke.
Niedługo potem umierają ojcowie Hauke i Elke, a protagonista otrzymuje w spadku dom i ziemię. Kiedy przychodzi czas na wybór nowego wójta grobelnego, raz jeszcze dochodzi do nieporozumień z Petersem. Tradycyjnie aby móc sprawować ten urząd, trzeba udokumentować wystarczającą ilość własnych połaci ziemskich. Jako iż Hauke nie spełnia tych wymagań, na stanowisko ma zostać powołany pełnomocnik. Jednak podczas spotkania ze starszym wójtem, Elke oznajmia, że zaręczyła się z Hauke, a dzięki ich małżeństwu jej przyszły mąż otrzyma wszystkie ziemie należące do jej ojca. Tym sposobem protagonista dostaje wymarzoną pracę.
Hauke nosi się z zamiarem użycia nowego rodzaju grobli, którą wymyślił i zaplanował jeszcze w dzieciństwie. Przed jej starą częścią nakazuje wzniesienie innej, co ma przynieść mieszkańcom nowe poldery, a co za tym idzie miejsce uprawne dla rolników. Zwyczaje chłopów mówią jednak, że we wznoszonej konstrukcji należy umieścić „coś żywego”. Wcześniej odkupywano od Cyganów małe dzieci, które następnie zasypywano żywcem w masach piasku. Sam Hauke nie wyraża jednak zgody na ową procedurę. Także w momencie gdy robotnik chce pogrzebać psa, wójt ratuje zwierzę. Cała społeczność utwierdza się więc w przekonaniu, że nad groblą będzie ciążyła klątwa.
Mieszkańcy wioski są również zaniepokojeni siwym koniem wójta, którego ten odkupił w bardzo złym stanie od pewnego wędrowcy. Według miejscowej ludności zwierzę nosi w swoim szkielecie upiór Halliga Jeverssanda, o którym słuch zaginął zaraz gdy zakupił konia. On sam jest także łączony z diabelskimi mocami, a nawet określany szatanem. Niezadowolenie budzi również fakt, iż Hauke Haien posiada grunty w nowych polderach, przez co sam zyska na budowie grobli.
Dniami obserwuje on jej konstrukcję, objeżdżając ją na jego siwym koniu. Nowa grobla trzyma się solidnie w obliczu licznych przypływów, jednak stara część, która jest najbardziej wysunięta w kierunku morza, jest przez wójta zaniedbywana. Lata później, gdy nadchodzi przypływ stulecia i stara konstrukcja grozi pęknięciem, adwersarz Haukego, Ole Peters nakazuje przekłucie nowej grobli, mając nadzieję na skierowanie siły wody na pobliskie poldery. Wójt jednak wzywa do siebie robotników i nakazuje zaprzestanie dalszych prac. Skutkuje to pęknięciem starej konstrukcji. Z obawy o życie męża, Elke wraz z chorą umysłowo córką Wienke, udają się na groblę. Przerażony Hauke widzi z oddali jak woda przedziera się z impetem i porywa jego rodzinę. Zrozpaczony udaje się na swoim siwym koniu na miejsce i znika w otchłaniach wodnych, wypowiadając słowa:
"Panie, zabierz mnie, ocal pozostałych"
Na tym kończy się opowiadanie belfra. Wskazuje on na to, że inne osoby zapewne opowiedziałyby tę samą historię w inny sposób. I tak wszyscy mieszkańcy wioski są przekonani, że do szkieletu konia po śmierci Haukego znów powrócił Hallig. Narrator wyraża także oburzenie, że z pracowitego człowieka, jakim był Hauke, robi się upiorną postać i kończy uwagą, że wzniesiona przez wójta konstrukcja nadal dobrze się sprawuje, choć opowiedziane zdarzenia miały miejsce przed niespełna stu laty.
Tło.
Upiorne historie z regionu Szlezwik-Holsztyn fascynowały Storma już za młodu, a niektóre z nich stały się dla niego inspiracją przy pisaniu własnych opowiadań. Autor planował wydać je w zbiorze zatytułowanym "Neues Gespensterbuch", jednak za jego życia nie doczekały się one publikacji, a całość została wydana dopiero w 1991 roku. Mimo to "Jeździec na szarym koniu" nie był uwzględniony w zaplanowanym zbiorze. W liście do przyjaciela Storm pisał, iż, mimo że utwór pasował do charakteru pozostałych, to jednak jego publikacja nie służyłoby jego ojczyźnie.
We wstępie do noweli zaznaczył również:
"O historii, z której pragnę zdać relację, dowiedziałem się pół wieku temu w domu mojej prababci, senator Feddersen, siedząc na jej fotelu i zajmując się lekturą czasopisma oprawionego niebieską tekturą. Nie pamiętam już dokładnie czy były to wypisy z wydawnictwa lipskiego czy hamburskiego".
Rzeczywiście w edycji hamburskiego wydawnictwa Pappe-Verlag pojawił się 14 lipca 1838 roku przedruk zatytułowany "Danziger Dampfboots". Zawierał on między innymi historię "Der gespenstige Reiter. Ein Reiseabenteuer" ("Upiorny jeździec. Przygoda podróżnicza"). Miejscem akcji, która ma wiele punktów wspólnych z nowelą Storma, nie jest jednak Morze Północne, a rejony nad Wisłą. Legenda, jako że jeździec na koniu zjawiał się na grobli zawsze gdy groziło jakieś niebezpieczeństwo, nie pochodzi jednak z noweli Storma, a z pierwowzoru z 1838 roku.
Większość bohaterów noweli jak i ich szczegółowe charakterystyki zostały wymyślone przez autora. Przy ich tworzeniu bazował on jednak na prawdziwych osobach.
Wzorem dla Hauke Haiena był Hans Momsen z Fryzji (1735–1811), osobliwy matematyk, mechanik i samouk, który sam doszedł do zdumiewających osiągnięć. Potrafił przykładowo budować zegary morskie, teleskopy czy organy. Odniesienie do jego sylwetki jest jeszcze bardziej oczywiste, kiedy autor wymienia jego nazwisko w fabule noweli.
W dziele są też ślady idei fryzyjskiego finansjera grobli Jeana Henriego Desmercièresa, który czynnie zajmował się problematyką związaną z polderami. Również literacka zagroda wójta zdaje się być łudząco zbieżna z posiadłością Johanna Iwersena-Schmidta (1798–1875).

</doc>
<doc id="1898543" url="https://pl.wikipedia.org/wiki?curid=1898543" title="Wielkie Życie">
Wielkie Życie



</doc>
<doc id="1898545" url="https://pl.wikipedia.org/wiki?curid=1898545" title="Język khowar">
Język khowar

Język khowar (khowār, arniya, chitrali, chitrari, citrali, kashkari, khawar, patu, qashqari) – główny język Chitralu, z grupy wschodniej języków dardyjskich. Pełni funkcję języka handlowego w Chitralu. W Indiach posługuje się nim ok. 19 tys. osób.
Dialekty.
Podobieństwo między dialektami wynosi 86–98%.
Pismo.
Większość tekstów wywodzi się z tradycji ludowej i funkcjonuje od lat w formie ustnej. Język od pierwszej połowy XX wieku używa arabskiego pisma nasta'liq. Od lat 60. XX wieku bywał także zapisywany łacinką. Wybitnym badaczem i znawcą tego języka jest Badshah Munir Bukhari.

</doc>
<doc id="1898546" url="https://pl.wikipedia.org/wiki?curid=1898546" title="King Size">
King Size

Zobacz też:

</doc>
<doc id="1898549" url="https://pl.wikipedia.org/wiki?curid=1898549" title="Koń w średniowieczu">
Koń w średniowieczu

Konie w średniowieczu różniły się wielkością, budową i rasą od dzisiejszych. Były np. przeciętnie mniejsze. Były też istotniejsze dla społeczeństwa niż dziś, odgrywały kluczową rolę w walce, rolnictwie i transporcie.
Rasy.
W średniowiecznych źródłach nie wymieniano ras końskich, a jedynie ich typy, np. rosły, kopijniczy, dobry itd.
Za protoplastów rycerskiego destriera w Europie uważa się konie z rejonów dzisiejszej Normandii i Belgii, skrzyżowanych z końmi z półwyspu Iberyjskiego. Jednymi z pierwszych, którzy zaczęli taką hodowlę wprowadzać na potrzeby walki, byli Normanowie, osiadli w północnej Francji w połowie IX wieku. Były to rumaki o maksymalnym wzroście do 155 cm w kłębie i wadze do 300–450 kg. Średniowieczny destrier zmienił się w trakcie epoki wypraw krzyżowych, kiedy to ściągnięto do Europy konie z Płw. Anatolijskiego, mające w sobie krew szlachetnych ras wschodnich.
W Polsce.
Średniowieczne konie w Królestwie Polskim były najczęściej krzyżówkami rodzimych ras z rumakami niemieckimi, zwanymi „szwabami” lub „sasami” oraz z końmi z puszty węgierskiej.
Polscy mediewiści, zajmujący się problematyką wierzchowców w wiekach średnich, przytaczają, iż średni wzrost konia bojowego wahał się pomiędzy 155 a 157 cm w kłębie, przy jednoczesnych szerokich gabarytach klatki piersiowej i mocnym szkielecie.
Jazda.
Prekursorami elitarnych oddziałów konnych, których źródłem utrzymania była ziemia od władcy, była jazda Franków formowana od VIII wieku. Rycerstwo jako wojskowa elita konna zaczęło się wyłaniać w połowie IX wieku. Proces ten zapoczątkowali Normanowie, którzy osiedli w północnej części królestwa Franków. Przypisuje się im wynalezienie sposobu walki kopią osadzaną pod pachą, a nie jak do tej pory dzierżonego otwartym ramieniem. Dzięki tej zmianie siła uderzenia kopią stała się wypadkową siły i ciężaru wierzchowca, nie zaś siły rąk samego jeźdźca. Spowodowało to gigantyczne zwiększenie efektu rażenia przeciwnika w trakcie szarży blisko siebie zgrupowanych jeźdźców (conrois). Jednym z pierwszych wielkich zwycięstw według tej taktyki była bitwa pod Hastings w 1066 roku.
Walka nieruchomą kopią nie byłaby nigdy możliwa, gdyby nie zaznajomienie się Europejczyków ze strzemieniem i siodłem o drewnianych łękach. Wynalazki te na kontynent europejski przywiodło plemię Awarów w połowie VI wieku n.e. Normanowie i Frankowie zetknęli się ze strzemionami i siodłem o drewnianych łękach najprawdopodobniej poprzez walki i kontakty handlowe z Pieczyngami.
Wynalazek walki z nieruchomo trzymaną kopią, rozwijająca się hodowla ciężkiego rumaka bojowego (destrier), zdolnego unieść jeźdźca w pełnym uzbrojeniu, oraz spadek pozycji i wyszkolenia piechoty spowodował gwałtowną rewolucję w wojskowości średniowiecznej, efektem której ciężka konnica feudalna zdominowała pola bitew do końca XIV wieku. Od połowy XII wieku konnica rycerska stale uzupełniała uzbrojenie defensywne, co w ostatecznym rozrachunku doprowadziło do skonstruowania w połowie XV wieku zbroi niemal całkowicie chroniącej ciało człowieka (zbroja płytowa) oraz pełnej zbroi końskiej (ladr). Najbardziej znaną formą treningu konnych rycerzy były turnieje rycerskie, które stopniowo ewoluowały od zbiorowych brutalnych starć do widowiska będącego elementem kultury dworskiej.
Pierwsze symptomy przezwyciężania ciężkiej konnicy przez wyszkolone i zdyscyplinowane formacje piesze pojawiły się w trakcie wojen szkocko-angielskich, powstania mieszczan i chłopów we Flandrii, wojny stuletniej oraz wojen husyckich, w których rycerstwo poniosło szereg spektakularnych klęsk. Symboliczną cezurą końca ery jazdy rycerskiej stała się bitwa pod Pawią pomiędzy wojskami francuskimi a hiszpańsko-niemieckimi w 1525 roku. W decydującym momencie starcia 1500 baskijskich arkebuzerów otworzyło silny ogień na centrum wojsk francuskich. Od kul zginął kwiat rycerstwa, padł także rumak królewski, zaś sam władca Franciszek I musiał walczyć pieszo, co jednak nie uchroniło jego armii od klęski.
Ceny w Polsce.
Wartość konia dla rycerstwa była ogromna. Oddają to ceny z przełomu XIV i XV wieku. Najtańszy mierzynek chłopski kosztował 24 grosze. Dobry koń zdatny do walki od 120 groszy, zaś doświadczone destriery powyżej 200 groszy. Ceny za konie wybitne dochodziły do 3000 groszy. Konie sołtysów, na których przybywali w ramach powinności feudalnych, warte były zwykle 2-4 grzywny, konie wójtów 3-6 grzywien, rycerz o dochodzie rocznym 100 grzywien przyjeżdżał zwykle na koniu wartym 10 grzywien. Dla porównania najtańszy miecz kosztował 15 gr, najdroższy 120 gr.
Przy produkcji elementów rzędu końskiego w średniowieczu pracowały cechy podzielone na siodlarzy, rymarzy, uździelników, ostrożników, wędzidlarzy, strzemienników. Ceny zwykłej rzemiennej uzdy nie wykraczały poza 5 gr, ceny ogłowia z dobrej delikatnej skóry dochodziły do 15 gr. W myśl przepisów z 1504 roku w Poznaniu zwykłą uzdę wojskową oraz uzdę paradną nabijaną wypukłymi guzami musiał umieć wykonać kandydat na mistrza rymarskiego. Siodeł było kilka rodzajów, co przytacza ustawa o cenach z 1396 roku: najprostsze siodło transportowe ("sella pro curru") – 6 gr, proste siodło jezdne bez wysokich łęków ("sella communis") – 12 gr, siodła z wysokimi łękami (sella pro militaris) – 20 gr. Siodła późnośredniowieczne, zwłaszcza paradne, osiągały zawrotne ceny ze względu na ozdoby ze szlachetnych kruszców i drogich kamieni. Popręg ("cingulum ad sellam") kosztował średnio 4 gr, puśliska strzemienne kosztowały w 1396 r. średnio 2 gr, para strzemion 3-5 gr. Ceny ostróg wahały się od 1 do 6 gr. Kropierz koński ("cooperotio equi") pod koniec XIV wieku średnio kosztował 24 gr; jego ceny były jednak trudne do oszacowania ze względu na rodzaje materiałów i liczbę dodatków.

</doc>
<doc id="1898553" url="https://pl.wikipedia.org/wiki?curid=1898553" title="Języki Czitralu">
Języki Czitralu

Języki Czitralu – języki należące do grupy wschodniej języków dardyjskich, których używa się głównie w Czitralu, regionie północnego Pakistanu.
Należą tu dwa języki:

</doc>
<doc id="1898554" url="https://pl.wikipedia.org/wiki?curid=1898554" title="Dmitrij Miedwiediew (pułkownik)">
Dmitrij Miedwiediew (pułkownik)



</doc>
<doc id="1898555" url="https://pl.wikipedia.org/wiki?curid=1898555" title="Japonia na Zimowych Igrzyskach Olimpijskich 2010">
Japonia na Zimowych Igrzyskach Olimpijskich 2010

Japonię na Zimowych Igrzyskach Olimpijskich 2010 reprezentowało dziewięćdziesięciu pięciu zawodników.
Wyniki reprezentantów Japonii.
Biathlon.
Kobiety
Mężczyźni
Bobsleje.
Kobiety
Mężczyźni
Biegi narciarskie.
Kobiety
Mężczyźni
Curling.
Kobiety - 8. miejsce
Kombinacja norweska.
Mężczyźni
Łyżwiarstwo figurowe.
Kobiety
Mężczyźni
Pary
Łyżwiarstwo szybkie.
Kobiety
Mężczyźni
Narciarstwo alpejskie.
Mężczyźni
Narciarstwo dowolne.
Kobiety
Mężczyźni
Saneczkarstwo.
Kobiety
Mężczyźni
Short track.
Kobiety
Mężczyźni
Skeleton.
Kobiety
Mężczyźni
Skoki narciarskie.
Mężczyźni
Snowboard.
Kobiety
Mężczyźni

</doc>
<doc id="1898556" url="https://pl.wikipedia.org/wiki?curid=1898556" title="Popówka (Częstochowa)">
Popówka (Częstochowa)

Popówka – zabytkowa, późnoklasycystyczna kamienica w Częstochowie, w III Alei, zbudowana w 1875 roku.
Historia.
Kamienica została zbudowana w 1875 roku na rogu obecnych III Alei i ul. Nowowiejskiego, przy Placu Władysława Biegańskiego.
Początkowo była siedzibą prawosławnej parafii, w okresie międzywojennym stała się siedzibą biskupa rzymskokatolickiego. Po II wojnie światowej ulokowano w niej Powiatowy Sztab Wojskowy. Znajdowała się tutaj placówka Informacji Wojskowej. W piwnicach przetrzymywano więźniów, czego pamiątką są napisy na ścianach wyryte przez więźniów. W latach 70. XX wieku zmieniono przeznaczenie budynku na Galerię Malarstwa Polskiego Muzeum Częstochowskiego, a w 2007 roku, po remoncie, kamienica stała się siedzibą muzeum ruchu pielgrzymkowego.
Kamienica wpisana jest do rejestru zabytków pod numerami 268/60 z 7 marca 1960 oraz 9/78 z 13 lutego 1978.

</doc>
<doc id="1898557" url="https://pl.wikipedia.org/wiki?curid=1898557" title="Friedrich Blume">
Friedrich Blume

Friedrich Blume (ur. 5 stycznia 1893 w Schlüchtern, zm. 22 listopada 1975 tamże) – niemiecki muzykolog.
Życiorys.
W 1911 rozpoczął studia medyczne i filozoficzne na Uniwersytecie w Monachium, następnie został słuchaczem wykładów Heinricha Wölfflina z historii sztuki oraz Adolfa Sandbergera i Theodora Kroyera z muzykologii. Po obronieniu pracy licencjackiej z medycyny w 1914 zaniechał dalszego kształcenia w tym kierunku. W pełni poświęcił się rozwiniętym już tematycznie studiom humanistycznym w Lipsku, gdzie uczyli go H. Riemann i A. Schering. Ze względu na wybuch I wojny światowej musiał przerwać studia i odbył służbę wojskową. W okresie walk na froncie zachodnim dostał się do niewoli brytyjskiej, skąd powrócił dopiero w 1919 r. Podjął wtedy przerwane studia muzykologiczne, jednak do filozofii i historii sztuki już nie powrócił w bezpośrednich studiach. Został ponownie przyjęty na Uniwersytet w Lipsku, gdzie w 1921 przy pomocy promotorów Hermanna Aberta i Arnolda Scheringa uzyskał tytuł doktora na podstawie pracy "Studien zur Vorgeschichte der Orchester-Suite". W 1923 został lektorem na Uniwersytecie Fryderyka Wilhelma w Berlinie. Tam habilitował się dwa lata później na podstawie rozprawy "Das modische Prinzip in der protestantischen Kirchenmusik". W 1927 powierzono mu kierownictwo Instytutu Muzykologii w Berlinie. Zaś rok później zaproponowano mu prowadzenie wykładów w Kirchenmusikschule w Spandau, którą propozycję przyjął entuzjastycznie. W 2. poł. l. 20. podjął się wydania opracowania, komentarzu i wydania dzieł wszystkich M. Praetoriusa, a pod koniec dekady zainicjował serię wydawniczą "Das Chorwerk". Ze względów politycznych Blume musiał opuścić w 1933 prestiżowy uniwersytet berliński i działał jako profesor w Kilonii. Jednak już w 1935 został powołany w skład pracowników stałych Staatliches Institut für deutsche Musikforschung w Berlinie. Z ramienia instytutu kierował w latach 1939–1945 wydaniem serii "Das Erbe deutscher Musik" i periodykiem „Deutsche Musikkultur”. Równolegle, w 1942, został przewodniczącym Neue Schütz-Gesselshaft. Był nim do 1946. W następnym roku, tuż po założeniu Gesellschaft für Musikforschung, został wybrany jego prezesem, którym był do 1962. W 1948-1972 był członkiem prezydium Międzynarodowego Towarzystwa Muzykologicznego. W 1949 podjął się redakcji encyklopedii "Die Musik in Geschichte und Gegenwart". Zespołem encyklopedycznym kierował, mimo przejścia w 1958 na emeryturę, aż do śmierci.
Praca naukowa.
Zainteresowania naukowe Blumego skupiały się przede wszystkim na historii muzyki niemieckiej (M. Praetorius, H. Schütz, J.S. Bach, W.A. Mozart). Wśród jego rozlicznych prac szczególną pozycję zajmuje "Die evangelische Kirchenmusik". Temat ten podjął uczony ponownie po trzydziestu latach w pracy zespołowej, w której przedstawił wyczerpująco dzieje muzyki ewangelickiej od M. Lutra do Bacha. Opracowanie historii muzyki ewangelickiej zasadza się na szerokim (charakterystycznym u Blumego) wykorzystaniu źródeł i analizie muzycznej podporządkowanej uogólnieniom. Blume reprezentował bowiem, odchodzącą już powoli w niepamięć, szkołę metodologiczną, która odznaczała się swobodą redagowania myśli syntetycznej. Świadczą o tym jego obszerne artykuły w "Die Musik in Geschichte und Gagenwart" o renesansie, baroku, klasycyzmie i romantyzmie, które w przekładzie angielskim ukazały się w wydaniu książkowym. Autor proponuje w nich nową, aczkolwiek nie osamotnioną, periodyzację dziejów muzyki, określając twórczość muzyczną okresu 1750–1910 mianem okresu klasyczno-romantycznego. Nowe ujęcie definicji gatunku muzycznego i formy muzycznej oraz podstawowych elementów dzieła muzycznego występuje także w artykule "Form". Erudycja oraz rzeczowość i logika wywodów sprawiły, że tezy Blumego mają dużą wartość poznawczą i siłę inspiracyjną.
Blume należał do wybitnych organizatorów życia naukowego. Przez szereg lat sprawował funkcje kierownicze w stowarzyszeniach muzykologicznych niemieckich i międzynarodowych (wieloletni przewodniczący Międzynarodowego Towarzystwa Muzykologicznego). Z jego inicjatywy i pod jego kierownictwem wydana została zakrojona na bezprecedensową miarę encyklopedia "Die Musik in Gesischte und Gegenwart", odzwierciedlająca współczesny stan badań muzykologii światowej – dzieło, któremu uczony poświęcił ponad trzydzieści lat swojego życia. Z jego inicjatywy zaczął wychodzić również katalog rękopisów i starodruków "Répetoire International des Sources Musicales". Do współpracy przy obu publikacjach zostali włączeni naukowcy z wielu krajów. Owe przedsięwzięcia, zaspokajające podstawowe potrzeby badawcze współczesnej muzykologii, powiększyły miarę historycznych zasług Blumego dla tej nauki.

</doc>
<doc id="1898559" url="https://pl.wikipedia.org/wiki?curid=1898559" title="Urszula (album Urszuli)">
Urszula (album Urszuli)



</doc>
<doc id="1898563" url="https://pl.wikipedia.org/wiki?curid=1898563" title="Lektyna">
Lektyna



</doc>
<doc id="1898565" url="https://pl.wikipedia.org/wiki?curid=1898565" title="Bega z Andenne">
Bega z Andenne

Bega z Andenne (również Begue) (ur. ok. 620 w Landen w Belgii, zm. 17 grudnia ok. 691–693 w Andenne) – starsza siostra św. Gertrudy z Nijvel, mniszka, święta Kościoła katolickiego.
Była córką Pepina z Landen, majordoma Austrazji i jego żony św. Idubergi ("Itty"). Wyszła za mąż za Ansegizela, syna Arnulfa, biskupa Metzu. Mieli troje dzieci Pepina z Herstalu, Martina z Laonu i Klotyldę z Herstalu, prawdopodobnie żonę króla Neustrii Teuderyka III. Mieszkała na zamku w Chèvremont pod Liège. Po śmierci męża Bega włożyła welon. Założyła kilka kościołów oraz zbudowała klasztor w Andenne pod Namur, gdzie spędziła resztę swych dni jako ksieni.
W XI wieku została wprowadzona do "Martyrologium", a jej wspomnienie liturgiczne obchodzone jest 17 grudnia.

</doc>
<doc id="1898567" url="https://pl.wikipedia.org/wiki?curid=1898567" title="Augustyn ze Stargardu">
Augustyn ze Stargardu

Augustyn ze Stargardu (łac. "Angelus de Stargardia") (XIV w.) – lektor w klasztorze augustianów w Stargardzie. Niewiele wiemy o jego życiu. W l. 1342-47 napisał najstarszą kronikę pomorską tzw. "Protokół" dedykowany księciu szczecińskiemu Barnimowi III z dyn. Gryfitów.
Treść, charakter "Protokołu" i jego losy.
Genezą spisania "Protokołu" był spór jaki toczył się w czasie jego spisania między arcybiskupami gnieźnieńskimi a biskupami kamieńskimi na tle pobieranego w Polsce świętopietrza. W kręgach kościelnych i świeckich Pomorza Zachodniego oparto się wtedy zdecydowanie zaliczaniu diecezji kamieńskiej do polskiej metropolii kościelnej. 
Augustyn wywodzi w swym dziele, że księstwa pomorskie nigdy do Polski nie należały, a biskupstwo kamieńskie, było zawsze niezawisłe od Gniezna. Celem jego pisma było wykazanie na podstawie dostępnych źródeł ("Żywot św. Ottona z Bambergu", "Kronika Słowian" Helmolda, "Kronika polsko-śląska", "Żywot św. Stanisława"," Kronika wielkopolska", "Kronika papieży i cesarzy" Marcina z Opawy oraz dokumenty dotyczące biskupstwa kamieńskiego) odwiecznej niezależności Pomorza od państwa polskiego. 
Korzystali z "Protokołu" późniejsi kronikarze pomorscy. Nie zachował się jego oryginał ani średniowieczna kopia. W XV w. prawnik uniwersytetu gryfijskiego Johann Perleberg uzupełnił go aktualizując wywody Augustyna i dodał wstęp. W XVI w. zastępca bp-a w kapitule kamieńskiej Johann Peter Swawe dopisał do niego notę wstępną (nagłówek) i uwagi marginalne. Johann Philipp Palthen na początku XVIII w. dokonał odpisu "Protokołu", który został następnie wydany w 1858 r. przez Johanna Gottfrieda Ludwiga Kosegartena.
Inne dzieła Augustyna.
Być może w wyniku działalności Augustyna, lub kogoś z kręgu jego klasztoru, powstały "Kamieńska kronika" (in. "Rodowód książąt pomorskich", "Genealogia książąt pomorskich większa" i "mniejsza") i tzw. "Stargardzka" - bardzo ważne źródła o Gryfitach od przyjęcia przez nich chrztu do czasów współczesnych autorowi.

</doc>
<doc id="1898568" url="https://pl.wikipedia.org/wiki?curid=1898568" title="Skala Apfel">
Skala Apfel

Skala Apfel – stosowana w anestezjologii skala określająca stopień prawdopodobieństwa wystąpienia nudności i wymiotów pooperacyjnych (PONV). Ocenie podlegają 4 cechy, których występowanie zwiększa ryzyko wystąpienia nudności i wymiotów pooperacyjnych (PONV):
Za wystąpienie u badanego danej cechy nalicza się 1 punkt. Ryzyko wystąpienia nudności i wymiotów pooperacyjnych jest zależne od ilości uzyskanych punktów i wynosi:
Powyżej 2 punktów powinno zostać wdrożone postępowanie profilaktyczne przeciwwymiotne.

</doc>
<doc id="1898570" url="https://pl.wikipedia.org/wiki?curid=1898570" title="Eliminacje do Mistrzostw Europy w Piłce Nożnej 2012/Grupa A">
Eliminacje do Mistrzostw Europy w Piłce Nożnej 2012/Grupa A

W grupie A biorą udział następujące zespoły:

</doc>
<doc id="1898573" url="https://pl.wikipedia.org/wiki?curid=1898573" title="Języki wschodniodardyjskie">
Języki wschodniodardyjskie

Języki wschodniodardyjskie – grupa wschodnia języków dardyjskich (używanych na wschód od rzeki Kunar). Należy do niej 18 języków (liczniejsza grupa języków dardyjskich), używanych w krajach jak: Afganistan, Pakistan i Indie.

</doc>
<doc id="1898574" url="https://pl.wikipedia.org/wiki?curid=1898574" title="Eliminacje do Mistrzostw Europy w Piłce Nożnej 2012/Grupa B">
Eliminacje do Mistrzostw Europy w Piłce Nożnej 2012/Grupa B

W grupie B biorą udział następujące zespoły:
Uwagi:

</doc>
<doc id="1898575" url="https://pl.wikipedia.org/wiki?curid=1898575" title="Eliminacje do Mistrzostw Europy w Piłce Nożnej 2012/Grupa C">
Eliminacje do Mistrzostw Europy w Piłce Nożnej 2012/Grupa C

W grupie C biorą udział następujące zespoły:

</doc>
<doc id="1898577" url="https://pl.wikipedia.org/wiki?curid=1898577" title="Bułgaria na Letnich Igrzyskach Olimpijskich 2000">
Bułgaria na Letnich Igrzyskach Olimpijskich 2000

Bułgarię na Letnich Igrzyskach Olimpijskich 2000 reprezentowało 91 zawodników.

</doc>
<doc id="1898579" url="https://pl.wikipedia.org/wiki?curid=1898579" title="Eliminacje do Mistrzostw Europy w Piłce Nożnej 2012/Grupa D">
Eliminacje do Mistrzostw Europy w Piłce Nożnej 2012/Grupa D

W grupie D grają następujące zespoły:

</doc>
<doc id="1898580" url="https://pl.wikipedia.org/wiki?curid=1898580" title="Moderniści (film)">
Moderniści (film)

Moderniści – amerykański dramat z 1988 roku w reżyserii Alana Rudolpha.
Fabuła.
Akcja filmu rozgrywa się w 1926 roku. Nick Hart jest amerykańskim artystą, który jako uciekinier mieszka w Paryżu wraz z innymi pisarzami i artystami, takimi jak Ernest Hemingway, Gertrude Stein i Alice B. Toklas.
Nick jest rozdarty pomiędzy dwiema kobietami, swoją żoną Rachel i Nathalie de Ville, która zatrudnia go do sfałszowania trzech płócien ze swojej kolekcji. Jednocześnie współzawodniczy z obecnym partnerem Rachel, Bertramem Stone’em.

</doc>
<doc id="1898581" url="https://pl.wikipedia.org/wiki?curid=1898581" title="Eliminacje do Mistrzostw Europy w Piłce Nożnej 2012/Grupa E">
Eliminacje do Mistrzostw Europy w Piłce Nożnej 2012/Grupa E

W grupie E grają następujące zespoły:

</doc>
<doc id="1898583" url="https://pl.wikipedia.org/wiki?curid=1898583" title="Eliminacje do Mistrzostw Europy w Piłce Nożnej 2012/Grupa F">
Eliminacje do Mistrzostw Europy w Piłce Nożnej 2012/Grupa F

W grupie F biorą udział następujące zespoły:

</doc>
<doc id="1898584" url="https://pl.wikipedia.org/wiki?curid=1898584" title="Eliminacje do Mistrzostw Europy w Piłce Nożnej 2012/Grupa G">
Eliminacje do Mistrzostw Europy w Piłce Nożnej 2012/Grupa G

W grupie G biorą udział następujące zespoły:

</doc>
<doc id="1898585" url="https://pl.wikipedia.org/wiki?curid=1898585" title="Alexander Škarvan">
Alexander Škarvan

Alexander Škarvan (ur. 1902, zm. 1956 w Popradzie) – słowacki ekonomista, taternik, działacz taternicki i fotograf górski. Był synem Alberta Škarvana (1869-1926), słowackiego lekarza, esperantysty i pacyfisty.
Alexander Škarvan był z zawodu księgowym, pracował w Starym Smokowcu. Od 1937 roku był kierownikiem Muzeum Spiskiego w Lewoczy, a po II wojnie światowej pracował jako główny księgowy w państwowym zarządzie uzdrowiska w Starym Smokowcu. W latach międzywojennych był jednym z najaktywniejszych słowackich taterników, był także jednym z pierwszych członków JAMES-u – klubu taternickiego założonego w 1921 roku. W Tatrach dokonał kilku pierwszych wejść, jego największym osiągnięciem było pierwsze udokumentowane zdobycie Basztowej Igły, którego dokonał wraz z Vlastą Štáflovą w 1929 r.
Škarvan był z zamiłowania fotografem, autorem dużej ilości tatrzańskich zdjęć o wysokiej wartości artystycznej. Kolekcjonował także dokumenty i inne przedmioty o tematyce tatrzańskiej, którymi wzbogacał zbiory Muzeum Tatrzańskiego w Popradzie.

</doc>
<doc id="1898586" url="https://pl.wikipedia.org/wiki?curid=1898586" title="Eliminacje do Mistrzostw Europy w Piłce Nożnej 2012/Grupa H">
Eliminacje do Mistrzostw Europy w Piłce Nożnej 2012/Grupa H

W grupie H biorą udział następujące zespoły:

</doc>
<doc id="1898587" url="https://pl.wikipedia.org/wiki?curid=1898587" title="PAOK BC">
PAOK BC

PAOK Saloniki – grecki zawodowy klub koszykarski z siedzibą w Salonikach. Sekcja w klubie PAOK została utworzono w 1928 roku, dwa lata po założeniu całego klubu – 1926.
Koszykarze występują w najwyższej lidze koszykarskiej w Grecji – A1 Ethniki – nieprzerwanie od 1960 roku.
W przeszłości grali tu tacy koszykarze, jak Predrag Stojaković, John Korfas, Kenneth Barlow, Wendell Alexis, Zoran Savić, Scott Skiles. Radoslav Nesterović, Damir Mulaomerović, Walter Berry, İbrahim Kutluay, Vlado Scepanović, Dejan Tomašević, Efthimios Rentzias, Panajotis Liadelis czy Frederic Weis.
Trenerami byli m.in. Dragan Sakota, Branislav Prelević, Scott Skiles, Dušan Ivković i Slobodan Subotić.
Wyróżnienia indywidualne.
50. największych osobistości Euroligi
MVP ligi greckiej
Lider strzelców ligi greckiej
Lider w zbiórkach ligi greckiej
Lider w asystach ligi greckiej
Trener roku ligi greckiej
MVP Pucharu Grecji
Kapitanowie zespołu.
Lista zawiera kapitanów zespołu od sezonu 1979/1980.

</doc>
<doc id="1898588" url="https://pl.wikipedia.org/wiki?curid=1898588" title="Eliminacje do Mistrzostw Europy w Piłce Nożnej 2012/Grupa I">
Eliminacje do Mistrzostw Europy w Piłce Nożnej 2012/Grupa I

W grupie I biorą udział następujące zespoły:

</doc>
<doc id="1898592" url="https://pl.wikipedia.org/wiki?curid=1898592" title="Eliminacje do Mistrzostw Europy w Piłce Nożnej 2012/Baraże">
Eliminacje do Mistrzostw Europy w Piłce Nożnej 2012/Baraże

Losowanie.
Ośmioro uczestników baraży został pogrupowanych w cztery pary poprzez losowanie. Koszyki, w których znalazły się rozlosowywane drużyny, zostały ustalone na podstawie rankingu UEFA z października 2011. Zwycięzcy par barażowych awansują do ME.
Losowanie par barażowych odbyło się w Krakowie 13 października 2011 roku o godzinie 13:00. Gościem specjalnym ceremonii był trzykrotny zdobywca Złotej Piłki, a obecnie prezydent UEFA, Michel Platini. Ceremonia odbyła się po raz pierwszy poza siedzibą UEFA.
Podział na koszyki.
Koszyk A: (32 723), (31 202), (28 203), (27 982)
Koszyk B: (27 601), (27 199), (21 876), (20 355)

</doc>
<doc id="1898593" url="https://pl.wikipedia.org/wiki?curid=1898593" title="Języki zachodniodardyjskie">
Języki zachodniodardyjskie

Języki zachodniodardyjskie – grupa języków dardyjskich używanych na zachód od rzeki Kunar. Należy tu jedna podgrupa (kunar) z 8 językami.

</doc>
<doc id="1898594" url="https://pl.wikipedia.org/wiki?curid=1898594" title="Etefon">
Etefon

Etefon (kwas 2-chloroetylofosfonowy), ClCH2CH2PO3H2 – fosforoorganiczny związek chemiczny z grupy kwasów fosfonowych, regulator wzrostu i rozwoju roślin.
Jest stosowany w rolnictwie do regulacji rozwoju roślin w rozmaitych fazach oraz do przyspieszania dojrzewania owoców i warzyw. W sadownictwie, przy obfitym zawiązywaniu się owoców, do przerzedzania zawiązków w gatunkach ziarnkowych etefon stosowany jest w formie oprysku.
Po zastosowaniu rozkłada się z wydzieleniem kwasu fosforowego, kwasu solnego i etylenu, który jest właściwym czynnikiem aktywnym wpływającym na metabolizm roślin.

</doc>
<doc id="1898596" url="https://pl.wikipedia.org/wiki?curid=1898596" title="Mirabel (Kanada)">
Mirabel (Kanada)

Mirabel – miasto w Kanadzie w prowincji Quebec, w regionie administracyjnym Laurentides. Miasto nie należy do żadnej regionalnej gminy hrabstwa (MRC) i dlatego też ma status terytorium równoważnego z regionalną gminą hrabstwa (TÉ). Miasto to jest częścią aglomeracji Montrealu.
Mirabel miało 34 626 mieszkańców w 2006 roku. Język francuski jest językiem ojczystym dla 96,3%, angielski dla 1,5% mieszkańców. Jest to obecnie najszybciej rosnące miasto w Kanadzie, ze wskaźnikiem wzrostu równym 26,8% (2006).
Saint-Augustin (1855), Saint-Benoît (1855), Saint-Hermas (1834), Saint-Janvier-de-Blainville (1855), Sainte-Scholastique (1834), Saint-Canut (1857), Sainte-Monique (1872) i Saint-Janvier-de-la-Croix (1959) – w latach 1971-1973 Sainte-Scholastique, potem Mirabel.

</doc>
<doc id="1898600" url="https://pl.wikipedia.org/wiki?curid=1898600" title="Korneliusz Komelski">
Korneliusz Komelski

Korneliusz Komelski, nazwisko świeckie: Kriukow (ur. 1455, zm. 19 maja 1537 nad Jeziorem Białym) – święty mnich prawosławny.
Urodził się w rodzinie bojarskiej. Jego brat Łukian, w młodości dworzanin, postanowił zostać mnichem i dołączył do uczniów Cyryla Biełozierskiego, a następnie wstąpił do powołanego przez niego monasteru. Późniejszy mnich Korneliusz, od wczesnych lat pragnący wstąpić do stanu duchownego, podążył za nim. W klasztorze zajmował się przepisywaniem ksiąg. Dodatkowo umartwiał się, nosząc kajdany. Postanowił jednak porzucić monaster przy Jeziorze Białym i udać się do Rostowa. Następnie znalazł się w okolicach Nowogrodu, gdzie zaczął prowadzić życie pustelnicze. Wiadomość o nim rozeszła się jednak i zaczęli odwiedzać go ludzie pragnący uzyskać od niego pomoc duchową. Mnich Korneliusz pragnął jednak całkowitej samotności, więc przeniósł się najpierw do Pustelni św. Sawwacjusza w Twerze, a następnie w lasy komelskie, gdzie wzniósł nowy erem. Nastąpiło to w 1497.
Po czterech latach ponownie zaczęli gromadzić się wokół niego naśladowcy. Mnich zgodził się zatem przyjąć święcenia kapłańskie i wznieść cerkiew Wprowadzenia Matki Bożej do Świątyni w miejscu, gdzie powstała kierowana przez niego wspólnota monastyczna. W 1512, widząc wzrost liczby mnichów, opracował dla klasztoru regułę opartą na podobnych tekstach Niła Sorskiego i Józefa Wołockiego. Szczególną wagę przywiązywał do pomocy mnichów dla najbiedniejszych – przy monasterze założył przytułek dla dzieci. Ostatecznie jednak surowość życia propagowana przez hieromnicha Korneliusza sprawiła, że mnisi monasteru zaczęli podawać w wątpliwość sens tak wymagającej ascezy. W związku z tym zakonnik opuścił klasztor i ponownie zamieszkał w samotności nad Jeziorem Surskim, ok. 70 wiorst od dawnego miejsca przebywania. Przez pewien czas mieszkał również w Ławrze Troicko-Siergijewskiej.
Na prośbę mnichów z założonego przez siebie klasztoru zgodził się wrócić do niego, jednak nie został jego przełożonym. Funkcję tę przekazał swojemu uczniowi Ławrientijowi, sam zaś został zatwornikiem, zamykając się w swojej celi i ucinając wszelki kontakt ze światem zewnętrznym. Opuścił monaster dopiero w momencie najazdu Tatarów na ziemię wołogodzką, kiedy wszyscy zakonnicy udali się nad Jezioro Białe. Tam zmarł 19 maja 1537.
Wśród jego uczniów było wielu innych późniejszych świętych mnichów: Genadiusz Lubimogradzki, Cyryl Nowojezierski, Irodion Iłojezierski, Adrian Poszechoński, Ławrientij Komelski oraz Kasjan Komelski. Inny spośród jego kontynuatorów, mnich Nataniel, spisał w 1589 żywot hieromnicha Korneliusza. 11 lat później, 25 stycznia, sobór biskupów Rosyjskiego Kościoła Prawosławnego na czele z patriarchą Jowem ogłosił go świętym. Należy do Soboru Świętych Wołogodzkich.

</doc>
<doc id="1898605" url="https://pl.wikipedia.org/wiki?curid=1898605" title="Nick Wirth">
Nick Wirth

Nicholas John Peter „Nick” Wirth (ur. 26 marca 1966 w Londynie) – brytyjski inżynier, były dyrektor techniczny zespołu Formuły 1 Virgin Racing.
Życiorys.
W latach 1977–1984 uczęszczał do Sevenoaks School. Następnie ukończył z wyróżnieniem Wydział Inżynierii Mechanicznej University College London.
Pierwszy kontakt Wirtha z Formułą 1 nastąpił w 1988 roku. Wtedy to został aerodynamikiem firmy March, odpowiedzialnym za wszystkie projektowane w tunelu aerodynamicznym elementy samochodów Leyton House, którym March dostarczał nadwozia. Rozwijał także koncept aktywnego zawieszenia. W Marchu pracował do 1989 roku.
W 1989 roku założył firmę Simtek. Cztery lata później założył zespół Formuły 1 o tej samej nazwie, zostając jednocześnie jego właścicielem i dyrektorem technicznym. Simtek startował – bez większych sukcesów – w sezonach 1994–1995. Nietypowo jak na szefa zespołu, Wirth był uczestnikiem grupy usenetowej rec.autos.sport, gdzie opisywał pracę i postępy zespołu.
W latach 1996–1999 był głównym projektantem, a następnie członkiem zarządu zespołu Benetton.
W 1999 założył firmę RoboScience, która wyprodukowała RoboDoga RS-01 – elektromechanicznego psa, potrafiącego między innymi odczytywać e-maile czy reagować na komendy.
W 2006 roku pracował dla FIA w tunelu aerodynamicznym we włoskim Casumaro, badając wpływ zmian kształtu tylnego spoilera (który to kształt FIA chciała narzucić zespołom od 2008 roku) na samochody Formuły 1.
W 2007 roku związał się z programem Acura LMP w American Le Mans Series, pracując od tego czasu głównie nad projektem nowego samochodu klasy LMP1 na sezon 2009.
W 2009 roku został zatrudniony na stanowisku dyrektora technicznego w debiutującym w Formule 1 zespole Virgin Racing. 2 czerwca 2011 został zwolniony z zajmowanego stanowiska.

</doc>
<doc id="1898606" url="https://pl.wikipedia.org/wiki?curid=1898606" title="Micrologus">
Micrologus

Micrologus – traktat o muzyce średniowiecznej, napisany przez Guidona z Arezzo ok. 1026 roku. Dedykowany Tedaldowi, biskupowi Arezzo. Traktat ten opisuje praktykę nauczania i wykonywania chorału gregoriańskiego oraz szeroko opisuje zasady kompozycji muzyki polifonicznej. 
Omawia też organum paralelne oraz swobodne, wraz z przykładami w dwugłosie w stylu "nota contra notam"; w przykładach tych często zachodzi krzyżowanie się głosów. Zalecane jest niestosowanie kwint czystych oraz sekund małych, a w ich miejsce polecane są sekunda wielka i kwarta czysta (choć tercje są także dozwolone). 
Pojawia się także pojęcie occursus ("spotkanie"), z którego narodzi się późniejsza kadencja; "occursus" zachodzi wtedy, gdy dwa głosy osiągają unison. Powinien on być uzyskany ruchem przeciwnym z tercji wielkiej lub ruchem bocznym z sekundy wielkiej.

</doc>
<doc id="1898607" url="https://pl.wikipedia.org/wiki?curid=1898607" title="Maria Corti">
Maria Corti

Maria Corti (ur. 1915 w Mediolanie - zm. 22 lutego 2002 tamże) – włoska pisarka i historyk literatury.
Była profesorem historii języka włoskiego na Uniwersytecie w Pawii oraz przewodniczącą Włoskiego Towarzystwa Semiotycznego. Prowadziła studia nad twórczością Calavantiego, poetami Stil novo oraz neapolitańskimi pisarzami XV wieku. Była autorką wielu prac naukowych. Oprócz tego tworzyła też literaturę piękną. Najbardziej znaną jej pozycją jest powieść historyczna "Godzina próby" o bohaterskiej obronie miasta Otranto przed najazdem tureckim w 1480 roku.

</doc>
<doc id="1898608" url="https://pl.wikipedia.org/wiki?curid=1898608" title="Skala Aldreta">
Skala Aldreta

Skala Aldreta – skala używana w medycynie, kwalifikująca chorego po zabiegu chirurgicznym do przeniesienia go z sali budzeń na oddział zabiegowy. Polega na ocenie 5 kryteriów wykonywanej co 30 minut.
Jeżeli chory dwukrotnie, w odstępie nie dłuższym niż 30 minut został oceniony na co najmniej 9 punktów, nadaje się do wypisania z sali budzeń i przeniesienia na salę na oddziale zabiegowym. W tym czasie kończy się pooperacyjna opieka anestezjologiczna nad pacjentem.

</doc>
<doc id="1898610" url="https://pl.wikipedia.org/wiki?curid=1898610" title="Carlo Tenca">
Carlo Tenca

Carlo Tenca (ur. 19 października 1816 w Mediolanie, zm. 4 września 1883 tamże) – włoski publicysta, dziennikarz, pisarz i polityk. Jeden z najwybitniejszych krytyków literackich epoki romantyzmu i jedna z ważnych postaci włoskiego Risorgimento.
Życiorys.
Pochodził z niezbyt zamożnej rodziny i początkowo rozpoczął nawet naukę w seminarium duchownym. W czasie studiów zaprzyjaźnił się z młodymi hrabiami Alessandrem i Carlem Porro, pochodzącymi ze starej rodziny lombardzkiej. Patriotyczne tradycje ich domu w Mediolanie wpłynęły na późniejsze przekonania polityczne Tenki.
W 1845 objął stanowisko redaktora naczelnego czasopisma „Rivista Europea”, które na skutek tego nabrało zdecydowanie literackiego charakteru. W tym czasie podlegał wpływom Vincenza Giobertiego, ale w 1848 zwrócił się ku Giuseppe Mazziniemu. W dniach 18–23 marca 1848 był uczestnikiem pięciodniowego powstania w Mediolanie (wł. "Cinque giornate"). Został tam redaktorem dwóch inspirowanych przez Mazziniego dzienników: „22 marzo”, organu tymczasowego rządu lombardzkiego, oraz „Italia del popolo”.
W 1849, po klęsce pod Novarą, został zmuszony do opuszczenia Lombardii i udał się do Florencji. Pisywał tam do dziennika Giuseppe Montanellego „La Constituente Italiana”. Wkrótce potem wrócił do Mediolanu, gdzie zetknął się z ruchem liberalnym Camilla Cavoura. Spowodowało to odejście Tenki od konspiracji Mazziniego i związanie się z bardziej umiarkowanym środowiskiem mediolańskich republikanów. Próbował odbudować mediolańskie tradycje obywatelskie, redagując w latach 1850–1859 umiarkowany politycznie tygodnik „Il Crepuscolo”, poruszający tematy z dziedziny polityki międzynarodowej, gospodarki, techniki, ale również literatury, sztuki i kultury. W tym samym czasie został też główną postacią salonu polityczno-kulturalnego prowadzonego w Mediolanie przez hrabinę Klarę Maffei, z którą łączyły go również bliskie związki uczuciowe. Przez salon ten przewinęło się wiele czołowych postaci włoskiego Risorgimento.
Po zjednoczeniu Włoch był przez siedem kadencji członkiem Parlamentu, zajmując się przede wszystkim kwestiami nauki i szkolnictwa. Między innymi w 1861 był inicjatorem założenia w Mediolanie pierwszej wyższej szkoły żeńskiej (dziś Liceo linguistico Alessandro Manzoni – jedna z najstarszych szkół w mieście).

</doc>
<doc id="1898611" url="https://pl.wikipedia.org/wiki?curid=1898611" title="Guido Aretinus">
Guido Aretinus



</doc>
<doc id="1898613" url="https://pl.wikipedia.org/wiki?curid=1898613" title="Guido Monaco">
Guido Monaco



</doc>
<doc id="1898614" url="https://pl.wikipedia.org/wiki?curid=1898614" title="Guido d'Arezzo">
Guido d'Arezzo



</doc>
<doc id="1898615" url="https://pl.wikipedia.org/wiki?curid=1898615" title="Frotte">
Frotte



</doc>
<doc id="1898616" url="https://pl.wikipedia.org/wiki?curid=1898616" title="Longueuil (terytorium równoważne)">
Longueuil (terytorium równoważne)

Longueuil – terytorium równoważne z regionalną gminą hrabstwa ("territoire équivalent à une municipalité régionale de comté", TÉ) w regionie administracyjnym Montérégie prowincji Quebec, w Kanadzie. Gminy nie wchodzące w skład żadnej regionalnej gminy hrabstwa łączy się w TÉ głównie do celów statystycznych.
Terytorium ma 399 097 mieszkańców. Język francuski jest językiem ojczystym dla 76,3%, angielski dla 7,7%, hiszpański dla 2,8%, arabski dla 2,1% mieszkańców (2011).
W skład terytorium wchodzą:

</doc>
<doc id="1898617" url="https://pl.wikipedia.org/wiki?curid=1898617" title="Ławrientij Komelski">
Ławrientij Komelski

Ławrientij Komelski (zm. 16 maja 1548) – święty mnich prawosławny.
Okoliczności wstąpienia przez niego do klasztoru są nieznane. Był jednym z uczniów późniejszego świętego zakonnika Korneliusza Komelskiego. Na jego polecenie został przełożonym założonego przez hieromnicha Korneliusza monasteru. Prowadził, podobnie jak jego nauczyciel, surowy, ascetyczny tryb życia. W czasie najazdu tatarskiego na ziemię wołogodzką kierował ewakuacją monasteru, a po oddaleniu się napastników razem z innymi zakonnikami wrócił na dawne miejsce.
Po śmierci mnicha Korneliusza w 1532 nadal stał na czele wspólnoty. Zajmował się rozbudową klasztoru, zajmował się również przepisywaniem ksiąg. Zmarł w monasterze w 1548. Należy do Soboru Świętych Wołogodzkich. 

</doc>
<doc id="1898619" url="https://pl.wikipedia.org/wiki?curid=1898619" title="Puchar Świata w wioślarstwie">
Puchar Świata w wioślarstwie

Puchar Świata w wioślarstwie – międzynarodowe zawody wioślarskie organizowane przez FISA.
Pierwszy Puchar Świata w wioślarstwie odbył się w 1997 roku. Zawody składają się z trzech regat (wyjątkiem był Puchar Świata w 2001 roku, który składał się z czterech regat) rozgrywanych wczesnym latem. Tylko raz Puchar Świata odbywał się poza Europą.
Zasady zawodów.
Na każdym etapie (regatach) Pucharu Świata, w każdej konkurencji rozgrywanej podczas igrzysk olimpijskich punktami nagradzana jest osada krajowa, która osiągnęła najwyższe miejsce. Punkty otrzymuje siedem pierwszych osad. Pierwsze miejsce otrzymuje 8 punktów, drugie – 6 punktów, a każde kolejne o punkt mniej. Lider danej konkurencji nosi żółtą kamizelkę.
Mistrzem Pucharu Świata w wioślarstwie zostaje krajowa osada, która zgromadziła najwięcej punktów z trzech regat dla danej konkurencji. Kraj, który zdobędzie najwięcej punktów we wszystkich konkurencjach wygrywa cały Puchar Świata w Wioślarstwie.
Rozgrywane konkurencje.
Regaty Pucharu Świata rozgrywają konkurencje, które znajdują się w programie Igrzysk Olimpijskich. Dodatkowo podczas regat rozgrywane są również nieolimpijskie konkurencje. Jednakże te konkurencje nie są klasyfikowane w Pucharze Świata.

</doc>
<doc id="1898621" url="https://pl.wikipedia.org/wiki?curid=1898621" title="TG70-72">
TG70-72

Seria TG70-TG72 to pierwsze (i przez długi czas jedyne) tranzystory mocy przemysłowo produkowane wielkoseryjnie w Polsce.
Historia.
Produkcję seryjną tranzystorów serii TG70 rozpoczęła Fabryka Półprzewodników TEWA w roku 1960. Były one podstawowymi tranzystorami mocy używanymi w polskich konstrukcjach z lat 60., a jeszcze w połowie lat 70. XX w zdarzały się nowo konstruowane urządzenia, w których je stosowano (na przykład magnetofony serii ZK-240 produkcji ZRK). Później w ZK240 stosowano AD143 firmy ATES. Tranzystory TG70-72 umieszczano w metalowych obudowach TO-3, w początkowym okresie produkcji uszczelnianych żywicą. W końcowym okresie produkcji (początek lat 70) zmieniono nazwę na ADP670-672. Produkowano również wersję o zwiększonej niezawodności, do celów profesjonalnych, początkowo oznaczaną przyrostkiem "S", a później ADAP70-72.
Charakterystyka.
TG70-TG72 były germanowymi tranzystorami stopowymi dużej mocy (dopuszczalna moc strat kolektora 10W) i małej częstotliwości (częstotliwość graniczna wynosiła 100 kHz), typu pnp. Poszczególne typy różniły się dopuszczalnym napięciem kolektora - TG70: 30V, TG71: 20V i TG72: 60V.

</doc>
<doc id="1898623" url="https://pl.wikipedia.org/wiki?curid=1898623" title="Gianni Infantino">
Gianni Infantino

Gianni Infantino (cwel obciąga messiemu) właśc. Giovanni Vincenzo Infantino (ur. 23 marca 1970 w Brig) – szwajcarski działacz sportowy włoskiego pochodzenia. Od 26 lutego 2016 roku przewodniczący FIFA, w latach 2009–2016 sekretarz generalny UEFA. Posiada podwójne obywatelstwo: szwajcarskie i włoskie. Od 10 stycznia 2020 roku członek MKOl.
Wczesne życie.
Urodził się w szwajcarskim Brig w kantonie Valais. Jego rodzice są Włochami: ojciec pochodzi z Reggio di Calabria, natomiast matka z Val Camonica. Po przeprowadzce do Szwajcarii, ojciec pracował na kolei, natomiast matka prowadziła kiosk. Ukończył studia na Uniwersytecie we Fryburgu.
Kariera.
Pracował najpierw jako sekretarz generalny w Międzynarodowym Centrum Studiów Sportowych (CIES) na Uniwersytecie w Neuchâtel.
UEFA.
W sierpniu 2000 roku rozpoczął współpracę z UEFA. W styczniu 2004 roku został mianowany Dyrektorem Wydziału Prawnego i Licencjonowania Klubów UEFA. Był także członkiem wielu organizacji oraz doradcą w ligach europejskich oraz związkach piłkarskich. 1 lutego 2007 roku zastąpił Larsa-Christera Olssona na stanowisku dyrektora wykonawczego UEFA. 29 maja 2007 roku na Kongresie UEFA w Zurychu funkcja została zastąpiona funkcją sekretarza generalnego, a 1 czerwca 2007 roku został zastąpiony przez Davida Taylora, którego 1 października 2009 roku zastąpił na tym stanowisku.
Pierwszym jego poważnym zadaniem było rozwiązanie skandalu w 2009 roku, kiedy to mecze w europejskich pucharach były ustawiane przez gangi zajmujące się kupowaniem pojedynków piłkarskich. 7 lutego 2010 roku uczestniczył w Warszawie w losowaniu grup eliminacyjnych mistrzostw Europy 2012. Za jego kadencji w maju 2010 roku została wprowadzona zasada Finansowego Fair Play UEFA oraz poprawiono wsparcie komercyjne dla mniejszych federacji krajowych.
2 grudnia 2011 roku w Kijowie prowadził ceremonię losowania grup mistrzostw Europy 2012 w Polsce i na Ukrainie. Odegrał również kluczową rolę podczas procesu rozszerzenia mistrzostw Europy 2016 we Francji do 24 reprezentacji oraz w koncepcji utworzenia Ligi Narodów oraz organizacji mistrzostw Europy 2020 w 12 europejskich miastach (ostatecznie rozegrano w 11 miastach).
W 2015 roku rząd Grecji podjął decyzję o wprowadzeniu nowej ustawy o sporcie w odpowiedzi na niedawny skandal oraz akty przemocy i korupcji – głównie w greckiej piłce nożnej. Infantino prowadził wówczas negocjacje z rządem Grecji i poparł ostrzeżenie Greckiego Związku Piłki Nożnej, że grozi jej zawieszenie w międzynarodowej piłce nożnej z powodu ingerencji rządu.
W 2016 roku jego następcą na stanowisku sekretarza generalnego UEFA został Grek Theodore Theodoridis.
FIFA.
Infantino był również członkiem Komitetu ds. Reform FIFA. 26 października 2015 roku otrzymał poparcie Komitetu Wykonawczego UEFA, w wyborach na przewodniczącego FIFA w 2016 roku i tego samego dnia potwierdził swoją kandydaturę oraz złożył wymagane deklaracje poparcia. Obiecał rozszerzenie mistrzostw świata do 40 reprezentacji.
26 lutego 2016 roku został wybrany nowym przewodniczącym FIFA zdobywając 115 głosów w drugiej turze. Pokonał członka rodziny królewskiej Bahrajnu – szejka Salmana Bin Ibrahima Al Khalifę (88 głosów), księcia Jordanii – Aliego ibn Husajna (4 głosy) oraz Francuza Jérôme'a Champagne'a (0 głosów). Z powodu posiadania również obywatelstwa włoskiego został pierwszym Włochem wybranym na to stanowisko.
9 marca 2017 roku skrytykował wydany przez prezydenta Stanów Zjednoczonych – Donalda Trumpa zakaz podróży Amerykanów do krajów z większością muzułmańską oznajmiając:
Prawa kobiet.
Po rewolucji islamskiej w 1979 roku w Iranie, zabroniono kobietom wstępu na stadiony podczas meczów męskich drużyn. Infantino wielokrotnie ostrzegał Związek Piłki Nożnej Islamskiej Republiki Iranu oraz władze Iranu o prawach kobiet w tym kraju. 8 września 2019 roku Sahar Khodayari dokonała samopodpalenia po tym, jak została aresztowana za próbę wejścia na Stadion Azadi w Teheranie. Zmarła dzień później, 9 września 2019 roku w wyniku odniesionych poparzeń. Po tych wydarzeniach, 19 września 2019 roku Infantino oznajmił:
Po tym wydarzeniu FIFA zapewniła o możliwości wejścia irańskich kobiet na stadiony od października 2019 roku. 10 października 2019 roku ponad 3500 kobiet obejrzało z trybun Stadionu Azadi w Teheranie mecz eliminacyjny mistrzostw świata 2022 Grupy 3 pomiędzy reprezentacją Iranu a reprezentacją Kambodży (14:0).
Panama Papers.
W 2016 roku na podstawie zbioru dokumentów Panama Papers Infantino był zamieszany w skandal korupcyjny FIFA. Według nich UEFA zawarła układy z oskarżonymi osobami, a w przypadku niektórych osób zaprzeczała jakimkolwiek relacjom. Infantino stwierdził, że jest „przerażony” raportami i że nigdy osobiście nie zajmował się zaangażowanymi stronami.
Dochodzenie etyczne FIFA.
W lipcu 2016 roku Infantino był podejrzany o złamanie kodeksu etycznego FIFA i został przesłuchany przez izbę śledczą Komisji Etyki FIFA.
Śledztwo koncentrowało się na trzech obszarach: kilka lotów odbytych przez pana Infantino w ciągu pierwszych miesięcy jego kadencji, sprawy kadrowe związane z procesami rekrutacyjnymi w biurze przewodniczącego oraz odmowa podpisania przez Infantino umowy określającej jego stosunek pracy z FIFA.
Mimo wycieku dokumentu wskazującego na nielegalne wydatkowanie środków przez FIFA, sprawa dotycząca wydatków i zarządzania nie została zbadana. Dokument ujawnił, iż Infantino obciążył FIFA kosztami osobistymi, takimi jak 8795 funtów brytyjskich za materace w jego domu, 6829 funtów brytyjskich za maszynę do ćwiczeń stepperowych, 1086 funtów brytyjskich za smoking, 677 funtów brytyjskich na kwiaty i 132 funty brytyjskie na pranie osobiste. Oprócz tego wystawił rachunek organowi zarządzającemu FIFA za zewnętrznego kierowcę dla swojej rodziny i doradców podczas jego nieobecności.
Kiedy Infantino zaakceptował specjalne traktowanie przed mistrzostwami świata 2018 i 2022, których gospodarzami są kolejno Rosja i Katar, pojawiła się kwestia potencjalnego konfliktu interesów. Gospodarze zorganizowali prywatne odrzutowce dla Infantino i jego personelu związane z wizytami w Rosji i państwie Zatoki Perskiej. Według izby śledczej nie doszło do naruszenia. Ponadto Izba stwierdziła: 
Chociaż śledztwo zostało umorzone, Infantino nie uniknął słów krytyki. Karl-Heinz Rummenigge, prezes Bayernu Monachium, skrytykował go za niewywiązanie się z obietnic dotyczących przejrzystości, demokracji i zarządzania. „Do tej pory w moich oczach to się nie udało” – narzekał.
W lipcu 2020 roku pojawiły się kolejne zarzuty, gdy Infantino został oskarżony o tajne spotkanie z Michaelem Lauberem, prokuratorem generalnym Szwajcarii. Lauber złożył rezygnację po tym, jak sąd stwierdził, że zatuszował spotkanie i okłamał przełożonych podczas dochodzenia prowadzonego przez jego biuro w sprawie korupcji związanej z FIFA. Natomiast Infantino odpowiedział na zarzut następująco:
Życie prywatne.
Jest żonaty z Libanką Leeną Al Ashqar, z którą ma cztery córki: Alessię, Sabrinę, Shanïę Serenę i Dhalię Norę. Posługuje się językami włoskim, francuskim, niemieckim, angielskim, hiszpańskim, portugalskim i arabskim. Jest kibicem włoskiego Interu Mediolan.

</doc>
<doc id="1898626" url="https://pl.wikipedia.org/wiki?curid=1898626" title="Irodion Iłojezierski">
Irodion Iłojezierski

Irodion Iłojezierski, Irodion Nowogrodzki (zm. 28 września 1541) – święty mnich Rosyjskiego Kościoła Prawosławnego.
Był uczniem późniejszego świętego mnicha Korneliusza Komelskiego. Po jego śmierci opuścił Monaster Korniliewsko-Komelski i udał się w okolice Biełozierska, gdzie zamieszkał w pustelni, prowadząc surowy tryb życia, oparty na stałym poście. W jej sąsiedztwie wzniósł cerkiew Narodzenia Matki Bożej, przy której zaczął rozwijać się kolejny klasztor, Pustelnia Iłojezierska. Przed śmiercią mnich Irodiom przyjął śluby wielkiej schimy. Został pochowany we wzniesionej przez siebie na ten cel kaplicy na terenie monasteru. 
W 1653 archimandryta Monasteru Cyrylo-Biełozierskiego Mitrofan napisał jego żywot z polecenie metropolity nowogrodzkiego Nikona, który już wcześniej słyszał o cudach, jakie miały dokonywać się za pośrednictwem mnicha Irodiona. W tym samym roku miała miejsce jego kanonizacja. Na miejscu jego kaplicy nagrobnej powstała cerkiew Narodzenia Matki Bożej z bocznym ołtarzem pod jego wezwaniem.

</doc>
<doc id="1898627" url="https://pl.wikipedia.org/wiki?curid=1898627" title="Geodeta">
Geodeta

Geodeta – osoba zajmująca się geodezją.
Przed II wojną światową zawód geodety polegał na zajmowaniu się geodezją jako dyscypliną naukową (dziedziną wiedzy), natomiast osoba zajmująca się miernictwem – wykonująca prace geodezyjne związane z pomiarami małych powierzchni (geodezja niższa) – nazywała się mierniczym przysięgłym i była osobą wykonującą zawód zaufania publicznego. Taki podział należał do polskiej tradycji i został zmieniony z powodów politycznych po 1945.
Aby geodeta mógł pełnić samodzielne funkcje w dziedzinie geodezji i kartografii, musi mieć odpowiednie uprawnienia zawodowe.
Kompetencje opisane w ustawie.
Zgodnie z obowiązującym prawem geodezyjnym i kartograficznym, stosowane potocznie określenie „geodety uprawnionego” nie występuje a jedynie wskazuje, że wykonywanie samodzielnych funkcji przez geodetę upoważnia do:
Ponadto, jeżeli przy wykonywaniu funkcji mierniczych górniczych, asystentów mierniczych górniczych lub biegłych sądowych jest niezbędne prowadzenie prac geodezyjnych i kartograficznych podlegających obowiązkowi zgłoszenia do państwowego zasobu geodezyjnego i kartograficznego, osoby wykonujące te prace powinny posiadać uprawnienia zawodowe zgodnie z przepisami ustawy prawo geodezyjne i kartograficzne – być geodetą uprawnionym.

</doc>
<doc id="1898633" url="https://pl.wikipedia.org/wiki?curid=1898633" title="Prace geodezyjne">
Prace geodezyjne

Prace geodezyjne – zespół czynności wykonywanych przez geodetę w ramach wykonywanego zawodu.
Zgodnie z ustawą z dnia 17 maja 1989 Prawo geodezyjne i kartograficzne do zakresu prac geodezyjnych należą:
Szczegółowy podział prac geodezyjnych ze względu na zakres.
Pomiary osnów geodezyjnych, oraz pomiary podstawowych osnów grawimetrycznych i magnetycznych obejmują:
Pomiary szczegółowe sytuacyjne i wysokościowe, wykonywane poprzez bezpośredni pomiar geodezyjny w terenie lub pośredni pomiar metodami fotogrametrycznymi obejmują:
Pomiary realizacyjne i obsługa inwestycji obejmują:
Prace w geodezyjne w zakresie ewidencji gruntów obejmują:
Inne prace geodezyjne wykonywane dla określonych potrzeb gospodarczych, a w szczególności:

</doc>
<doc id="1898637" url="https://pl.wikipedia.org/wiki?curid=1898637" title="Lidia Jazgar">
Lidia Jazgar

Lidia Jazgar (ur. 6 grudnia 1965 w Krakowie) − współzałożycielka, menedżerka i wokalistka zespołu "Galicja". Wraz z zespołem była laureatką Studenckiego Festiwalu Piosenki. W latach 90. XX w. związana z Piwnicą pod Baranami.
Życiorys.
Absolwentka pedagogiki UJ, dyplomowany choreograf. Prezenterka telewizyjna i radiowa, konferansjer (np. na koncercie z okazji 750-lecia lokacji "Artyści Krakowa swojemu Miastu", TVP2 2007), organizatorka wydarzeń kulturalnych, m.in. "Galicyjskich Wieczorów z Piosenką", "Nowa Huta. Dlaczego nie?!". Właścicielka Agencji Artystyczno-Promocyjnej Art Blue. 
Za działalność społeczną na rzecz osób niepełnosprawnych otrzymała w 2007 roku Medal Świętego Brata Alberta. Członek Rady Fundacji im. Brata Alberta.
Dyskografia.
Piosenki w wykonaniu wokalistki znalazły się na płytach:

</doc>
<doc id="1898638" url="https://pl.wikipedia.org/wiki?curid=1898638" title="PBZ Zagrzeb Indoors">
PBZ Zagrzeb Indoors



</doc>
<doc id="1898639" url="https://pl.wikipedia.org/wiki?curid=1898639" title="Montreal (terytorium równoważne)">
Montreal (terytorium równoważne)

Montreal (fr. "Montréal") – terytorium równoważne z regionalną gminą hrabstwa ("territoire équivalent à une municipalité régionale de comté", TÉ) w regionie administracyjnym Montreal prowincji Quebec, w Kanadzie. Terytorium TÉ Montreal pokrywa się z terytorium regionu o tej samej nazwie.
Terytorium ma 1 886 481 mieszkańców. Język francuski jest językiem ojczystym dla 49,0%, angielski dla 17,4%, arabski dla 5,1%, włoski dla 4,7%, hiszpański dla 4,4%, grecki dla 1,2%, wietnamski dla 1,1%, portugalski dla 1,0% mieszkańców (2011).
W skład terytorium wchodzą:

</doc>
<doc id="1898640" url="https://pl.wikipedia.org/wiki?curid=1898640" title="Troparium winchesterskie">
Troparium winchesterskie

Troparium winchesterskie ("Winchester Troper") – jeden z najstarszych i najważniejszych zachowanych zbiorów muzyki dwugłosowej w Europie. Składa się z dwóch angielskich manuskryptów pochodzących z ok. 1000 roku. Jeden znajduje się w Oksfordzie (MS Bodley 775), drugi w kolgium "Corpus Christi" w Cambridge (MS473). Nazwa odnosi się do typowej w średniowiecznej muzyce praktyki tropowania odcinków chorału gregoriańskiego.
Zawiera ponad 160 przykładów 2-głosowego organum. Domniemanym twórcą jest Wulfstan Kantor, choć z pewnością nie on je zapisał – troparium powstało już po jego śmierci. W zbiorze znajduje się w całości pierwszy zachowany dramat liturgiczny – "Quem queritis".

</doc>
<doc id="1898642" url="https://pl.wikipedia.org/wiki?curid=1898642" title="Skala Ramsaya">
Skala Ramsaya

Skala Ramsaya – skala stosowana w anestezjologii do oceny głębokości sedacji na oddziałach intensywnej terapii.
Rutynowo głębokość sedacji ocenia się 3 razy na dobę.

</doc>
<doc id="1898643" url="https://pl.wikipedia.org/wiki?curid=1898643" title="Winchester Troper">
Winchester Troper



</doc>
<doc id="1898647" url="https://pl.wikipedia.org/wiki?curid=1898647" title="Polski Merkuriusz Lekarski">
Polski Merkuriusz Lekarski



</doc>
<doc id="1898648" url="https://pl.wikipedia.org/wiki?curid=1898648" title="Karol Józef Habsburg">
Karol Józef Habsburg

 

</doc>
<doc id="1898653" url="https://pl.wikipedia.org/wiki?curid=1898653" title="Obrożnik grenlandzki">
Obrożnik grenlandzki

Obrożnik grenlandzki ("Dicrostonyx groenlandicus") – gatunek ssaka z podrodziny karczowników (Arvicolinae) w obrębie rodziny chomikowatych (Cricetidae).
Zasięg występowania.
Obrożnik grenlandzki zamieszkuje w zależności od podgatunku:
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1823 roku szkocki zoolog Thomas Stewart Traill nadając mu nazwę "Mus groenlandicus". Holotyp pochodził z Ziemi Jamesona, w Grenlandii. 
Liczba gatunków w obrębie rodzaju "Dicrostonyx" wahała się od jednego ("D. torquatus") do obecnych siedmiu. Kariologia, badania hodowlane i kolor sierści doprowadziły do rozpoznania sześciu gatunków ("groenlandicus", "hudsonius", "nelsoni", "nunatakensis", "richardsoni" i "unalascensis") w Ameryce Północnej, które wcześniej były zaliczane do "D. groenlandicus". Niemniej jednak taksonomia "D. groenlandicus" nie jest jednak do końca jasna; niektórzy autorzy uważają "D. g. vinogradovi" za odrębny gatunek. Analizy filogograficzne pozwoliły na wyodrębnienie dwóch skupisk wśród populacji krainy nearktycznej, rozdzielonych rzeką Mackenzie. Autorzy "Illustrated Checklist of the Mammals of the World" rozpoznają sześć podgatunków.
Morfologia.
Długość ciała (bez ogona) 113–151 mm, długość ogona 11–22 mm; masa ciała 52–114 g. Ciało pokryte gęstym futrem, w lecie szaro-rudawe, ciemno paskowane, w zimie białe. Przednie łapy przystosowane do kopania w śniegu. Cechą charakterystyczną, odróżniającą zwierzę od innych przedstawicieli swojego rodzaju są małe, ostre siekacze i bardzo małe tylne łapy.
Tryb życia.
Żyją głównie w norach, latem drążonych w ziemi, zimą w śniegu. Są roślinożerne – żywią się pąkami, kwiatami, owocami, gałązkami, trawą, mchem, a także grzybami.
Sezon godowy trwa od stycznia do września, samica wydaje w tym czasie kilka miotów. Ciąża trwa ok. 20 dni, liczba młodych w miocie waha się od jednego do jedenastu. Młode są karmione mlekiem przez 15–20 dni. Zwierzęta osiągają dojrzałość płciową już w wieku 85 dni. Na wolności rzadko żyją powyżej jednego roku.

</doc>
<doc id="1898654" url="https://pl.wikipedia.org/wiki?curid=1898654" title="Dicrostonyx groenlandicus">
Dicrostonyx groenlandicus



</doc>
<doc id="1898655" url="https://pl.wikipedia.org/wiki?curid=1898655" title="Rebecca Dussault">
Rebecca Dussault

Rebecca Ann Dussault (ur. 14 listopada 1980 w Denver) – amerykańska biegaczka narciarska, zawodniczka klubu Subaru Factory Team.
Kariera.
Po raz pierwszy na arenie międzynarodowej Rebecca Dussault pojawiła się 23 lutego 2003 roku w zawodach University Race w Denver, gdzie zwyciężyła w biegu na 5 km techniką klasyczną. W Pucharze Świata zadebiutowała 26 lutego 2004 roku w Drammen, zajmując 48. miejsce w sprincie stylem klasycznym. Pierwsze pucharowe punkty wywalczyła niecały miesiąc później - 13 marca 2004 roku w Pragelato zajęła 28. miejsce na dystansie 15 km techniką dowolną. Były to jedyne wywalczone przez nią punkty PŚ. W klasyfikacji generalnej sezonu 2003/2004 została sklasyfikowana na 96. pozycji. W 2005 roku wystartowała na mistrzostwach świata w Oberstdorfie, gdzie jej najlepszym wynikiem było 29. miejsce w sprincie stylem klasycznym. Na rozgrywanych rok później igrzyskach olimpijskich w Turynie indywidualnie plasowała się poza czołową trzydziestką, a wspólnie z koleżankami z reprezentacji była czternasta w sztafecie. Startowała także w zawodach FIS Marathon Cup, w których raz stanęła na podium - 27 lutego 2010 roku była najlepsza w amerykańskim maratonie American Birkebeiner. W klasyfikacji generalnej sezonu 2009/2010 była siódma.
W 2009 w austriackim Gaishorn am See zdobyła brązowy medal mistrzostw świata w triathlonie zimowym.
Osiągnięcia.
Puchar Świata.
Miejsca na podium.
Dussault nigdy nie stała na podium zawodów Pucharu Świata.

</doc>
<doc id="1898656" url="https://pl.wikipedia.org/wiki?curid=1898656" title="Tudor Gheorghe">
Tudor Gheorghe

Tudor Gheorghe (ur. 1 sierpnia 1945 w Podari, w okręgu Dolż na Wołoszczyźnie) – rumuński wokalista i aktor. Znalazł się na 76. pozycji listy największych Rumunów wszech czasów (Mari Români), powstałej w 2006 r.
Jego ojciec był więźniem politycznym w mieście Aiud.
W czasach rządów komunistycznych Tudor Gheorghe napotykał szereg przeszkód ze strony reżimu, występy artysty były cenzurowane, a w 1979 roku, po premierze koncertu "Pe-un franc poet", jego działalność artystyczna została zakazana, aż do rewolucji w grudniu 1989, kiedy powrócił na estradę. Obecnie mieszka w Krajowej.
W 1980 roku zagrał rolę w filmie Labirintul.

</doc>
<doc id="1898657" url="https://pl.wikipedia.org/wiki?curid=1898657" title="Bitwa koło przylądka Spatha">
Bitwa koło przylądka Spatha

Bitwa koło przylądka Spatha – bitwa morska stoczona 19 lipca 1940 roku na Morzu Śródziemnym pomiędzy australijskim krążownikiem lekkim HMAS „Sydney” eskortowanym przez pięć niszczycieli Royal Navy a dwoma włoskimi krążownikami lekkimi „Giovanni delle Bande Nere” i „Bartolomeo Colleoni”. W wyniku pojedynku artyleryjskiego „Bartolomeo Colleoni” został uszkodzony, a następnie zatopiony torpedami brytyjskich niszczycieli.
Misja włoskich krążowników.
W połowie lipca 1940 roku dowództwo Regia Marina podjęło decyzję wysłania dwóch lekkich krążowników do bazy na wyspie Leros w archipelagu Dodekanezu. Jednostki te pod dowództwem admirała Ferdinando Casardiego, który wybrał na swój okręt flagowy „Giovanni delle Bande Nere”, miały stworzyć zespół do zwalczania brytyjskiej żeglugi na Morzu Egejskim. W drodze na Leros miały jeszcze zbombardować Sollum w północno-zachodnim Egipcie, ale ostatecznie rozkaz ten anulowano. Włoskie krążowniki opuściły Trypolis wieczorem 17 lipca. Ich dowódca zdecydował się wybrać, jako bezpieczniejszą, drogę przez Morze Kreteńskie, gdzie według dostępnych mu informacji nie było ciężkich okrętów brytyjskich.
Działania Royal Navy na Morzu Egejskim.
Wbrew informacjom admirała Casardiego na wodach greckich działały jednostki Royal Navy. Na północ od Krety cztery brytyjskie niszczyciele 2. Flotylli: HMS „Hyperion”, HMS „Ilex”, HMS „Hero” i HMS „Hasty” pod dowództwem komandora podporucznika H.St.L. Nicholsona prowadziły patrol przeciwko okrętom podwodnym. W nocy z 17 na 18 lipca wyszedł z Aleksandrii, po pięciodniowym pobycie celem uzupełnienia amunicji i zapasów, lekki krążownik Royal Australian Navy (przydzielony do Floty Śródziemnomorskiej admirała Cunninghama) HMAS „Sydney” w eskorcie niszczyciela HMS „Havock”. Ich zadaniem miało być zwalczanie żeglugi włoskiej w Zatoce Ateńskiej oraz zapewnienie wsparcia dla niszczycieli u wybrzeży Krety. Krążownikiem dowodził komandor John Collins.
Australijski dowódca zdawał sobie sprawę z faktu, że dla Włochów niezwykle istotne jest utrzymanie drogi morskiej prowadzącej na Dodekanez. Obawiając się, że oddane pod jego ochronę niszczyciele mogą napotkać silniejszy zespół przeciwnika zdecydował się przesunąć swoje dwa okręty o około 100 mil morskich na południe od wyznaczonego obszaru patrolowania, zachowując ciszę radiową.
Starcie obydwu zespołów.
Około 7.20 (czasu GMT) rano 19 lipca 1940 roku z krążowników włoskich płynących w pobliżu przylądka Spatha (północno-zachodnie wybrzeże Krety) zauważono cztery niszczyciele, rozpoznane jako jednostki brytyjskie. W kilka minut później Włosi otworzyli ogień z dział kalibru 152 mm. Wobec przewagi nieprzyjaciela, komandor Nicholson nakazał natychmiastowy zwrot na północ, w stronę odległego o około 45 mil HMAS „Sydney”. Z uciekających niszczycieli rozpoczęto nadawanie sygnałów radiowych, informując dowódcę australijskiego krążownika o aktualnej sytuacji. Komandor Collins, nie przerywając ze swej strony ciszy radiowej, mógł wybrać dogodny dla siebie moment rozpoczęcia walki.
Po godzinnym pościgu za niszczycielami włoskie krążowniki znalazły się w zasięgu dział artylerii głównej HMAS „Sydney”. Ostrzelani Włosi zmienili kurs na południowy, ku brzegom Krety, ale nie przerywali walki. Australijski krążownik, do którego dołączyły teraz wszystkie niszczyciele, podążał za nimi. Nieskuteczna wymiana ognia z obu stron trwała kolejną godzinę. W jej trakcie włoskie krążowniki kryły się na przemian za zasłoną dymną, co zmuszało australijskich artylerzystów do przenoszenia ognia z jednego celu na drugi. W końcu około godziny 9.23. udało im się uzyskać bezpośrednie trafienie w „Bartolomeo Colleoni”, które zablokowało ster okrętu. Kolejny pocisk, trafiając w siłownię, unieruchomił włoski krążownik i pozbawił go energii elektrycznej.
Komandor Collins nakazał pozostać przy „Bartolomeo Colleoni” trzem niszczycielom: HMS „Hyperion”, HMS „Ilex” i HMS „Havock”, które miały zatopić nieprzyjacielską jednostkę i zająć się ratowaniem rozbitków, zaś sam na HMAS „Sydney” w eskorcie HMS „Hero” i HMS „Hasty” kontynuował pościg za „Giovanni delle Bande Nere”. Większa szybkość krążownika włoskiego i kończąca się amunicja w prowadzących ogień dziobowych wieżach artyleryjskich HMAS „Sydney” (po walce w komorach amunicyjnych wież „A” i „B’ pozostało łącznie 10 pocisków) spowodowały przerwanie pościgu o godzinie 10.37. „Giovanni delle Bande Nere” dotarł bezpiecznie do Bengazi.
Trzy niszczyciele pozostałe przy uszkodzonym „Bartolomeo Colleoni” rozpoczęły ostrzał artyleryjski krążownika, którego załoga próbowała początkowo odpowiadać ogniem naprowadzanych ręcznie armat przeciwlotniczych kal. 100 mm. Wkrótce jednak włoską jednostkę opanował pożar, który doprowadził do wybuchu komór amunicyjnych na dziobie, a następnie, po otrzymaniu trafień torpedami wystrzelonymi z HMS „Hyperion” i HMS „Ilex” krążownik zatonął o godzinie 9.59 w odległości 6 mil morskich od brzegów Krety. Niszczyciele przystąpiły niezwłocznie do ratowania rozbitków, przyjmując ogółem na pokłady 525 osób (siedmiu dalszych członków załogi „Bartolomeo Colleoni” zostało uratowanych później przez inne jednostki), po czym HMS „Hyperion” i HMS „Ilex” popłynęły dołączyć do HMAS „Sydney” a HMS „Havock” kontynuował akcję ratowniczą. Została ona ostatecznie przerwana przez nalot samolotów włoskich. W drodze powrotnej wszystkie okręty stały się celem ataku włoskiego lotnictwa startującego z baz na Dodekanezie, ale lekkie uszkodzenia odniósł jedynie HMS „Havock”. Wszystkie okręty wpłynęły do portu w Aleksandrii 20 lipca przed południem.
Oprócz uszkodzeń HMS „Havock” jedno uderzenie włoskim pociskiem odnotował jedynie australijski krążownik. O godzinie 9.21 został on trafiony w przedni komin, co spowodowało lekkie ranienie jednego z członków załogi i znikome uszkodzenia. Po stronie włoskiej, oprócz zatopienia „Bartolomeo Colleoni” (zginęło przy tym 121 członków załogi a dowódca okrętu, komandor Umberto Novaro zmarł z ran po przywiezieniu do Aleksandrii i został tam pochowany z pełnymi honorami wojskowymi) także „Giovanni delle Bande Nere” otrzymał dwa trafienia pociskami z HMAS „Sydney”, tracąc ośmiu zabitych i 16 rannych marynarzy.
Ponieważ admirał Cunningham podejrzewał, że uciekający na zachód włoski krążownik mógł schronić się w porcie w Tobruku, następnego dnia po bitwie sześć samolotów torpedowych Fairey Swordfish z lotniskowca HMS „Eagle” (startujące z lotniska w pobliżu Sidi Barrani) zaatakowało bazujące tam włoskie jednostki. Wobec braku „Giovanni delle Bande Nere”, na cel wzięto lżejsze okręty, zatapiając dwa niszczyciele i statek handlowy.
Dalsze losy okrętów uczestniczących w bitwie.
Spośród wszystkich okrętów uczestniczących w bitwie koło przylądka Spatha jedynie dwa brytyjskie niszczyciele służyły do zakończenia II wojny światowej. Były to HMS „Ilex” oraz HMS „Hero” (od 1943 roku kanadyjski HMCS „Chaudière”). HMAS „Sydney” zatonął 19 listopada 1941 roku po bitwie z niemieckim rajderem „Kormoran”, „Giovanni delle Bande Nere” został zatopiony 1 kwietnia 1942 roku w pobliżu wyspy Stromboli przez okręt podwodny HMS „Urge”. HMS „Hyperion” zatonął po wejściu na minę 22 grudnia 1940 roku, HMS „Havock” został zniszczony przez własną załogę po wejściu na mieliznę u wybrzeży Tunezji 6 kwietnia 1942 roku zaś HMS „Hasty” został storpedowany 14 czerwca 1942 roku przez niemiecki ścigacz torpedowy S-55 i zatopiony następnego dnia przez HMS „Hotspur”.

</doc>
<doc id="1898658" url="https://pl.wikipedia.org/wiki?curid=1898658" title="Grove Dictionary of Music and Musicians">
Grove Dictionary of Music and Musicians

The Grove Dictionary of Music and Musicians – anglojęzyczny leksykon zawierający hasła dotyczące muzyki i muzyków. Wraz z niemieckojęzycznym "Musik in Geschichte und Gegenwart" jest najważniejszym i największym dziełem dotyczącym muzyki europejskiej. W ostatnich latach dostępny jest także w wersji elektronicznej.
Po raz pierwszy wydany został jako "Dictionary of Music and Musicians in four volumes" (1878, 1880, 1883, 1899) pod redakcją sir George’a Grove’a. Najnowsze wydanie ("The New Grove Dictionary of Music and Musicians", wyd. 2) zostało opublikowane w 2001 roku i obejmuje 29 tomów. Jego redaktorem był Stanley Sadie (zm. 2005).
Oxford Music Online.
Drugiemu wydaniu "New Grove" towarzyszyło uruchomienie wersji internetowej, która jest dostępna za opłatą. Znajdują się w niej artykuły wydane w wersji papierowej, które są w razie konieczności uaktualniane.

</doc>
<doc id="1898659" url="https://pl.wikipedia.org/wiki?curid=1898659" title="The Grove Dictionary of Music and Musicians">
The Grove Dictionary of Music and Musicians



</doc>
<doc id="1898660" url="https://pl.wikipedia.org/wiki?curid=1898660" title="Grove Dictionary">
Grove Dictionary



</doc>
<doc id="1898661" url="https://pl.wikipedia.org/wiki?curid=1898661" title="Kleszczele (stacja kolejowa)">
Kleszczele (stacja kolejowa)

Kleszczele – stacja kolejowa w Kleszczelach, w województwie podlaskim, w Polsce.
W roku 2017 stacja obsługiwała 0–9 pasażerów na dobę.
 Drewniany budynek dworca z około 1900 wpisany jest do rejestru zabytków pod numerem 672 z 21.12.1987.
19 grudnia 2022 oddano do użytku nowy dwustumetrowy peron przystanku. Sam przystanek został przeniesiony do nowej lokalizacji – przy drodze krajowej nr 66.

</doc>
<doc id="1898662" url="https://pl.wikipedia.org/wiki?curid=1898662" title="The New Grove Dictionary">
The New Grove Dictionary



</doc>
<doc id="1898666" url="https://pl.wikipedia.org/wiki?curid=1898666" title="Małgorzata Cieśla">
Małgorzata Cieśla

Małgorzata Cieśla (ur. 15 czerwca 1986 w Opolu) – polska, leworęczna siatkarka, występująca na pozycji atakującej.

</doc>
<doc id="1898667" url="https://pl.wikipedia.org/wiki?curid=1898667" title="Pattaya Women’s Open 2010">
Pattaya Women’s Open 2010

Tenisowy turniej WTA Pattaya Women’s Open 2010 odbył się w dniach 8 - 14 lutego w tajlandzkim mieście Pattaya na kortach twardych. Pula nagród wyniosła 220 tysięcy dolarów amerykańskich.

</doc>
<doc id="1898669" url="https://pl.wikipedia.org/wiki?curid=1898669" title="The New Grove Dictionary of Music and Musicians">
The New Grove Dictionary of Music and Musicians



</doc>
<doc id="1898671" url="https://pl.wikipedia.org/wiki?curid=1898671" title="Józef M. Chomiński">
Józef M. Chomiński



</doc>
<doc id="1898690" url="https://pl.wikipedia.org/wiki?curid=1898690" title="Puchar Holandii w piłce siatkowej mężczyzn (2009/2010)">
Puchar Holandii w piłce siatkowej mężczyzn (2009/2010)

Rozgrywki o Puchar Holandii w piłce siatkowej mężczyzn w sezonie 2009/2010 (Nationale Beker) zainaugurowane zostały we wrześniu 2009 roku. Brały w nich udział kluby od 2e divisie do A-League.
Rozgrywki składały się z trzech rund wstępnych, 1/8 finału, 1/4 finału, 1/2 finału i finału.
Zdobywcą Pucharu Holandii została drużyna .

</doc>
<doc id="1898691" url="https://pl.wikipedia.org/wiki?curid=1898691" title="Potencjalizacja">
Potencjalizacja



</doc>
<doc id="1898692" url="https://pl.wikipedia.org/wiki?curid=1898692" title="MBxd1 161-169">
MBxd1 161-169

1Aw/M – typ wąskotorowych wagonów motorowych, skonstruowany w Pleszewie w 1964 roku poprzez zabudowę układu napędowego do wagonu osobowego typu 1Aw. Kolejne 8 sztuk wagonów powstało w latach 1964–1966 w warsztatach Krośniewickiej Kolei Dojazdowej. Oznaczone serią PKP MBxd1, z numerami 161–169.
Konstrukcja.
Przekonstruowanie wagonu osobowego na wagon motorowy polegało na zabudowaniu silnika wraz ze skrzynią biegów w jednym z przedsionków (na końcu wagonu), zabudowaniu przekładni osiowych na zestawach kołowych, zabudowaniu kabin sterowniczych oraz układu hamulca pneumatycznego.
MBxd1 to czteroosiowy wagon motorowy napędzany silnikiem wysokoprężnym i wyposażony w przekładnię mechaniczną typu samochodowego. Napęd ze skrzyni biegów był przenoszony za pomocą wału Kardana do przekładni nawrotno-rozdzielczej. Następnie dwoma wałami kardana był przenoszony na drugą oś każdego wózka (1A'A1'). 
W późniejszym okresie, ze względów na problemy z długim wałem napędzającym oś wózka znajdującego się dalej od silnika, wał ten zlikwidowano pozostawiając jedynie napęd na jedną oś (1A'2').
Sterowanie i jazda.
Wagon posiadał samochodową skrzynię biegów oraz zwykłe suche sprzęgło, co wymuszało „samochodowy” sposób obsługi. Jedynie zamiast pedałów zastosowano odpowiednie dźwignie, dzięki czemu wszystkie elementy sterowania znajdowały się na pulpicie maszynisty.
Oznaczenia.
Pierwotnie wagony nosiły oznaczenie Mx (M – wagon motorowy, x – czteroosiowy), które w latach 70 zostało zmienione na MBxd1.
Oznaczenie (Mx później) MBxd1 posiadają też inne wąskotorowe wagony motorowe napędzane silnikiem wysokoprężnym i wyposażone w przekładnię mechaniczną. Dlatego poszczególne konstrukcje odróżnia się zakresem numeru inwentarzowego.

</doc>
<doc id="1898693" url="https://pl.wikipedia.org/wiki?curid=1898693" title="Artak Daszian">
Artak Daszian

Artak Daszian, orm. Արտակ Դաշյան (ur. 20 listopada 1989 w Erywaniu, Armeńska SRR) – ormiański piłkarz, grający na pozycji pomocnika, reprezentant Armenii.
Kariera piłkarska.
Kariera klubowa.
Wychowanek klubu Bananc Erywań, w którym rozpoczął karierę piłkarską. W lutym 2010 podpisał 3 letni kontrakt z Metałurhem Donieck. Jednak nie potrafił przebić się do podstawowej jedenastki ukraińskiego klubu i wiosną 2011 został wypożyczony do poprzedniego klubu Bananc Erywań.
Kariera reprezentacyjna.
Od 2008 jest zawodnikiem młodzieżowej i narodowej reprezentacji Armenii.

</doc>
<doc id="1898694" url="https://pl.wikipedia.org/wiki?curid=1898694" title="Reiichi Mikata">
Reiichi Mikata

 – japoński narciarz klasyczny specjalizujący się w kombinacji norweskiej, złoty medalista olimpijski oraz brązowy medalista mistrzostw świata.
Kariera.
W Pucharze Świata Reiichi Mikata zadebiutował 15 grudnia 1990 roku w Trondheim, gdzie zajął 27. miejsce w zawodach metodą Gundersena. Był to jego jedyny start w sezonie 1990/1991 i wobec braku zdobytych punktów (w sezonach 1993/1994-2001/2002 obowiązywała inna punktacja Pucharu Świata) nie został uwzględniony w klasyfikacji generalnej. W lutym 1991 roku wziął udział w Mistrzostwach Świata w Val di Fiemme. W zawodach drużynowych Japończycy w składzie Reiichi Mikata, Masashi Abe i Kazuoki Kodama zdobyli brązowy medal. Po skokach zajmowali drugie miejsce, jednak na trasie biegu zostali wyprzedzeni przez Francuzów i ostatecznie zajęli trzecie miejsce za Austriakami i Francuzami. W konkursie indywidualnym Reiichi rywalizację ukończył na szesnastej pozycji, chociaż po skokach zajmował piątą lokatę.
Pierwsze pucharowe punkty zdobył blisko rok po swoim debiucie – 14 grudnia 1991 roku w Štrbskim Plesie, gdzie był szósty w Gundersenie. W sezonie 1991/1992 startował jeszcze pięciokrotnie, w tym dwa razy zdobywając punkty, ale wyniku ze Štrbskiego Plesa już nie poprawił i w klasyfikacji generalnej zajął ostatecznie 14. miejsce. Najważniejszym punktem sezonu były Igrzyska Olimpijskie w Albertville, rozgrywane w lutym 1992 roku. W zawodach drużynowych wspólnie z Kenjim Ogiwarą i Takanorim Kōno sięgnął po złoty medal. Japończycy byli zdecydowanie najlepsi na skoczni, wyprzedzając drugich po skokach Austriaków o 29.5 pkt, co przełożyło się na blisko dwie i pół minuty przewagi. Na trasie biegu Japończycy nie należeli do najszybszych, jednak przewaga wywalczona w skokach wystarczyła, by z bezpieczną przewagą dobiec do mety na pierwszym miejscu. Drugie miejsce zajęli ostatecznie Norwegowie, który stracili 1:26 min, a Austriacy, którzy zdobyli brązowy medal stracili 1:40 min. Był to pierwszy złoty medal olimpijski wywalczony przez reprezentantów Japonii w kombinacji norweskiej. Indywidualnie Japończyk był drugi w konkursie skoków i przed biegiem do lidera, Klausa Ofnera z Austrii tracił tylko 16 sekund. Na trasie biegu uzyskał jednak najsłabszy czas, co spowodowało, że ostatecznie zajął 34. pozycję.
W sezonie 1992/1993 pięciokrotnie pojawił się w zawodach pucharowych, lecz ani razu nie zdobył punktów. Słabe wyniki nie pozwoliły mu na wyjazd na Mistrzostwa Świata w Falun w lutym 1993 roku, gdzie Japończycy wywalczyli złoty medal. Od sezonu 1993/1994 zaczęła obowiązywać nowa punktacja Pucharu Świata, co sprawiło, że Mikata w czterech startach trzykrotnie wywalczył punkty. Jego najlepszym wynikiem było jednak 35. miejsce 11 grudnia 1993 roku w Sankt Moritz. W klasyfikacji generalnej dało mu to 62. pozycję. Nie brał udziału w Igrzyskach Olimpijskich w Lillehammer w 1994 roku. Ostatni oficjalny występ zanotował 12 marca 1994 roku w Sapporo, gdzie zajął 40. miejsce w Gundersenie. W 1994 roku zakończył karierę.

</doc>
<doc id="1898695" url="https://pl.wikipedia.org/wiki?curid=1898695" title="Brasil Open 2010">
Brasil Open 2010

Brasil Open 2010 – tenisowy turniej ATP World Tour rangi ATP World Tour 250 z cyklu Brasil Open rozgrywany w dniach 8–14 lutego 2010 roku w Costa do Sauipe na kortach ziemnych o puli nagród 500 000 dolarów amerykańskich.

</doc>
<doc id="1898696" url="https://pl.wikipedia.org/wiki?curid=1898696" title="50 Ways of Saying Fabulous">
50 Ways of Saying Fabulous

50 Ways of Saying Fabulous − nowozelandzki dramat filmowy z 2005 roku powstały w oparciu o nowelę Graeme'a Aitkena.
Opis fabuły.
Bohaterem filmu jest syn farmera, dwunastolatek imieniem Billy. Młodzieniec nie docenia walorów swojego "nazbyt przyziemnego życia", marzy natomiast o eksplorowaniu przestrzeni kosmicznej. Boryka się również z homoseksualną orientacją oraz zmiennymi relacjami z otoczeniem.

</doc>
<doc id="1898699" url="https://pl.wikipedia.org/wiki?curid=1898699" title="Wyrbica (miasto)">
Wyrbica (miasto)

Wyrbica (bułg. Върбица) – miasto w północno-wschodniej Bułgarii, nad rzeką Gerilą. Ośrodek administracyjny gminy Wyrbica, leżącej w południowo-zachodniej części obwodu Szumen.
Wyrbica jest położona u podnóża wschodniej części gór Bałkanu. Miejsce to było obszarem zamieszkanym od starożytności przez Traków i Rzymian. Prawdopodobnie w VII w. chan Asparuch osadził w tym rejonie Siewierzan, którzy mieli strzec przejścia przez przełęcz Wyrbica. 26 lipca 811 w okolicach miasta rozegrała się bitwa między Bułgarami, dowodzonymi przez Chana Kruma, a wojskami bizantyjskimi.
Większość mieszkańców utrzymuje się z uprawy roli, pozyskiwania drewna i drobnego handlu. Corocznie, od XIX w. w mieście odbywają się Tradycyjne Targi Jesienne (Традиционен Есенен Панаир).
Miasto zamieszkuje społeczność zróżnicowana etnicznie i wyznaniowo. Oprócz Turków i Pomaków w Wyrbicy mieszkają także Romowie, zarówno ci, którzy wyznają islam, jak i wyznawcy prawosławia. Ok 15 proc. ludności stanowią etniczni Bułgarzy.

</doc>
<doc id="1898700" url="https://pl.wikipedia.org/wiki?curid=1898700" title="Wasyl Pryjma">
Wasyl Pryjma

Wasyl Myronowycz Pryjma, ukr. Василий Миронович Прийма (ur. 10 czerwca 1991 w Nowojaworowsku) – ukraiński piłkarz występujący na pozycji obrońcy.
Kariera piłkarska.
Kariera klubowa.
Mając 5 lat rozpoczął naukę w klubie Jantar w Nowojaworowsku, gdzie go zauważył ojciec Andrija Husina, który pracował w DJuSSz-15 Kijów. Mając 11 lat przeniósł się do Kijowa. Występował w juniorskich mistrzostwach Ukrainy (DJuFL) w klubach Arsenał Kijów, Widradny Kijów, DJuSSz-15 Kijów i KSDJuSzOR Kijów. Zimą 2008 został zaproszony do Metałurha Donieck. W lipcu 2015 po rozformowaniu Metałurha opuścił doniecki klub. 18 października 2015 podpisał kontrakt z Torino FC. W lutym 2016 został wypozyczony do Frosinone Calcio. 28 czerwca 2016 podpisał 3-letni kontrakt z Frosinone. 6 lipca 2017 za obopólną zgodą kontrakt został anulowany, i w ten sam dzień został piłkarzem Zorii Ługańsk. 16 lutego 2019 podpisał kontrakt z Szachciorem Soligorsk. 21 stycznia 2020 za obopólną zgodą kontrakt został rozwiązany.
Kariera reprezentacyjna.
Występował w reprezentacji Ukrainy U-17 oraz reprezentacji Ukrainy U-19.

</doc>
<doc id="1898701" url="https://pl.wikipedia.org/wiki?curid=1898701" title="S/y Bagatela">
S/y Bagatela

Bagatela - polski jacht, będący własnością Zarządu Głównego Akademickiego Związku Sportowego, którego armatorem jest Jacht Klub AZS Wrocław. Przeznaczony głównie do żeglugi po morzach zamkniętych, aktualnie pływający głównie po Bałtyku.
Rejsy.
Na przełomie 1980 i 81 roku Janusz Mariański odbył na Bagateli samotny rejs na Karaiby, uzyskując wyróżnienie "Głosu Wybrzeża".
Wśród licznych rejsów Bagateli, należy zwrócić uwagę na rejs na Wyspy Owcze w 1989 roku. W latach 1990-1995 jacht ten pływał po akwenach Morza Śródziemnego od Kornatów i Wenecji po Maltę, Wyspy Liparyjskie, Sycylię, Korsykę by w końcu powrócić Rodanem, Saouną, Renem i Odrą wrócić na klubowe nabrzeże do Wrocławia

</doc>
<doc id="1898711" url="https://pl.wikipedia.org/wiki?curid=1898711" title="Michael Berrer">
Michael Berrer

Michael Berrer (ur. 1 lipca 1980 w Stuttgarcie) – niemiecki tenisista, reprezentant w Pucharze Davisa.
Kariera tenisowa.
Jako zawodowy tenisista występował w latach 1999–2016.
W grze pojedynczej wygrywał turnieje z serii ITF Men's Circuit oraz ATP Challenger Tour. W turniejach rangi ATP World Tour jego najlepszymi wynikami są finały w Zagrzebiu w sezonie 2010 oraz 2011. Pojedynki o tytuł przegrał odpowiednio z Marinem Čiliciem i Ivanem Dodigiem.
W grze podwójnej Berrer ma na koncie zwycięstwo w turnieju ATP World Tour, w Monachium (2008), z trzech osiągniętych finałów.
W roku 2008 zadebiutował w reprezentacji w Pucharze Davisa. Rozegrał 2 singlowe mecze, które przegrał z Koreańczykiem Woongiem-Sun Junem oraz Hiszpanem Fernando Verdasco.

</doc>
<doc id="1898712" url="https://pl.wikipedia.org/wiki?curid=1898712" title="MS Morska Wola">
MS Morska Wola

MS Morska Wola ex „Rio Negro”, ex „Hindhead”, ex „Consul Horn” – polski drobnicowiec.
"Morska Wola" została zakupiona w lutym 1939 r. przez GAL wraz z bliźniaczym MS Stalowa Wola do obsługi towarowej linii południowoamerykańskiej. Nazwana na cześć polskiej osady Morska Wola w Brazylii, choć pierwotnie miała się nazywać „Bogumin”. Podniesienie polskiej bandery miało miejsce 22 lutego 1939 w Gdyni.
W czerwcu 1940 po klęsce Francji statkowi, dowodzonemu przez kpt. Jana Stankiewicza udało się pomimo trudności wydostać z Tonnay-Charente i udać do Wielkiej Brytanii. Przez kolejne 4 lata niemal bez przerwy statek pływał w konwojach atlantyckich pod dowództwem kpt. Jerzego Mieszkowskiego i kpt. Stanisława Zelwerowicza, unikając szczęśliwie licznych ataków, m.in. biorąc udział w konwoju HX-84, gdzie w obronie konwoju zatopiony został przez niemiecki krążownik ciężki Admiral Scheer brytyjski krążownik pomocniczy HMS Jervis Bay.
Po wojnie statek wrócił do kraju w listopadzie 1945 roku. Obsługiwał m.in. linię lewantyńską i południowoamerykańską, jednak z uwagi na zużycie i nieznaczną szybkość zatrudniany był w trampingu. W 1951 przejęty został przez PLO i przekazano go rybołówstwu dalekomorskiemu (przedsiębiorstwo „Dalmor”, potem „Gryf”). Po przebudowie w 1952 r. "MS Morska Wola" stała się pierwszym polskim statkiem-bazą rybacką. W pierwszy rejs w nowym charakterze wyruszył 11 sierpnia 1952 roku i obsługiwał flotylle łowcze na Morzu Północnym. 
Oddana na złom w 4 listopada 1959 r., po awarii doznanej w Sundzie w grudniu 1958.

</doc>
<doc id="1898713" url="https://pl.wikipedia.org/wiki?curid=1898713" title="Männer wie wir">
Männer wie wir

Männer wie wir (pol. "mężczyźni tacy jak my") − niemiecka tragikomedia filmowa z 2004 roku, ogólnoświatowo dystrybuowana pod anglojęzycznym tytułem Guys and Balls. Film, powstały w reżyserii Sherry Hormann, traktuje o losach Eckiego, bramkarza-homoseksualisty, który zakłada złożoną wyłącznie z gejów drużynę piłkarską, by skonfrontować ją z teamem, z którego został wydalony z pobudek homofobicznych.
Światowa premiera filmu odbyła się 16 maja 2004 r. w trakcie Cannes Film Market. Jak dotąd projekt nie odnalazł swojego dystrybutora w Polsce.
Festiwale filmowe.
Film zaprezentowano podczas następujących festiwali filmowych:

</doc>
<doc id="1898714" url="https://pl.wikipedia.org/wiki?curid=1898714" title="Manner wie wir">
Manner wie wir



</doc>
<doc id="1898715" url="https://pl.wikipedia.org/wiki?curid=1898715" title="Jacht Klub AZS Wrocław">
Jacht Klub AZS Wrocław

Jacht Klub AZS Wrocław powstał w dniu 24 stycznia 1946 roku. W roku 1979 zmienił nazwę na Jacht Klub AZS Wrocław.
Historia.
Jacht Klub AZS Wrocław po burzliwym rozpadzie, zakończył swoją wieloletnią działalność. Ostatnim Komandorem klubu był Piotr Orwaldi, który przyczynił się do upadku i likwidacji klubu.

</doc>
<doc id="1898716" url="https://pl.wikipedia.org/wiki?curid=1898716" title="Gdynia America Shipping Lines Ltd">
Gdynia America Shipping Lines Ltd



</doc>
<doc id="1898717" url="https://pl.wikipedia.org/wiki?curid=1898717" title="SS Tobruk">
SS Tobruk

SS Tobruk (eks "Empire Builder") – polski drobnicowiec zbudowany w 1941 na zamówienie rządu brytyjskiego, jako jeden ze statków typu "Empire". W 1942 roku przekazany wraz z czterema innymi ("Narwik", "Bałtyk", "Białystok", "Borysław" - od 1950 "Bytom") – Rządowi RP na uchodźstwie dla Polskiej Marynarki Handlowej. W służbie polskiej nazwa statku została zmieniona na "Tobruk" dla upamiętnienia polskiego wkładu w bitwę o Tobruk. Podczas II wojny światowej statek brał udział w dwóch konwojach arktycznych PQ-13, QP-14 oraz we względnie bezpiecznym konwoju SL 178 z Sierra Leone do Liverpoolu. Po wojnie, aż do roku 1967 pływał pod polską banderą.
Zamówienie i budowa.
Od 1940 roku Polska Marynarka Handlowa operująca podczas II wojny światowej w Wielkiej Brytanii podejmowała próby pozyskania nowych statków dla zastąpienia utraconych, lecz były one utrudnione i dopiero w 1941 roku rząd na uchodźstwie uzyskał zgodę na budowę jednego statku typu wojennego "Empire B" w stoczni brytyjskiej (późniejszy „Bałtyk”). Na początku 1942 roku sytuacja uległa poprawie w związku z przyjęciem programu "Allied Replacement Scheme", ułatwiającego rządom państw sprzymierzonych nabywanie statków. Na tej podstawie zakupiono w 1942 roku dwa nowe statki tego typu „Tobruk” i „Narwik”, a w kolejnym roku jeszcze dwa używane: „Białystok” i „Borysław” (od 1950 roku „Bytom”). Statki nabywane były od rządu brytyjskiego przez rząd polski i przekazywane do eksploatacji armatorowi Gdynia–Ameryka Linie Żeglugowe (GAL). Należały one do standardowego typu wojennego "Empire B", opracowanego pod kątem dużej nośności i dobrej technologiczności budowy, z użyciem elementów prefabrykowanych, budowanego w dużej liczbie w różnych stoczniach brytyjskich. W polskiej służbie powszechnie określano je spolszczoną nazwą typu jako "empajery".
„Tobruk” zbudowany został w stoczni William Gray &amp; Co. Ltd. w West Hartlepool pod nazwą „Empire Builder”. Jego maszyna parowa wyprodukowana została przez Central Marine Engine Works w tej samej stoczni. Statek zwodowany został 19 listopada 1941 roku. Na początku 1942 roku statek został sprzedany polskiemu rządowi przez brytyjskie Ministerstwo Transportu Wojennego za 166 034 funtów. 30 stycznia 1942 roku został przekazany przez stocznię armatorowi GAL i objęty przez załogę, a 31 stycznia podniósł polską banderę, otrzymując nazwę „Tobruk”. Nazwa upamiętniała udział polskiej brygady w obronie twierdzy Tobruk w drugiej połowie 1941 roku. „Tobruk” był pierwszym ze statków "Empire B" w polskiej marynarce i w chwili wejścia do służby, był największym i najnowszym polskim statkiem towarowym.
Opis.
Nośność „Tobruka” wynosiła 10 428 ton, a początkowa pojemność rejestrowa 7048 BRT i 4977 NRT. Długość wynosiła 136 metrów, szerokość 17,1 metra, a zanurzenie 8,2 metra. Napęd stanowiła trzycylindrowa maszyna parowa potrójnego rozprężania o mocy indykowanej 2500 KM, zapewniająca prędkość maksymalną 10,5 węzła. Kotły opalane były węglem. Statki tego typu miały pięć ładowni. Ich architektura była klasyczna, trójwyspowa, z podwójnymi ładowniami na dziobie i rufie z bomami ładunkowymi oraz „wyspą” nadbudówek z siłownią z pojedynczym kominem na śródokręciu, z tym że główna nadbudówka z mostkiem była oddzielona od siłowni trzecią ładownią. Załoga w okresie powojennym liczyła 41 osób.
Środki ratunkowe stanowiły cztery łodzie i cztery blaszane tratwy. Statki tego typu bywały podczas wojny uzbrojone dla samoobrony w działo uniwersalne kalibru 102 mm, działka 20 mm Oerlikon, karabiny maszynowe i sześć bomb głębinowych.
Służba.
Konwoje arktyczne.
Statek wszedł od razu do eksploatacji w czarterze brytyjskiej Administracji Transportu Wojennego. Pierwszym kapitanem został Bronisław Hurko. Po wejściu do służby, statek został załadowany w Middlesborough sprzętem wojennym dla ZSRR dostarczanym w ramach pomocy Lend-Lease i 10 marca 1942 roku ruszył w pierwszy rejs z Methil w konwoju arktycznym PQ-13 do Murmańska. Statek nie był należycie wyposażony do rejsów arktycznych, ściany kabin nie były oszalowane, lecz pokryte mielonym korkiem, a centralne ogrzewanie nie działało i pomieszczenia marynarskie ogrzewane były wstawianymi piecykami.
W końcu marca 1942 roku silny sztorm rozproszył statki i okręty konwoju PQ-13. Osamotniony „Tobruk” został zaatakowany przez samoloty Luftwaffe i po zestrzeleniu jednego bombowca lekko uszkodzony dotarł do Murmańska. Tam, podczas rozładunku, został ponownie zbombardowany i zatopiony przy nabrzeżu. Remont statku, w targanym nalotami mieście i wielokrotnie uszkadzanym doku, trwał ponad 6 miesięcy. Połatany byle jak przeszedł „Tobruk” następnie do Archangielska skąd, z konwojem QP-14, wrócił z ładunkiem apatytów do Wielkiej Brytanii. Za ten rejs załoga otrzymała 12 Krzyży Walecznych.
Członkowie załogi twierdzili później, że wszystko skończyło się – mimo przecieków – pomyślnie, bo konwój wyszedł w morze 13 listopada, „Tobruk” miał 13 pozycję w szyku, a rejs trwał 13 dni.
Po wojnie.
Po wojnie pozostał pod polską banderą. Pływał najpierw w barwach przedwojennego armatora Gdynia-Ameryka Linie Żeglugowe SA (do 1951), następnie (do 1967) PLO. W pięć lat po wojnie „Tobruk” płynął pusty, pod balastem, z Savony do Rotterdamu. W Zatoce Biskajskiej dopadł go sztorm spychający statek na skały. W ostatniej chwili załoga rozpięła na topenancie żagiel uszyty naprędce z brezentowych pokryw ładowni i tym sposobem uratowała „Tobruk”. Był to jedyny przypadek, gdy oceaniczny drobnicowiec płynął pod żaglami.
W roku 1967 skasowany i przez rok, przed oddaniem na złom w Gdyni, wykorzystywany tamże jako pływający magazyn.
Historia „Tobruka” w latach wojny została sfabularyzowana w książce "S.S. Tobruk – w konwojach śmierci" Jana Kazimierza Sawickiego z roku 1990.

</doc>
<doc id="1898720" url="https://pl.wikipedia.org/wiki?curid=1898720" title="Węgierska Extraliga siatkarzy (2009/2010)">
Węgierska Extraliga siatkarzy (2009/2010)

Węgierska Extraliga siatkarzy (2009/2010) – rozgrywki o mistrzostwo Węgier. Zainaugurowane zostały 19 września 2009 roku i trwały do wiosny 2010 roku.
W fazie zasadniczej 14 zespołów rozegra mecze system każdy z każdym, mecz i rewanż.
W sezonie 2009/2010 w Pucharze Challenge Węgry reprezentować będzie Kometa Kaposvar.

</doc>
<doc id="1898722" url="https://pl.wikipedia.org/wiki?curid=1898722" title="Postmaterializm">
Postmaterializm

Postmaterializm – to według Ronalda Ingleharta ewolucja systemu wartości od wartości materialnych do wartości postmaterialnych. Manifestuje się to m.in. rozwojem różnych ruchów społecznych zorientowanych na walkę o prawa człowieka, np. ruchu alterglobalistycznego. W tym znaczeniu wartości materialistyczne są związane z warunkami materialnymi, poczuciem bezpieczeństwa socjalnego, braku zagrożenia, a postmaterialistyczne z możliwością samorealizacji, osiągnięcia sukcesu, wyrażania własnej opinii.
Postmaterializm jako syndrom kulturowy.
Inglehart wprowadził termin „postmaterializm” oznaczający syndrom kulturowy i obejmujący takie zjawiska, jak zastępowanie obyczajowości religijnej obyczajowością świecką, indywidualizm kosztem kolektywizmu, rezygnacja z pogoni za pieniędzmi i dobrami materialnymi na rzecz lepszej jakości życia, większej wrażliwości na prawa człowieka, dyskryminację i wyzysk ekonomiczny, zagrożenia społeczne i ekologiczne, jakie niesie globalizacja. Z kolei w sferze kultury politycznej „postmaterializm” przejawia się zanikaniem stabilnych więzi wyborców z partiami politycznymi, indywidualizacją aktywności politycznej, różnorodnością form ekspresji politycznej, czy powstaniem nowych ruchów społecznych. Postmaterializm zastępuje, zdaniem R. Ingleharta, wartości typowe dla epoki industrialnej, takie jak: dążenie do sukcesu materialnego, dyscyplina, hierarchia, tradycyjna obyczajowość i religia.
Postmaterializm a stopień zamożności społeczeństwa.
Inglehart postawił, a następnie sprawdził w empirycznych badaniach naukowych (prowadzonych w ramach World Values Survey), hipotezę dotyczącą różnic kulturowych w krajach zamożnych i biednych. 
W modelu analitycznym wyróżnił dwie, przeciwstawne, pary wartości:
Wartości tradycyjne i zorientowane na przetrwanie charakteryzują się autorytaryzmem i respektem dla władzy, mentalnością religijną, dominacją społeczną i gospodarczą mężczyzn, niską skłonnością do angażowania się w sprawy publiczne, brak akceptacji dla przerywania ciąży i rozwodów, niski poziom zaufania społecznego, skłonność do surowego wychowania dzieci w duchu posłuszeństwa i religii.
Społeczeństwa i społeczności wyznające takie wartości przywiązują znacznie więcej wagi do zapewnienia egzystencji dla siebie i rodziny w sferze bezpieczeństwa ekonomicznego, niż do podnoszenia poziomu wiedzy, ochrony wartości i dóbr publicznych oraz dbanie o lepszą jakość życia. 
Postmaterializm charakteryzuje się wartościami kulturowymi będącymi przeciwieństwem wyżej wymienionych wartości.
Tak więc, według Ingleharta, religia zanika lub schodzi do sfery prywatnej w krajach ponowoczesnych, bogatych, o wysokim poziomie konsumpcji. Natomiast religia, rodzina i naród należą do przednowoczesnych wartości, typowych dla krajów słabo rozwiniętych, o niskim poziomie bezpieczeństwa egzystencjalnego.

</doc>
<doc id="1898726" url="https://pl.wikipedia.org/wiki?curid=1898726" title="Lancetogłów meksykański">
Lancetogłów meksykański

Lancetogłów meksykański, Meksykański wąż królewski "(Lampropeltis mexicana)" – gatunek niejadowitego węża z rodziny połozowatych.
Występuje na całej Wyżynie Meksykańskiej w Meksyku oraz południowych Stanach Zjednoczonych.
Opis.
Wymiary i pokrój ciała.
Ciało wysmukłe w stosunku do długości. Głowa wyraźnie zaznaczona.
Uzębienie.
typu aglypha.
Ubarwienie.
Tło w kolorze od jasno-szarego do bardzo ciemno-szarego (u niektórych podgatunków nawet czarne) z brązowymi lub brązowo-czerwonymi pręgami (niedomkniętymi po stronie brzusznej) rozszerzającymi się na grzbiecie niekiedy z niewielką plamą koloru tła. W zależności od podgatunku pręgi po stronie grzbietowej mogą być szerokości od pięciu do około piętnastu łusek. Pręgi ograniczone czarną linią – szerokości jednej łuski. ("U podgatunku L. mexicana thayeri może występować czarna odmiana barwna, gdzie u młodocianych osobników pręgi są widoczne jako ciemniejsze przebarwienia z czasem zanikające.)" Podbrzusze jaśniejsze prawie różowo-żółte z nieregularnymi plamami koloru czarnego. Na głowie u większości osobników występuje wyraźny wzór odwróconej trzylistnej koniczyny wyznaczającej odwróconą literę Y. lub odwróconego serca/tarczy.
Tryb życia.
Wąż naziemny zamieszkujący suche, niepustynne tereny Wyżyny Meksykańskiej, zalesione lasami sosnowymi lub dębowymi. Podłoże w dużym stopniu kamieniste.
Pomimo okrągłej źrenicy oka sugerującej przystosowanie do dziennego trybu życia wąż aktywny głównie nocą.
Żywienie.
Małe gryzonie, jaszczurki, węże w tym nawet grzechotniki.
Hodowla.
Minimalne wymiary zbiornika.
Dla pary 0,85x0,50x0,40 długości osobnika – wymiar ten odnosi się także do jednego osobnika.
Temperatura.
w dzień 28 °C w nocy 20 °C należy także zapewnić stałą "wyspę cieplną" o temperaturze 34-38 °C.
Wilgotność w zbiorniku.
47%-60%
Kryjówki.
Minimum dwie kryjówki. Jedna w strefie najzimniejszej druga w strefie ciepłej. Duża ilość dodatkowych kryjówek takich jak porzucone na podłożu liście czy konary dobrze wpływa na poczucie bezpieczeństwa węża.Dodatkowo w okresie linienia należy zapewnić wilgotną kryjówkę wyścieloną mchem lub torfem.
Podłoże.
Wszelkiego rodzaju podłoża naturalne stosowane w terrarystyce – rozdrobniona kora z drzew iglastych, trociny drzew liściastych, drewienka drzew liściastych. Należy zwrócić uwagę, że węże na legowisko wybierają podłoża w miarę miękkie takie jak mech czy trociny z topoli osiki.
Woda.
Miska z codziennie zmienianą wodą.Ze względu na warunki w jakich żyją na wolności nie jest wymagany basen do kąpieli. Zdrowe osobniki bardzo rzadko wchodzą całe do wody.
Karmienie.
Na ogół bez problemu przyjmują żywe jak i martwe gryzonie takie jak myszy, myszy np: masto (łac. Praomys natalensis).Powyższa dieta zapewnia wszystkie składniki odżywcze i nie wymaga wzbogacania suplementami takimi jak wapń czy witaminy.
Zimowanie.
Węże te nie zimują.

</doc>
<doc id="1898739" url="https://pl.wikipedia.org/wiki?curid=1898739" title="Milan Goljović">
Milan Goljović



</doc>
<doc id="1898753" url="https://pl.wikipedia.org/wiki?curid=1898753" title="Carl Gustaf von Rosen">
Carl Gustaf von Rosen

Carl Gustaf Ericsson von Rosen (ur. 19 sierpnia 1909 w parafii Helgesta (gmina Flen), zm. 13 lipca 1977 w rejonie Godie) – szwedzki pilot cywilny, awanturnik, ochotnik w armii fińskiej podczas wojny zimowej 1939–1940, instruktor lotniczy etiopskiego lotnictwa wojskowego w okresie powojennym, współtwórca lotnictwa wojskowego Biafry.
Pochodził z książęcego rodu. W młodości zafascynował się lotnictwem. Początkowo był mechanikiem lotniczym, po czym został lotnikiem w tzw. latającym cyrku, gdzie wykonywał niebezpieczne loty akrobatyczne. Pod koniec 1935 zaczął wykonywać pod egidą Międzynarodowego Czerwonego Krzyża loty z pomocą medyczną i żywnością dla Etiopczyków, zaatakowanych przez wojska włoskie. W 1936, po zakończeniu wojny, powrócił do Szwecji, po czym wyjechał do Holandii, gdzie został pilotem w liniach lotniczych KLM. Pod koniec 1939 porzucił pracę i udał się do Finlandii, zaatakowanej przez ZSRR. Kupił z własnych pieniędzy i dostarczył Finom 1 samolot transportowy Douglas DC-2 i 2 myśliwce dwupłatowe Koolhoven FK.52. W lutym 1940 wstąpił do fińskiego lotnictwa wojskowego. Latał na dostarczonym przez siebie DC-2 w składzie LeLv44. Uczestniczył jedynie w 1 misji bojowej 1 marca, kiedy zbombardowano sowiecką bazę lotniczą. Został odznaczony fińskim medalem wojskowym. Kiedy wojska niemieckie najechały na Holandię w maju 1940, przyjechał do Wielkiej Brytanii. Próbował wstąpić do RAF, ale jego kandydatura została odrzucona z powodu powiązań rodzinnych jego matki z Hermannem Göringiem. W tej sytuacji ponownie podjął pracę w KLM, latając na trasie Londyn-Lizbona. W latach 1945–1956 był instruktorem lotniczym w etiopskim lotnictwie wojskowym. Następnie został pilotem sekretarza generalnego ONZ Daga Hammarskjölda. W 1968 zaczął loty z pomocą humanitarną dla ludności Biafry, która oddzieliła się od Nigerii. Latał samolotem Douglas DC-7 z São Tomé do Uli. Widząc cierpienia Biafryjczyków opracował ze wsparciem francuskich służb specjalnych plan pomocy dla nich. Kupił 5 małych samolotów szkoleniowych produkcji szwedzkiej Malmö MFI-9, które zostały przemalowane w barwy kamuflażowe i przerobione do celów wykonywania ataków szturmowych. Sformował z nich eskadrę lotniczą, w skład której weszli zwerbowani przez niego piloci z różnych krajów, która od maja 1969 atakowała nigeryjskie lotniska, skąd samoloty latały przeciwko ludności cywilnej Biafry. Ataki te doprowadziły do zniszczenia na ziemi kilku nigeryjskich myśliwców MiG-17 i bombowców Ił-28. Po upadku Biafry w 1970, powrócił do Szwecji. W 1974 latał z pomocą humanitarną dla ludności Etiopii. W 1977 wykonywał takie loty ponownie dla Etiopczyków podczas wojny w Ogadenie. Zginął 13 lipca tego roku w rejonie Godie, zabity przez somalijskich bojowników. Został pochowany na cmentarzu w Addis Abebie.
Linki zewnętrzne.
Biografia Carla Gustafa von Rosena (jęz. angielski)

</doc>
<doc id="1898755" url="https://pl.wikipedia.org/wiki?curid=1898755" title="Lampropeltis mexicana">
Lampropeltis mexicana



</doc>
<doc id="1898757" url="https://pl.wikipedia.org/wiki?curid=1898757" title="Albersdorf (Szlezwik-Holsztyn)">
Albersdorf (Szlezwik-Holsztyn)

Albersdorf – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898759" url="https://pl.wikipedia.org/wiki?curid=1898759" title="Gudendorf (gmina)">
Gudendorf (gmina)

Gudendorf – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898760" url="https://pl.wikipedia.org/wiki?curid=1898760" title="Immenstedt (powiat Dithmarschen)">
Immenstedt (powiat Dithmarschen)

Immenstedt – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898761" url="https://pl.wikipedia.org/wiki?curid=1898761" title="Nindorf (powiat Dithmarschen)">
Nindorf (powiat Dithmarschen)

Nindorf – miejscowość i gmina w Niemczech, w kraju związkowym Szlezwik-Holsztyn, w powiecie Dithmarschen, wchodzi w skład urzędu Mitteldithmarschen.

</doc>
<doc id="1898762" url="https://pl.wikipedia.org/wiki?curid=1898762" title="Nindorf">
Nindorf

2 gminy w Niemczech:

</doc>
<doc id="1898763" url="https://pl.wikipedia.org/wiki?curid=1898763" title="Immenstedt">
Immenstedt

2 gminy:

</doc>
<doc id="1898765" url="https://pl.wikipedia.org/wiki?curid=1898765" title="Gudendorf">
Gudendorf

gmina:
dzielnica miasta:

</doc>
<doc id="1898769" url="https://pl.wikipedia.org/wiki?curid=1898769" title="Ochotniczy Pułk Buda">
Ochotniczy Pułk Buda

Ochotniczy Pułk "Buda" (węg. Budai Önkéntes Ezred) – węgierska ochotnicza jednostka wojskowa przy Armii Czerwonej na pocz. 1945 r.
Pułk powstał w lutym 1945 r. pod nazwą 1 Węgierskiego Pułku Ochotniczego. Wkrótce przemianowano go na Ochotniczy Pułk "Buda". Liczył ok. 2,5 tys. żołnierzy. Składał się z węgierskich jeńców wojennych, którzy wyrazili chęć walki z Niemcami po stronie Armii Czerwonej. Na jego czele stanął ppłk Oszkár Variházy. Jednostka składała się z piechoty, artylerii i czołgów. Miała być rozwinięta do wielkości dywizji, do czego jednak nie doszło. Węgrzy wzięli udział w walkach z obrońcami Budapesztu, ponosząc ciężkie straty w liczbie ok. 600 ludzi. Po upadku miasta w poł. marca 1945 r., pułk odesłano na tyły, zaś po zakończeniu wojny rozwiązano. Węgierscy żołnierze ponownie uzyskali status jeńców wojennych, trafiając do obozu w Jászberény. Wielu potem zostało wywiezionych do ZSRR, gdzie osadzono ich w gułagu.
Linki zewnętrzne.
Krótka historia Pułku Ochotniczego "Buda" (jęz. węgierski)

</doc>
<doc id="1898770" url="https://pl.wikipedia.org/wiki?curid=1898770" title="Albersdorf">
Albersdorf



</doc>
<doc id="1898771" url="https://pl.wikipedia.org/wiki?curid=1898771" title="Begga">
Begga



</doc>
<doc id="1898773" url="https://pl.wikipedia.org/wiki?curid=1898773" title="Gaty">
Gaty



</doc>
<doc id="1898775" url="https://pl.wikipedia.org/wiki?curid=1898775" title="Gathy">
Gathy



</doc>
<doc id="1898778" url="https://pl.wikipedia.org/wiki?curid=1898778" title="Pascal Kalemba">
Pascal Kalemba

Pascal Lukoki Kalemba (ur. 26 lutego 1979 w Kinszasie, zm. 27 listopada 2012 w Kinszasie) – kongijski piłkarz grający na pozycji bramkarza.
Kariera klubowa.
Karierę piłkarską Kalemba rozpoczął w klubie TP Mazembe z miasta Lubumbashi. W 1999 roku zadebiutował w jego barwach w pierwszej lidze Demokratycznej Republiki Konga. W 2000 roku osiągnął pierwsze sukcesy w karierze, gdy wywalczył mistrzostwo kraju oraz zdobył Puchar Demokratycznej Republiki Konga. W 2001 roku także został mistrzem kraju.
W 2004 roku Kalemba przeszedł do AS Vita Club z Kinszasy. Grał tam przez półtora roku i następnie przeszedł do FC Saint Eloi Lupopo z Lubumbashi. W 2006 roku został zawodnikiem gabońskiego Delta Téléstar Libreville i w tamtym roku wygrał z nim Coupe du Gabon Interclubs.
W 2007 roku Kalemba wrócił do ojczyzny i został piłkarzem stołecznego DC Motema Pembe. W 2008 roku wywalczył mistrzostwo kraju, a w 2009 roku zdobył jego puchar.
Kariera reprezentacyjna.
W reprezentacji Demokratycznej Republiki Konga Kalemba zadebiutował w 2001 roku. W 2002 roku był rezerwowym w Pucharze Narodów Afryki 2002. W 2006 roku rozegrał 4 spotkania w Pucharze Narodów Afryki 2006: z Togo (2:0), z Angolą (0:0), z Kamerunem (0:2) i ćwierćfinale z Egiptem (1:4). Od 2001 do 2006 roku rozegrał w kadrze narodowej 25 meczów.

</doc>
<doc id="1898781" url="https://pl.wikipedia.org/wiki?curid=1898781" title="Dituabanza Nsumbu">
Dituabanza Nsumbu

Belmond Dituabanza Nsumbu (ur. 31 stycznia 1982 w Kinszasie) - piłkarz z Demokratycznej Republiki Konga grający na pozycji obrońcy.
Kariera klubowa.
Karierę piłkarską Nsumbu rozpoczął w klubie FC Saint Eloi Lupopo z miasta Lubumbashi. W 2002 roku zadebiutował w jego barwach w pierwszej lidze Demokratycznej Republiki Konga. W debiutanckim sezonie wywalczył mistrzostwo kraju. W 2005 roku odszedł do AS Vita Club z Kinszasy. Grał tam przez 2,5 roku i w tym okresie dwukrotnie zdobył Super Coupe de Kinshasa w latach 2005 i 2006. W 2008 roku wrócił do FC Saint Eloi Lupopo.
Kariera reprezentacyjna.
W reprezentacji Demokratycznej Republiki Konga Nsumbu zadebiutował w 2004 roku. W 2006 roku rozegrał jedno spotkanie w Pucharze Narodów Afryki 2006, ćwierćfinałowe z Egiptem (1:4). Od 2004 do 2007 roku rozegrał w kadrze narodowej 20 meczów.

</doc>
<doc id="1898784" url="https://pl.wikipedia.org/wiki?curid=1898784" title="Alojzy Eysymont">
Alojzy Eysymont

Alojzy Jakub Aleksander Eysymontt, ros. "Алексей Матвеевич Эйсмонт" (ur. 21 czerwca 1791 w Grodnie, zm. 1849) – Polak w służbie rosyjskiej, generał artylerii, uczestnik bitwy pod Borodino.
Życiorys.
Urodził się w Horodnicy k. Grodna jako syn Macieja Tadeusza Eysymontta (1741-1805), stolnika grodzieńskiego i Wiktorii Wołkowickiej (1758-1793), horodniczanki grodzieńskiej. Tak jak bracia Michał (1792-1812) i Ignacy (1782-1818) ukończył grodzieński Korpus Kadetów, który opuścił w 1806 r., następnie podporucznik w 4 brygadzie artylerii. Wraz ze swoim oddziałem wziął udział w niezwykle ciężkiej bitwie pod Pułtuskiem stoczonej 26 grudnia 1806 r., a następnie w niezwykle krwawej bitwie pod Iławą Pruską (7 - 8 lutego 1807 r.), 9 lutego 1811 r. awansowany do stopnia porucznika.
Za udział w Wielkiej Wojnie, od Borodino po oblężenie Paryża, odznaczony orderem św. Jerzego IV klasy 30 grudnia 1813 r., oraz Złotą Szpadą z brylantami "Za męstwo". W 1820 r. był już pułkownikiem artylerii w Korpusie Litewskim (stacjonował w Jampolu i Tulczynie - w guberni podolskiej). W 1822 r., kiedy zawitał z wizytą w Kiszyniowie, gdzie poznał Puszkina - dowodził 16 brygadą artylerii. W 1826 r., po awansie na generała majora, dowodził dywizją rozlokowaną w Tambowie, a następnie 2 Brygadą piechoty Tomskiej, stacjonującą w Bukareszcie (1831), zaś ostatnią jednostką dowodzoną przed przejściem na emeryturę była 20 dywizja piechoty w Ufie. Oprócz wymienionych odznaczeń uhonorowano go orderem św. Anny I i IV klasy, orderem św. Włodzimierza z kokardą na wstędze oraz Srebrnym Krzyżem za 1812 rok.
Wojna 1812.
Wykaz bitew, w których uczestniczył Alojzy Eysymont
Spotkanie z Puszkinem.
Książę Paweł Iwanowicz Dołgorukow (1787-1845) pod datą 30 IV 1822 r. wspomina w swoim Dzienniku spotkanie pułkownika Ejsmonta z Aleksandrem Puszkinem w Kiszyniowie.
"Обедал у наместника полковник артиллерийский Эйсмонт моих лет и обвешан орденами. Рассказывают, что, будучи при князе Яшвиле, он много выиграл по службе от чрезвычайного угождения сладострастию сего начальника, который, вместо наложниц, держал адъютантов. Теперь Эйсмонт смеется над молвою, имеет хороший чин, знаки отличия и, как слышно, готовится быть зятем князю Суццо. Пушкин и он спорили за столом на счет рабства наших крестьян. Первый утверждал с горячностию, что он никогда крепостных за собою людей иметь не будет, потому что не ручается составить их благополучие, и всякого владеющего крестьянами почитает бесчестным, исключая отца своего, который хотя честен, но не имеет на этот счет одинаковых с ним правил. Эйсмонт ловил Пушкина на словах, но не мог выдержать с ним равенства в состязании. Что принадлежит до наместника, то он слушал и принимался также опровергать его, но слабо и более шутками, нежели доводами сильными и убедительными, Я не осуждаю с своей стороны таковых диспутов, соглашусь даже и в том, что многие замечания Пушкина справедливы, да и большая часть благомыслящих и просвещенных людей молча сознаются, что деспотизм мелких наших помещиков делает стыд человечеству и законам, но не одобряю привычки трактовать о таких предметах на русском языке. — Пушкин ругает правительство, помещиков, говорит остро, убедительно, а за стульями слушают и внимают соблазнительным мыслям и суждениям...»
Ostatnie lata.
Po dymisji w 1839 r. powrócił do rodowego majątku - Krasnogrudy i dzierżawił majątek Łubnie. Próbował uregulować sprawy majątkowe po ojcu i braciach (Michał, zginął pod Pskowem w 1812, Antoni, sędzia pokoju w Sejnach, zmarł w tymże 1812, Ignacy, zmarł w 1818 r., a Józef, podkomorzy grodzieński w 1820), co udało się dopiero osiągnąć po jego śmierci przez bratanka - Ryszarda Łukasza Eysymonta. 3 grudnia 1843 roku ożenił się z Reginą z Obuchowiczów (1808-1881), dziedziczką dóbr Burdykowszczyzna, córką Adama Obuchowicza, sędziego ziemskiego mozyrskiego i Anny z Wołodkiewiczów.
Ufundował w kościele Bernardynów tablicę rodzinną.

</doc>
<doc id="1898785" url="https://pl.wikipedia.org/wiki?curid=1898785" title="Oficyna Wydawnicza „Vocatio”">
Oficyna Wydawnicza „Vocatio”

Oficyna Wydawnicza „Vocatio” – wydawnictwo założone w 1991 roku w Warszawie specjalizujące się w wydawaniu książek dla dzieci, poradników, powieści, oraz publikacji naukowych związanych z religią (m.in. z biblistyką). Wydawane serie książkowe to m.in. „Prymasowska Seria Biblijna”, „Z Biblią przez życie – pod patronatem Prymasa Polski”, „Rozprawy i Studia Biblijne”, „Biblioteka Dialogu”.

</doc>
<doc id="1898786" url="https://pl.wikipedia.org/wiki?curid=1898786" title="Pomnik Walki i Męczeństwa Ziemi Bydgoskiej">
Pomnik Walki i Męczeństwa Ziemi Bydgoskiej

Pomnik Walki i Męczeństwa Ziemi Bydgoskiej – pomnik umieszczony na Starym Rynku w Bydgoszczy, ku czci Polaków zamordowanych wskutek terroru hitlerowskiego i stalinowskiego w Bydgoszczy i regionie bydgoskim.
Opis.
Pomnik przedstawia grupę osób symbolizujących męczeństwo i walkę. Wywołuje on swym kształtem ekspresję bólu i protestu, a jednocześnie jest wyrazem protestu przeciw tyranii i ludobójstwu. Rzeźba z brązu o wysokości 7,5 metra i wadze ponad 12 ton ustawiona jest na cokole z szarego granitu strzegomskiego. Tłem pomnika do 2007 r. był szaniec długości około 26 metrów z 80 dużych brył piaskowca. Są na nim wykute nazwy miejscowości związane z martyrologią mieszkańców w granicach województwa bydgoskiego. W całość wkomponowany został, wykonany z brązu, stały znicz gazowy.
Metalowy odlew pomnika wykonano w Gliwickiej Fabryce Urządzeń Technicznych.
Historia.
Potrzebę ustawienia pomnika na Starym Rynku w Bydgoszczy stworzył fakt publicznych egzekucji, jakie na nim przeprowadzono 8-9 września 1939 r. Dodatkowo w 1940 r. władze hitlerowskie dokonały rozbiórki całej zachodniej pierzei Starego Rynku wraz z kościołem pojezuickim, przed którym egzekucje te przeprowadzano.
Celem upamiętnienia tych tragicznych wydarzeń Zarząd Miasta ufundował w 1946 r. granitową czarną płytę, ułożoną na niskim cokole, usytuowaną na skwerze przed ratuszem na Starym Rynku. Na niej wyryto krzyż i napis następującej treści: „Miejsce Uświęcone Męczeńską Krwią Polaków Walczących o Wolność". Autorem płyty był rzeźbiarz Piotr Triebler z Bydgoszczy. Płyta pamiątkowa przetrwała do czasu ustawienia nowego pomnika.
W 1963 r. ogłoszony został konkurs na pomnik poświęcony ofiarom tego okresu. Z nadesłanych prac wybrano projekt Wacława Kowalika przedstawiający stojącą postać „Nike” na wysokim obelisku, ozdobionym płaskorzeźbami. W prawej, opuszczonej ręce, trzymała ona nagi miecz, skierowany do tyłu, w lewej, uniesionej do góry, bukiet kwiatów. Pomnik miał stanąć na Starym Rynku przed budynkiem biblioteki. Do realizacji wyłonionego w konkursie projektu pomnika nie doszło, natomiast jego wizerunek znalazł się na wydanym w 1964 roku znaczku pocztowym o wartości 60 gr, nr katalogowy 1386 z serii „"Pomniki Walki i Męczeństwa"".
Ostatecznie Pomnik „Nike” nie został zrealizowany, zaś do Bydgoszczy trafił pomnik przeznaczony pierwotnie dla uczczenia bohaterów warszawskiego getta. Nie stanął on w Warszawie, gdyż władze państwowe po „wydarzeniach marcowych” 1968 roku straciły zainteresowanie w upamiętnianiu martyrologii getta, a "niezagospodarowany” pomnik trafił do Bydgoszczy, jako ekwiwalent zachodniej pierzei rynku, o rekonstrukcję której bydgoszczanie upominali się już od 1946 roku.
Uroczystość odsłonięcia Pomnika Walki i Męczeństwa Ziemi Bydgoskiej odbyła się 5 września 1969 roku, w 30 rocznicę zajęcia Bydgoszczy przez hitlerowskich żołnierzy.
Odsłonięcia dokonał przewodniczący Rady Ochrony Pomników Walki i Męczeństwa, minister Janusz Wieczorek w towarzystwie przewodniczącego MRN Kazimierza Maludzińskiego, w obecności przedstawicieli władz terenowych, stronnictw politycznych, gospodarzy województwa, miasta i powiatu oraz licznie zebranych mieszkańców.
Pomnik stanął w miejscu publicznych egzekucji, jakie tu miały miejsce we wrześniu 1939 roku. Tłem a zarazem uzupełnieniem pomnika był oddzielnie usytuowany szaniec z 80 dużych brył piaskowca, na których wyryto nazwy miejsc walki i męczeństwa ludności Ziemi Bydgoskiej.
Autorem dzieła jest prof. Franciszek Masiak z Warszawy, natomiast autorem szańca oraz planu urbanistyczno-architektonicznego jest bydgoski architekt mgr inż. Jerzy Winiecki. Za szańcem na skwerze przed ratuszem, przewidywano wybudowanie w okresie późniejszym gmachu Muzeum Walk i Męczeństwa, które miało gromadzić dokumenty zbrodni hitlerowskich. Do realizacji tego zamierzenia jednak nie doszło. 
Na początku lat 90. XX w., obok pomnika na niskich czterech betonowych cokołach, umieszczono tablice z brązu. Pierwsza informuje, że w dniach 9 i 10 września 1939 roku z rozkazu niemieckiego wojskowego komendanta Bydgoszczy rozstrzelano na Starym Rynku czterdziestu zakładników, mieszkańców miasta. Druga i trzecia zawiera ich nazwiska. Na czwartej jest napis: „"Pomnikiem Walki i Męczeństwa uczczono pamięć obywateli polskich z Kujaw, Pomorza i Ziemi Chełmińskiej poległych i zamordowanych w czasie II wojny światowej w latach 1939-1945"".
Zmiany polityczno-ustrojowe po 1989 roku spowodowały, że do rejestru strat, poniesionych przez Polaków z rąk okupanta hitlerowskiego, na szańcu umieszczono tablice z brązu, będące hołdem dla ofiar terroru stalinowskiego. Do końca 1995 roku zostało umieszczonych przez różne związki sześć tablic pamięci narodowej. Dodatkowo, po uzgodnieniu z autorem rzeźby, w 1993 roku pomnik został wzbogacony krzyżem, trzymanym w dłoni przez jedną z postaci.
26 sierpnia 2007 r. szaniec z bloków kamiennych przez 38 lat będący tłem dla pomnika przeniesiono do Sanktuarium Nowych Męczenników w Bydgoszczy.
Z kolei 3 sierpnia 2018 nastąpiło przeniesienie pomnika w północno-zachodni narożnik rynku. W czasie tej operacji odkryto akt erekcyjny z 1969 roku. W listopadzie 2018 powłoki pomnika zostały poddane renowacji przez ekipę konserwatorską (do tej pory pomnik był myty przez strażaków). W marcu 2019 cokół pomnika został obłożony czarnym wypolerowanym granitem, mającym imitować bazalt. Znajdujący się na frontowej ścianie cokołu napis został wytrawiony na nowych płytach. Odrzucono przy tym propozycje, aby napis „W hołdzie ofiarom faszyzmu 1939-45" zastąpić sformułowaniem „Pamięci ofiar totalitaryzmu niemieckiego 1939-45 oraz sowieckiego i polskiego aparatu represji 1937-89” lub „Ofiarom zbrodni niemieckich 1939–45”. Radni miasta uznali, że należy uszanować intencje towarzyszące powstaniu pomnika.

</doc>
<doc id="1898789" url="https://pl.wikipedia.org/wiki?curid=1898789" title="Trésor Mputu">
Trésor Mputu

Trésor Mputu Mabi (ur. 10 grudnia 1985 w Kinszasie) − kongijski piłkarz grający na pozycji napastnika.
Kariera klubowa.
Karierę piłkarską Mputu rozpoczął w klubie Jac Trésor FC. Następnie odszedł do TP Mazembe z miasta Lubumbashi. W 2002 roku zadebiutował w jego barwach w pierwszej lidze Demokratycznej Republiki Konga. W 2006 roku osiągnął pierwszy sukces w karierze, gdy wywalczył mistrzostwo kraju. W 2007 roku strzelił 34 gole zostając królem strzelców ligi DRK, a także najlepszym strzelcem światowych lig piłkarkskich według Międzynarodowej Federacji Historyków i Statystyków Futbolu (IFFHS). Z Mazembe po raz drugi został mistrzem ligi. W 2009 roku znów wywalczył tytuł mistrzowski oraz wygrał Afrykańską Ligę Mistrzów (1:2 i 1:0 w finale z Heartland FC). W Mazembe pełni funkcję kapitana.
Kariera reprezentacyjna.
W reprezentacji Demokratycznej Republiki Konga Mputu zadebiutował w 2004 roku. W 2006 roku rozegrał 2 spotkania w Pucharze Narodów Afryki 2006: z Togo (2:0 i gol w 44. minucie) i z Angolą (0:0 i czerwona kartka).

</doc>
<doc id="1898790" url="https://pl.wikipedia.org/wiki?curid=1898790" title="Tresor Mputu">
Tresor Mputu



</doc>
<doc id="1898792" url="https://pl.wikipedia.org/wiki?curid=1898792" title="Sundiata Keita">
Sundiata Keita



</doc>
<doc id="1898794" url="https://pl.wikipedia.org/wiki?curid=1898794" title="Paproć drzewiasta">
Paproć drzewiasta

Paprocie drzewiaste – paprocie wykształcające pień, który u współczesnych roślin osiąga do 20 m (rzadko nawet do 25 m) wysokości i 0,5 m średnicy. Pień jest zwykle nierozgałęziony lub słabo rozgałęzia się na szczycie, w każdym wypadku zakończony jest pióropuszem pierzasto podzielonych liści, co przypomina pokrojem kłodzinę palm. W odróżnieniu jednak od pnia palm i innych roślin nasiennych jest on nie tylko zdrewniałą łodygą, lecz pionowo rosnącym kłączem, nierzadko okrytym gęstymi korzeniami przybyszowymi.
Paprocie drzewiaste były obecne w okresie karbonu i permu, przy czym dominowały wówczas paprocie strzelichowe ("Marattiopsida"), np. dorastająca do 10 m wysokości "Asterotheca arborescens" oraz "Megaphyton". Później, w okresie triasu pojawiły się drzewiaste paprocie z rzędu olbrzymkowców ("Cyatheales"), których liczni przedstawiciele także w czasach współczesnych wykształcają pionowo rosnące kłącza. Do tego też rzędu należą wszystkie współczesne paprocie drzewiaste przekraczające 1,5 m wysokości. Paprocie o wzniesionym kłączu występują także u przedstawicieli innych rzędów (długoszowców "Osmundales" i paprotkowców "Polypodiales"), jednak są to rośliny rzadko przekraczające 1 m wysokości.
Największe rozmiary osiągają paprocie z rodziny olbrzymkowatych ("Cyatheaceae") – nowozelandzka paproć "Cyathea medullaris". Nieco niższe są gatunki diksoniowatych ("Dicksoniaceae"). Przedstawicielką tej rodziny jest "Dicksonia antarctica" uprawiana w Europie środkowej jako roślina doniczkowa.

</doc>
<doc id="1898795" url="https://pl.wikipedia.org/wiki?curid=1898795" title="Olbrzymkowce">
Olbrzymkowce

Olbrzymkowce ("Cyatheales") – rząd paproci rozprzestrzenionych głównie w strefie międzyzwrotnikowej oraz wilgotnych lasach strefy umiarkowanej porastających m.in. Nową Zelandię, Tasmanię i południową Australię. Większość przedstawicieli należy do rodzin olbrzymkowatych ("Cyatheaceae") i diksoniowatych ("Dicksoniaceae").
Morfologia.
Niektóre gatunki płożą się, ale większość wykształca zdrewniałą, wznoszącą się łodygę zakończoną parasolem liści. Ten wygląd sprawił, że olbrzymkowce nazywane są paprociami drzewiastymi. Określenie to stosowane bywa również wobec paproci z innych rzędów wykształcających podobną, choć z reguły niższą łodygę.
Olbrzymkowce przypominają palmy oraz sagowce, z którymi jednak nie są blisko spokrewnione. "Pień" przypominający kłodzinę jest w istocie przekształconym kłączem otoczonym korzeniami przybyszowymi. Jego wysokość wynosi od kilkudziesięciu centymetrów do ok. 20 metrów. Liście mają po kilka metrów długości. Uszkodzenie wierzchołka powoduje śmierć rośliny, z kolei złamane kłącze potrafi się na nowo zakorzenić.
Systematyka.
Grupa siostrzana dla paprotkowców w obrębie podklasy paprotkowych. W różnych systemach do grupy tej stosowano w całości lub części następujące nazwy teraz mające status synonimów: "Dicksoniales, Hymenophyllopsidales, Loxomatales, Metaxyales, Plagiogyriales".
W obrębie rzędu wyróżnia się osiem rodzin tworzących dwa klady siostrzane:
Zastosowanie.
Pnie olbrzymek "Cyathea" i diksonii wykorzystywane bywają jako materiał konstrukcyjny, np. do wykładania pomostów na terenach bagnistych. Wydrążone używane są jako ule. Bogate w skrobię wnętrze pni bywa wykorzystywane jako pożywienie lub karma dla świń. Jadane przez Aborygenów australijskich były także kłącza diksonii. Niektóre gatunki paproci wykorzystywane są jako rośliny lecznicze.
Pnie paproci drzewiastych (m.in. olbrzymek i diksonii) wykorzystywane są po rozdrobnieniu do tworzenia mieszanek podłoży do upraw storczyków (często z dodatkiem włókien kokosowych, torfowców, granulowanej kory drzew).
Liczne gatunki z rodzajów olbrzymka "Cyathea", pierzastek "Alsophila" oraz diksonia antarktyczna uprawiane są jako ozdobne. Rośliny pochodzące z chłodnych lasów górskich uprawiane są na zewnątrz także na obszarach o łagodnym klimacie umiarkowanym. Poza tym uprawiane są w palmiarniach lub jako okazałe, powoli rosnące rośliny doniczkowe.
Włoski pokrywające kłącza pierzastek i otężałek "Cibotium" wykorzystywane były tradycyjnie na Archipelagu Malajskim do tamowania krwotoków zewnętrznych. W XIX wieku ich zastosowanie zostało szeroko spopularyzowane, wykorzystywane były powszechnie w Europie np. podczas zabiegów operacyjnych.

</doc>
<doc id="1898800" url="https://pl.wikipedia.org/wiki?curid=1898800" title="Gladys Bokese">
Gladys Bokese

Gladys Bokese (ur. 12 września 1981 w Kinszasie) – piłkarz z Demokratycznej Republiki Konga grający na pozycji obrońcy.
Kariera klubowa.
Karierę piłkarską Bokese rozpoczął w klubie DC Motemba Pembe z miasta Kinszasa. W 2001 roku zadebiutował w jego barwach w pierwszej lidze Demokratycznej Republiki Konga. W 2003 roku osiągnął pierwszy sukces w karierze, gdy zdobył Puchar Demokratycznej Republiki Konga i Superpuchar. Z kolei w 2004 roku wywalczył swoje pierwsze mistrzostwo kraju. W 2005 roku obronił z Motemba Pembe mistrzowski tytuł i zdobył superpuchar kraju. W latach 2006 i 2009 zdobywał puchary DRK, a w 2008 roku - swoje trzecie mistrzostwo ligi.
W 2011 roku Bokese odszedł do tunezyjskiego Étoile du Sahel, jednak w 2012 roku wrócił do Motemy Pembe. W 2014 roku przeszedł do kongijskiego AC Léopards, w którym w tym samym roku zakończył karierę.
Kariera reprezentacyjna.
W reprezentacji Demokratycznej Republiki Konga Bokese zadebiutował w 2004 roku. W 2006 roku rozegrał 3 spotkania w Pucharze Narodów Afryki 2006: z Togo (2:0), z Angolą (0:0) i z Kamerunem (0:2 i czerwona kartka).

</doc>
<doc id="1898801" url="https://pl.wikipedia.org/wiki?curid=1898801" title="Arnis">
Arnis

Arnis (duń. "Arnæs") – miasto w Niemczech w kraju związkowym Szlezwik-Holsztyn, w powiecie Schleswig-Flensburg wchodzi w skład urzędu Kappeln-Land.
Arnis jest najmniejszym miastem Niemiec zarówno pod względem wielkości, jak i liczby mieszkańców.

</doc>
<doc id="1898805" url="https://pl.wikipedia.org/wiki?curid=1898805" title="Kasjan Komelski">
Kasjan Komelski

Kasjan Komelski (zm. 1537) – święty mnich prawosławny.
Był jednym z uczniów późniejszego świętego mnicha Korneliusza Komelskiego. O jego życiu niewiele wiadomo. W momencie odejścia hieromnicha Korneliusza z założonego przez niego monasteru, z powodu sporów o stopień surowości życia mnichów, mnich Kasjan został przez zakonników wybrany na nowego ihumena. Zachował w mocy regułę opracowaną przez swojego nauczyciela, nakazując mnichom skupiać się w pierwszej kolejności na modlitwie i porzuceniu wszelkich zajęć o charakterze doczesnym.
Po powrocie hieromnicha Korneliusza do monasteru mnich Kasjan zrezygnował z funkcji przełożonego. W klasztorze przebywał do końca życia. Zmarł przed majem 1537, tj. wcześniej, niż mnich Korneliusz (zm. 19 maja 1537).

</doc>
<doc id="1898806" url="https://pl.wikipedia.org/wiki?curid=1898806" title="Przeciwciała przeciwcytrulinowe">
Przeciwciała przeciwcytrulinowe



</doc>
<doc id="1898808" url="https://pl.wikipedia.org/wiki?curid=1898808" title="Marija Jefrosynina">
Marija Jefrosynina

Marija "Masza" Ołeksandriwna Jefrosinina (; ur. 25 maja 1979 w Kerczu) – ukraińska dziennikarka i prezenterka telewizyjna.
Życiorys.
W wieku 19 lat przeprowadziła się do Kijowa i podjęła studia na Wydziale Filologii angielskiej i hiszpańskiej Uniwersytetu Narodowego im. Tarasa Szewczenki (obydwa kierunki ukończyła w specjalnościach tłumacza). Podczas studiów w 1998 rozpoczęła pracę w Ukraińskiej Telewizji, dla której prowadziła program "Szczęśliwy dzwonek".
Następnie została prezenterką prywatnej stacji Novy Channel. W 2004, za współprowadzenie porannego programu wraz z Jurijem Horbunowem, otrzymała nominację do nagrody Teletriumphu w kategorii „Najlepszy prezenter telewizyjny”. W październiku 2005 nawiązała współpracę z telewizją ICTV, dla której prowadziła talk-show "Linia konfliktu". Podjęła również współpracę ze stacjami rosyjskimi: Muz-TV, NTV i DTV. Od września 2006 prowadzi program "One w polu" na kanale Inter.
Przeprowadziła wywiady m.in. z Cesárią Évorą, Paulo Coelho, Enrique Iglesiasem, Annie Girardot, Gérardem Depardieu i Kelly Joyce. W 2005 wraz z Pawłem Szyłkem prowadziła 50. Konkurs Piosenki Eurowizji, a w 2010 z Piotrem Sobczyńskim – ceremonię losowania grup eliminacyjnych piłkarskich Mistrzostw Europy 2012.
W 2018 była uczestniczką piątej edycji programu rozrywkowego 1+1 "Tanci z zirkamy".
Życie prywatne.
Jest żoną Tymura Chromajewa, syna byłego prezesa Ukraińskiego Związku Koszykówki. Ma z nim córkę (ur. 2004). Rodzina mieszka w Kijowie.

</doc>
<doc id="1898818" url="https://pl.wikipedia.org/wiki?curid=1898818" title="BAW (marka samochodów)">
BAW (marka samochodów)



</doc>
<doc id="1898819" url="https://pl.wikipedia.org/wiki?curid=1898819" title="Monaster Korniliewsko-Komelski">
Monaster Korniliewsko-Komelski

Monaster Korniliewsko-Komelski – zniszczony klasztor prawosławny położony 5 kilometrów od miasta Griazowiec, we wsi Korniliewo w obwodzie wołogodzkim. 
Założycielem monasteru był późniejszy święty mnich Korneliusz Komelski, który zamieszkał jako pustelnik w lasach komelskich w 1497. Szybko zaczęli gromadzić się wokół niego naśladowcy jego surowego trybu życia, którzy stanowili podstawę późniejszej wspólnoty. W 1501 mnich Korneliusz wzniósł na jej potrzeby drewnianą cerkiew Wprowadzenia Matki Bożej do Świątyni, którą w 1512 zastąpił świątynia murowana - pięciokopułowy sobór z trzema absydami. Przed 1529 mnich Korneliusz spisał również regułę monasteru, trzeci taki tekst w historii prawosławia na ziemiach ruskich. Była ona oparta na ustawach klasztornych Niła Sorskiego i Józefa Wołockiego. Po swojej śmierci Korneliusz został pochowany w klasztorze, a przy jego relikwiach miały miejsce liczne cuda.
Książę Wasyl III wsparł rozwijający się monaster hojnymi darami, zapoczątkowując tym samym tradycję współfinansowania klasztoru przez władców moskiewskich. Kompleks budynków rozwijał się, kolejne cerkwie wznoszono w stylu świątyń Jarosławia i Rostowa. Jednak w II poł. XVIII w. wspólnota monastyczna znacznie już podupadła. W 1764, po wprowadzeniu urzędowej klasyfikacji klasztorów zależnie od liczby mnichów, znalazł się w grupie monasterów III klasy. Od roku następnego źródłem dochodu dla mnichów stało się źródło wody mineralnej, przy którym w połowie następnego stulecia otwarto szpital i łaźnie. Do rewolucji październikowej monaster Korniliewsko-Komelski ponownie stał się jednym z ważniejszych ośrodków życia duchowego Rosji
15 sierpnia 1924 władze radzieckie zlikwidowały klasztor, zaś większość jego zabudowań została zniszczona w latach 30. Pozostałą część wykorzystywano jako sanatorium, zaś po 1939 - jedno z miejsc przetrzymywania polskich, a następnie niemieckich jeńców wojennych. Po II wojnie światowej obiekt zaadaptowano na więzienie, później na szpital psychiatryczny. Obecnie kompleks budynków klasztornych jest całkowicie zrujnowany. Cerkwie monasterskie zostały zniszczone, zachował się - w ruinie - jedynie dawny refektarz.

</doc>
<doc id="1898826" url="https://pl.wikipedia.org/wiki?curid=1898826" title="Pomnik Wolności w Bydgoszczy">
Pomnik Wolności w Bydgoszczy

Pomnik Wolności – pomnik w Bydgoszczy ku czci poległych żołnierzy radzieckich i polskich w czasie walk o wyzwolenie miasta w styczniu 1945 r., oraz upamiętniający powrót Bydgoszczy do Polski 20 stycznia 1920 r. 
Opis.
Pomnik na formę kamiennego obelisku. U podstawy znajduje się tablica z napisem: „"Civitas Bydgostiensis Libera"" (Miasto Bydgoszcz Wolne). Na frontowej ścianie pomnika znajdują się płaskorzeźby i tablice pamiątkowe, zaś w jego otoczeniu m.in. płyta nagrobna, upamiętniająca poległych jedenastu żołnierzy radzieckich. 
Historia.
Pomnik Wdzięczności Żołnierzom Armii Czerwonej.
Tuż po wypędzeniu z Bydgoszczy hitlerowców w styczniu 1945 r., na Placu Wolności, w pobliżu miejsca, gdzie do 1919 r. stał pomnik cesarza Wilhelma I, pochowano zwłoki poległego w walkach o miasto rosyjskiego pułkownika Grigorija Bolszanina. 
Ziemną mogiłę przykryto płytą nagrobną, a następnie Tymczasowy Zarząd Miasta postanowił
uczcić w tym miejscu pamięć wszystkich poległych w bojach o Bydgoszcz czerwonoarmistów i żołnierzy Wojska Polskiego.
Wiosną 1945 r. zawiązano komitet budowy pomnika wdzięczności pod przewodnictwem prezydenta miasta Witolda Szukszty. 14 kwietnia 1945 r. zaprezentowano pierwsze projekty pomnika. Pracę zlecono arch. Janowi Kossowskiemu, który skomponował prosty, strzelisty obelisk, przedstawiający „triumf Słowiańszczyzny nad Niemcami”.
Monument zwany Pomnikiem Wdzięczności Żołnierzom Armii Czerwonej został odsłonięty 7 listopada 1945 roku. 
Obiekt wzniesiono ku czci żołnierzy Armii Czerwonej, którzy polegli podczas wyzwalania miasta i okolicy w styczniu 1945 roku. Na obelisku na frontonie cokołu umieszczona była tablica z herbem miasta. Na niej napis w języku polskim i rosyjskim, informujący o tym wydarzeniu. Przed pomnikiem znajdowała się płyta nagrobna z nazwiskami oficerów radzieckich, poległych w 1945 roku i pochowanych w tym miejscu. Obelisk był w zamierzeniu obiektem tymczasowym, do czasu budowy godniejszego obiektu.
We wrześniu 1948 r. władze miejskie powołały Obywatelski Komitet Budowy Pomnika Wdzięczności dla Armii Czerwonej. Uchwalono rozpisanie ogólnopolskiego konkursu na projekt pomnika, a datę jego odsłonięcia wyznaczono na 1 maja 1949 r.. Koszty miała pokryć zbiórka społeczna. Spośród czterech lokalizacji wybrano Plac Wolności. 
Mimo usilnych zabiegów władz miejskich i państwowych nie udało się jednak zrealizować nowego pomnika, z powodu rozlicznych trudności:
Kolejną próbę budowy Pomnika Czerwonoarmisty podjęto w styczniu 1955 r.. Zdecydowano o zmianie lokalizacji na Plac Teatralny. Przeszkadzającą sylwetkę kościoła farnego miał przysłonić szpaler wysokich drzew. Koszty wykonania monumentu miały pochodzić z kasy państwowej. Projekt pomnika wykonał prof. Marian Wnuk. Przedstawiał on 4-metrowej wysokości figurę zrywającego się do boju żołnierza Armii Czerwonej, w rozwianym szynelu, z pepeszą w dłoni wykonaną z piaskowca. Całość znajdować się miała na obszernym betonowym fundamencie ze stopniami umożliwiającymi dojście do cokołu.
Mimo że zapewniono finansowanie projektu, a nawet zaplanowano termin odsłonięcia na 22 lipca 1956 r., to pomnika ostatecznie nie wykonano. Tym razem przeszkodził przełom polityczny 1956 r. Niedotrzymanie terminu spowodowało, że w zmienionych warunkach politycznych (poznański czerwiec, polski październik 1956 r.) spadł zapał nie tylko społeczeństwa, ale również władz miejskich i państwowych.
Przedłużające się prace rzeźbiarskie zostały zarzucone i odłożone na czas nieokreślony. 
W tej sytuacji pomnikiem ku czci żołnierzy Armii Czerwonej w Bydgoszczy pozostał prosty obelisk, postawiony w 1945 r.
Pomnik Wolności.
Zmienione warunki polityczne po 1989 r. spowodowały zmiany w martyrologicznej i politycznej wymowie pomnika.
Na wniosek mieszkańców miasta, w 1990 roku Rada Miejska podjęła uchwałę o przemianowaniu pomnika Wdzięczności na pomnik Wolności. Miał on być zmieniony i stopniowo uzupełniany stosownymi płaskorzeźbami.
Odsłonięcie i poświęcenie przebudowanego monumentu odbyło się 10 listopada 1991 roku. 
Realizując zalecenia uchwały Rady Miejskiej, w 1994 roku na frontowej ścianie pomnika umieszczono płaskorzeźbę z brązu, upamiętniającą powrót miasta do Polski 20 stycznia 1920 r.. Przedstawia ona scenę powitania na Starym Rynku wkraczających do miasta oddziałów Wojska Polskiego. Płaskorzeźba jest dziełem artysty rzeźbiarza Aleksandra Dętkosia z Bydgoszczy. W 1995 roku na lewym boku pomnika (od strony ulicy) umieszczono tablice z datami ważnych dla miasta wydarzeń. Jej autorem jest również Aleksander Dętkoś. Płyta nagrobna, upamiętniająca poległych jedenastu żołnierzy radzieckich, umieszczona na ich mogile, pozostała bez zmian.

</doc>
<doc id="1898827" url="https://pl.wikipedia.org/wiki?curid=1898827" title="Seoul Martyrs FC">
Seoul Martyrs FC



</doc>
<doc id="1898828" url="https://pl.wikipedia.org/wiki?curid=1898828" title="Seoul FC Martyrs">
Seoul FC Martyrs

Seoul FC Martyrs (kor. 서울 FC 마르티스), klub piłkarski z Korei Południowej, z północnej części Seulu, występujący w K3 League (3. liga).

</doc>
<doc id="1898830" url="https://pl.wikipedia.org/wiki?curid=1898830" title="Chairs match">
Chairs match

Chairs match – odmiana walki w wrestlingu. W walce obowiązują wszystkie standardowe zasady, poza jedną - dozwolone jest używanie metalowych krzeseł w charakterze broni. Wygrana następuje w taki sam sposób, jak w normalnych walkach. Użycie jakiejkolwiek innej broni czy dowolne zagranie, które w zwykłej walce powoduje dyskwalifikację, jest karane w normalny sposób.
Historia.
Pierwszym w historii Chairs matchem było starcie pomiędzy World Heavyweight Championem The Undertakerem a jego rywalem, Batistą. Pojedynek odbył się 13 grudnia 2009 na pierwszej gali z cyklu ; mistrz zdołał obronić tytuł.
Do tej pory odbyło się sześć Chairs matchów, a każdy z nich miał miejsce na gali z cyklu WWE TLC.

</doc>
<doc id="1898839" url="https://pl.wikipedia.org/wiki?curid=1898839" title="Karabin maszynowy L86 LSW">
Karabin maszynowy L86 LSW

L86 LSW ("Light Support Weapon") – brytyjski ręczny karabin maszynowy kalibru 5,56 mm, będący odmianą karabinu szturmowego L85, wchodzący w skład systemu uzbrojenia piechoty SA-80, opracowanego w latach 80. XX wieku. Od karabinu L85, broń różni się przede wszystkim wydłużoną lufą zapewniającą większą celność i prędkość początkową pocisku oraz dwójnogiem.
Podobnie jak pozostałe karabiny z serii SA-80, L86A1 został poddany znacznej krytyce, gdy podczas I wojny w Zatoce Perskiej broń okazała się zawodna i nieprzystosowana do trudnych warunków bojowych. Dodatkową wadą karabinu był niewielki 30-nabojowy magazynek, identyczny jak w karabinie L85, który nie pozwalał na efektywne wykorzystanie broni jako karabinu maszynowego. W latach 90. broń poddano modernizacji, w wyniku której powstał karabin L86A2, pozbawiony większości wad poprzednika.
Obecnie karabin L86A2 wykorzystywany jest w British Army głównie przez drużynowych strzelców wyborowych do atakowania celów na dużym dystansie, a funkcję ręcznego karabinu maszynowego w dużej mierze przejął karabin FN Minimi (L110A1) produkcji belgijskiej.

</doc>
<doc id="1898840" url="https://pl.wikipedia.org/wiki?curid=1898840" title="L85">
L85



</doc>
<doc id="1898841" url="https://pl.wikipedia.org/wiki?curid=1898841" title="L86">
L86



</doc>
<doc id="1898842" url="https://pl.wikipedia.org/wiki?curid=1898842" title="L86 LSW">
L86 LSW



</doc>
<doc id="1898846" url="https://pl.wikipedia.org/wiki?curid=1898846" title="TDI Vector">
TDI Vector



</doc>
<doc id="1898848" url="https://pl.wikipedia.org/wiki?curid=1898848" title="Glücksburg">
Glücksburg

1 miasto w Niemczech:
1 dzielnica miasta w Niemczech:

</doc>
<doc id="1898849" url="https://pl.wikipedia.org/wiki?curid=1898849" title="It’s Alright (Baby’s Coming Back)">
It’s Alright (Baby’s Coming Back)

It’s Alright (Baby’s Coming Back) – singel brytyjskiego duetu Eurythmics, wydany w 1985 roku.
Ogólne informacje.
Był to czwarty i ostatni singel z płyty "Be Yourself Tonight". Nawiązywał do początkowego, elektronicznego brzmienia grupy. Piosenka stała się dość dużym przebojem w Europie, jednak w USA nie odniosła sukcesu. Na stronie B umieszczono piosenki „Conditioned Soul” i „Tous Les Garçons Et Les Filles”.
Teledysk.
Autorami teledysku do tej piosenki jest Willy Smax. W wideoklipie wykorzystano technikę animacji komputerowej. Była to produkcja dość innowacyjna jak na lata 80.

</doc>
<doc id="1898850" url="https://pl.wikipedia.org/wiki?curid=1898850" title="Mordechaj Podchlebnik">
Mordechaj Podchlebnik

Mordechaj Podchlebnik lub Michał Podchlebnik (ur. 1907, zm. 1985) – polski Żyd, który pochodził z Koła lub wsi Bugaj. Był jedną z sześciu osób, które przeżyły niemiecki obóz zagłady Kulmhof w Chełmnie nad Nerem.
Życiorys.
Podchlebnik uciekł z obozu Kulmhof w styczniu 1942 (w czasie II wojny światowej) razem ze Szlamą Ber Winerem. Jego historia stała się kanwą dla opowiadania Zofii Nałkowskiej "Człowiek jest mocny" z cyklu "Medaliony". Wywiad z Podchlebnikiem ukazał się w filmie dokumentalnym "Shoah" Claude’a Lanzmanna.

</doc>
<doc id="1898851" url="https://pl.wikipedia.org/wiki?curid=1898851" title="Mordechaï Podchlebnik">
Mordechaï Podchlebnik



</doc>
<doc id="1898852" url="https://pl.wikipedia.org/wiki?curid=1898852" title="Ngandu Kasongo">
Ngandu Kasongo

Ngandu Kasongo (ur. 6 grudnia 1979 w Kinszasie) – piłkarz z Demokratycznej Republiki Konga grający na pozycji pomocnika.
Kariera klubowa.
Karierę piłkarską Kasongo rozpoczął w 1997 roku w drugoligowym klubie SC Cilu. W 2002 roku zadebiutował w jego barwach w pierwszej lidze Demokratycznej Republiki Konga. W 2003 roku przeszedł do TP Mazembe z miasta Lubumbashi. W 2006 i 2007 roku został z Mazembe mistrzem ligi. W 2009 roku znów wywalczył tytuł mistrzowski oraz wygrał Afrykańską Ligę Mistrzów (1:2 i 1:0 w finale z Heartland FC).
W 2013 roku Kasongo odszedł do CS Don Bosco.
Kariera reprezentacyjna.
W reprezentacji Demokratycznej Republiki Konga Kasongo zadebiutował w 2004 roku. W 2006 roku rozegrał 2 spotkania w Pucharze Narodów Afryki 2006: z Angolą (0:0) i ćwierćfinale z Egiptem (1:4).

</doc>
<doc id="1898854" url="https://pl.wikipedia.org/wiki?curid=1898854" title="Silene vulgaris">
Silene vulgaris



</doc>
<doc id="1898860" url="https://pl.wikipedia.org/wiki?curid=1898860" title="Félicien Kabundi">
Félicien Kabundi

Félicien Tshamalenga Kabundi (ur. 15 maja 1980) – piłkarz z Demokratycznej Republiki Konga grający na pozycji obrońcy.
Kariera klubowa.
Karierę piłkarską Kabundi rozpoczął w klubie FC Saint Eloi Lupopo z miasta Lubumbashi. W 2000 roku zadebiutował w jego barwach w pierwszej lidze Demokratycznej Republiki Konga. W 2002 roku osiągnął pierwszy sukces w karierze, gdy wywalczył mistrzostwo kraju. W 2004 roku Kabundi odszedł do AS Vita Club, ale w 2005 roku wrócił Saint Eloi Lupopo. Następnie grał w TP Mazembe, również z miasta Lubumbashi. W 2006 i 2007 roku po raz drugi i trzeci w karierze został mistrzem ligi. W 2008 roku znów grał w FC Saint Eloi Lupopo, a w 2009 ponownie został piłkarzem Mazembe. W tym samym roku wywalczył z nim tytuł mistrzowski oraz wygrał Afrykańską Ligę Mistrzów (1:2 i 1:0 w finale z Heartland FC).
W 2009 roku Kabundi został zawodnikiem sudańskiego Al-Hilal Omdurman.
Kariera reprezentacyjna.
W reprezentacji Demokratycznej Republiki Konga Kabundi zadebiutował w 2004 roku. W 2006 roku rozegrał 3 spotkania w Pucharze Narodów Afryki 2006: z Togo (2:0), z Angolą (0:0) i z Kamerunem (0:2).

</doc>
<doc id="1898861" url="https://pl.wikipedia.org/wiki?curid=1898861" title="Felicien Kabundi">
Felicien Kabundi



</doc>
<doc id="1898862" url="https://pl.wikipedia.org/wiki?curid=1898862" title="Cerkiew św. Paraskewy w Uściu Gorlickim">
Cerkiew św. Paraskewy w Uściu Gorlickim

Cerkiew św. Paraskewy w Uściu Gorlickim – cerkiew greckokatolicka w Uściu Gorlickim.
Świątynia znajduje się na małopolskim Szlaku Architektury Drewnianej.
Historia.
Pierwsza cerkiew w Uściu Gorlickim powstała ok. 1539 jako siedziba parafii prawosławnej. W 1691 parafia ta przyjęła unię brzeską i nowa świątynia, wybudowana w 1786, była już cerkwią greckokatolicką. W 1938 w drewnianym budynku namalowano polichromię. Po Akcji „Wisła” cerkiew przejęła parafia rzymskokatolicka, jednak po 1956 okazjonalnie były w niej odprawiane również nabożeństwa w obrządku bizantyjsko-ukraińskim, organizowane przez księdza Wasyla Hrynyka. Od 1997 wyłącznym właścicielem cerkwi jest parafia greckokatolicka.
Architektura i wyposażenie.
Cerkiew w Uściu Gorlickim reprezentuje zachodniołemkowski typ budownictwa sakralnego. Jest to budowla trójdzielna. Nad przedsionkiem wznosi się wieża w typie izbicowym, zwieńczona pseudolatarnią z krzyżem. Dach kryty jest blachą. Pseudolatarnie zlokalizowano również ponad nawą i prezbiterium. Dachy kryjące cerkiew są typu namiotowego.
We wnętrzu zachowany osiemnastowieczny ikonostas i polichromia wykonana po 1938. Ikony w rzędzie namiestnym zostały ustawione na rzeźbionych cokołach z postaciami Adama i Ewy pod wizerunkiem Matki Bożej oraz grupy proroków pod ikoną Chrystusa. Z ikonostasu, jaki znajdował się w pierwszej świątyni w Uściu Gorlickim, zachowała się ikona św. Paraskewy, obecnie znajdująca się w Muzeum Historycznym w Sanoku.

</doc>
<doc id="1898863" url="https://pl.wikipedia.org/wiki?curid=1898863" title="Silene venosa">
Silene venosa



</doc>
<doc id="1898864" url="https://pl.wikipedia.org/wiki?curid=1898864" title="Kirgistan na Zimowych Igrzyskach Olimpijskich 2010">
Kirgistan na Zimowych Igrzyskach Olimpijskich 2010

Kirgistan na Zimowych Igrzyskach Olimpijskich 2010 reprezentowało dwoje zawodników - jeden mężczyzna i jedna kobieta.

</doc>
<doc id="1898869" url="https://pl.wikipedia.org/wiki?curid=1898869" title="Eparchia tulska i bielewska">
Eparchia tulska i bielewska



</doc>
<doc id="1898871" url="https://pl.wikipedia.org/wiki?curid=1898871" title="Korea Północna na Zimowych Igrzyskach Olimpijskich 2010">
Korea Północna na Zimowych Igrzyskach Olimpijskich 2010

Koreę Północną na Zimowych Igrzyskach Olimpijskich 2010 reprezentowało dwóch zawodników.

</doc>
<doc id="1898874" url="https://pl.wikipedia.org/wiki?curid=1898874" title="Lepnica zwyczajna">
Lepnica zwyczajna



</doc>
<doc id="1898875" url="https://pl.wikipedia.org/wiki?curid=1898875" title="Cerkiew św. Łukasza w Leszczynach">
Cerkiew św. Łukasza w Leszczynach

Cerkiew pod wezwaniem św. Łukasza – prawosławna cerkiew parafialna w Leszczynach. Należy do dekanatu Gorlice diecezji przemysko-gorlickiej Polskiego Autokefalicznego Kościoła Prawosławnego.
Świątynia leży na szlaku architektury drewnianej w Województwie Małopolskim. 
Historia.
Pierwsza cerkiew w Leszczynach została zbudowana w 1613. Obecny budynek powstał jednak znacznie później – w 1835. W 1909 została ona wyremontowana, zaś dach pokryty blachą. Po akcji „Wisła” budynek zaadaptowano na kościół rzymskokatolicki. W 1968, po powrocie części wysiedlonych Łemków, została przekazana w użytkowanie Kościołowi Prawosławnemu. Była remontowana w 1978 oraz w latach osiemdziesiątych i dziewięćdziesiątych. Obiekt wpisano do rejestru zabytków 12 czerwca 1987 pod nr 509. W 2007 na przycerkiewnym cmentarzu pochowano pisarza Mirosława Nahacza. Na podstawie ustawy z dnia 17 grudnia 2009 o uregulowaniu stanu prawnego niektórych nieruchomości pozostających we władaniu Polskiego Autokefalicznego Kościoła Prawosławnego świątynia stała się wyłączną własnością tego Kościoła.
Architektura i wyposażenie.
Cerkiew w Leszczynach jest drewniana, trójdzielna, o konstrukcji zrębowej. Nad przedsionkiem wznosi się wieża zwieńczona pseudolatarnią. Podobne konstrukcje znajdują się ponad nawą i węższym od niej prezbiterium. 
Wewnątrz polichromia architektoniczno-ornamentalno-figuralna wykonana w 1909. Z tego roku pochodzi także kompletny trzyrzędowy ikonostas malowany na kolor brązowo-złoty przez malarza Biniata, z ikoną Boga Ojca zawieszoną ponad wizerunkiem Chrystusa. Na drzwiach diakońskich namalowano postacie świętych Wawrzyńca i Szczepana.

</doc>
<doc id="1898876" url="https://pl.wikipedia.org/wiki?curid=1898876" title="Lepnica pospolita">
Lepnica pospolita



</doc>
<doc id="1898878" url="https://pl.wikipedia.org/wiki?curid=1898878" title="Szkoła muzyczna w Rybniku">
Szkoła muzyczna w Rybniku



</doc>
<doc id="1898881" url="https://pl.wikipedia.org/wiki?curid=1898881" title="Józef Chomiński">
Józef Chomiński



</doc>
<doc id="1898882" url="https://pl.wikipedia.org/wiki?curid=1898882" title="Chodakowska Fabryka Włókien Chemicznych „Chemitex”">
Chodakowska Fabryka Włókien Chemicznych „Chemitex”

Chodakowska Fabryka Włókien Chemicznych „Chemitex” – fabryka sztucznego jedwabiu znajdująca się w Chodakowie, dzielnicy Sochaczewa. Po II wojnie światowej zakłady weszły do zjednoczenia przemysłu Chemitex.
Historia.
Pierwsze lata produkcji.
Właścicielem gruntów był Józef Korc, który w lutym 1926 r. sprzedał 92 hektary za 23 500 dolarów umocowanemu przez rząd inżynierowi Józefowi Krzyżanowskiemu. Działał on w porozumieniu z inwestującym francuskim koncernem „Comptoir des Textiles Artificieles”, który planował budowę zakładu przemysłowego wytwarzającego włókna sztuczne. Prace konstrukcyjno-budowlane rozpoczęto w marcu 1927 r. i trwały dwadzieścia dziewięć miesięcy, pierwszą linię produkcyjną uruchomiono już w grudniu 1928 r. „Fabryka Przędzy i Tkanin Sztucznych Chodaków Spółka Akcyjna” początkowo zatrudniała ok. 300 pracowników, ale liczba ta systematycznie rosła, w 1933 r. było to 1000 osób, a w momencie wybuchu II wojny światowej 2145 osób. Pierwsza rozbudowa miała miejsce już w 1931 r., gdy powstała nowa hala, w której umieszczono tysiąc czterysta stanowisk pracy z elektrycznym napędem wirówek. Początkowo produkowano jedna tonę przędzy wiskozowej dziennie, planowano osiągnięcie trzech ton dziennie, ale dzięki nowoczesnemu parkowi maszynowemu pochodzącemu z Francji w 1938 r. produkowano 1740 ton dziennie, osiągając zysk 40% na każdym kilogramie produktu. W połowie lat 30. wybudowano elektrownię o mocy 9,5 MW, równocześnie powstawało zaplecze mieszkaniowe i socjalne. Do 1939 r. powstała kolonia domów jednorodzinnych i zespół siedmiu bloków z 54 mieszkaniami.
Okres II wojny światowej.
Po wybuchu II wojny światowej, podczas Bitwy nad Bzurą na terenie zakładów działał szpital polowy dla żołnierzy polskiej armii. Okupant ustanowił zarząd komisaryczny i wznowił produkcję, jednak brak bieżących remontów doprowadził park maszynowy do ruiny. Pod koniec 1944 r. hitlerowcy rozpoczęli rabunek mienia i wywożenie maszyn w głąb Rzeszy. 
Lata powojenne.
Po zakończeniu działań wojennych fabryka została znacjonalizowana, podlegała Centralnemu Zarządowi Przemysłu Włókienniczego w Łodzi i otrzymała nazwę „Państwowa Fabryka Sztucznego Jedwabiu nr 2 w Chodakowie”, w listopadzie 1945 r. wznowiono produkcję włókna wiskozowego. Rok później powstało Gimnazjum Przemysłowe, które w późniejszych latach zostało przekształcone w dwa zespoły szkół zawodowych. W 1947 r. produkowano 1700 ton przędzy wiskozowej, zatrudnienie wynosiło wówczas 2417 osób, wybudowano szerokotorową bocznicę kolejową i znacznie rozbudowano kotłownię. w tym samym roku powstała Stacja Opieki nad Matką i Dzieckiem oraz żłobek i przedszkole. Pod koniec lat 50. powstał zakładowy dom kultury z salą widowiskową, stołówka z własnym gospodarstwem rolno-produkcyjnym, biblioteka, przychodnia lekarska, kawiarnia i klub sportowy. Pomiędzy 1960 a 1962 r. miała miejsce znaczna rozbudowa, powstała nowa hala wydziału włókienniczego, ponownie rozbudowano kotłownię, zmodernizowano sekcję magazynową oraz wybudowano dwa kominy wyciągowe liczące po 80 metrów. W 1963 r. przyzakładowa szkoła zawodowa rozpoczęła działalność w nowym budynku. Dzięki trwającej w latach 1967–1968 modernizacji powstała instalacja do stałego odpowietrzania wiskozy, która miała niebagatelny wpływ na warunki pracy. Skutkiem ubocznym produkcji była emisja dwusiarczku węgla, w 1974 r. wprowadzono nowy system odsiarczający, dzięki czemu jego stężenie obniżono z 160 mg/m3 do 1–2 mg/m3. W 1976 r. zainstalowano klimatyzację wydziałów produkcyjnych oraz wprowadzono nowoczesne oświetlenie jarzeniowe, produkcja wówczas wynosiła 7771 ton przędzy dziennie (z 1149 ton w 1949 r.).
Produkcja była przeznaczona na rynek krajowy oraz eksport do Turcji, Pakistanu, Iranu i Birmy. Na początku lat 70. zakłady weszły w skład powstałego zjednoczenia przedsiębiorstw przemysłu chemicznego „Chemitex” i uzyskały nazwę „Chodakowska Fabryka Włókien Chemicznych „Chemitex”, w 1976 r. wytwarzały 1/3 krajowej produkcji włókien sztucznych.
Upadłość.
Po zmianach ustrojowych przedsiębiorstwo było spółką akcyjną Skarbu Państwa, jednak otworzenie polskiego rynku na produkty importowane, postęp technologiczny oraz zaostrzenie norm związanych z ochroną środowiska miały wpływ na powolny upadek zakładów. Chodakowskie Zakłady Włókien Chemicznych „Chemitex” ogłosiły upadłość w 1999 r., rok później część terenu w zamian za długi przejęły władze miasta Sochaczew.

</doc>
<doc id="1898885" url="https://pl.wikipedia.org/wiki?curid=1898885" title="Sharepoint">
Sharepoint



</doc>
<doc id="1898887" url="https://pl.wikipedia.org/wiki?curid=1898887" title="Złotak złotopory">
Złotak złotopory



</doc>
<doc id="1898890" url="https://pl.wikipedia.org/wiki?curid=1898890" title="Summer Breeze Open Air">
Summer Breeze Open Air

Summer Breeze Open Air – coroczny festiwal muzyki metalowej organizowany od 1997 roku (z wyjątkiem roku 1998). Jego pierwsza edycja odbyła się w Abtsgmünd (okolice Aalen) w dniach 25–26 lipca 1997 roku, a wystąpiło wówczas 12 zespołów. W roku 2006 festiwal został przeniesiony do Dinkelsbühl. Zespoły występują na trzech scenach. Główne sceny, tzw. "Main Stage" i "Pain Stage", umiejscowione są naprzeciw siebie, zaś trzecia ("Partyzelt") znajduje się w namiocie.
Historia występów.
Opracowano na podstawie materiału źródłowego.
1997.
25–26 lipca 1997 roku (Abtsgmünd)
Apophis, Cold Room, Dawn of Dreams, Ember’s Fire, Face Your Fear, Gap, Madman’s Law, M.I.T., My Misery, Synergy, Voodoo Kiss, Wild Africans
1999.
2–3 lipca 1999 roku (Abtsgmünd)
Apophis, Crack Up, Darkseed, Dawn of Dreams, End of Green, Fatered, Mr.Vader, Night in Gales, Undertow, Voodoo Kiss
2000.
24–26 sierpnia 2000 roku (Abtsgmünd)
Apophis, Behind the Scenery, Black Abyss, Blackend, Brainstorm, Coldspell, Crematory, Cryptic Carnage, Dark At Dawn, Dark Breed, Deadspawn, Dies Ater, Dry Rot, E 605, Farmer Boys, Faster But Slower, Fleshcrawl, Flowing Tears, Immortal Rites, Isegrim, Kickdown, Lacrimas Profundere, Le Cri Du Mort, M.E.L.T., Mr.Vader, My Deepest Inner, Night in Gales, Sacred Steel, Subway to Sally, Sudden Death, Suidakra, Tom Angelripper, Twelve After Elf, Undertow, Vader, Weissglut
2001.
23–25 sierpnia 2001 roku (Abtsgmünd)
Adorned Brood, Aeternitas, Amorphis, Asterius, Bloodflowerz, Capsize, Chinchilla, Crack Up, Dawn of Dreams, Dew-Scented, Die Happy, Ektomorf, End of Green, Eternal Darkness, Evereve, Farmer Boys, Fatered, Finntroll, God Dethroned, Graveworm, Haggard, Immortal, In Blackest Velvet, In Extremo, Jack Frost, Karkadan, Koroded, Kreator, Lacuna Coil, Mirrored Mind, Moonspell, Paul Di’Anno, Pettypew, Primal Fear, Pyogenesis, Rage, Red Aim, Stone the Crow, Symphorce, Tankard, The Armada, The Crown, Tom Angelripper, Vanishing Point
2002.
22–24 sierpnia 2002 roku (Abtsgmünd)
After Forever, Agathodaimon, Amon Amarth, Ashes You Leave, Axxis, Belphegor, Bloodflowerz, Bonfire, Brainstorm, Burden of Grief, Charon, Criminal, Crystal Ball, Dark At Dawn, Deep Inside Myself, Die Apokalyptischen Reiter, Die Schinder, Dimmu Borgir, Disbelief, Dry Rot, Edguy, Ektomorf, Emil Bulls, End of Green, Entwine, Ewigheim, Flowing Tears, Furbished Face, Gurd, Hypocrisy, Left Hand Solution, Mirror Of Deception, Mourning Caress, Mr.Vader, My Darkest Hate, Mystic Circle, Night In Gales, Nightwish, No Return, Pain, Paradise Lost, Primesth, Pro Pain, Raunchy, , Red Aim, Redrum Inc., Samael, Sentenced, Smoke Blow, Soilwork, Stormwitch, Substyle, Suidakra, The Blue Season, The Gathering, The More I See, The Nerves, Thorn Eleven, Tiamat, Undertow, Vader, Volcano, Within Temptation, Y Not
2003.
21–23 sierpnia 2003 roku (Abtsgmünd)
Age of Ignorance, Amon Amarth, Amorphis, Bloodflowerz, Callenish Circle, Children of Bodom, Darkseed, Darkwell, Defending the Faith, Desaster, Dew-Scented, Die Apokalyptischen Reiter, Disbelief, Edenbridge, Elis, End of Green, Fallen2pieces, Farmer Boys, Final Breath, Finntroll, God Dethroned, Graveworm, Heaven Shall Burn, Hollenthon, Hypnos, In Extremo, In Flames, J.B.O., Justice, Koroded, Krokus, Letzte Instanz, Naglfar, Napalm Death, Primal Fear, Psychopunch, Pungent Stench, Pyogenesis, Rage, Sincere, Sinner, Sleepinggodslie, Subway to Sally, Symphorce, The Armada, The Crown, The Kovenant, Thunderstorm, Undertow, Within Temptation
2004.
19–21 sierpnia 2004 roku (Abtsgmünd)
Alev, Beseech, Brainstorm, Busta Hoota, Cataract, Crematory, Criminal, Danzig, Dark Fortress, Deadsoul Tribe, Die Happy, Disillusion, Ensiferum, Equilibrium, Evergrey, Finntroll, Fleshcrawl, Fragments of Unbecoming, Goddes of Desire, Gorerotted, Green Carnation, Hatesphere, Honigdieb, Hypocrisy, Immortal Rites, Katatonia, Lake of Tears, Leaves’ Eyes, Lords of Decadence, Mental Amputation, Mercenary, Mnemic, Mörk Gryning, Paragon, Primordial, Psychopunch, Rawhead Rexx, Saltatio Mortis, Schandmaul, Sentenced, Sirenia, Six Feet Under, Sleepinggodslie, Sodom, Sonata Arctica, Tankard, U.D.O., Vintersorg, Vomitory, Xandria
2005.
18–20 sierpnia 2005 roku (Abtsgmünd)
Aborted, Amon Amarth, Anorexia Nervosa, Atrocity, Barcode, Behemoth, Born from Pain, Caliban, Dark Tranquillity, Die Apokalyptischen Reiter, Disbelief, Draconian, Ektomorf, End of Green, Endstille, Enthroned, Final Breath, God Dethroned, Emil Bulls, Haggard, Impious, In Extremo, J.B.O., Koroded, Korpiklaani, Krisiun, Lacrimas Profundere, Lacuna Coil, Macabre, Maroon, Midnattsol, Nocte Obducta, Norther, Opeth, Orphaned Land, Pain, Pink Cream 69, Powerwolf, Schandmaul, Skindred, Subway to Sally, Such A Surge, Suidakra, Symphorce, The Bones, The Exploited, The Vision Bleak, Therion, Tristania, Wintersun
2006.
17–19 sierpnia 2006 roku (Dinkelsbühl)
1349, Amorphis, Angel Blake, Apostasy, ASP, Bloodflowerz, Carnal Forge, Corvus Corax, Deathstars, Excrementory Grindfuckers, Exilia, Fear Factory, Finntroll, Fragments of Unbecoming, Gamma Ray, Gojira, Heaven Shall Burn, Katatonia, Kreator, Lacrimosa, Legion of the Damned, Leng Tch'e, Liv Kristine, Lumsk, Moonspell, Morbid Angel, My Dying Bride, Neaera, Necrophagist, Negative, One Man Army, Perzonal War, Potentia Animi, Psychopunch, Rebellion, Saltatio Mortis, Scar Symmetry, Subconscious, The Haunted, The Ocean, The Other, Thyrfing, Totenmond, Tourettes Syndrome, Trail of Tears, Turisas, Undertow, Unleashed, Visions of Atlantis, Volbeat
2007.
16–18 sierpnia 2007 roku (Dinkelsbühl)
Absolute, After Forever, Amon Amarth, Black Messiah, Blitzkid, Bolt Thrower, Breschdleng, Caliban, Communic, Dagoba, Dark Funeral, Dark Tranquillity, Deadlock, Die Apokalyptischen Reiter, Disillusion, Dornenreich, Doro, Eisbrecher, Eluveitie, End of Green, Fall of Serenity, Fear My Thoughts, Finntroll, Hardcore Superstar, Helrunar, Hevein, Illdisposed, Immolation, Impious, In Extremo, Justice, Karkadan, Karma.Connect, Koldbrann, Krypteria, Lacrimas Profundere, L'Âme Immortelle, Last One Dying, Machinemade God, Maroon, Might of Lilith, Moonsorrow, Necrophobic, Nevermore, Nightrage, Oomph!, Pain, Poisonblack, Powerwolf, President Evil, Rage, Secrets of the Moon, Sirenia, Soulfly, Sqealer, Stitch, Suffocation, Swallow the Sun, Sycronomica, Tankard, Tanzwut, The Black Dahlia Murder, Unblest, Volbeat, War from a Harlots Mouth, Xandria
2008.
14–16 sierpnia 2008 roku (Dinkelsbühl)
3 Inches of Blood, A Dead Lament, Aborted, Ageypnie, Ahab, All Ends, Anathema, Anima, Apophis, Arch Enemy, As I Lay Dying, ASP, Autumn, Behemoth, Beloved Enemy, Black Thoughts Bleeding, Bloodwork, Born from Pain, Cephalic Carnage, Cradle of Filth, Cult of Luna, Dargolf Metzgore, Dark Age, Dark Fortress, Debauchery, Despised Icon, Destruction, Diablo Swing Orchestra, Dismember, Drone, Eluveitie, Emil Bulls, End of Green, Endstille, Enemy of the Sun, Ensiferum, Exodus, Fleshcrawl, Fuck Your Shadow From Behind, Graveworm, H-Blockx, Hackneyed, Hacride, Hail of Bullets, Heaven Shall Burn, Heidevolk, Helloween, Hollenthon, Jack Frost, Japanische Kampfhörspiele, Jesus on Extasy, Kataklysm, Keep of Kalessin, Kissin' Dynamite, Korpiklaani, Lay Down Rotten, Mad Sin, Månegarm, Marduk, Megaherz, Midnattsol, Misanthrope, Misery Speaks, Mustasch, My Elegy, Neaera, Negura Bunget, NME.MINE, Novembre, Onslaught, Paradise Lost, Primal Fear, Primordial, Pro-Pain, Rotten Sound, Saltatio Mortis, Schelmish, Shadow Reichenstein, Six Feet Under, Soilwork, Sonic Syndicate, Subway to Sally, Sworn, Textures, The Old Dead Tree, The Rotted, The Vision Bleak, The Wildhearts, Týr, XIV Dark Centuries
2009.
13–15 sierpnia 2009 roku (Dinkelsbühl)
Amon Amarth, Amorphis, Anaal Nathrakh, Backyard Babies, Battlelore, Before the Dawn, Beneath the Massacre, Benighted, Black Messiah, Black Sun Aeon, Born from Pain, Brainstorm, Bury Me Deep, Callejon, Cantus Buranus, Carnifex, Cataract, Cynic, Cypecore, Cyrcus, Dagoba, Deadlock, Deathstars, Dreamshade, Elvenking, Entombed, Epica, Equilibrium, Evergreen Terrace, Evocation, Excrementory Grindfuckers, Firewind, Ghost Brigade, God Dethroned, Grand Magus, Grave, Hackneyed, Haggard, Hate, Hate Eternal, Jack Slater, J.B.O., Katatonia, Katra, Koldbrann, Kreator, Krypteria, Legion of the Damned, Life of Agony, Misery Index, Moonspell, Narziss, Nim Vind, Obscura, One Way Mirror, Opeth, Powerwolf, Protest the Hero, Psychopunch, Psycroptic, Raunchy, Razor of Occam, Sabaton, Sacred Steel, Schandmaul, Second Relation, Secrets of the Moon, Sheephead, Skyforger, Suffocation, Sylosis, The Cumshots, The Faceless, The Haunted, The New Black, The Other, The Red Chord, The Sorrow, The Storm, Unheilig, Unlight, UnSun, Urgehal, Vader, Voivod, Volbeat, Vomitory, Vreid, Walls of Jericho, Waylander
2010.
19–21 sierpnia 2010 roku (Dinkelsbühl)
1349, Agnostic Front, Ahab, Anathema, Annotations of an Autopsy, Asphyx, Barren Earth, Behemoth, Callisto, Cannibal Corpse, Children of Bodom, Cumulo Nimbus, Dark Funeral, Dark Tranquillity, Despised Icon, Die Apokalyptischen Reiter, Dying Fetus, Eisbrecher, Eisregen, End of Green, Ensiferum, Equilibrium, Fejd, Fiddler's Green, Frei.Wild, Feuerschwanz, Grailknights, Gorgoroth, Gwar, Hacride, Hail of Bullets, Heaven Shall Burn, Hypocrisy, Ill Niño, Insomnium, Korpiklaani, Kylesa, Leaves' Eyes, Letzte Instanz, Long Distance Calling, Macabre, Maroon, Milking the Goatmachine, Mono Inc., My Dying Bride, Necrophagist, Obituary, Origin, Orphaned Land, Pantheon I, Poisonblack, Rage, Raised Fist, Rebellion, Sepultura, Sólstafir, Subway to Sally, Suffocation, Suicidal Angels, Swallow the Sun, The 69 Eyes, The Black Dahlia Murder, The Crown, The Devil’s Blood, The Foreshadowing, Tracedawn, Undertow, Unleashed, War from a Harlots Mouth, Watain, We Butter the Bread with Butter
2011.
18-20 sierpnia 2011 (Dinkelsbühl)
9mm Assi Rock'n'Roll, A Pale Horse Named Death, AC/DX, Aborted, Adept, Amorphis, Arch Enemy, Arcturon, As I Lay Dying, Benighted, Bold Thrower, Burden of Grief, Caliban, Comeback Kid, Corvus Corax, Criminal, Cripper, Davidian, Deadlock, Death Before Dishonor, Decapitated, Demonical, Der Weg einer Freiheit, Destruction, Devil Sold His Soul, Dezperadoz, Einherjer, Emil Bulls, Engel, Enslaved, Excrementory Grindfuckers, Facebreaker, Farewell To Arms, Farmer Boys, God Dethroned, Grand Magus, Graveyard, Guns of Moropolis, Hackneyed, Hail of Bullets, Hammerfall, Hatebreed, Hell, Helrunar, Ignite, Imperium Dekadenz, In Extremo, Interment, J.B.O., Kalmah, Kampfar, Kataklysm, Kilt, Kvelertak, Mad Sin, Marduk, Melechesh, Moonsorrow, Motorjesus, Neaera, Nervecell, Obscura, Postmortem, Powerwolf, Primordial, Ranz Böllner and the Heavy Metal Warriors, , Rotting Christ, Saltatio Mortis, Scar Symmetry, Secrets of the Moon, Seventh Void, Shear, Skeletonwitch, Smoke Blow, Sodom, Sonic Syndicate, Stahlmann, Steve From England, Suicidal Tendencies, Swashbuckle, Sylosis, Tarja, The Haunted, The Ocean, The Sorrow, Total Chaos, Trigger the Bloodshed, Turisas, Týr, Vader, Vicious Rumors, Vogelfrey, Volksmetal, Vomitory, Vreid, Weissglut, Witchery, Wolf, Your Demise
2012.
16-18 sierpnia 2012 (Dinkelsbühl)
Agrypnie, Ahab, Alcest, Amoeba, Amon Amarth, Anaal Nathrakh, Asirius, ASP, Asphyx, Audrey Horne, Before The Dawn, Behemoth, Be’lakor, Bembers, Betontod, Black Sheriff, Black Sun Aeon, Blasmusik Illenschwang, Bleed from Within, Born From Pain, Buffet of Fate, Bullet, Cattle Decapitation, Corvus Corax, Crowbar, Darkest Hour, Dark Tranquillity, Deathstars, Deez Nuts, Desaster, Devil Train, Dew-Scented, Die Apokalyptischen Reiter, Die Kassierer, Eisregen, Eluveitie, Entrails, Epica, Eskimo Callboy, Every Time I Die, Excrementory Grindfuckers, Farsot, Ghost Brigade, Gloriro Belli, Goodbye to Gravity, Graveworm, Hatesphere, Heidevolk, Helheim, Iced Earth, Immortal, Incantation, In Solitude, Insomnium, Jasta vs. Windstein, Katatonia, Krisiun, Lacuna Coil, Mambo Kurt, Menhir, Mono Inc., Morgoth, Municipal Waste, Mystic Prophecy, Naglfar, Napalm Death, Negarm, Nifelheim, Night in Gales, Nile, Nitrogods, Norma Jean, Obscure Sphinx, Ohrenfeindt, Oomph!, Paradise Lost, Peter Pan Speedrock, Rage, Roterfeld, Sepultura, Shining, Sick of It All, Six Feet Under, Skies Country Trash, Stier, Subway to Sally, Tankard, Tanzwut, Tasters, Terror, The Foreshadowing, The Rotted, The Unguided, Toxic Holocaust, Unearth, Unleashed, Vallenfyre, We Butter The Bread With Butter, While She Sleeps, Within Temptation, Without Words
2013.
15-17 sierpnia 2013 (Dinkelsbühl)
Agnostic Front, Alestorm, Amorphis, Anthrax, Architects, Arkona, Bembers, Benediction, Blasmusik Illenschwang, Bob Wayne &amp; The Outlaw Carnies, Bury Tomorrow, Carach Angren, Cliteater, Cult of Luna, Cultus Ferox, Dark Funeral, Das Niveau, Der W, Der Weg Einer Freiheit, Deserted Fear, Destruction, DevilDriver, Dr. Living Dead, Dying Fetus, Eddie Spaghetti, Eisbrecher, End of Green, Ensiferum, Enslaved, Evergreen Terrace, Evocation, Exodus, Fear Factory, Feuerschwanz, Fiddler's Green, Finntroll, Firewind, First Blood, Gasmac Gilmore, Grand Supreme Blood Court, Grave, Haggard, Hammercult, Hate, Hatebreed, Honigdieb, Illdisposed, In Flames, Knorkator, Korpiklaani, Lamb Of God, Leaves Eyes, Letzte Instanz, Long Distance Calling, Madball, Marduk, Merrimack, MISANTHROPE, Moonspell, Mustasch, Nasty, Neaera, Necrophobic, Nocte Obducta, Orden Ogan, Orphaned Land, Powerwolf, Primordial, Pro Pain, Revel in Flesh, Rotten Sound, Sabaton, Saltatio Mortis, Sister Sin, Ski-King &amp; Band, Soilwork, Sólstafir, The Bones, The Vision Bleak And The Shadow Philharmonics, Tiamat, Tragedy, Tristania, Vader, Van Canto, Vkgoeswild, Volksmetal, Walls Of Jericho, We Came as Romans, Whitechapel, Wild Zombie Blast Guide, Winterfylleth, Witchcraft, Year Of The Goat

</doc>
<doc id="1898891" url="https://pl.wikipedia.org/wiki?curid=1898891" title="Chodakowskie Zakłady Włókien Chemicznych Chemitex">
Chodakowskie Zakłady Włókien Chemicznych Chemitex



</doc>
<doc id="1898898" url="https://pl.wikipedia.org/wiki?curid=1898898" title="Boks na Igrzyskach Śródziemnomorskich 2009">
Boks na Igrzyskach Śródziemnomorskich 2009

Boks na Igrzyskach Śródziemnomorskich 2009 odbył się w dniach 27 czerwca – 2 lipca w miasteczku Avezzano (ok. 100 km od wioski olimpijskiej w Pescarze). W tabeli medalowej zwyciężyli pięściarze z Włoch.

</doc>
<doc id="1898902" url="https://pl.wikipedia.org/wiki?curid=1898902" title="Tsholola Tshinyama">
Tsholola Tshinyama

Tsholola Tshinyama (ur. 15 maja 1980) – kongijski piłkarz grający na pozycji pomocnika.
Kariera klubowa.
Karierę piłkarską Tshinyama rozpoczął w klubie AS Saint-Luc z miasta Kananga. W 2000 roku zadebiutował w jego barwach w pierwszej lidze Demokratycznej Republiki Konga. Po roku gry w tym klubie odszedł do TP Mazembe z Lubumbashi. W 2002 roku osiągnął pierwszy sukces w karierze, gdy wywalczył mistrzostwo kraju.
W 2003 roku Tshinyama odszedł z Mazembe do południowoafrykańskiego Ajaksu Kapsztad. Tam grał przez cztery sezony. W 2004 roku wywalczył z Ajaksem wicemistrzostwo kraju, a w 2007 roku zdobył ABSA Cup.
Latem 2007 Tshinyama został piłkarzem belgijskiego KSC Lokeren, gdzie zaczął grać wraz z rodakami Marcelem Mbayo i Patiyo Tambwe. W pierwszej lidze belgijskiej zadebiutował 24 sierpnia 2007 w przegranym 1:2 wyjazdowym meczu z Sint-Truidense VV. W Lokeren występował w podstawowym składzie. W 2012 roku zdobył z nim Puchar Belgii, a w 2013 roku rozwiązał z nim kontrakt.
Kariera reprezentacyjna.
W reprezentacji Demokratycznej Republiki Konga Tshinyama zadebiutował w 2001 roku. W 2006 roku rozegrał 4 spotkania w Pucharze Narodów Afryki 2006: z Togo (2:0), z Angolą (0:0), z Kamerunem (0:2) i ćwierćfinale z Egiptem (1:4).

</doc>
<doc id="1898905" url="https://pl.wikipedia.org/wiki?curid=1898905" title="Strewa">
Strewa



</doc>
<doc id="1898909" url="https://pl.wikipedia.org/wiki?curid=1898909" title="Pomnik Henryka Sienkiewicza w Bydgoszczy">
Pomnik Henryka Sienkiewicza w Bydgoszczy

Pomnik Henryka Sienkiewicza – pomnik zlokalizowany w Bydgoszczy, ku czci Henryka Sienkiewicza.
Odsłonięty w 1927 r. był pierwszym w Polsce pomnikiem ku czci pisarza, po zniszczeniu w czasie II wojny światowej został odbudowany w innej formie w 1968 r.
Opis.
Pomnik przedwojenny.
Inicjatywa zbudowania pomnika Henryka Sienkiewicza zrodziła się wśród bydgoskich pedagogów oraz działaczy kultury. 
Obywatelski Komitet Budowy Pomnika Henryka Sienkiewicza powstał w Bydgoszczy w listopadzie 1924 r., po sprowadzeniu do Polski prochów pisarza. Jego prezesem został dyrektor Biblioteki Miejskiej dr Witold Bełza.
Powołany Komitet miał nie tylko zgromadzić potrzebne fundusze i dać miastu artystyczne dzieło w formie pomnika, ale spopularyzować szeroko sylwetkę pisarza i jego działalność patriotyczną.
Dla zapropagowania zadań Komitetu i zebrania funduszy organizowano płatne spotkania i odczyty, zbierano składki w zakładach pracy, instytucjach i szkołach, sprzedawano cegiełki, przeprowadzano kwesty uliczne oraz „łańcuchy składek” w prasie. 
Dzięki staraniom Komitetu i poparciu ze strony ówczesnego prezydenta Bernarda Śliwińskiego zebrano niezbędne fundusze, aby w Bydgoszczy powstał pierwszy w Polsce pomnik Henryka Sienkiewicza. Posąg z brązu został wykonany przez artystę – rzeźbiarza Konstantego Laszczka z Krakowa.
Posąg spoczywał na cokole z czerwonego piaskowca, a po obu jego stronach znajdowały się orły z brązu oparte na niższych cokołach z tablicami pamiątkowymi.
Odsłonięcia monumentu 31 lipca 1927 r. dokonał Prezydent Polski Ignacy Mościcki. Uroczystość ta była nie tylko poważnym przeżyciem kulturalnym i narodowym dla Bydgoszczy i szerokiej okolicy, ale wydarzeniem ogólnopolskim. Przybyły delegacje z kraju i z zagranicy, nadesłano ok. 300 depesz gratulacyjnych z różnych uczelni, towarzystw naukowych, instytucji i placówek dyplomatycznych, od szeregu znanych w świecie osobistości ze wszystkich kontynentów. 
Uroczystości rozpoczęła msza święta w kościele farnym, w której uczestniczył Prezydent Mościcki wraz z małżonką, zaś kazanie wygłosił ksiądz profesor Michał Kozal (późniejszy biskup i błogosławiony kościoła katolickiego, patron diecezji bydgoskiej).
W mieście pobudowano kilkanaście bram tryumfalnych, udekorowano kwiatami balkony i okna oraz wywieszono sztandary o barwach narodowych. Podczas uroczystości do Prezydenta przemawiał Józef Weyssenhoff i dr Witold Bełza, zaś część muzykalno-wokalna była kierowana przez Feliksa Nowowiejskiego. Na placu zgromadziło się 8 tys. mieszkańców oraz przeszło 100 cechów, delegacji i towarzystw ze sztandarami i chorągwiami. Po uroczystości odbył się bankiet w hotelu „Pod Orłem”, a prezydent udał się statkiem „Czajka” na tor regatowy w Brdyujściu, gdzie odbyły się międzynarodowe regaty wioślarskie. Wieczorem odbył się koncert symfoniczny w Teatrze Miejskim przy współudziale zjednoczonych chórów z Poznania i Bydgoszczy, dyrygowany przez Feliksa Nowowiejskiego.
Pomnik powojenny.
Pomnik zniszczyli hitlerowcy w pierwszych dniach okupacji, we wrześniu 1939 roku. Po wojnie powstał nowy Komitet Budowy Pomnika Henryka Sienkiewicza, który postawił sobie za cel obudowę monumentu. Zbiórkę funduszy rozpoczęto już w 1946 r., a uczestniczyli w niej czytelnicy „Ilustrowanego Kuriera Polskiego”, młodzież szkolna i społeczeństwo miasta.
Odsłonięcia tymczasowej tablicy na głazie, w miejscu dawnego pomnika, dokonał przewodniczący Prezydium Miejskiej Rady Narodowej Kazimierz Maludziński. 
Nowy pomnik zlokalizowano na miejscu zniszczonego. Odsłonięcie nastąpiło 18 maja 1968 roku podczas Dni Oświaty, Książki i Prasy. Uroczystego odsłonięcia dokonał przewodniczący Prezydium Wojewódzkiej Rady Narodowej - poseł Aleksander Schmidt. Autorem wykonanego z granitu monumentu jest artysta - rzeźbiarz prof. Stanisław Horno-Popławski z Gdańska.

</doc>
<doc id="1898912" url="https://pl.wikipedia.org/wiki?curid=1898912" title="Wioślarstwo na Igrzyskach Śródziemnomorskich 2009">
Wioślarstwo na Igrzyskach Śródziemnomorskich 2009

Wioślarstwo na Igrzyskach Śródziemnomorskich 2009, odbywało się w dniach 26 - 28 czerwca na jeziorze Lago di Bomba.

</doc>
<doc id="1898915" url="https://pl.wikipedia.org/wiki?curid=1898915" title="Superliga ukraińska w piłce siatkowej mężczyzn (2009/2010)">
Superliga ukraińska w piłce siatkowej mężczyzn (2009/2010)

Ukraińska Liga Siatkówki (2009/2010) – rozgrywki o mistrzostwo Ukrainy. Zainaugurowane zostały 18 września 2009 roku i trwały do wiosny 2010 roku.
W fazie zasadniczej 7 zespołów rozegrało mecze system „każdy z każdym”, mecz i rewanż.
W sezonie 2009/2010 w Pucharze Challenge Ukrainę reprezentował Łokomotyw Charków.
Faza zasadnicza.
Tabela wyników.
Drużyna gospodarzy wymieniona jest po lewej stronie tabeli.
Tabela fazy zasadniczej.
1 Mecze pomiędzy klubami Krymsoda Krasnoperekopsk i Fakeł Iwano-Frankiwsk zakończyły się walkowerem dla tego pierwszego, jednak wygrane sety nie są wliczane do tabeli. Dodatkowo drużynie Fakeł Iwano-Frankiwsk odjęto 2 punkty.
Mecze o miejsca 5-7.
Tabela wyników.
Drużyna gospodarzy wymieniona jest po lewej stronie tabeli.

</doc>
<doc id="1898919" url="https://pl.wikipedia.org/wiki?curid=1898919" title="Morian Hansen">
Morian Hansen

Morian Hansen, właśc. Jens Henning Fisker Hansen (ur. 10 stycznia 1905 w Frederikssund, zm. 10 lutego 1995) – duński żużlowiec.
Kariera żużlowca.
Pierwszy finalista IMŚ w historii duńskiej w sporcie żużlowym. Wystąpił dwukrotnie w IMŚ, w 1936 i 1937 r., za każdym razem zajmując na stadionie Wembley w Londynie jedenaste miejsce; dopiero 33 lata później w finale IMŚ w roku 1970 we Wrocławiu pojawił się kolejny duński finalista IMŚ, dwudziestoczteroletni wówczas Ole Olsen, który w latach późniejszych zdobył trzy razy mistrzostwo świata.
Hansen startował w lidze angielskiej, w klubach m.in. West Ham Hammers, Hackney Wick Wolves i Bristol Bulldogs, gdzie występował aż do wybuchu II wojny światowej.
Osiągnięcia.
Indywidualne Mistrzostwa Świata
Kariera żołnierska.
Walczył jako żołnierz i lotnik w czasie II wojny światowej.

</doc>
<doc id="1898920" url="https://pl.wikipedia.org/wiki?curid=1898920" title="Teresa Mas De Xaxars Rivero">
Teresa Mas De Xaxars Rivero



</doc>
<doc id="1898921" url="https://pl.wikipedia.org/wiki?curid=1898921" title="Geografia Jordanii">
Geografia Jordanii

Jordania jest niewielkim państwem leżącym na Bliskim Wschodzie. To muzułmańskie państwo słynie z pięknych zabytków jak słynna Petra czy dawnych twierdz krzyżowców. Obszar dzisiejszej Jordanii jako jeden z pierwszych został podbity przez Arabów i zislamizowany. W średniowieczu terytorium Jordanii był miejscem gdzie toczyły się wojny krzyżowe. Obecnie ten kraj należy do średnio rozwiniętych państw Azji, który przyciąga rzesze turystów.
Powierzchnia, położenie i granice.
Położenie – kraj leży w Azji Południowo-Zachodniej, na Bliskim Wschodzie, ma niewielki dostęp do Morza Czerwonego poprzez Zatokę Akaba.
Skrajne punkty – północny 33°20′N, południowy 29°20′N, zachodni 35°00′E, wschodni 39°20′E. Rozciągłość południkowa Jordanii wynosi 450 km, a równoleżnikowa 370 km.
Powierzchnia – 88 794 km²
Jordania graniczy z następującymi państwami:
Linia brzegowa – 26 km
Budowa geologiczna i rzeźba.
Jordania w zdecydowanej większości jest zajęta przez pustynny płaskowyż, który obniża się z zachodu na wschód, od około 1300 m n.p.m. do poniżej 600 m n.p.m. Najwyższym wzniesieniem kraju jest Dżabal Umm ad-Dami o wysokości 1854 m n.p.m., który znajduje się w południowo-zachodniej części Jordanii. Za najwyższy szczyt bywał też uznawany Dżabal Ramm (1754 m) w rejonie doliny Wadi Rum. Obie góry znajdują się w masywie Dżabal asz-Szara, który ciągnie się z północy na południe. Na zachód od Dżabal asz-Szara ciągnie się z północy na południe rów tektoniczny Al-Ghaur, w którym znajduje się depresja doliny Jordanu. Na dnie rowu tektonicznego, będącego najgłębszą depresją na Ziemi, leży słonowodne, bezodpływowe jezioro – Morze Martwe. W granicach Jordanii znajduje się wschodnia część Morza Martwego (zachodnia położona jest na terytorium Izraela oraz Palestyny). Lustro wody znajduje się obecnie (grudzień 2022) na poziomie 438 m p.p.m. i systematycznie się obniża. Przedłużeniem depresji Morza Martwego na południe jest koryto wyschniętej rzeki Wadi al-Araba.
Na wschodzie kraju rozciąga się równinna Pustynia Syryjska, która w części północnej jest pokryta odłamkami lawy bazaltowej. Na południu Jordania znajduje się górzysta Pustynia Południowa. Góry Jordanii zbudowane są głównie z piaskowców i wapieni.
Klimat.
Jordania leży w trzech strefach klimatycznych. Na północnym zachodzie kraju panuje klimat podzwrotnikowy śródziemnomorski, w środkowej części kraju podzwrotnikowy kontynentalny, który na wschodzie ma wybitnie suchą odmianę. Na południu zaś leży strefa klimatu zwrotnikowego suchego.
Temperatury w kraju są zróżnicowane nie tylko na tle całego roku, ale i pod względem regionalnym Izotermy mają przebieg zbliżony do równoleżnikowego. Obszary północne, a zwłaszcza północno-zachodnie cechują się temperaturami w miarę łagodnymi. Zimą regiony te są dość chłodne, średnio około 4–7 °C, do częstych zjawisk należą przymrozki i występujące nocą mrozy. Latem jest dość gorąco, średnio około 30–32 °C. Im dalej na południe tym temperatury są bardziej surowe. Na południu kraju zimowe spadki nie są tak duże jak na północy, ale latem za to panują silne upały, gdzie temperatura w dzień dochodzi do 50 °C.
Opady są niewielkie. Na większości obszarów mają przebieg charakterystyczny dla terenów półpustynnych i pustynnych. Na południu kraju średnia opadowa roczna wynosi około 50 mm. Na wschodzie kraju do 100 mm. Najwięcej pada na północnym zachodzie, gdzie roczne wartości dochodzą do 800 mm. Na pustyniach do częstych zjawisk należą burze pustynne i pyłowe. Opady zaś skupiają się głównie okresie zimowym.
Wody.
Zasoby wód powierzchniowych Jordanii są bardzo ubogie. Główną rzeką kraju jest Jordan, która wyznacza granicę z Izraelem i Autonomią Palestyńską. Jordan w granicach Jordanii liczy 134 km długości, wpada do Morza Martwego. Do głównych dopływów Jordanu należą Jarmuk na granicy z Syrią i Nahr az-Zarka. Reszta kraju to obszary bezodpływowe zajęte przez rzeki okresowe tak zwane wadi. Jordania podobnie jak inne kraje strefy zwrotnikowej, posiadają znaczne zasoby wód podziemnych, które są głównym źródłem wody dla mieszkańców kraju.
Gleby.
W Jordanii dominują suche i płytkie gleby pustynne, głównie yeronosole na wschodzie i południu i kserosole. Poza nimi miejscami występują sołonczaki. Na północnym zachodzie kraju gleby są bardziej urodzajne, reprezentują je głównie kalcisole, a w południowo-zachodniej części oprócz suchych kserosoli i arenosoli, spotkać można brunatne kambisole. Na ogół gleby Jordanii cechują się niską przydatnością rolniczą. W wielu miejscach na wschodzie kraju, warstwy glebowej nie mają. Są miejsca, gdzie występują piaszczyste wydmy.
Flora.
Szata roślinna Jordanii jest uboga, zwłaszcza na wschodzie i na południowym wschodzie, gdzie w wielu miejscach roślinności po prostu nie ma. Dominują gatunki kserofityczne i efemeryczne, roślinna sucha, kolczasta, miejscami gdzie jest wilgotno rosną trawy i karłowate krzewy. Bardziej rozwinięty ekosystem roślinny jest na zachodzie kraju, szczególnie w północno-zachodniej części, gdzie panuje wilgotniejszy klimat. Na tych obszarach występują pozostałości lasów, składające się z dębów i sosny alpejskiej. Tereny te porastają wiecznie zielone lasy, które obecnie zajmują w Jordanii zaledwie 1% powierzchni ogólnej. Poza leśnymi gatunkami występują też palmy – gatunek drzew powszechny w krajach klimatu zwrotnikowego. Ponadto na zachodzie występują zarośla makia.
Fauna.
Jordanię reprezentuje uboga fauna typowa dla Regionu Śródziemnomorskiego. Żyje tu gazela arabska, koziorożec nubijski i góralek abisyński oraz liczne gatunki gryzoni. Ssaki drapieżne reprezentują nielicznie występujące gepardy, oraz szakal złocisty i karakal. Ptaki są nieliczne, najczęściej występują kuraki i drapieżne. Z racji istnienia w Jordanii suchych, pustynnych obszarów, bogaty jest świat gadów. W Jordanii występują skorpiony i węże, jak żmija rogata, oraz płazy takie jak grzebiuszka syryjska.

</doc>
<doc id="1898923" url="https://pl.wikipedia.org/wiki?curid=1898923" title="Marius Onofraș">
Marius Onofraș

Daniel Marius Onofraș (ur. 17 sierpnia 1980 w Jassach) – piłkarz rumuński grający na pozycji pomocnika. Obecnie reprezentuje barwy klubu CSMS Iași.

</doc>
<doc id="1898924" url="https://pl.wikipedia.org/wiki?curid=1898924" title="Macierz gęsta">
Macierz gęsta



</doc>
<doc id="1898925" url="https://pl.wikipedia.org/wiki?curid=1898925" title="Backlash (2002)">
Backlash (2002)



</doc>
<doc id="1898927" url="https://pl.wikipedia.org/wiki?curid=1898927" title="Gluecksburg">
Gluecksburg



</doc>
<doc id="1898928" url="https://pl.wikipedia.org/wiki?curid=1898928" title="Gluecksburg (Ostsee)">
Gluecksburg (Ostsee)



</doc>
<doc id="1898932" url="https://pl.wikipedia.org/wiki?curid=1898932" title="Lyksborg">
Lyksborg



</doc>
<doc id="1898933" url="https://pl.wikipedia.org/wiki?curid=1898933" title="Roberto Caínzo">
Roberto Caínzo

Roberto Caínzo Ocaranza (ur. 13 kwietnia 1931 w Tucumán) – argentyński piłkarz naturalizowany w Boliwii, obrońca. Nosił przydomek "El Pocho".
Urodzony w Tucumán Cainzo w 1952 roku przeniósł się do Boliwii, gdzie początkowo grał w klubie Club Always Ready, po czym w 1954 roku został graczem klubu Municipal La Paz. Po przyjęciu obywatelstwa boliwijskiego został reprezentantem nowej ojczyzny.
Latem 1961 roku wziął udział w eliminacjach do finałów mistrzostw świata w 1962 roku. Cainzo zagrał w obu meczach z Urugwajem.
Razem z klubem Municipal wziął udział w turnieju Copa Libertadores 1962. Klub Municipal zajął w swojej grupie ostatnie, 3. miejsce. Cainzo miał okazję zagrać przeciwko królowi futbolu Pelé, który grał wówczas w Santosie FC.
Jako piłkarz klubu Municipal wziął udział w turnieju Copa América 1963, gdzie Boliwia zdobyła tytuł mistrza Ameryki Południowej. Cainzo zagrał w pięciu meczach – z Ekwadorem, Peru, Paragwajem, Argentyną i Brazylią.
Jako piłkarz klubu Club The Strongest wziął udział w turnieju Copa Libertadores 1965. W swojej grupie The Strongest zajął drugie miejsce za argentyńskim klubem Club Atlético Boca Juniors i odpadł z turnieju.
W lecie 1965 roku wziął udział w eliminacjach do finałów mistrzostw świata w 1966 roku. Cainzo zagrał w czterech meczach – dwóch z Paragwajem i dwóch z Argentyną.

</doc>
<doc id="1898934" url="https://pl.wikipedia.org/wiki?curid=1898934" title="Ulica Obornicka we Wrocławiu">
Ulica Obornicka we Wrocławiu

Ulica Obornicka – ulica we Wrocławiu, trasa wylotowa z miasta łącząca północne jego dzielnice z miejscowościami znajdującymi się na drodze w kierunku Obornik Śląskich i Pełczyna (droga wojewódzka nr 342). Początek ulicy znajduje się dziś w centrum osiedla Polanka (na przedłużeniu osi ulic Kasprowicza i Broniewskiego); później Obornicka przecina ulicę Bałtycką i wiedzie w kierunku północno-zachodnim przez osiedla Różanka i Ligota do Lipy Piotrowskiej. Po około 3 kilometrach, w okolicach ronda Wiesława Kielara i skrzyżowania z obwodnicą śródmiejską, nazwa ulicy ulega zmianie na ul. Pełczyńską.
Pierwotnie dzisiejszą ulicą Obornicką wiodła droga prowadząca do Obornik wprost z przeprawy przez Odrę w miejscu dzisiejszych Mostów Trzebnickich. Do końca II wojny światowej ulica nosiła nazwę "Obernigkerstraße". Zabudowa do końcowych dziesięcioleci XIX niemal wyłącznie wiejska (znajdował się tu m.in. folwark i dwór); pod koniec tego okresu w związku z rozbudową wrocławskiego węzła kolejowego i wytyczeniem przecinającej Różankę równoleżnikowo bocznicy i stacji towarowej zaczęły tu powstawać obiekty o charakterze przemysłowym (m.in. w latach 80. XIX wieku cukrownia rodziny Schoellerów pomiędzy ul. Parnickiego a Bezpieczną po stronie zachodniej, a po stronie wschodniej – w latach 1914–1919 – młyn Różanka, późniejsza fabryka makaronów "Danuta"; cegielnie przy ul. Ligockiej oraz wybudowany w 1936 kompleks koszar wojskowych, wykorzystywany dziś przez szkołę oficerską wojsk lądowych), dopiero w latach 30. pojawiły się przy Obornickiej budynki wielorodzinne typu miejskiego.
Do roku 1961 przy skrzyżowaniu ulicy Obornickiej z Paprotną znajdował się lokalny cmentarz wsi "Rosenthal" (w 1928 włączonej w granice miasta Wrocławia, dzisiejszego osiedla Różanka). W związku z budową osiedla Polanka w latach 70. zlikwidowany został odcinek tej ulicy od Mostów Trzebnickich do styku z ulicą Broniewskiego.
Oprócz początkowego odcinka ulicy, przy którym dziś zlokalizowane są wielkopłytowe bloki osiedla mieszkaniowego i później kilku mniejszych budynków wielorodzinnych, na większości jej długości przebiega ona przez tereny niezabudowane lub zabudowane rozproszonymi obiektami o charakterze magazynowym lub przemysłowym. Na odcinku pomiędzy ulicą Bezpieczną a Paprotną wzdłuż zachodniej strony ulicy nadal zlokalizowane są zabudowania koszarowe z lat 30., dziś należące do Wyższej Szkoły Oficerskiej Wojsk Lądowych im. gen. Tadeusza Kościuszki oraz Wojewódzkiego Sztabu Wojskowego.
W pierwszej połowie lat 90. XX wieku wytyczone zostało połączenie mostów Osobowickich z ulicą Żmigrodzką i Kamieńskiego, nazwane ulicą Bałtycką; ta nowa ulica przecięła ulicę Obornicką w jej początkowym odcinku i dzięki temu stworzyła dogodne połączenie tej przeprawy Odry z drogą wylotową do Obornik. Przy skrzyżowaniu Paprotnej z Obornicką, naprzeciw dawnego cmentarza, zlokalizowana jest dziś obszerna zajezdnia autobusowa Miejskiego Przedsiębiorstwa Komunikacyjnego, a na północnym końcu Obornickiej, gdzie przechodzi ona już w Pełczyńską, po zachodniej stronie ulicy znajduje się duży kompleks hurtowni wyrobów stalowych "Centrostal", a po wschodniej – ośmiohektarowy teren hurtowni rynku rolno-spożywczego "Targpiast".

</doc>
<doc id="1898935" url="https://pl.wikipedia.org/wiki?curid=1898935" title="Backlash (2003)">
Backlash (2003)



</doc>
<doc id="1898937" url="https://pl.wikipedia.org/wiki?curid=1898937" title="Daniel Charms">
Daniel Charms



</doc>
<doc id="1898944" url="https://pl.wikipedia.org/wiki?curid=1898944" title="Reginald Tower">
Reginald Tower

Sir Reginald Thomas Tower (ur. 1 września 1860, zm. 21 stycznia 1939) był brytyjskim dyplomatą, w 1920 przedstawicielem Mocarstw Sprzymierzonych na terytorium odłączonego od Niemiec Wolnego Miasta Gdańska.
W 1887 ukończył studia w Trinity College na Uniwersytecie Cambridge. Przeszedł przez wszystkie stopnie kariery w dyplomacji od attaché do posła nadzwyczajnego, m.in. w Turcji, Hiszpanii, Danii, Prusach, USA, Chinach, Syjamie, Bawarii, Wirtembergii, Meksyku (ustanowił tam piłkarski Puchar Meksyku) i Argentynie. Otrzymał kilka odznaczeń, m.in. został kawalerem Orderu św. Michała i św. Jerzego i komandorem Królewskiego Orderu Wiktoriańskiego.
W listopadzie 1919 został mianowany pełnomocnikiem Głównych Mocarstw Sprzymierzonych i Stowarzyszonych oraz administratorem terytorium Gdańska, które po wejściu w życie traktatu wersalskiego miało zostać odłączone od Niemiec. Przybył do Gdańska 11 lutego 1920, a 12 lutego Rada Ligi Narodów na posiedzeniu w Londynie mianowała go tymczasowym Wysokim Komisarzem Ligi Narodów w Gdańsku.

</doc>
<doc id="1898946" url="https://pl.wikipedia.org/wiki?curid=1898946" title="Albert Milambo-Mutamba">
Albert Milambo-Mutamba

Albert Milambo-Mutamba (ur. 1 grudnia 1984 w Mbuji-Mayi) – piłkarz z Demokratycznej Republiki Konga grający na pozycji pomocnika.
Kariera klubowa.
Karierę piłkarską Milambo-Mutamba rozpoczął w klubie AS Vita Club z miasta Kinszasa. W 2004 roku zadebiutował w jego barwach w pierwszej lidze Demokratycznej Republiki Konga. Z kolei w 2005 roku występował w klubie FC Saint Eloi Lupopo z Lubumbashi.
W 2005 roku Milambo-Mutamba odszedł z Saint Eloi Lupopo do francuskiego Le Havre AC. Przez 3 sezony zaliczył sporadyczne występy w Ligue 2 – łącznie rozegrał 18 meczów i strzelił 1 gola. W sezonie 2008/2009 grał w trzecioligowym AS Beauvais, a w połowie 2009 roku odszedł do innego zespołu z tej ligi, AS Cannes.
W 2016 roku grając w CD Primeiro de Agosto został mistrzem Angoli. W 2017 roku był zawodnikiem Académiki Lobito.
Kariera reprezentacyjna.
W reprezentacji Demokratycznej Republiki Konga Milambo-Mutamba zadebiutował w 2004 roku. W 2006 roku rozegrał 2 spotkania w Pucharze Narodów Afryki 2006: z Angolą (0:0) i z Kamerunem (0:2).

</doc>
<doc id="1898952" url="https://pl.wikipedia.org/wiki?curid=1898952" title="Stanisław Wojnarowicz">
Stanisław Wojnarowicz

Stanisław Wojnarowicz (ur. 10 września 1897, zm. 7 lipca 1970) – prezes Polskiego Związku Szachowego w latach 1947–1950 i w 1957, polski inżynier.
W latach 1947–1950 i w 1957 był prezesem Polskiego Związku Szachowego. Wojnarowicz chciał by szachy trafiły na wieś, do szkół i fabryk. Wraz z Tadeuszem Czarneckim i Stanisławem Gawlikowskim przygotował kodeks szachowy, który miał trzy wydania.
Reprezentował PZSzach na kongresach FIDE. Zorganizował Memoriał Dawida Przepiórki w 1950 w Szczawnie-Zdroju.
W 1937 został wybrany do Naczelnej Organizacji Inżynierów. W latach 1942–1962 był dyrektorem warszawskich wodociągów. Wraz z Włodzimierzem Skoraszewskim opracował i opatentował metodę pobierania wody przez dreny z dna rzeki. Prezes Polskiego Zrzeszenia Inżynierów i Techników Sanitarnych w latach 1946–1947 i 1951–1954 oraz p.o. w latach 1950–1951.

</doc>
<doc id="1898953" url="https://pl.wikipedia.org/wiki?curid=1898953" title="Fátima">
Fátima



</doc>
<doc id="1898956" url="https://pl.wikipedia.org/wiki?curid=1898956" title="Bad Muskau">
Bad Muskau



</doc>
<doc id="1898964" url="https://pl.wikipedia.org/wiki?curid=1898964" title="Zygmunt (opera)">
Zygmunt (opera)

Zygmunt () – opera seria w dwóch aktach. Libretto napisał Giuseppe Maria Foppa, a muzykę skomponował w 1814 roku Gioacchino Rossini.
Okoliczności powstania opery.
Niepowodzenie "Aureliana w Palmirze", a potem "Turka we Włoszech" skłoniło Rossiniego do powrotu z Mediolanu do Wenecji, która tak życzliwie przyjęła jego wcześniejsze utwory. Dzięki zdobytej reputacji, a być może także zabiegom śpiewaczki Marietty Marcolini, wenecki teatr La Fenice podpisał z kompozytorem kontrakt na nową operę. Tekstu dostarczył Giuseppe Foppa. Intryga libretta była identyczna jak ta we wcześniejszej operze z tekstem Foppy "Szczęśliwe oszukanie". Libretto, a być może również kryzys wywołany doznanymi niepowodzeniami, przyniosły w rezultacie dzieło, co do którego wartości Rossini miał wątpliwości, mimo że członkowie orkiestry przekonywali go na próbach, że "Zygmunt" jest najlepszą operą, jaką dotąd napisał i musi odnieść sukces.
Premiera opery odbyła się w weneckim "La Fenice" 26 grudnia 1814 roku. Publiczność przyjęła "Zygmunta" chłodno. Tylko ze względu na szacunek dla popularnego autora "Tankreda" i "Włoszki w Algierze" obyło się bez incydentów. Nie pomogły głośne nazwiska wykonawców. Marietta Marcolini (Zygmunt) i Elisabetta Manfredini (Aldamira) były wyraźnie nie w formie. O przebiegu premiery Rossini powiedział później Hillerowi: "Widzowie nudzili się śmiertelnie. Czytałem to w ich oczach. Jakżeż chętnie daliby upust swemu niezadowoleniu! A jednak powstrzymali się i bez najmniejszego incydentu pozwolili wykonać muzykę do końca. Byłem wzruszony ich uprzejmością".
Wśród głównych powodów, dla których opera nie odniosła sukcesu, współcześni krytycy sztuki przytaczają złe libretto Giuseppe Marii Foppy, z zagmatwanym, nieprawdopodobnym tekstem, z historią wziętą już przez samego Fopę do "Szczęśliwego oszukania" w 1812 roku. Opera, jednak zawierała szereg znakomitych fragmentów muzycznych. Rossini później ponownie je wykorzystał w swoich następnych dziełach: "Elżbieta królowa Anglii; "Torvaldo i Dorliska"; "Adina"; Cyrulik sewilski"; "Kopciuszek". Z czasem zyskały sławę i potwierdzają to, co muzycy orkiestry stwierdzali podczas prób, że było to ich najlepsze dzieło.
Do fragmentów opery, które kompozytor postanowił wykorzystać w innych swoich dziełach należą między innymi: chór z początku II aktu powtórzony później w pierwszej scenie "Cyrulika sewilskiego"; duet Władysława i Aldamiry z I aktu, z którego epizod zostanie później wykorzystany w arii o plotce Don Basilia w tymże "Cyruliku"; temat chóru myśliwych z Zenovito i Aldimirą: "Di caccia il suono – Al bosco! alla caccia!" ze sceny 5–6 pierwszego aktu został wykorzystany w "Kopciuszku" - chór z Magnifico "Conciossiacosacché trenta botti già gustò"; uwertura, której pierwsza część napisana była pierwotnie dla "Turka we Włoszech" została następnie wykorzystana w "Otellu".
Dalsze losy opery.
Pomimo nieudanej premiery, operę wystawiano jeszcze w Padwie, Cremonie, Reggio Emilia i Senigallia w 1819 r., Florencji i Sienie w 1820 r., Porto w 1822 r. i ponownie w Bolonii w 1827 r. Potem zniknęła z repertuarów.
Dopiero w 1992 roku odkopano dzieło na przedstawienie w Rovigo, Savonie i Treviso z młodą Sonią Ganassi w roli tytułowej. Później pokazano je w Pradze i w Bad Wildbad w 1995 roku.
W 2010 roku uwagę krytyków i publiczności przyciągnęła kontrowersyjna inscenizacja na Rossini Opera Festival w Pesaro. Orkiestrą dyrygował Michele Mariotti, wystąpili: Daniela Barcellona, Andrea Concetto, Olga Peretyatko, Antonio Sirgausa, Manuela Bisceglie i Enea Scala. Reżyser Damiano Michieletto przeniósł cały pierwszy akt "Zygmunta" do szpitala dla obłąkanych około 1900 roku, gdzie miał przebywać tytułowy bohater. W większości negatywne recenzje wskazywały jednak na muzyczny potencjał opery. Śpiewacy otrzymywali przeważnie bardzo dobre recenzje. Przedstawienie to zostało wydane na DVD.
W 2016 roku opera została wystawiona na festiwalu Rossiniego w Wildbad. 
W Polsce, w Krakowie w ramach Festiwalu Opera Rara, 23 stycznia 2020 miała miejsce premiera opery pod włoskim tytułem "Sigismondo". Reżyseria: Krystian Lada, scenografia: Natalia Kitamikado, reżyseria światła: Maarten Warmerdam. W obsadzie: Franco Fagioli, sławny argentyński kontratenor, w roli Sigismunda, sopranistka Francesca Chiejina jako Aldimira, bas Kenneth Kellog jako Ulderico i Zenovito, tenor Pablo Bemsch jako Ladislao, sopranistka Marzena Lubaszka - Anagilda i tenor Bartosz Gorzkowski jako Radoski. Wystąpili Chór i Orkiestra Capella Cracoviensis pod dyrekcją Jana Tomasza Adamusa.
Treść.
Akcja opery rozgrywa się w Polsce, w bliżej nie określonym czasie, w "dawnej stolicy Polski Gnieźnie i okolicach" Władysław, pierwszy minister króla Zygmunta, zakochany w królowej Aldamirze i odepchnięty przez nią, mści się oskarżając ją o zdradę małżeńską. Król daje wiarę oskarżeniu, Aldamira zostaje skazana na śmierć, przed którą ratuje ją szlachetny dworzanin Zygmunta, Ziemowit ("Zenovito"). Dworzanin i królowa chronią się w puszczy. Po dwudziestu latach Ulderyk, król Węgier, mszcząc krzywdę córki, wyrusza przeciw Zygmuntowi. Jego wojska zwycięsko posuwają się naprzód. Tymczasem Zygmunt z Władysławem trafiają przypadkiem podczas polowania do kryjówki Ziemowita i Aldamiry. Obydwaj są przerażeni ich podobieństwem do dworzanina i królowej od lat uważanych za zmarłych. Ziemowit zapewnia ich jednak, że podobieństwo jest zupełnie przypadkowe: on sam jest skromnym pustelnikiem a Aldamira, jego córką. Dowiedziawszy się o kłopotach króla, aby ratować kraj, radzi mu posłużyć się podstępem, przebrać jego córkę w szaty zmarłej królowej i przedstawić ją jako Aldamirę Ulderykowi. Zygmunt przystaje na propozycję, jest nawet skłonny poślubić sobowtóra swej małżonki. Władysław, który myśli o zdetronizowaniu Zygmunta, ujawnia jednak intrygę Ulderykowi. Aldamira, po przybyciu do obozu ojca, zostaje uwięziona jako oszustka i oddana w ręce Władysława. Zygmunt w decydującej bitwie z Ulderykiem ponosi klęskę i dostaje się do niewoli. Na szczęście Aldamirze udaje się wymknąć Władysławowi i odkryć przed Ulderykiem i Zygmuntem kim naprawdę jest. Sztuka kończy się sceną pojednania, a skazany na śmierć za swe intrygi Władysław, zostaje ułaskawiony przez królową.
Konteksty.
Lokalizacja akcji opery w Polsce jest całkowicie umowna, a kontekst historyczny potraktowany bardzo swobodnie, jako egzotyczny ornament. Obok Gniezna i Ziemowita, król Zygmunt i jego minister Władysław, królowa o imieniu Aldamira, córka króla Ulderyka węgierskiego czy może, co jeszcze egzotyczniejsze, bremeńskiego, służą tylko za tło dla wydarzeń. Czeski muzykolog i kompozytor Karel Burian w rywalizacji o tron pomiędzy Zygmuntem a Władysławem widzi dalekie echo rywalizacji pomiędzy synami Jagiellończyka, Zygmunta identyfikuje z Zygmuntem Starym, bratem Władysława Jagiellończyka. Niezależnie od tego jednak czy zestawienie Zygmunt – Władysław łączyć się będzie z Zygmuntem Starym czy Zygmuntem III Wazą i jego synem Władysławem IV związek bohaterów opery z historycznymi pierwowzorami pozostanie nader luźny, co zresztą jest charakterystyczne i dla wcześniejszych utworów historycznych Rossiniego ("Tankred", "Aurelian w Palmirze").

</doc>
<doc id="1898965" url="https://pl.wikipedia.org/wiki?curid=1898965" title="Granatnik 89 shiki">
Granatnik 89 shiki



</doc>
<doc id="1898967" url="https://pl.wikipedia.org/wiki?curid=1898967" title="Granatnik Taishō 10-Shiki">
Granatnik Taishō 10-Shiki



</doc>
<doc id="1898969" url="https://pl.wikipedia.org/wiki?curid=1898969" title="Alicja w Krainie Czarów (serial animowany)">
Alicja w Krainie Czarów (serial animowany)

 – japoński serial anime wyprodukowany w latach 1983-1984 przez Nippon Animation w reżyserii Taku Sugiyamy. Zrealizowany na podstawie powieści Lewisa Carrolla "Alicja w Krainie Czarów" (1865) i "Po drugiej stronie lustra" (1871).
Fabuła.
Serial anime opowiada o Alicji, która kupuje stary, zakurzony cylinder, gdzie znajduje królika o imieniu Benny. Królik Benny zaprasza Alicję do swojej norki, gdzie trafia do Krainy Czarów.
Produkcja.
Serial został wyprodukowany został przez studio Nippon Animation i składa się z 26 odcinków. Za scenariusz serii odpowiada Niisan Takahashi, za muzykę Reijiro Koroku, natomiast reżyserem projektu był Taku Sugiyama. Kolejne odcinki miały swoją premierę w każdy poniedziałek na kanale TV Osaka od 10 października 1983 do 26 marca 1984.
W Polsce serial emitowany był na kanałach Junior i TV4 z angielskim dubbingiem i polskim lektorem, którym był Grzegorz Pawlak.

</doc>
<doc id="1898973" url="https://pl.wikipedia.org/wiki?curid=1898973" title="Marc-André Hamelin">
Marc-André Hamelin

Marc-André Hamelin (ur. 5 września 1961 w Montrealu) – kanadyjski pianista i kompozytor, słynący z niezrównanej techniki pianistycznej.
Życiorys.
Urodził się w Montrealu, w prowincji Quebec. Rozpoczął naukę gry na fortepianie w wieku pięciu lat, a miał dziewięć lat, kiedy zdobył nagrodę na jednym z konkursów w Kanadzie. Jego ojciec, z zawodu farmaceuta, który również był pianistą, i już w młodym wieku wprowadził go w dzieła Alkana, Godowskiego i Sorabji. Studiował w Ecole Vincent d'Indy w Montrealu, a następnie na Temple University w Filadelfii.
Marc-André Hamelin występował z recitalami w wielu miastach. Pojawił się na festiwalach w Bad Kissingen, Belfaście, Cervantino, La Grange de Meslay, Husum Piano Antcis, Lanaudière, Ravinia, La Roque d'Anthéron, Ruhr Piano, Halifax (Nova Scotia), Singapur Piano, Snape Maltings Proms, Turku i Ottawa Strings of the Future, jak również Festiwale Chopinowskie w Bagatelle (Paryż), Duszniki i Valldemossa. Marc-André Hamelin regularnie pojawia się zarówno w koncertach mistrzowski w Wigmore Hall oraz International Piano Series w South London's Bank Centre. Gra co roku w Herkulessaal w Monachium i dał serię recitali w Tokio.
Dokonał nagrań różnorodnych kompozytorów w wytwórni Hyperion. Jego nagranie całości Etiud Godowskiego-Chopina zdobyło w 2000 nagrodę Gramophone Magazine Instrumental. Znany z mniej znanych kompozytorów, zwłaszcza przełomu z XIX i XX wieku (Leo Ornstein, Nikołaj Rosławiec, Gieorgij Catoire), i z wykonywania trudnych dzieł pianistów-kompozytorów, takich jak Leopold Godowski, Charles-Valentin Alkan, Kaikhosru Sorabji, Nikołaj Kapustin, Franz Liszt, Nikołaj Medtner i Frederic Rzewski.
Hamelin jest kompozytorem kilku utworów (najsłynniejszy z nich – Circus Galop, grany na 8 rąk, jest najtrudniejszym obecnie utworem fortepianowym świata), w tym zbioru 12 etiud fortepianowych we wszystkich tonacjach molowych, który ukończył się we wrześniu 2009 roku i jest w planach wydawniczych wydawnictwa C.F. Peters. Dwunasty w cyklu utwór, Preludium i fuga, został opublikowana przez Doberman-Yppan; cykl siedmiu utworów, zwany Con Intimissimo Sentimento, został opublikowany (z nagraniem dokonanym Hamelina) przez Ongaku nr Tomo Sha, a transkrypcja utworu Zequinha de Abreu "Tico-Tico No Fubá" została opublikowana przez Schott Music. Chociaż większość jego kompozycji jest przeznaczona na fortepian solo, posiada w dorobku również trzy utwory napisane na player-piano, i kilka utworów na inny skład, w tym "Fanfares" na trzy trąbki, opublikowane przez wydawnictwo Presser. Inne jego dzieła dystrybuuje Sorabji Archive.
W 1985 roku zwyciężył Carnegie Hall Międzynarodowym Konkursie Carnegie Hall muzyki amerykańskiej. W 2004 Hamelin otrzymał międzynarodową nagrodę płytową w Cannes. Został uhonorowany Orderem Kanady i jest Kawalerem Orderu Narodowego Québec (Order of Quebec).
W 2008 zdobył Nagrodę Juno za Klasyczny Album Roku za "Solo or Chamber Ensemble—Alkan Concerto for Solo Piano".
Obecnie mieszka w Bostonie.

</doc>
<doc id="1898977" url="https://pl.wikipedia.org/wiki?curid=1898977" title="Transliteracja Wyliego">
Transliteracja Wyliego

Transliteracja Wyliego – najczęściej stosowana transliteracja języka tybetańskiego, zaprezentowana przez tybetologa Turrella Wyliego (1927–1984) w 1959. Została przystosowana do klawiatury standardowej maszyny do pisania, dlatego nie wymaga stosowania znaków diakrytycznych.
Dla zapisu dźwięków obcojęzycznych, których nie można zapisać powyższymi znakami, używa się następujących znaków:
Przykłady wymowy tych znaków w transkrypcji polskiej przedstawione są w artykule język tybetański.

</doc>
<doc id="1898978" url="https://pl.wikipedia.org/wiki?curid=1898978" title="Zola Matumona">
Zola Matumona

Zola Pitshou Matumona (ur. 26 listopada 1981 w Kinszasie) – kongijski piłkarz grający na pozycji pomocnika.
Kariera klubowa.
Karierę piłkarską Matumona rozpoczął w klubie AS Vita Club z miasta Kinszasa. W 2001 roku zadebiutował w jego barwach w pierwszej lidze Demokratycznej Republiki Konga i w debiutanckim sezonie zdobył Puchar Demokratycznej Republiki Konga. W 2003 roku występował w klubie FC Saint Eloi Lupopo z Lumumbashi, a w latach 2004-2005 ponownie grał w AS Vita Club. W 2006 roku występował w angolskim Primeiro de Agosto i zdobył z nim dublet, czyli mistrzostwo i puchar kraju.
W 2006 roku Matumona odszedł z AS Vita Club do belgijskiego zespołu FC Bruksela. Przez 2 sezony był jego podstawowym zawodnikiem w pierwszej lidze, a w 2008 roku spadł z nim do drugiej ligi. W 2009 roku odszedł do innego drugoligowca, RAEC Mons. W 2011 roku awansował z nim do pierwszej ligi. W 2013 roku odszedł do Primeiro de Agosto, jednak w 2014 roku wrócił do Mons, gdzie występował do końca sezonu 2013/2014.
W 2015 roku Matumona grał w angolskim Progresso do Sambizanga, a w 2016 roku został zawodnikiem Renaissance Kinszasa z drugiej ligi Demokratycznej Republiki Konga.
Kariera reprezentacyjna.
W reprezentacji Demokratycznej Republiki Konga Matumona zadebiutował 20 sierpnia 2002 roku w zremisowanym 1:1 meczu z Algierią. W 2006 roku rozegrał 4 spotkania w Pucharze Narodów Afryki 2006: z Togo (2:0), z Angolą (0:0), z Kamerunem (0:2) i ćwierćfinale z Egiptem (1:4).

</doc>
<doc id="1898981" url="https://pl.wikipedia.org/wiki?curid=1898981" title="Jüchen">
Jüchen

Jüchen – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Rhein-Kreis Neuss. Jüchen leży na północny zachód od Mönchengladbach, południowy wschód od Grevenbroich i na południe od kopalni węgla brunatnego "Garzweiler". Do 31 grudnia 2018 samodzielna gmina.
Stare części dawnej gminy – Otzenrath, Spenrath i Holz, były położone na terenie, gdzie znajduje się kopalnia odkrywkowa węgla brunatnego.
Współpraca.
Miejscowości partnerskie:

</doc>
<doc id="1898984" url="https://pl.wikipedia.org/wiki?curid=1898984" title="IE 8">
IE 8



</doc>
<doc id="1898986" url="https://pl.wikipedia.org/wiki?curid=1898986" title="MKS MOS Interpromex Będzin">
MKS MOS Interpromex Będzin



</doc>
<doc id="1898988" url="https://pl.wikipedia.org/wiki?curid=1898988" title="Metody antykoncepcji">
Metody antykoncepcji



</doc>
<doc id="1898996" url="https://pl.wikipedia.org/wiki?curid=1898996" title="Backlash (2004)">
Backlash (2004)



</doc>
<doc id="1898997" url="https://pl.wikipedia.org/wiki?curid=1898997" title="Rajd Szwecji 2010">
Rajd Szwecji 2010

Rezultaty Rajdu Szwecji ("Rally Sweden 2010"), 1. rundy Rajdowych Mistrzostw Świata w 2010 roku, który odbył się w dniach 11-14 lutego:
Klasyfikacja po 1 rundzie.
Tabele przedstawiają tylko pięć pierwszych miejsc.

</doc>
<doc id="1898998" url="https://pl.wikipedia.org/wiki?curid=1898998" title="Suibokuga">
Suibokuga



</doc>
<doc id="1898999" url="https://pl.wikipedia.org/wiki?curid=1898999" title="Josiah Gorgas">
Josiah Gorgas

Josiah Gorgas (1818–1883) – amerykański wojskowy, jeden z niewielu urodzonych na północy USA ludzi, którzy dołączli do Konfederacji. Mimo unijnej blokady portów Południa udało mu się zaopatrywać armie konfederatów w broń i amunicję. Podczas wojny pisał pamiętniki, będące dziś doskonałymi materiałami historycznymi.
Życiorys.
Gorgas urodził się w hr. Dauphin w Pensylwanii. Ukończył akademię wojskową w West Point w 1841 r., po czym został przydzielony do Departamentu Uzbrojenia. Służył podczas wojny amerykańsko-meksykańskiej i został awansowany na kapitana w 1855 r. Przed wybuchem wojny secesyjnej Gorgas służył w różnych arsenałach; był dowódcą Frankford Arsenal, gdy zrezygnował ze służby dla armii federalnej.
Wojna secesyjna.
Na stronę Południa przeszedł za namową żony, z którą przeniósł się do Richmond i został szefem uzbrojenia. Do jego zadań należało utworzenie służby zaopatrzeniowej, praktycznie od zera. Południe nie miało odlewni, poza Tredegar Iron Works, zakładów rusznikarskich, poza niewielkimi arsenałami w Richmond i Fayetteville oraz przejętymi maszynami z federalnej fabryki w Harpers Ferry. Gorgas poszukiwał alternatywnych źródłem saletry; do największych jego dzieł należy wielki młyn prochowy w Auguście w Georgii, który pod nadzorem George’a W. Rainsa rozpoczął produkcję w 1862 r. Wysłał Caleba Huse’a do Europy, aby zakupił co się da jeśli chodzi o broń i amunicję. Uzbrojenie i inne materiały wysłane przez Huse’a poprzez blokadę były kluczowe dla przetrwania Konfederacji przez pierwszy rok wojny. Dzięki staraniom jego oraz innych oficerów służby uzbrojenia, armiom Konfederacji nigdy nie brakowało amunicji i broni. Utworzył Biuro Kopalni i Nitrokalitu kierowane przez Isaaca M. St. Johna, który odkrył w południowych Appalachach wapienne jaskinie zawierające saletrę. 
28 lipca 1863 roku, Josiah Gorgas, po bitwie pod Gettysburgiem napisał w dzienniku wpisu:
10 listopada 1864, Gorgas został awansowany na generała brygady. Po porażce Konfederatów w bitwie pod Nashville pisał w pamiętniku: „Najczarniejszy i najbardziej ponury dzień... kryzys, jakiego wcześniej nie doświadczyliśmy”, „Gdzie to wszystko się skończy? Nie ma pieniędzy w Skarbie – nie ma żywności dla generała Lee – nie ma żołnierzy, którzy mogą stawić czoła Shermanowi... czy nasza sprawa rzeczywiście jest beznadziejna? Czy ma zostać przegrana i porzucona w taki sposób?... Siedzimy z żoną i rozmawiamy o wyjeździe do Meksyku, aby tam dożyć naszych dni”.
Po wojnie.
Gorgas zaakceptował stanowisko w nowo utworzonym University of the South w Sewanee. W 1878 został wybrany prezydentem University of Alabama i zamieszkał w domu, który dziś nosi jego nazwisko. Po śmierci w 1883, jego żona, Amelia przejęła stanowisko głównej bibliotekarki, a w uznaniu jej zasług, budynek głównej biblioteki został ochrzczony jej imieniem.
Życie prywatne.
W 1853 r. ożenił się z Amelią Gayle, córką byłego gubernatora Alabamy, Johna Gayla. Ich pierwszy syn, William Gorgas został naczelnym chirurgiem armii USA. 

</doc>
<doc id="1899005" url="https://pl.wikipedia.org/wiki?curid=1899005" title="Szymon Srebrnik">
Szymon Srebrnik

Szymon Srebrnik (ur. 10 kwietnia 1930 w Łodzi, zm. 16 sierpnia 2006 w Izraelu) – jedna z sześciu osób, które przeżyły niemiecki obóz zagłady w Chełmnie nad Nerem.
Srebrnik zajmował się wyrzucaniem z łódki do Neru resztek kości, których nie udało się spalić na terenie obozu. Przed wkroczeniem wojsk radzieckich Niemcy likwidowali wszystkich więźniów. Chłopca z przestrzeloną głową (kula wyszła przez usta, bez znacznej utraty krwi), znalazł miejscowy chłop.
Wywiad ze Srebrnikiem ukazał się w filmie dokumentalnym "Shoah" Claude'a Lanzmanna.

</doc>
<doc id="1899007" url="https://pl.wikipedia.org/wiki?curid=1899007" title="Kajakarstwo na Igrzyskach Śródziemnomorskich 2009">
Kajakarstwo na Igrzyskach Śródziemnomorskich 2009

Kajakarstwo na Igrzyskach Śródziemnomorskich 2009, odbywało się w dniach 3 - 5 lipca na jeziorze Lago di Bomba (75 km od Pescary).

</doc>
<doc id="1899008" url="https://pl.wikipedia.org/wiki?curid=1899008" title="Scleranthus perennis">
Scleranthus perennis



</doc>
<doc id="1899019" url="https://pl.wikipedia.org/wiki?curid=1899019" title="Waśnie w świecie baśni">
Waśnie w świecie baśni

Waśnie w świecie baśni lub Elfy kontra skrzaty (ang. "The Magical Legend of the Leprechauns") – niemiecko-amerykańsko-brytyjski film fantastyczny w reżyserii Johna Hendersona.
Fabuła.
Na urlop do Irlandii przyjeżdża biznesmen Jack Woods. Tam spotyka piękną Kathleen, członkinię społeczności skrzatów, dla której zmienia plany na przyszłość. Jack zakochuje się w Kathleen z wzajemnością. Ich miłość rozpala dawny spór między elfami i skrzatami. Wielka Banshee wybiera Jacka, aby pogodził skłócone strony.

</doc>
<doc id="1899022" url="https://pl.wikipedia.org/wiki?curid=1899022" title="Ryosuke Nunoi">
Ryosuke Nunoi



</doc>
<doc id="1899023" url="https://pl.wikipedia.org/wiki?curid=1899023" title="Vogue">
Vogue



</doc>
<doc id="1899025" url="https://pl.wikipedia.org/wiki?curid=1899025" title="Vogue (papierosy)">
Vogue (papierosy)

Vogue – marka papierosów, której grupą docelową są głównie kobiety. Właścicielem marki jest międzynarodowe przedsiębiorstwo tytoniowe British American Tobacco. W 1993 roku Vogue wprowadzono na polski rynek jako pierwszy produkt typu "super slim".

</doc>
<doc id="1899026" url="https://pl.wikipedia.org/wiki?curid=1899026" title="Wybory parlamentarne na Ukrainie w 1994 roku">
Wybory parlamentarne na Ukrainie w 1994 roku

Wybory parlamentarne na Ukrainie w 1994 roku – były rezultatem consensusu politycznego między prezydentem Łeonidem Krawczukiem a parlamentem, do którego doszło 24 września 1993. Tego dnia, Rada Najwyższa Ukrainy przyjęła dekret o przeprowadzeniu przedterminowych wyborów parlamentarnych 27 marca 1994.
Przebieg wyborów.
Wybory odbyły się zgodnie z obowiązującą ordynacją wyborczą w 450 jednomandatowych okręgach wyborczych. W okręgach, w których żaden z kandydatów nie uzyskał poparcia co najmniej 50% wyborców biorących udział w głosowaniu, dwa tygodnie później została przeprowadzona druga tura wyborów.
Pierwsza runda odbyła się 24 marca 1994,a druga dwa tygodnie później 10 kwietnia 1994. W dwóch rundach z powodu niskiej frekwencji wyborczej wybrano łącznie 338 z 450 deputowanych. Na przełomie września i października tego roku w regionach, które nie wyłoniły żadnego reprezentanta do Rady Najwyższej Ukrainy odbyła się dogrywka wyłaniająca 67 deputowanych. W październiku 1994 parlament liczył 405 deputowanych.
Wyniki.
Skład parlamentu ukraińskiego po dwóch turach wyborów przeprowadzonych w marcu i kwietniu 1994.

</doc>
<doc id="1899035" url="https://pl.wikipedia.org/wiki?curid=1899035" title="Myrtelle Canavan">
Myrtelle Canavan

Myrtelle May Canavan (ur. jako Myrtelle May Moore 24 czerwca 1879 w Greenbush Township, zm. 26 sierpnia 1953 w Bostonie) – amerykańska lekarka, neuropatolożka. W 1931 przedstawiła pierwszy opis choroby, znanej dziś jako choroba Canavan.
Studiowała na Michigan Agricultural College (obecnie Michigan State University), University of Michigan Medical School i Women's Medical College of Pennsylvania, gdzie w 1905 otrzymała tytuł M.D.
W 1905 wyszła za mąż za dr. Jamesa Francisa Canavana.
W 1907 została asystentem bakteriologii w Danvers State Hospital, Massachusetts, gdzie pracował również Elmer Ernest Southard. Ten zachęcił ją do zajęcia się neuropatologią. W 1910 została rezydentką patologii w Boston State Hospital, od 1914 pracowała jako patolog w Massachusetts Department of Mental Diseases. Prowadziła też ćwiczenia z neuropatologii na University of Vermont.
Po śmierci Southarda w 1920 Canavan pełniła obowiązki dyrektora laboratoriów Boston Psychopathic Hospital, późniejszym Massachusetts Mental Health Center. Od 1920 do przejścia na emeryturę w 1945 była zatrudniona jako "associate professor" neuropatologii na Boston University i jako kustosz Warren Anatomical Museum w Harvard Medical School, wzbogacając jego kolekcję o około 1500 preparatów i usprawniając przechowywanie zbiorów. W swojej karierze opublikowała 79 artykułów. Chorowała na chorobę Parkinsona. Zmarła w 1953 roku.

</doc>
<doc id="1899039" url="https://pl.wikipedia.org/wiki?curid=1899039" title="Władimir Iwaszko">
Władimir Iwaszko



</doc>
<doc id="1899042" url="https://pl.wikipedia.org/wiki?curid=1899042" title="Wu-Tang Clan's Greatest Hits">
Wu-Tang Clan's Greatest Hits



</doc>
<doc id="1899043" url="https://pl.wikipedia.org/wiki?curid=1899043" title="Fiat 16-20 HP">
Fiat 16-20 HP

Fiat 16-20 HP – samochód osobowy produkowany przez Fiata w latach 1905-1908. Został zaprezentowany w 1903 roku.
Był produkowany w kilku wersjach:
Model z 1904 roku wyglądał jak prawdziwy samochód, ze składanym dachem, wysokim nadwoziem i dwoma podwójnymi siedzeniami dla 4 osób. Odznaczał się nowatorskimi rozwiązaniami, takimi jak układ chłodzenia zasilany pompą, czy też czterostopniowa skrzynia biegów z napędem na tylne koła.

</doc>
<doc id="1899044" url="https://pl.wikipedia.org/wiki?curid=1899044" title="Fiat 16-24 HP">
Fiat 16-24 HP



</doc>
<doc id="1899053" url="https://pl.wikipedia.org/wiki?curid=1899053" title="Zarzecki">
Zarzecki

Zarzecki (żeńska forma Zarzecka; liczba mnoga: Zarzeccy) - polskie nazwisko. Na początku lat 90. XX wieku w Polsce nosiło je 2853 osób.

</doc>
<doc id="1899059" url="https://pl.wikipedia.org/wiki?curid=1899059" title="Johannes Cotto">
Johannes Cotto

Johannes Cotto, także Johannes z Afflighem, Johannes Affligemensis (ang. "John Cotton"; fl. ok. 1100) – teoretyk muzyki i mnich, działający w St. Gallen (Szwajcaria) bądź w południowych Niemczech.
Traktat "De musica".
Cotto jest autorem jednego z najistotniejszych traktatów muzycznych średniowiecza "De musica" (nazwa potwierdzona tylko w jednym źródle), będącego poszerzeniem traktatu Gwidona z Arezzo pt. "Micrologus". Zawiera on wyjątkowo dokładne wskazówki dotyczące konstrukcji chorału i organum. Traktat ten był szeroko rozpowszechniony w Europie, a jego kopie pojawiały się jeszcze po 1400 roku.
"De musica" składa się z 27 rozdziałów omawiających szerokie spektrum tematów muzycznych. W przeciwieństwie do wielu innych średniowiecznych traktatów, unika spekulacji metafizycznych, skupiając się na praktycznych poradach dla praktykującego muzyka. Czerpie ze źródeł takich jak Gwido z Arezzo, Boecjusz, Odo z Cluny, Izydor z Sewilli czy Hermannus Contractus.
Większość przykładów organum wykorzystuje technikę nota contra notam. Podkreślone jest znaczenie ruchu przeciwnego głosów – co stanowi istotny przełom w technice organalnej, w której dotychczas dominowały paralelizmy i ruch prosty. Z XI wieku zachowało się jednak niewiele innych przykładów, dlatego można przypuszczać, że Cotto opisywał technikę już rozpowszechnioną.
Nie zachowała się żadna kompozycja, którą można by Cottonowi przypisać.

</doc>
<doc id="1899061" url="https://pl.wikipedia.org/wiki?curid=1899061" title="Teoretyk muzyki">
Teoretyk muzyki



</doc>
<doc id="1899062" url="https://pl.wikipedia.org/wiki?curid=1899062" title="Johannes Cotton">
Johannes Cotton



</doc>
<doc id="1899063" url="https://pl.wikipedia.org/wiki?curid=1899063" title="John Cotton">
John Cotton



</doc>
<doc id="1899064" url="https://pl.wikipedia.org/wiki?curid=1899064" title="Jean-Pierre Fabre">
Jean-Pierre Fabre

Jean-Pierre Fabre (ur. 2 czerwca 1952 w Lomé) - togijski polityk, sekretarz generalny Unii Sił Zmiany (UFC), kandydat w wyborach prezydenckich w 2010.
Życiorys.
Jean-Pierre Fabre urodził się 2 czerwca 1952 w Lomé. Zajmuje stanowisko sekretarza generalnego Unii Sił Zmiany (UFC, "Union des Forces du Changement"), największej partii opozycyjnej w Togo. 15 stycznia 2010 UFC został nominowany kandydatem tej partii w wyborach prezydenckich w 2010. Wybór Fabre miał charakter zastępczy ponieważ już w lipcu 2008 kandydatem UFC został wybrany jej lider, Gilchrist Olympio. Jednak z powodów zdrowotnych nie mógł on opuścić Stanów Zjednoczonych, gdzie przechodził leczenie i dostarczyć do komisji wyborczej wymaganego przez prawo zaświadczenia lekarskiego. W tej sytuacji, w ostatnim dniu zgłaszania kandydatów, UFC zdecydowała się na wybór kandydatury Fabre. 
Według oficjalnych wyników wyborów przeprowadzonych 4 marca 2010, zajął w nich drugie miejsce, zdobywając 33,94% głosów i przegrywając z urzędującym prezydentem Faure Gnassingbé (60,92%). Natychmiast odrzucił wyniki i oskarżył komisję wyborczą o fałszerstwa. Nie uznał, jak określił "tzw. zwycięstwa Gnassingbé" i zapowiedział walkę w obronie własnej wygranej. Tego samego dnia w Lomé doszło do pierwszych protestów zwolenników opozycji. Kilkaset osób zostało rozpędzonych przez służby bezpieczeństwa przy użyciu gazu łzawiącego. 7 marca 2010 stanął na czele demonstracji kilkuset jego zwolenników w stolicy. Stwierdził, że nawet "gotów jest zginąć". Protest został jednak stłumiony przez służby porządkowe, a demonstranci schronili się w siedzibie UFC. Aresztowanych zostało kilkanaście osób, a na ulicach rozlokowane dostały dodatkowe siły policji. W następnych dniach w stolicy odbywały się kolejne protesty, tłumione siłą przez służby bezpieczeństwa.

</doc>
<doc id="1899065" url="https://pl.wikipedia.org/wiki?curid=1899065" title="Johannes Affliemensis">
Johannes Affliemensis



</doc>
<doc id="1899067" url="https://pl.wikipedia.org/wiki?curid=1899067" title="De Musica">
De Musica



</doc>
<doc id="1899069" url="https://pl.wikipedia.org/wiki?curid=1899069" title="Return of the Swarm">
Return of the Swarm

Return of the Swarm – kompilacyjny album amerykańskiej grupy hip-hopowej Wu-Tang Clan, wydany 2 lipca 2007 roku nakładem 101 Distribution Records. Miesiąc po premierze albumu ukazał się album Return of the Swarm, Vol. 4, który zawiera te same utwory co Return of the Swarm.
Lista utworów.
Informacje o utworach pochodzą ze strony hoanzl.at.

</doc>
<doc id="1899074" url="https://pl.wikipedia.org/wiki?curid=1899074" title="Kopenhaska Syrenka">
Kopenhaska Syrenka



</doc>
<doc id="1899076" url="https://pl.wikipedia.org/wiki?curid=1899076" title="Algieria na Zimowych Igrzyskach Olimpijskich 2010">
Algieria na Zimowych Igrzyskach Olimpijskich 2010

Algierię na Zimowych Igrzyskach Olimpijskich 2010 reprezentował jeden zawodnik, Mehdi-Selim Khelifi, który wystartował w jednej konkurencji biegów narciarskich, biegu indywidualnym na 15 km stylem dowolnym, w której zajął 84. miejsce. Były to pierwsze igrzyska olimpijskie tego zawodnika, który w momencie startu miał 17 lat. Khelifi był także chorążym reprezentacji Algierii podczas ceremonii otwarcia.
Konkurencje.
Biegi narciarskie.
Algierię w biegach narciarskich reprezentował jeden mężczyzna. Mehdi-Selim Khelifi wziął udział w jednej konkurencji, biegu indywidualnym stylem dowolnym na 15 km, w której zajął 84. miejsce wśród 95. sklasyfikowanych zawodników.

</doc>
<doc id="1899079" url="https://pl.wikipedia.org/wiki?curid=1899079" title="Ulica Siennicka w Gdańsku">
Ulica Siennicka w Gdańsku

Ulica Siennicka (niem. "Breitenbachstraße") – ulica w Gdańsku, w dzielnicach Śródmieście i Przeróbka.
Jest to ważna ulica – łączy Wyspę Portową, poprzez Most Siennicki, z resztą miasta. Do wybudowania Mostu im. Jana Pawła II była jedynym połączeniem dzielnic Stogi, Przeróbka i Krakowiec-Górki Zachodnie z lądem.
Przebieg.
Ulica Siennicka rozpoczyna się na ważnym skrzyżowaniu wschodniego Gdańska – ulic: Elbląskiej i Podwala Przedmiejskiego (DK7) oraz ulicy Długie Ogrody.
Następnie biegnie skręcając lekko na wschód ku Mostowi Siennickiemu. Za mostem przechodzi przez Przeróbkę i zmienia charakter na drogę lokalną. Paręset metrów za zakładem karnym kończy się na terenach kolejowych.
Komunikacja.
Od początku ulicy biegnie po niej torowisko tramwajowe skręcając później w ulicę Lenartowicza. Po torach poruszają się tramwaje linii: 8, 9.
Po ulicy biegną także linie autobusowe 106, 111, 138, N8.
Historia.
Przedwojenna nazwa ulicy "Breitenbachstraße" upamiętniała Paula von Breitenbacha (1850–1930), pochodzącego z Gdańska pruskiego ministra robót publicznych.
W 1910 powstał "Eisenbahn-Hauptwerkstatt Danzig-Troyl" ("Główny Warsztat Kolejowy Gdańsk"–"Trojan"), w skrócie: "EHW Danzig-Troyl", późniejsze Zakłady Naprawcze Taboru Kolejowego i Miejskiego w Gdańsku.
W 1912 został oddany do użytku Most Siennicki, który zastąpił starą, odwieczną przeprawę promową przez Martwą Wisłę pod Gęsią Karczmą.
W latach 1925–1927 została zbudowana na ul. Siennickiej trasa tramwaju (w pełni dwutorowa, o wysokiej przepustowości) z centrum miasta do Stogów.
Około 1930 powstał Park Siennicki, jako zieleń pobliskiej zwartej zabudowy mieszkaniowej z okresu Wolnego Miasta Gdańska (powierzchnia parku wynosi 1,6 ha).
3 września 1970 Służba Więzienna otrzymała Zakład Karny Gdańsk-Przeróbka. Został on utworzony na terenach pokolejowych.

</doc>
<doc id="1899083" url="https://pl.wikipedia.org/wiki?curid=1899083" title="Odo z Cluny">
Odo z Cluny

Odo z Cluny, Odon z Cluny (ur. ok. 878 w Maine we Francji, zm. 18 listopada 942 w Tours) – teoretyk muzyki, opat klasztoru św. Piotra i Pawła w Cluny, święty Kościoła katolickiego.
Jest autorem 3 hymnów i 2 antyfon ku czci św. Marcina. Tradycyjnie przypisuje mu się także "Dialogus de musica" (pokrewny "Micrologusowi" Guidona z Arezzo), choć traktat ten jest prawdopodobnie dziełem opata Odona z Arezzo.
Wspomnienie liturgiczne w Kościele katolickim obchodzone jest 18 listopada.

</doc>
<doc id="1899089" url="https://pl.wikipedia.org/wiki?curid=1899089" title="Odo de Cluny">
Odo de Cluny



</doc>
<doc id="1899091" url="https://pl.wikipedia.org/wiki?curid=1899091" title="Św. Odo z Cluny">
Św. Odo z Cluny



</doc>
<doc id="1899092" url="https://pl.wikipedia.org/wiki?curid=1899092" title="Św. Odo de Cluny">
Św. Odo de Cluny



</doc>
<doc id="1899098" url="https://pl.wikipedia.org/wiki?curid=1899098" title="Chorwacja na Letnich Igrzyskach Olimpijskich 2000">
Chorwacja na Letnich Igrzyskach Olimpijskich 2000

Chorwację na Letnich Igrzyskach Olimpijskich 2000 reprezentowało 88 zawodników.

</doc>
<doc id="1899106" url="https://pl.wikipedia.org/wiki?curid=1899106" title="Układ wysokościowy">
Układ wysokościowy

Układ wysokościowy – układ, który tworzą wysokości normalne, odniesione do średniego poziomu morza.
W Polsce „poziom morza” odnosi się do:
Rzędne w układzie wysokościowym określa się na podstawie pomiarów geodezyjnych nawiązanych do punktów podstawowej osnowy geodezyjnej kraju – wysokościowej osnowy geodezyjnej.
Obowiązujący w Polsce układ PL-EVRF2007-NH z poziomem odniesienia w Amsterdamie jest częścią państwowego systemu odniesień przestrzennych wprowadzonego Rozporządzeniem Rady Ministrów z 15 października 2012. Układ wysokości PL-KRON86-NH może być stosowany do czasu wdrożenia układu wysokościowego PL-EVRF2007-NH na obszarze Polski, nie dłużej jednak niż do 31 grudnia 2023, a układy PL-KRON60-NH, Amsterdam '55, Triest oraz lokalne przestały obowiązywać z dniem 31 grudnia 2009, jednak w zasobach ośrodków geodezyjnych są nadal przechowywane i są używane przez geodetów jako obligatoryjne do czasu przejścia na jednolity układ odniesienia.
Oprócz układów wysokościowych odnoszących się do poziomu morza, występują również lokalne układy wysokościowe wyznaczone w terenie do konkretnych elementów (punktów) odniesienia. Przykładami lokalnych układów wysokościowych w Polsce są: układ wysokości Zero Wisły oraz układ wysokości miasta Łodzi (ŁAM).

</doc>
<doc id="1899110" url="https://pl.wikipedia.org/wiki?curid=1899110" title="Puchar Świata w biegach narciarskich 1993/1994">
Puchar Świata w biegach narciarskich 1993/1994

Sezon 1993/1994 Pucharu Świata w biegach narciarskich rozpoczął się 11 grudnia 1993 we włoskim mieście Santa Caterina. Ostatnie zawody z tego cyklu rozegrano 20 marca 1994 w kanadyjskim Thunder Bay.
Puchar Świata rozegrany został w 7 krajach i 8 miastach. Najwięcej zawodów zorganizowali Włosi, którzy 4 razy gościli najlepszych biegaczy narciarskich świata.
Obrońcą Pucharu Świata wśród mężczyzn był Norweg Bjørn Dæhlie, a wśród kobiet Rosjanka Lubow Jegorowa.
W tym sezonie w pucharze świata triumfowała Manuela Di Centa wśród kobiet oraz Władimir Smirnow wśród mężczyzn.

</doc>
<doc id="1899115" url="https://pl.wikipedia.org/wiki?curid=1899115" title="Varnhem">
Varnhem

Varnhem – miejscowość w południowej Szwecji, w prowincji Västergötland.
Varnhem znane jest z tutejszego klasztoru, założonego w XII w., nekropolii szwedzkich królów z dynastii Erykidów, z którego do dziś pozostał romański kościół.

</doc>
<doc id="1899116" url="https://pl.wikipedia.org/wiki?curid=1899116" title="Kościół klasztorny w Varnhem">
Kościół klasztorny w Varnhem

Kościół klasztorny w Varnhem (szw. Varnhems klosterkyrka) – kościół ewangelicko-luterańskiego Kościoła Szwecji (Svenska kyrkan), należący do parafii Varnhem (Varnhems församling) w diecezji Skara (Skara stift). Miejscowość Varnhem położona jest w gminie Skara (Borås kommun) niedaleko miasta Skara (region terytorialny Västra Götaland).
Kościół stanowił pierwotnie część zespołu klasztornego cystersów w Varnhem, założonego w XII w., zniesionego w XVI w. Zachowany romański kościół klasztorny był w przeszłości nekropolią królów szwedzkich.
Kościół klasztorny w Varnhem ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).
Historia.
Klasztor został założony w 1150 r. dla cystersów, sprowadzonych do Szwecji kilka lat wcześniej do Alvastra. Fundatorem klasztoru byli pierwszy król szwedzki z dynastii Erykidów Eryk IX Święty i jego małżonka. O znaczeniu klasztoru dla rodziny świadczy fakt, że kościół klasztorny służył jako nekropolia wszystkich królów szwedzkich z tego rodu, z wyjątkiem samego Eryka IX. Pochowany tutaj został także Birger jarl, potężny regent Królestwa Szwecji z II połowy XIII w.; przeniesiono tu być może szczątki króla Inge I Starszego. 
Po pożarze kościoła w 1234 w architekturze budowli pojawiły się nowe impulsy architektoniczne przyniesione z kontynentu. Przebudowano prezbiterium, wokół którego powstał wieniec kaplic zachowanych do dziś. To one były przypuszczalnie przewidziane jako miejsce pochówku członków rodu króla Eryka IX, choć płyty nagrobne pojawiły się w nich dopiero w XVI w. Groby znajdują się prawdopodobnie w nawie głównej.
W połowie XVI w., wskutek reform po przyjęciu przez Szwecję luteranizmu, majątek opactwa został zsekularyzowany, a sam klasztor został zniszczony podczas najazdu duńskiego w 1566 r. (ocalał tylko kościół). W XVII w. kościół został uratowany i odrestaurowany staraniem kanclerza Szwecji Magnusa Gabriela De la Gardie, który urządził tu kryptę mieszczącą nekropolię swej potężnej rodziny.
W XIX w. rozpoczęto według projektu architekta Johana Fredrika Åboma budowę nowej rozety w szczycie południowego ramienia transeptu. W 1889 główny intendent budowlany Helgo Zettervall zaproponował nową restaurację kościoła z zamiarem przywrócenia jego stylizowanego na średniowieczny wyglądu. Propozycja ta została zrealizowana tylko częściowo; przebudowano szczyty obu ramion transeptu, ukończono rozety, w rozecie północnego ramienia transeptu wymieniono średniowieczny maswerk.
Na przełomie XIX i XX w. pojawił się sprzeciw wobec stylu restauracyjnego zaproponowanego przez Zettervalla (autora przebudowy katedr w Skarze i Uppsali). Architekt Sigurd Curman, który studiował zasady restauracji na kontynencie, wraz z restauracją kościoła klasztornego we Vrecie, przeprowadzoną w latach 1914–1917 założył nową szkołę: zachowywał on naleciałości różnych epok zamiast je niepotrzebnie usuwać. W tym duchu przeprowadził w latach 1918–1923 restaurację kościoła klasztornego w Varnhem, w trakcie której odkopano i wyeksponowano mury dawnego klasztoru. Podczas renowacji, w 1922, odnaleziono w nawie głównej, naprzeciwko zachodniego wejścia, grób Birgera jarla i jego drugiej małżonki, królowej Danii Mechtyldy holsztyńskiej. 1 maja 2002 rozpoczęto badania szczątków spoczywających w grobowcu. W 2007 muzeum w Västergotland, Uniwersytet w Uppsali i szwedzki Zakład Medycyny Sądowej (Rättsmedicinalverket) wspólnie poinformowały, iż dzięki badaniom DNA, przeprowadzonym na zębach spoczywających w grobie szkieletów ustalono, że należą rzeczywiście do Birgera jarla i jego syna; ustalono też, że spoczywająca w grobowcu kobieta nie jest z nimi spokrewniona.
Kościół w Varnhem przeżywa obecnie okres dużej popularności dzięki powieściom szwedzkiego pisarza Jana Guillou – głównym bohaterem wydanej przezeń i popularnej nie tylko w Szwecji trylogii, której akcja ma miejsce w drugiej połowie XII w., jest Arn Magnusson, który część swego życia spędził w klasztorze w Varnhem.
Architektura.
Obecnie z zabudowań klasztornych istnieje tylko kościół, wyeksponowane są też fundamenty dawnych budynków klasztornych. Pierwotny kościół klasztorny spłonął w 1234 r. i został wkrótce odbudowany (ponowna konsekracja miała miejsce w 1260 r., była to wówczas największa świątynia w Szwecji). Zbudowany jest w stylu romańskim, według wzorców typowych dla architektury zakonu cystersów. Jest to trójnawowa bazylika, z ambitem i wieńcem kaplic wokół prezbiterium.

</doc>
<doc id="1899117" url="https://pl.wikipedia.org/wiki?curid=1899117" title="Klasztor w Alvastrze">
Klasztor w Alvastrze

Klasztor w Alvastrze – klasztor cysterski w Alvastrze w południowej Szwecji, w prowincji Östergötland, założony w XII w., zniesiony w XVI w., nekropolia królów szwedzkich. Obecnie w ruinie.
Klasztor w Alvastrze ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ został wzniesiony do końca 1939 (3 §).
Historia.
Klasztor w Alvastrze jako pierwszy w Szwecji klasztor cystersów został założony w 1143 (przybyli tutaj mnisi z Clairvaux). Jego fundatorem był Swerker I Starszy, pierwszy król Szwecji z dynastii Swerkerydów, i jego żona Ulfhilda (być może jeszcze przed fundacją klasztoru planowali tu budowę kościoła, czego dowodem mają być pozostałości wcześniejszej krypty pod ruinami klasztornego kościoła). Klasztor był związany z dynastią przez cały okres jej panowania w Szwecji. Zostali w nim pochowani jej członkowie (pochowana tutaj została też Piastówna, Ryksa, córka Bolesława Krzywoustego).
W okresie swojego istnienia klasztor stanowił ważne centrum kulturalne i religijne; już jeden z pierwszych przybyłych tu mnichów, Stefan, został w 1164 pierwszym arcybiskupem Uppsali. Z klasztorem związana była św. Brygida, której mąż Ulf zmarł w klasztorze w 1344, a ona sama mieszkała przy klasztorze od tego momentu aż do swego wyjazdu do Rzymu.
Klasztor został rozwiązany w XVI w., gdy królowie szwedzcy przyjęli luteranizm, jego majątek został zsekularyzowany. Obecnie widoczne są jedynie ruiny zbudowanego z wapienia założenia klasztornego. Kościół ukończono w latach 80. XII w., został zbudowany w stylu romańskim, ale widoczne są już tu pierwsze ślady wpływów gotyku.

</doc>
<doc id="1899118" url="https://pl.wikipedia.org/wiki?curid=1899118" title="Alvastra">
Alvastra

Alvastra – miejscowość w południowej Szwecji, w regionie Östergötland.
Alvastra znane jest z tutejszego klasztoru, założonego w XII w., nekropolii szwedzkich królów z dynastii Swerkerydów, z którego do dziś pozostały ruiny.

</doc>
<doc id="1899119" url="https://pl.wikipedia.org/wiki?curid=1899119" title="Magnus Gabriel De la Gardie">
Magnus Gabriel De la Gardie

Magnus Gabriel De la Gardie (ur. 1622, zm. 1686) – szwedzki polityk i dowódca, długoletni kanclerz królestwa szwedzkiego.
Pochodził z jednej z najbogatszych rodzin szwedzkich, mającej korzenie francuskie. Jego ojcem był Jacob Pontusson De la Gardie, dowódca szwedzki. Magnus otrzymał staranne wykształcenie (m.in. na uniwersytecie w Uppsali), uzupełnione podróżą po Europie. Został faworytem panującej w latach 1644–1654 królowej Krystyny. Ożenił się z jej kuzynką, księżniczką Marią Eufrozyną z Zweibrücken, został gubernatorem Saksonii i uczestniczył w oblężeniu Pragi, a w 1652 r. został ministrem skarbu. Wkrótce jednak popadł w niełaskę królowej i musiał usunąć się z dworu. Za panowania jej następcy Karola X Gustawa (brata Marii Eufrozyny) Magnus służył w Inflantach i uczestniczył w potopie szwedzkim (dowodził wojskami szwedzkimi, które opanowały wówczas Litwę). Negocjował ze strony szwedzkiej warunki pokoju oliwskiego. 
Gdy Karol Gustaw zmarł w 1660 r., De la Gardie - zgodnie z jego ostatnią wolą - został mianowany na stanowisko kanclerza i członka rady regencyjnej, która objęła władzę do 1672 r. wobec małoletniości Karola XI. Przewodził wówczas stronnictwu wojennemu, które przeważało w radzie. Poszukując źródeł finansowania, podpisał wówczas dwa traktaty z Francją, zapewniające coroczne subsydia w zamian za ewentualne poparcie militarne w konfliktach (m.in. układ z 1661 r. zawierający klauzulę o wsparciu szwedzkim dla francuskiego kandydata na tron polski przy następnej elekcji). W 1675 r. Szwecja przyłączyła się do wojny Francji z koalicją, w której ponosiła początkowo porażki (m.in. w bitwie pod Fehrbellin w Brandenburgii). Winą za taki przebieg wojny obarczono De la Gardie i jego stronników, jeszcze w tym samym roku powołana została specjalna komisja do zbadania tej sprawy. Rozstrzygnięcie zapadło dopiero w 1682 r., gdy komisja uznała byłych regentów i senat winnymi niepowodzeń królestwa i nakazała im zapłatę bardzo wysokiego odszkodowania. 
De la Gardie został pochowany w kościele poklasztornym w Varnhem, który odnowił i gdzie urządził rodzinną nekropolię.
W 1669 roku podarował uniwersytetowi w Uppsali zakupiony wcześniej cenny, wczesnośredniowieczny rękopis z tłumaczeniem Biblii na język gocki znany jako Codex Argenteus.

</doc>
<doc id="1899121" url="https://pl.wikipedia.org/wiki?curid=1899121" title="Kazachstan na Zimowych Igrzyskach Olimpijskich 2010">
Kazachstan na Zimowych Igrzyskach Olimpijskich 2010

Kazachstan na Zimowych Igrzyskach Olimpijskich 2010 reprezentowało trzydziestu dziewięciu zawodników.
Wyniki reprezentantów Kazachstanu.
Biathlon.
Kobiety
Mężczyźni
Biegi narciarskie.
Kobiety
Mężczyźni
Łyżwiarstwo figurowe.
Mężczyźni
Łyżwiarstwo szybkie.
Kobiety
Mężczyźni
Narciarstwo alpejskie.
Kobiety
Mężczyźni
Narciarstwo dowolne.
Kobiety
Mężczyźni
Short track.
Mężczyźni
Skoki narciarskie.
Mężczyźni

</doc>
<doc id="1899136" url="https://pl.wikipedia.org/wiki?curid=1899136" title="Lychnis alpina">
Lychnis alpina



</doc>
<doc id="1899137" url="https://pl.wikipedia.org/wiki?curid=1899137" title="Agbéyomé Kodjo">
Agbéyomé Kodjo

Agbéyomé Messan Kodjo (ur. 12 października 1954), togijski polityk, były minister, przewodniczący Zgromadzenia Narodowego w latach 1999-2000. Premier Togo od 29 sierpnia 2000 do 27 czerwca 2002.
Życiorys.
Agbéyomé Kodjo urodził się w 1954 w Tokpli w prefekturze Yoto. W 1983 zdobył doktorat z dziedziny zarządzania na Université de Poitiers we Francji. W latach 1983-1988 zajmował stanowiska dyrektora handlowego SONACOM ("Société Nationale de Construction Mécanique").
W latach 1988-1991 pełnił funkcję ministra ds. młodzieży, sportu i kultury, a w latach 1992-1993 ministra spraw wewnętrznych i bezpieczeństwa. Od 1993 do 1999 był dyrektorem generalnym Portu w Lomé. W tym czasie wykładał również na Wydziale Nauk Ekonomicznych i Zarządzania Université du Bénin. W marcu 1999 został wybrany do Zgromadzenia Narodowego z ramienia Zrzeszenia Ludu Togijskiego (Rassemblement du Peuple Togolais, RPT). W czerwcu tego samego roku został wybrany przewodniczącym parlamentu, którym pozostał do sierpnia 2000.
29 sierpnia 2000 prezydent Gnassingbé Eyadéma mianował go szefem rządu. Urząd pełnił do 27 czerwca 2002, po czym wyjechał do Francji. Powodem dymisji był konflikt z prezydentem Eyademą. W sierpniu został wykluczony z RPT i oskarżony o korupcję. We wrześniu togijskie władzy wydały przeciw niemu międzynarodowy nakaz aresztowania.
W kwietniu 2005, po śmierci prezydenta Eyademy, powrócił do Togo. Został jednak zatrzymany pod zarzutem nadużyć środków publicznych w czasie pełnienia funkcji dyrektora generalnego Portu w Lomé. W styczniu 2007 bez powodzenia ubiegał się o stanowisko prezesa Togijskiej Federacji Piłkarskiej.
W sierpniu 2008 zapowiedział start w wyborach prezydenckich w 2010 z ramienia nowej partii, OBUTS ("Organisation pour bâtir dans l'union un Togo solidaire"). 14 stycznia 2010 oficjalnie zgłosił swoją kandydaturę do komisji wyborczej. W wyborach 4 marca 2010 zajął czwarte miejsce, zdobywając tylko 0,85% głosów.

</doc>
<doc id="1899138" url="https://pl.wikipedia.org/wiki?curid=1899138" title="Silene suecica">
Silene suecica



</doc>
<doc id="1899140" url="https://pl.wikipedia.org/wiki?curid=1899140" title="Korea Południowa na Zimowych Igrzyskach Olimpijskich 2010">
Korea Południowa na Zimowych Igrzyskach Olimpijskich 2010

Koreę Południową na Zimowych Igrzyskach Olimpijskich 2010 reprezentowało czterdziestu sześciu zawodników.
Wyniki reprezentacji.
Narciarstwo alpejskie.
Kobiety
Mężczyźni
Biathlon.
Kobiety
Mężczyźni
Bobsleje.
Mężczyźni
Biegi narciarskie.
Mężczyźni
Kobiety
Narciarstwo dowolne.
Kobiety
Saneczkarstwo.
Mężczyźni
Short track.
Kobiety
Mężczyźni
Skeleton.
Mężczyźni
Skoki narciarskie.
Mężczyźni
Snowboard.
Mężczyźni
Łyżwiarstwo szybkie.
Kobiety
Mężczyźni

</doc>
<doc id="1899142" url="https://pl.wikipedia.org/wiki?curid=1899142" title="Akira Kuroiwa">
Akira Kuroiwa

 – japoński panczenista, brązowy medalista olimpijski, trzykrotny medalista mistrzostw świata i dwukrotny medalista igrzysk azjatyckich.
Kariera.
Specjalizował się w dystansach sprinterskich. Pierwszy medal na arenie międzynarodowej wywalczył w 1983 roku, kiedy zwyciężył podczas mistrzostw świata w wieloboju sprinterskim w Helsinkach. Wynik ten powtórzył na rozgrywanych cztery lata później mistrzostwach w Sainte-Foy, a podczas mistrzostw świata w Karuizawie był trzeci. Lepsi w tych zawodach okazali się Ihar Żalazouski z ZSRR i Dan Jansen z USA. W 1986 roku zdobył złoto na 500 m i srebro na 1000 m podczas igrzysk azjatyckich w Sapporo. Ostatni medal wywalczył na igrzyskach olimpijskich w Calgary w 1988 roku, gdzie był trzeci w biegu na 500 m, za Uwe-Jensem Meyem z NRD i Janem Ykemą z Holandii. W sezonie 1986/1987 zajął drugie miejsce w klasyfikacji generalnej Pucharu Świata na dystansach 500 i 1000 m.
Jego brat Munehisa także uprawiał łyżwiarstwo szybkie.

</doc>
<doc id="1899146" url="https://pl.wikipedia.org/wiki?curid=1899146" title="Północny Szlezwik">
Północny Szlezwik



</doc>
<doc id="1899148" url="https://pl.wikipedia.org/wiki?curid=1899148" title="Championnat provincial de curling masculin 2010">
Championnat provincial de curling masculin 2010

Championnat provincial de curling masculin 2010 – turniej wyłaniający mistrzów Quebecu mężczyzn w curlingu. Zawody odbyły się w dniach 7-14 lutego 2010 w Shawinigan, w Aréna secteur Grand-Mère.
W zawodach brało udział 20 drużyn, podzielonych na dwie grupy, gdzie grały Round Robin. Obrońcą tytułu mistrzowskiego z Championnat provincial de curling masculin 2009 był Jean-Michel Ménard. W turnieju zwyciężył Serge Reid i jego drużyna wystąpiła na Tim Hortons Brier 2010.
Play-off.
Finał.
14 lutego 2010; 14:00
Półfinał.
14 lutego 2010; 9:00
A1-B1.
13 lutego 2010; 19:30
Ćwierćfinał.
13 lutego 2010; 19:30
A2-B3.
13 lutego 2010; 13:00
A3-B2.
13 lutego 2010; 13:00
Round Robin.
Sesja 1..
8 lutego 2010; 8:30
Sesja 2..
8 lutego 2010; 12:30
Sesja 3..
8 lutego 2010; 16:30
Sesja 4..
8 lutego 2010; 21:00
Sesja 5..
9 lutego 2010; 8:30
Sesja 6..
9 lutego 2010; 12:30
Sesja 7..
9 lutego 2010; 16:30
Sesja 8..
9 lutego 2010; 20:30
Sesja 9..
10 lutego 2010; 8:30
Sesja 10..
10 lutego 2010; 12:30
Sesja 11..
10 lutego 2010; 16:30
Sesja 12..
10 lutego 2010; 20:30
Sesja 13..
11 lutego 2010; 8:30
Sesja 14..
11 lutego 2010; 12:30
Sesja 15..
11 lutego 2010; 16:30
Sesja 16..
11 lutego 2010; 20:30
Sesja 17..
12 lutego 2010; 8:30
Sesja 18..
12 lutego 2010; 12:30

</doc>
<doc id="1899149" url="https://pl.wikipedia.org/wiki?curid=1899149" title="Południowy Tyrol">
Południowy Tyrol



</doc>
<doc id="1899155" url="https://pl.wikipedia.org/wiki?curid=1899155" title="Kurek jeżyk">
Kurek jeżyk

Kurek jeżyk ("Trigla lyra") – gatunek morskiej ryby z rodziny kurkowatych (Triglidae), jedyny przedstawiciel rodzaju "Trigla". 
Występowanie.
Zamieszkuje piaszczyste lub muliste dno w wodach Morza Śródziemnego i wschodniego Oceanu Atlantyckiego – od północnej Szkocji przez Maderę i Wyspy Kanaryjskie do Senegalu. Spotykany na głębokościach 100–700 m p.p.m. 
Charakterystyka.
Podobny do kurka czerwonego, ma jednak bardziej stromy profil głowy i dłuższy kolec pomiędzy płetwami piersiowymi. Osiąga przeciętnie 30 cm, maksymalnie do 60 cm. Żywi się krewetkami i krabami.

</doc>
<doc id="1899156" url="https://pl.wikipedia.org/wiki?curid=1899156" title="Trigla lyra">
Trigla lyra



</doc>
<doc id="1899159" url="https://pl.wikipedia.org/wiki?curid=1899159" title="Łotwa na Zimowych Igrzyskach Olimpijskich 2010">
Łotwa na Zimowych Igrzyskach Olimpijskich 2010

Łotwę na Zimowych Igrzyskach Olimpijskich 2010 reprezentowało pięćdziesięciu ośmiu zawodników.
Narciarstwo alpejskie.
Kobiety
Mężczyźni
Biathlon.
Kobiety
Mężczyźni
Bobsleje.
Mężczyźni
Biegi narciarskie.
Kobiety
Mężczyźni
Hokej na lodzie.
Reprezentacja mężczyzn
Reprezentacja Łotwy brała udział w rozgrywkach grupy B turnieju olimpijskiego, zajmując w niej 4. miejsce. W rundzie kwalifikacyjnej uległa reprezentacji Czech 2:3 po dogrywce i odpadła z dalszej rywalizacji. Ostatecznie reprezentacja Łotwy została sklasyfikowana na 12. miejscu
Runda pierwsza.
Grupa B
Wyniki
Saneczkarstwo.
Kobiety
Mężczyźni
Short track.
Mężczyźni
Skeleton.
Mężczyźni
Łyżwiarstwo szybkie.
Mężczyźni

</doc>
<doc id="1899161" url="https://pl.wikipedia.org/wiki?curid=1899161" title="Indukcja pola magnetycznego">
Indukcja pola magnetycznego



</doc>
<doc id="1899163" url="https://pl.wikipedia.org/wiki?curid=1899163" title="Władcy Madagaskaru">
Władcy Madagaskaru

Królowie Madagaskaru
Od 1896 Madagaskar był kolonią francuską.

</doc>
<doc id="1899164" url="https://pl.wikipedia.org/wiki?curid=1899164" title="Alpy Dolnoaustriackie">
Alpy Dolnoaustriackie



</doc>
<doc id="1899166" url="https://pl.wikipedia.org/wiki?curid=1899166" title="Meksyk na Zimowych Igrzyskach Olimpijskich 2010">
Meksyk na Zimowych Igrzyskach Olimpijskich 2010

Meksyk na Zimowych Igrzyskach Olimpijskich 2010 – jednoosobowa reprezentacja Meksyku na igrzyskach olimpijskich w Vancouver w 2010 roku.
W składzie znalazł się narciarz alpejski Hubertus von Hohenlohe, który w dniu otwarcia igrzysk miał 51 lat i 22 dni. Dla zawodnika był to piąty start olimpijski w karierze – wcześniej wystąpił w Sarajewie (1984), Calgary (1988), Albertville (1992) i Lillehammer (1994). W Vancouver zaprezentował się w dwóch konkurencjach, zajmując 46. miejsce w slalomie i 78. w slalomie gigancie. 
Hubertus von Hohenlohe pełnił funkcję chorążego reprezentacji Meksyku podczas ceremonii otwarcia i zamknięcia igrzysk. Reprezentacja Meksyku weszła na stadion olimpijski jako 52. w kolejności – pomiędzy ekipami z Maroka i Mołdawii.
Był to 7. start reprezentacji Meksyku na zimowych igrzyskach olimpijskich i 28. start olimpijski, wliczając w to letnie występy.

</doc>
<doc id="1899174" url="https://pl.wikipedia.org/wiki?curid=1899174" title="Monako na Zimowych Igrzyskach Olimpijskich 2010">
Monako na Zimowych Igrzyskach Olimpijskich 2010

Monako na Zimowych Igrzyskach Olimpijskich 2010 – występ kadry sportowców reprezentujących Monako na igrzyskach olimpijskich w Vancouver w 2010 roku.
W kadrze znalazło się troje zawodników – dwóch mężczyzn i jedna kobieta. Reprezentanci Monako wystąpili w pięciu konkurencjach w dwóch dyscyplinach sportowych – bobslejach i narciarstwie alpejskim.
Funkcję chorążego reprezentacji Monako podczas ceremonii otwarcia igrzysk w Vancouver pełniła alpejka Alexandra Coletti, a podczas ceremonii zamknięcia flagę Monako niósł bobsleista Patrice Servelle. Reprezentacja Monako weszła na stadion olimpijski jako 54. w kolejności – pomiędzy ekipami z Mołdawii i Mongolii.
Był to 8. start reprezentacji Monako na zimowych igrzyskach olimpijskich i 27. start olimpijski, wliczając w to letnie występy.

</doc>
<doc id="1899175" url="https://pl.wikipedia.org/wiki?curid=1899175" title="Uniwersytet w Swansea">
Uniwersytet w Swansea

Uniwersytet w Swansea (, ) – uniwersytet znajdujący się w Swansea, w Walii, w Wielkiej Brytanii. 
W 1920 roku, zgodnie z postanowieniem ogłoszonym przez walijską komisję do spraw edukacji wyższej (ang. "Haldane Commission into University Education"), uniwersytet uzyskał uprawnienia jako University College of Swansea, dołączając do grona trzech koledży tworzących wspólnie Uniwersytet Walijski. W 1996 roku, w związku ze zmianami w strukturze Uniwersytetu Walijskiego, nazwa uczelni została zmieniona na University of Wales Swansea. Nowa nazwa, Swansea University, została formalnie przyjęta 1 września 2007, kiedy to Uniwersytet Walijski stał się instytucją samą w sobie a tworzące go kolegia samodzielnymi uniwersytetami.
Pod względem liczby studentów, uniwersytet jest trzecią co do wielkości uczelnią w Walii. Kampus uniwersytecki znajduje się w pobliżu wybrzeża, na północ od zatoki Swansea Bay i na wschód od Półwyspu Gower, na terenie parku Singleton Park, niedaleko centrum miasta. W 2005 roku, w ramach przygotowań do wprowadzenia ewentualnych zmian w strukturze Uniwersytetu Walijskiego, uczelnia otrzymała własne prawa do nadawania stopni naukowych.
Uniwersytet w Swansea oraz uniwersytet w Cardiff (ang. "Cardiff University") współzawodniczą w corocznej sportowej rywalizacji uniwersytetów, tzw. Welsh Varsity, która jest walijskim odpowiednikiem rywalizacji między uniwersytetami w Cambridge i Oxfordzie (znanych pod wspólną nazwą Oxbridge).
Struktura i zarząd.
W 1920 roku, na mocy tzw. karty królewskiej (ang. "royal charter"), uniwersytet uzyskał uprawnienia do prowadzenia kształcenia na poziomie wyższym. Podobnie jak wiele innych uczelni w Wielkiej Brytanii, uniwersytet w Swansea działa w oparciu o własną konstytucję, która jest określona w jego statucie oraz karcie królewskiej. Głównym organem zarządzającym uniwersytetem jest Rada, wspierana przez Senat i Sąd.
Struktura akademicka.
Wydziały uczelni zorganizowane są w 8 szkołach:
Zakwaterowanie studentów.
Uniwersytet w Swansea oferuje około 3400 miejsc w akademikach uniwersyteckich co pozwala zapewnić zakwaterowanie nawet 98% nowych studentów rozpoczynających studia pierwszego stopnia. Zakwaterowanie jest dostępne także dla wszystkich międzynarodowych studentów studiów podyplomowych.
Uczelnia zarządza akademikami znajdującymi się zarówno na terenie kampusu jak i na terenie specjalnie utworzonej wioski studenckiej "Hendrefoelan Student Village". Kilka nowych akademików zostało oddanych do użytku w 2004 i 2008 roku.
Uniwersytet zarządza także nieruchomościami znajdującymi się w dzielnicach Uplands oraz Brynmill.
Wioska Studencka Hendrefoelan Student Village.
Wioska "Hendrefoelan Student Village", znajdująca się ok. 4 km od głównego kampusu uniwersytetu, jest największym należącym do uczelni obszarem zakwaterowania 1644 studentów. Wioska, otoczona dużą ilością zieleni, zlokalizowana jest niedaleko głównej trasy prowadzącej ze Swansea na Półwysep Gower.
Akademiki na terenie kampusu.
Na terenie kampusu znajduje się 9 akademików mogących zapewnić zakwaterowanie 1226 studentom. W niektórych dostępne jest częściowe wyżywienie; studenci mają do wyboru pokoje standardowe lub z łazienkami. Trzy z akademików (Caswell, Lagland i Oxwich) zostały oddane do użytku w 2004 roku, akademiki Kilvey, Preseli, Rhossili oraz Cefn Bryn (wcześniej noszące nazwy Sibly, Lewis Jones, Mary Williams Annexe oraz Mary Williams) zostały odnowione w ostatnich latach. Penmaen i Horton to dwa najnowsze budynki zapewniające zakwaterowanie w 351 pokojach z łazienkami. Wiele pokoi posiada widok na zatokę lub park Singleton.
Domy Tŷ Beck.
Studenci studiów podyplomowych, posiadający rodziny lub przybywający na wymianę międzynarodową zakwaterowani są w sześciu wiktoriańskich domach znajdujących się w dzielnicy Uplands, około 1,5 kilometra od kampusu.
Rozwój.
W ciągu ostatnich lat uczelnia została poddana procesom restrukturyzacji poszerzając swoją ofertę z zakresu dziedzin takich jak historia, język angielski, geografia oraz informatyka; zamknięte zostały jednak wydziały socjologii, antropologii oraz filozofii. Wydział chemii nie przeprowadza już naboru na studia pierwszego stopnia, choć w dalszym ciągu prowadzone są tu badania i kontynuowana jest nauka na studiach podyplomowych. Jednym z najnowszych kierunków jest inżynieria w zakresie aeronautyki. W 2004 roku rozpoczęta została także współpraca z uniwersytetem w Cardiff co pozwoliło wprowadzić czteroletni kierunek dla absolwentów studiów pierwszego stopnia, prowadzący do uzyskania tytułu doktora medycyny (ang. "MB BCh"). W 2007 roku uniwersytet uzyskał prawa do samodzielnego prowadzenia tegoż kierunku. 
Na początku 2006 roku organizowane na terenie zachodniej Brytanii posiedzenie międzynarodowej konferencji na temat myśli politycznej (ang. "International Conference for the Study of Political Thought") zostało przeniesione z uniwersytetu w Exeter na Wydział Polityki i Stosunków Międzynarodowych w Swansea.
W lipcu 2007 roku Instytut Nauk Przyrodniczych (ang. "Institute of Life Science") został otwarty jako instytut badawczy podlegający szkole medycyny. Siedzibą Instytutu ILS jest sześciopiętrowy budynek w którym znajdują się laboratoria, kompleksy inkubacji biznesu oraz superkomputer IBM Blue C. Jest on wykorzystywany do tworzenia projektów dotyczących analizy genomów wirusowych, modelowania epidemiologicznego, prowadzenia dużych baz danych oraz przeprowadzania analiz genetycznych z zakresu podatności na choroby. W lipcu 2009 roku, ogłoszono projekt rozwoju Instytutu. Łącznie ze środków zgromadzonych przez uczelnię, organ wykonawczy Walijskiego Zgromadzenia Narodowego (ang. "Welsh Assembly Government"), Unię Europejską oraz radę do spraw zdrowia "Abertawe Bro Morgannwg University Health Board" zainwestowano £30mln (ok. 135 mln zł.)
W listopadzie 2007 roku uniwersytet rozpoczął współpracę z organizacją Navitas, która zaowocowała utworzeniem w Swansea koledżu "International College Wales Swansea" oferującego programy jednoroczne oraz kursy przygotowujące do studiów podyplomowych na terenie kampusu. Pierwszy nabór miał miejsce w 2008 roku.
Centrum Innowacji Boots.
Centrum Innowacji Boots powstało w kwietniu 2007 roku jako partnerska organizacja charytatywna łącząca firmę farmaceutyczno-drogeryjną Boots Chemist, organizację Longbow Capital, uniwersytet oraz organ wykonawczy Walijskiego Zgromadzenia Narodowego (ang. "Welsh Assembly Government"). Centrum zostało utworzone w celu prowadzenia ścisłej współpracy z nowymi firmami lub indywidualnymi wynalazcami w celu opracowania nowych, innowacyjnych produktów i technologii w sektorze zdrowia i urody, a ostatecznie do wprowadzenia nowych produktów do sklepów drogeryjnych sieci Boots.
Plan kampusu.
Przyspieszający rozwój działalności badawczej wywołuje rosnącą potrzebę zagospodarowywania nowych przestrzeni i rozbudowywania infrastruktury uczelni. Uniwersytet powołał niedawno zespół konsultantów – Actium Consult – w celu ustalenia strategii zagospodarowania terenów należących do uczelni w ciągu kolejnych dziesięciu lat z uwzględnieniem dalszego rozwoju instytucji oraz rosnącej liczby studentów. Głównym założeniem zespołu było przeanalizowanie wszystkich dostępnych rozwiązań. Ustalono, iż konieczne będzie zagospodarowanie nowych obszarów w celu zapewnienia odpowiednich warunków do prowadzenia dalszej działalności i sprostania przyszłym potrzebom. Zasugerowano trzy możliwe rozwiązania:
Zdaniem konsultantów, najlepszym rozwiązaniem byłaby przebudowa centralnej części kampusu, choć wciąż nie zapewni to rozwiązania wszystkich problemów. Uczelnia musi również rozważyć potrzebę zapewnienia zakwaterowania większej liczbie studentów w przyszłości. Obecnie rozważane są wszystkie możliwe rozwiązania, uniwersytet konsultuje się z pracownikami jak również z członkami społeczności lokalnej, w celu podjęcia najodpowiedniejszych kroków.
W piśmie przedstawionym komitetowi do spraw przedsiębiorczości i nauczania podlegającemu Walijskiemu Zgromadzeniu Narodowemu (ang. "Welsh Assembly’s Enterprise and Learning Committee") w styczniu 2008 roku, stwierdzono, iż „prowadzone są zaawansowane rozmowy” dotyczące utworzenia innowacyjnego kampusu na nowym terenie. Miałby on stać się siedzibą dla kierunków takich jak inżynieria, przetwarzanie danych, telekomunikacja, a także dla szkół biznesu i prawa. Mogłyby się tu także znaleźć pomieszczenia i laboratoria badawcze zarówno dla małych jak i dużych firm. Jedną z propozycji jest zagospodarowanie liczącego 100 akrów (0,40 km²) obszaru znajdującego się w okolicy ulicy Fabian Way na terenie zwanym Crymlyn Burrows.
Rankingi uczelniane.
W roku 2008, w tabeli 100 najlepszych uczelni w Wielkiej Brytanii (z wszystkich 109), opublikowanej przez brytyjski dziennik The Times, uniwersytet w Swansea został sklasyfikowany na 46 miejscu – cztery pozycje wyżej niż w roku 2004, lecz także cztery pozycje niżej niż w roku 2005. Ponadto w roku 2005, uniwersytet otrzymał przyznawaną przez dziennik the Times nagrodę "The Times Higher Education Supplement Award", za zdobycie tytułu uczelni oferującej „najlepsze studenckie przeżycie”. Badanie zostało jednak skrytykowane i uznane za mało rzetelne, gdyż wyboru dokonywano jedynie na podstawie opinii studentów. Uniwersytet, w roku 2006, wymieniony został również w światowym rankingu 500 najlepszych uczelni świata, opublikowanym przez uniwersytet w Szanghaju (ang. "Shanghai Jiao Tong University World Rankings"), plasując się w przedziale miejsc od 401 do 500. Dodatkowo, w 2008 roku w światowym rankingu uczelni dziennika The Times (ang. "The Times Higher Education Supplement of World University Rankings"), uniwersytet w Swansea sklasyfikowany został jako 347 uniwersytet (w roku 2007 plasował się w przedziale miejsc od 401 do 500). W klasyfikacji brytyjskiego dziennika The Guardian uczelnia zajęła 83 miejsce.
Biblioteka.
Biblioteka oraz Centrum Informacji (ang. "Library and Information Services – LIS") to zlokalizowany na terenie kampusu kompleks znajdujący się w posiadaniu ponad 800 tys. książek i czasopism, a także wielu źródeł elektronicznych, w tym ponad 23 tys. czasopism elektronicznych, oferujący także usługi z dziedziny technologii informacyjnej oraz pomoc w planowaniu kariery. Znajduje się tu ponad 1000 miejsc do nauki indywidualnej, z których prawie połowa wyposażona jest w komputery PC z dostępem do Internetu. Biblioteka i Centrum zostały wyróżnione w 2006 roku odznaczeniem Charter Mark przyznawanym w Wielkiej Brytanii za wysoki standard świadczonych usług.
Biblioteka posiada także większą część zbiorów archiwalnych z kolekcji South Wales Coalfield Collection, kilka angielskojęzycznych dzieł walijskich pisarzy oraz kolekcję dokumentów, dzienników, zdjęć oraz książek należących do pochodzącego z Walii, znanego hollywoodzkiego aktora, Richarda Burtona, podarowaną niedawno przez jego żonę Sally. Kolekcja ma stać się źródłem informacji na temat życia i pracy aktora.
Ostatnio wydłużono godziny otwarcia biblioteki (od 8:00 do 2:00 od niedzieli do czwartku oraz od 8:00 do 20:00 w piątki i soboty), w głównej czytelni został otwarty bufet z kawą a do zbiorów dołączono kolekcję książek z dziedziny pielęgniarstwa wcześniej znajdującą się w bibliotece przy szpitalu Morriston.
Centrum sportowe.
Należące do uczelni centrum sportowe znajduje się przy ulicy Sketty Lane, w pobliżu głównego kampusu. Prowadzone są tu zajęcia sportowe na kierunkach z zakresu nauk o sporcie. Centrum jest także dostępne do ogólnego użytku studentów. Wśród dostępnych tu obiektów sportowych znajdują się basen narodowy Walii (ang. "The Wales National Pool"), kryta bieżnia 6-torowa, siłownia, hala sportowa, korty tenisowe, korty do squasha oraz ściana wspinaczkowa. Na zewnątrz dostępne są 8-torowa bieżnia i oświetlone boiska do rugby, piłki nożnej, hokeja oraz krykieta.
Radio Xtreme.
Xtreme Radio to uniwersytecka stacja radiowa prowadzona przez studentów, założona w listopadzie 1968 roku jako Action Radio. Sygnał odbierany jest z różnych obszarów na terenie kampusu, w okolicach Swansea na 1431AM oraz na całym świecie za pośrednictwem Internetu. Stacja nadaje różnorodną muzykę, a także prezentuje szereg audycji, w tym programy dyskusyjne i sportowe. 30 listopada 2008 roku Radio Xtreme obchodziło swoje czterdzieste urodziny. Jest to trzecie najstarsze radio studenckie w Wielkiej Brytanii i najstarsze tego typu radio w Walii.
Muzeum egipskiej sztuki starożytnej (Egipt Centre).
Egipt Centre to muzeum egipskiej sztuki starożytnej otwarte dla wszystkich zwiedzających, znajdujące się na terenie głównego kampusu w budynku Taliesin. Kolekcja muzeum liczy ponad 4000 eksponatów. Większość z nich została zebrana przez farmaceutę, Sir Henry’ego Wellcome’a. Inne pochodzą z Muzeum Brytyjskiego (ang. "British Museum"), muzeum "The Royal Edinburgh Muzeum" w Edynburgu, narodowych muzeów i galerii Walii w Cardiff, muzeum i galerii "The Royal Albert Museum and Art Gallery" w Devon, a także z kolekcji prywatnych darczyńców.
Pracownicy muzeum regularnie prowadzą wykłady i prelekcje poruszając tematy poszerzania współpracy, integracji społecznej oraz działalności charytatywnej. Muzeum jest regularnie odwiedzane przez grupy uczniów z różnych szkół biorących udział w stymulujących, interaktywnych programach pokazowych.

</doc>
<doc id="1899176" url="https://pl.wikipedia.org/wiki?curid=1899176" title="Alpy Górnoaustriackie">
Alpy Górnoaustriackie



</doc>
<doc id="1899177" url="https://pl.wikipedia.org/wiki?curid=1899177" title="Gaetano Maria Trigona e Parisi">
Gaetano Maria Trigona e Parisi

Gaetano Maria Giuseppe Benedetto Placido Vincenzo Trigona e Parisi (ur. 2 czerwca 1767 w Piazza Armerina, zm. 5 lipca 1837 w Palermo) – włoski duchowny katolicki, kardynał, arcybiskup Palermo.
Życiorys.
Święcenia kapłańskie przyjął 18 czerwca 1791. 21 grudnia 1818 został wybrany biskupem Caltaginore. 24 stycznia 1819 otrzymał sakrę z rąk arcybiskupa Domenico Benedetto Balsamo. 15 kwietnia 1833 objął stolicę metropolitalną w Palermo, na której pozostał już do śmierci. 23 czerwca 1834 Grzegorz XVI wyniósł go do godności kardynała prezbitera. 

</doc>
<doc id="1899178" url="https://pl.wikipedia.org/wiki?curid=1899178" title="Gaetano Maria Giuseppe Benedetto Placido Vincenzo Trigona e Parisi">
Gaetano Maria Giuseppe Benedetto Placido Vincenzo Trigona e Parisi



</doc>
<doc id="1899179" url="https://pl.wikipedia.org/wiki?curid=1899179" title="Oberosterreichische Voralpen">
Oberosterreichische Voralpen



</doc>
<doc id="1899182" url="https://pl.wikipedia.org/wiki?curid=1899182" title="A bene placito">
A bene placito



</doc>
<doc id="1899183" url="https://pl.wikipedia.org/wiki?curid=1899183" title="A capriccio">
A capriccio



</doc>
<doc id="1899184" url="https://pl.wikipedia.org/wiki?curid=1899184" title="Senza misura">
Senza misura



</doc>
<doc id="1899185" url="https://pl.wikipedia.org/wiki?curid=1899185" title="Toksyczna nekroliza naskórkowa">
Toksyczna nekroliza naskórkowa



</doc>
<doc id="1899189" url="https://pl.wikipedia.org/wiki?curid=1899189" title="Stanisław Kania (szachista)">
Stanisław Kania (szachista)

Stanisław Kania (ur. 13 listopada 1930, zm. 17 lutego 2021) – prezes Polskiego Związku Szachowego w latach 1985–1988.
Od 1973 był członkiem Zarządu Polskiego Związku Szachowego i pełnił wiele odpowiedzialnych funkcji.
Był przewodniczącym Komisji Szachowej Gry Korespondencyjnej i inicjatorem kongresów Międzynarodowej Federacji Szachowej Gry Korespondencyjnej (ICCF) w Polsce.
W latach 1978–1984 był wiceprezesem PZSzach, a w 1985 został wybrany na prezesa PZSzach i tę funkcję pełnił do 1988.
W latach 1978–1990 był delegatem Międzynarodowej Federacji Szachowej do ICCF i działał na rzecz współpracy tych organizacji.

</doc>
<doc id="1899192" url="https://pl.wikipedia.org/wiki?curid=1899192" title="Wszystkie wcielenia Tary">
Wszystkie wcielenia Tary

Wszystkie wcielenia Tary' ("United States of Tara") – amerykański serial komediowy nadawany przez stację Showtime od 18 stycznia 2009. W Polsce pierwszy sezon nadawany był przez stację TVN od 11 lutego 2010. Obecnie od 2 sierpnia 2011 emitowany jest drugi sezon serialu. Pomysłodawcą serialu jest Diablo Cody. Zdjęcia do serialu kręcono w Overland Park (Kansas) oraz Los Angeles (Kalifornia).
Opis fabuły.
Tara Gregson, która jest żoną i matką dwójki dzieci, cierpi na zaburzenie dysocjacyjne tożsamości. Gdy tylko jest zestresowana, zamienia się w całkiem inną osobę: dziką i namiętną nastolatkę T; panią domu Alice czy Bucka, miłośnika piwa. Wspierana przez męża Maxa, musi poradzić sobie z problemami dorastającej córki Kate oraz synem Marshallem, ekscentrycznym, jednak bardzo życzliwym gejem. Dodatkowo jej siostra Charmaine nie do końca wierzy w zaburzenia swojej siostry.
Obsada.
Wcielenia.
Toni Collette wciela się w postać Tary, która pod wpływem stresu lub emocji zmienia swoją osobowość.

</doc>
<doc id="1899193" url="https://pl.wikipedia.org/wiki?curid=1899193" title="Handewitt">
Handewitt

Handewitt (duń. "Hanved") – gmina w Niemczech w kraju związkowym Szlezwik-Holsztyn, w powiecie Schleswig-Flensburg.

</doc>
<doc id="1899196" url="https://pl.wikipedia.org/wiki?curid=1899196" title="Marcel Mbayo">
Marcel Mbayo

Marcel Kimemba Mbayo (ur. 23 kwietnia 1978 w Lubumbashi) – kongijski piłkarz grający na pozycji ofensywnego pomocnika.
Kariera klubowa.
Karierę piłkarską Mbayo rozpoczął w klubie Sodigraf Kinszasa. W 1995 roku zadebiutował w jego barwach w pierwszej lidze Demokratycznej Republiki Konga. W 1996 roku wystąpił w przegranym finale Pucharu Zdobywców Pucharów z egipskim Al-Mokawloon Al-Arab. W zespole Sodigrafu grał od 1995 do 1999 roku.
W 1999 roku Mbayo trafił do Europy i został piłkarzem belgijskiego KSC Lokeren. Na początku 2001 roku odszedł z Lokeren do tureckiego Gençlerbirliği SK. Wiosną zdobył z Gençlerbirliği Puchar Turcji, a w 2004 roku dotarłz tym klubem do 4. rundy Pucharu UEFA. W Gençlerbirliği przez 3,5 roku rozegrał 90 spotkań i strzelł 7 goli.
Latem 2004 Mbayo przeszedł do Malatyasporu. 7 sierpnia 2004 rozegrał w nim swoje pierwsze spotkanie, zremisowane 1:1 z Beşiktaşem JK. Po pół roku gry w Malatyasporze przeszedł do Sakaryasporu, w którym zadebiutował 6 lutego 2005 w meczu z Denizlisporem (1:6). Wiosną 2005 spadł z Sakaryasporem do 1. Lig, ale w 2006 roku wrócił z nim do Süper Lig.
Na początku 2007 roku Mbayo wrócił do zespołu KSC Lokeren, w którym zaczął występować wraz z rodakami, Patiyo Tambwe, Tshololą Tshinyamą i Ibrahimem Somé Salombo. W 2011 odszedł do AFC Tubize, a w 2012 został zawodnikiem SK Sint-Niklaas.
Kariera reprezentacyjna.
W reprezentacji Demokratycznej Republiki Konga Mbayo zadebiutował w 1997 roku. W 1998 roku po raz pierwszy wystąpił w Pucharze Narodów Afryki i zajął 3. miejsce. Na tym turnieju rozegrał 6 spotkań: z Togo (2:1), z Tunezją (1:2), z Ghaną (1:0), ćwierćfinale z Kamerunem (1:0), półfinale z Republiką Południowej Afryki (1:2) i w meczu o 3. miejsce z Burkina Faso (2:0).
W 2002 roku Mbayo wystąpił w 3 meczach Pucharu Narodów Afryki 2002: z Kamerunem (0:1), z Togo (0:0) i z Senegalem (0:2). W 2004 roku w Pucharze Narodów Afryki w Tunezji także zagrał trzykrotnie, w meczach z: Gwineą (1:2), Tunezją (0:3) i Rwandą (0:1). Natomiast w 2006 roku rozegrał 4 spotkania w Pucharze Narodów Afryki 2006: z Togo (2:0), z Angolą (0:0), z Kamerunem (0:2) i ćwierćfinale z Egiptem (1:4).

</doc>
<doc id="1899202" url="https://pl.wikipedia.org/wiki?curid=1899202" title="Tadżykistan na Zimowych Igrzyskach Olimpijskich 2002">
Tadżykistan na Zimowych Igrzyskach Olimpijskich 2002

Tadżykistan na Zimowych Igrzyskach Olimpijskich 2002 reprezentował jeden zawodnik – Andrej Drygin. Chorążym ekipy został Gafar Mirzoyev. Były to pierwsze zimowe igrzyska olimpijskie w historii Tadżykistanu.
Wyniki reprezentantów.
Narciarstwo alpejskie.
Mężczyźni

</doc>
<doc id="1899204" url="https://pl.wikipedia.org/wiki?curid=1899204" title="Parafia św. Wojciecha i św. Stanisława w Burzeninie">
Parafia św. Wojciecha i św. Stanisława w Burzeninie

Parafia św. Wojciecha i św. Stanisława w Burzeninie – rzymskokatolicka parafia w dekanacie Złoczew w Diecezji kaliskiej.
Dzieje parafii.
Najstarszą wiadomość o istnieniu parafii burzenińskiej zawiera pismo arcybiskupa Bodzanty z roku 1387, w którym wzmiankowany jest rektor kościoła burzenińskiego. W Liber beneficiorum Jana Łaskiego (1511 r.) odnotowano: Nobilium haeredum de eodem Buzenyn, et In eodem ecclesia parochia lis sub titulo sancte Crucis et sancte Catherinae. Oznacza to: Burzenin stanowi dziedziczną własność szlachecką, w tej miejscowości znajduje się parafialny kościół pod wezwaniem św. Krzyża i św. Katarzyny. Odnotowano tam, że „Akta konsystorskie na początku XIV wieku nazywają go starym”, stąd przypuszcza się, że pierwszy kościół mógł powstać jeszcze w XIII w. Dowiadujemy się tam także, że w Burzeninie istnieje szkółka parafialna, a do obowiązków nauczyciela należy również służba podczas Mszy Świętych. Można zakładać, że parafia została erygowana w końcu XIII w. lub na początku XIV w. Prawdopodobnie fundatorami byli Bużeńscy, właściciele miasta i okolicznych wsi. Oni również sprawowali patronat nad kościołem. W źródłach zachowały się informacje na temat uposażenia plebańskiego z XVI w. Wiadomo, że proboszcz posiadał wówczas grunt, na którym wznosiła się jego plebania wraz z ogrodami oraz sadzawka. Część ziemi parafialnej użytkował zagrodnik plebański. W posiadaniu parafii były również dwa pola, z których dochód przeznaczano na finansowanie wikarego i kościelnego. Przylegały one do miejskiego cmentarza. Parafia posiadała również dwa niewielkie pola, odpowiadające gospodarstwom zagrodniczym, na których mieściły się karczmy. Były one położone wśród gruntów mieszczan, nad brzegiem Warty. do proboszcza należała również część biegu rzeki Warty w okolicach miasta, gdzie mógł swobodnie łowić ryby. Do ich połowu miał specjalnego rybaka. W skład uposażenia wchodziły jeszcze cztery inne kawałki ziemi, położone między polami mieszczańskimi i folwarcznymi oraz sześć łąk (trzy na prawym brzegu Warty koło Wielkiej Wsi, czwarta koło miejsca zwanego Wysoki Brzeg, piąta w lesie, szósta w okolicy Szczawna). Proboszcz otrzymywał trzecią część cła i trzecią część z opłat za przewóz soli. Jako kolędę pobierał od mieszczan jeden grosz od domu, jeden grosz od komorników, a także dziesięcinę snopową z pól folwarcznych. Od kmieci proboszcz pobierał kolędę w wysokości 1 grosza od łana. Wiadomo, że w XVII i XVIII w. na terenie parafii znajdowała się Kaplica św. Rocha (według innych św. Ducha), a przy niej bractwo różańcowe. Jej inicjatorem był Spytek Rogacjan Pstrokoński. Została erygowana 17 IV 1674 r. Znajdowała się prawdopodobnie pomiędzy współczesnymi ulicami Krótką i Sieradzką. W 1686 r. ks. Pruski, archidiakon uniejowski stwierdza, że w przykaplicznym schronisku mieszkało siedmiu ubogich. Od 25 czerwca 1791 r. burzenińscy proboszczowie czuwali nad prawidłowym wydatkowaniem pieniędzy, które ks. kanonik metropolitalny gnieźnieński Baltazar (Balcer) Pstrokoński przekazał na urządzenie nowej szkoły. Sumę 10 000 zł złożył w Wielkiej Wsi. Z wypłacanego procentu proboszcz utrzymywać miał nauczyciela, który dzieci szlacheckie, miejskie i wiejskie uczyć miał prawideł wiary katolickiej, czytania, pisania, podstaw liczenia, języka łacińskiego i języka niemieckiego. Szybko zbudowano drewniany budynek szkolny kryty gontem, który przetrwał aż do 1946 r., kiedy to zastąpiono go drewnianym barakiem pochodzącym z pobliskich Monic. Szkoła została w niedługim czasie zamknięta do 1807 r. przez pruskich zaborców, gdyż nie odpowiadała ich wymogom. Ks. kan. przekazał również znaczną kwotę na remont kościoła parafialnego. Dokumenty z 1793 r. podają, że 4 spośród zabudowań należały do plebana i były pokryte gontami,a przy kościele i kaplicy posługę pełnili proboszcz i kanonik (prawdopodobnie emerytowany). W latach 1812, 1813 i 1814 parafia musiała utrzymywać z własnych pieniędzy przechodzące i koszarujące wojska koalicji francuskiej, które, jak pisał ks. Koźmiński, w liczbie dochodzącej do 1600 żołnierzy przyczyniały się do znacznych zniszczeń. Spis miejscowości parafii rzymskokatolickich w Gubernii Kaliskiej z 1912 r. podaje, że parafia Burzenin znajdowała się w dekanacie sieradzkim, a w skład parafii wchodziły następujące miejscowości: Antonin, Bagna, Będkowska Wólka, Będków, Biadaczew, Burzenin (osada), Grabówka, Huby Tyczyńskie, Izydorów, Jarocice, Jastrząb, Kamilów, Kopanina, Korzeń, Kurnica, Lgock, Ligota, Majaczewice, Maryanów, Morgi, Niebiosa, Nieczuj, Prażmów, Redzeń, Ręszów, Sambórz , Sęk, Strumiany, Strzałki , Świerki, Szczawno, Tyczyn, Waszkowskie, Wielka Wieś, Witów, Wola Majacka, Wola Szczawińska. W 1912 r. burzeniński proboszcz Józef Szymanowski był jednym z założycieli Straży ogniowej w Burzeninie. W czasie I wojny światowej, w 1915 r., pruscy zaborcy zdemontowali i zabrali 2 burzenińskie dzwony w celu przetopienia ich na lufy armatnie. Pierwsza połowa XX w i okres kilkunastu lat po zakończeniu II wojny światowej to czas dużych pielgrzymek na Jasną Górę organizowanych przez burzenińskich księży. Goniec Częstochowski z 31 sierpnia 1913 r. podaje, że pielgrzymka z Burzenina liczyła 600 osób, a przewodnikami byli ks. Szymanowski i ks. Sadzewicz. W niedzielę, 20 czerwca 1926 r. odbyła się podniosła uroczystość konsekracji nowo zbudowanego ołtarza, której dokonał biskup kujawski Władysław Paweł Krynicki. Asystowali mu ks. prałat Majewski, ks. Bronisław Placek, ks. Ignacy Broniszewski i diakon Mączyński. Uroczystą mszę pontyfikalną uświetnił sieradzki chór prowadzony przez pana Cierplikowskiego oraz orkiestra dęta pod batutą pana Sikorskiego. Wykonano wówczas mszę Zangla. Staraniem księdza proboszcza Grzegorza Domańskiego udało się zebrać pieniądze na nowy dzwon, który wciągnięto na wieżę kościelną 3 października 1931 r. Uroczyście obchodzono kolejną wizytację duszpasterską, którą w 1932 r. przeprowadził biskup Karol Radoński. W latach 1937, 1938 i 1939 odbywały się w Burzeninie manewry wojskowe, w których brały udział m.in. pułki 28 i 31 Strzelców Kaniowskich. Organizowano dla nich msze polowe nad rzeką, w porośniętym olszynami Pasterniku. II wojna światowa to tragiczny okres w dziejach parafii. 25 X 1939 r. tereny parafii wcielono do Rzeszy Niemieckiej. Od lutego 1942 r. do 2 lipca 1944 r. w domu parafialnym w Burzeninie, którego nazwę zmieniono na Seegefeld, mieściła się filia sieradzkiego więzienia. Jego komendantem był Heinrich Greiner. Więzienie otoczone było potrójnymi zasiekami z drutu kolczastego. Przebywało w nim od 180 do 220 więźniów, którzy zajmowali się utwardzaniem dróg utworzonego tu poligonu „Monice” i pracą w poligonowych gospodarstwach rolnych. Przy próbie ucieczki zastrzelono dwóch młodocianych więźniów pochodzących z Łodzi. W tym czasie w obozie koncentracyjnym w Dachau zginęli obaj burzenińscy księża. W 1941 r. hitlerowcy zburzyli doszczętnie zabytkową kapliczkę, która znajdowała się na drodze do Szczawna i była celem uroczystych procesji w Dni Krzyżowe oraz zniszczyli inne krzyże i kapliczki przydrożne. Oprócz tego kapliczka, dzięki zamontowanej lampie, wskazywała w nocy drogę podróżnym. Burzenin oswobodził I Front Ukraiński gen. Żukowa. 20 stycznia 1945 r. W 1955 r. ks. proboszcz Antoni Skrzypkowski poświęcił krzyż misyjny, który ustawiono później na terenie cmentarza parafialnego. Zbyt duży obszar parafii zmniejszył się znacznie w XX w., w związku z powstaniem parafii pw. NMP Królowej Polski w Pyszkowie(1971 r.) i parafii pw. Matki Boskiej Częstochowskiej w Grabówce (2000 r.), do czego w dużej mierze przyczynili się burzenińscy proboszczowie. W latach 80. XX w. staraniem księdza Czesława Rawskiego kościół parafialny przystosowano do wskazań liturgicznych, które zrodziły się po Soborze watykańskim II (wykonano kamienny ołtarz posoborowy (konsekrował go ks. bp Czesław Lewandowski) i uzupełniono posadzkę w prezbiterium), a także zrobiono chodnik, ogrodzenie i sprawiono trzy dzwony (poświęcił je w 1982 r. ks. biskup Jan Zaręba). Od 1981 toczyła się budowa kościoła w Grabówce (26 sierpnia tego roku ks. Czesław Rawski wmurował kamień węgielny, pochodzący z Jasnej Góry), która trwała do 1986 r. 28 XII 1983 r. hucznie świętowano jubileusz 25-lecia kapłaństwa ks. Rawskiego. W dniach 8 – 9 marca 1997 r. parafia przeżywała nawiedzenie relikwii św. Wojciecha z sanktuarium w Cieszęcinie, w którym uczestniczył biskup sufragan kaliski, ks. Teofil Wilski.
22 września 2001 r., w podziękowaniu za działania na rzecz parafii (remont dachu, zamontowanie 3 zegarów na wieży kościelnej, oczyszczenie cmentarza parafialnego, remont zakrystii, zakup nowych ławek do kościoła), ks. proboszcz Stanisław Pietruszewski został uhonorowany przez ks. biskupa Stanisława Napierałę tytułem kanonika honorowego Kapituły Kolegiackiej św. Józefa w Kaliszu. W dniach od 3 do 10 V 2008 r. w parafii odbywały się Misje Miłosierdzia Bożego, prowadzone przez ks. Krzysztofa Łaszcza SJ. 13 II 2010 r. ksiądz proboszcz Roman Krzyżaniak został mianowany dziekanem dekanatu złoczewskiego. 28 III 2010 r. odbyła się uroczysta Droga Krzyżowa, zorganizowana przez ks. Wojciecha Erenca, która przeszła ulicami Burzenina. Wzięło w niej udział kilkaset osób. W czerwcu 2010 r. staraniem ks. Romana Krzyżaniaka teren przykościelny otoczono niskim kamiennym murkiem wzorując się na fotografiach kościoła z okresu międzywojennego.Od 8 do 9 listopada 2010 r. parafia przeżywała nawiedzenie kopii obrazu Matki Bożej Częstochowskiej, z udziałem ks. biskupa Teofila Wilskiego i licznie zgromadzonego duchowieństwa diecezjalnego. Rekolekcje przygotowawcze poprowadził o. Kazimierz Głaz CSsR.
Położenie administracyjne parafii.
Parafia znajdowała się początkowo w archidiecezji gnieźnieńskiej, w ramach archidiakonatu uniejowskiego, a następnie tzw. terytorium wieluńskiego (w latach 1515–1818), które, chociaż formalnie wchodziło w skład archidiakonatu uniejowskiego, było praktycznie odrębną formą organizacji, w dekanacie wieruszowskim; w 1815 r. weszła w skład diecezji włocławskiej, w latach 1818–1925 diecezji kujawsko-kaliskiej, w dekanacie sieradzkim; w latach 1925–1992 diecezji włocławskiej, by w 1992 r. znaleźć się w nowo powstałej diecezji kaliskiej, w dekanacie złoczewskim.
Kościół parafialny.
Obecny kościół pw. św. Stanisława i św. Wojciecha, który znajduje się w południowej części Burzenina, nieopodal rynku, przy ulicy Kościelnej, został ufundowany przez biskupa chełmińskiego Stanisława Pstrokońskiego i jego brata Macieja Pstrokońskiego, stolnika sieradzkiego. Zawarli oni w 1641 r. umowę z budowniczym o nazwisku Bustom z Gidel. Rok później przystąpiono do jego budowy na miejscu poprzedniego drewnianego kościoła pw. św. Krzyża i św. Katarzyny . Kościół został konsekrowany w 1647 r. i poświęconemu dziewięciorgu świętym: Wojciechowi, Stanisławowi, Ignacemu, Franciszkowi, Barbarze, Katarzynie, Rozalii, Teresie i Annie. Był połączony w jeden system obronny wraz ze znajdującym się niedaleko dworskim zespołem obronnym. Budowla znacznie ucierpiała podczas działań wojennych w 1711 (Wojciech Pstrokoński bronił się wtedy przed Szwedami na zamku burzenińskim) i 1812 (przez Burzenin przechodziły wtedy wojska francuskie, saskie, westfalskie i inne) r. W 1917 r., staraniem i nakładem proboszcza ks. Józefa Szymanowskiego, kościół zostaje rozbudowany i wyremontowany po wojennych zniszczeniach – dobudowano nawy boczne nakryte wspólnym dachem, zmieniono wygląd bryły zewnętrznej, portalu głównego (którego stary wygląd odtworzono w portalach bocznych) i kaplicy południowej – ośmiobocznej, przykrytej kopułą. Świątynia została zrujnowana w czasie okupacji hitlerowskiej, a w 1945 r. Sowieci zniszczyli hełm na wieży kościoła, który odbudowano ze stali w 1978 r., według projektu A. Poniatowskiego. Wcześniej wieżę pokrywała prowizoryczna konstrukcja wzniesiona przez majstra Feliksa Stefańskiego z Witowa. Przysadzisty hełm, przerwany arkadową latarnią z cebulastym zwieńczeniem, opatrzony jest na szczycie krzyżem na kuli i metalowym wiatrowskazem, przedstawiającym św. Wojciecha. Kościół jest obecnie trójnawową, orientowaną bazyliką z węższym i niższym prezbiterium, zamkniętym półkolistą absydą i pięciokondygnacyjną wieżą od zachodu. Korpus nawowy zbliżony jest do kwadratu, nawa główna czteroprzęsłowa (przęsła w formie prostokątów leżących), a nawy boczne pięcioprzęsłowe (o kwadratowych przęsłach). Północna nawa boczna zakończona jest niewielką wieżyczką komunikacyjną o kolistym kształcie, a ponad wschodnim przęsłem korpusu nawowego umieszczono niewielką sygnaturkę zwieńczoną cebulastym hełmem sześciopolowym. W kościele zastosowano sklepienie kolebkowe z lunetami , na gurtach o późnorenesansowej dekoracji stiukowej typu kalisko-lubelskiego.
Z prezbiterium do zakrystii prowadzi wejście przez barokowy marmurowy portal z herbem Poraj i epitafium zmarłych członków rodziny Pstrokońskich w zwieńczeniu. W kaplicy Matki Bożej tablica erekcyjną kościoła z 1642 r. Ołtarze barokowe. W głównym ołtarzu znajduje się obraz Matki Bożej z XVII w. w sukience z połowy XIX w. Drugi obraz, na zasuwie, przedstawia św. Wojciecha – patrona kościoła. W ołtarzu umieszczone są także figury św. Piotra i św. Pawła a nad obrazem Matki Boskiej znajduje się, w tondze, obraz przedstawiający św. Katarzynę. W nawie żeńskiej (na prawo od wejścia) znajduje się ołtarz św. Anny, w nawie męskiej (na lewo od wejścia) obraz św. Józefa. Kolejny ołtarz, z obrazem Matki Bożej Burzeńskiej oraz figurami św. Kazimierza Królewicza i św. Jana Nepomucena, umieszczony jest w kaplicy południowej. Na belce tęczowej krucyfiks barokowy z XVII w. Krata kuta żelazna z przełomu XVII i XVIII w. o motywach wici roślinnych. Misa chrzcielna gotycka z XV w z poprzedniego kościoła. W kościele znajduje się także 8 tablic epitafijnych z XIX i XX w. Cmentarz przykościelny otoczony ośmiobocznym murem o charakterze obronnym z wnękami od wewnątrz i otworami strzelniczymi o wykroju kluczowym. Do kościoła prowadzi XVIII-wieczna brama o formach barokowych, flankowana dwiema symetrycznymi furtkami. W kościele pochowani zostali m.in.: biskup Stanisław Pstrokoński (zm. 17 czerwca 1657), Spytek Rogacjan Pstrokoński (zm. 1687), Konstanty Tymieniecki (zm. 17 sierpnia 1814).
Legendy.
Z burzenińskim kościołem związane są dwa podania ludowe. Jedno opowiada o tym, że podczas renowacji dachu kościoła, prowadzonej pod koniec XIX wieku, miał mieć miejsce nieszczęśliwy wypadek. Wówczas to bowiem spadł z dachu i zmarł na miejscu dekarz z Widawy, żydowskiego pochodzenia. Bluźnił on św. Wojciechowi, którego podobiznę umieszczono na szczycie wieży, że znajduje się wyżej od niego, za co został ukarany. Pracujący z nim inny robotnik wypowiedział słowa: „Wierny czy niewierny, musi być pokorny”. Ciało robotnika odwieziono tego samego dnia do widawskiego kirkutu. Druga opowieść dotyczy lochów, które miały łączyć kościół wraz ze znajdującym się niedaleko murowanym zameczkiem, a które zostały później zamurowane. Ich śladów nie udało się odnaleźć; stwierdzono jedynie obecność krypty grzebalnej, znajdującej się pod prezbiterium świątyni, wypełnionej fragmentami ludzkich szczątków z XVII i XVIII w. Są one widoczne przez otwór, zabezpieczony kratą, znajdujący się na zewnątrz świątyni, w absydzie, na wysokości chodnika.
Cmentarz parafialny.
Cmentarz parafialny o rzadko spotykanym, wąskim i bardzo długim kształcie, znajduje się na wzgórzu nieopodal rynku. Posiada jedną aleję główną, przy której znajdują się najstarsze nagrobki, od której rozchodzą się mniejsze alejki. W dużym, bezstylowym, ceglanym grobowcu spoczywa Antoni Korab Kobierzycki, właściciel Burzenina i Witowa, żyjący w latach 1826–1874. W ceglanym grobowcu Chrzanowskich, dekorowanym neogotyckimi drzwiami i neobarokowym krzyżem, spoczywają dr med. Stefan Chrzanowski i Łukasz Poraj Chrzanowski (1797-1871), magister prawa i absolwent Uniwersytetu Warszawskiego z 1919 r., były senator Rzeczypospolitej, były sędzia i prezes Trybunału Cywilnego, członek Towarzystwa Patriotycznego, współpracownik Dziennika Wielkopolskiego, uczestnik Powstania Listopadoweego. W podniszczonym ceglanym, neobarokowym grobowcu z żeliwnym krzyżem spoczywają: Teofila ze Stamierowskich Biernacka (26 IV 1798 – 7 IX 1876), Władysław Korab-Kobierzycki (30 VIII 1823 – 15 II 1895), dziedzic Majaczewic; Maryanna z Wężyków Kobierzycka (1 II 1795 – 16 IX 1860) i Władysław Kobierzycki – uczestnik powstania styczniowego 1863 r., który utrzymywał tajną pocztę powstańczą w rejonie Burzenina. Na płaskiej kamiennej płycie z wypukło rzeźbionymi ozdobami (krzyż, liść palmowy, epitafium w formie kartki papieru) umieszczono napis poświęcony Józefowi Oksza Grabowskiemu. Potężna płyta z piaskowca, dekorowana rozetkami w rogach, poświęcona jest Antoninie z Piaskowskich Kozłowskiej, córce właściciela majątku Piaski. Obok niej znajduje się kolejny, bardzo zniszczony, grób osoby o nazwisku Piaskowska. W monumentalnym grobowcu z piaskowca pochowano Józefa Piaskowskiego, zmarłego w wieku 70 lat 29 maja 1900, właściciela dóbr Waszkowskie. Na tym samym nagrobku umieszczono niewielką płytkę z napisem: Józef Piaskowski (1830-1900), bojownik o wolność, więzień Syberii 1854 – 1866. Ostatnim interesującym pomnikiem jest secesyjny nagrobek Antoniego Rybarkiewicza, zmarłego w wieku 65 lat, obywatela ziemskiego powiatu tureckiego. Kształtem przypomina pień drzewa, u dołu którego znalazły się wypukło rzeźbione symbole pracy na roli – snop ściętego zboża i sierp.
Pomniki, krzyże, kapliczki przydrożne.
Na terenie parafii znajduje się wiele tego typu zabytków. Przy kościele umieszczony jest pomnik Matki Boskiej, który został ufundowany przez parafian na pamiątkę wizyty biskupa Henryka Dołęgi Kossowskiego w 1900 r. Na jego cokole umieszczono modlitwę, zapewne autorstwa miejscowych parafian:„Ty nas kochasz, a my CiebieO! niech złączym serce w niebieMatko! Kto nie kocha CięNie ma serca, nie – ach nie!”Znajduje się tutaj także pomnik Chrystusa Króla i krzyż misyjny. Metalowy krzyż na murowanym cokole pomiędzy ulicami Krótką i Sieradzką upamiętnia średniowieczny kościół parafialny pw. św. Krzyża i św Katarzyny, choć według niektórych badaczy znajdowała się tutaj kaplica św. Ducha. Napis na pomniku głosi, że Jan Długosz w „Historii Polonica” nazwał ten kościół starym. Druga tablica, przymocowana do krzyża, upamiętnia modlitwę za Ojca Świętego Jana Pawła II po jego śmierci w dniu 5 kwietnia 2005 r. Krzyż wzniesiono jako wotum dziękczynne w czasie II wojny światowej w 1946 r. Wykuto go w zakładzie braci Eugeniusza i Stefana Szaflików przy ulicy Złoczewskiej. Przy wjeździe do Ligoty od strony Sieradza znajduje się kapliczka poświęcona św. Janowi Nepomucenowi. Pochodząca z kapliczki stara figura św. Jana Nepomucena została odrestaurowana i umieszczona w prezbiterium kościoła w Burzeninie, dzięki staraniom ks. kan. Stanisława Pietruszewskiego, a na jej miejscu umieszczono współczesny obraz przedstawiający świętego. W głębi wsi Ligota, najprawdopodobniej na miejscu cmentarza dla osób zmarłych na cholerę, oglądać można karawakę – krzyż o dwóch poprzeczkach. Taki krzyż był powszechnie używany w całej Polsce, ponieważ według wierzeń ludowych miał bronić przed „morowym powietrzem”.
Organizacje i osoby związane z parafią.
Duszpasterstwo w parafii prowadzą księża diecezjalni. W parafii posługę proboszcza pełnili m.in. ks. Franciszek Koźmiński, ks. Konstanty Puchalski, ks. Józef Szymanowski, ks. Jan Godorowski, ks. Jan Czyżo, ks. Grzegorz Domański, ks. Bolesław Kręcicki, ks. Antoni Skrzypkowski, ks. Jan Katarzyński, ks. Władysław Szczepanik, ks. Kazimierz Woźniak, ks. Czesław Rawski, ks. Tadeusz Woźniak, ks. Stanisław Pietruszewski, ks. Roman Krzyżaniak. Od 2014 roku posługuje ks. dziekan Paweł Doruch. Wikariuszami byli m.in. ks. Franciszek Lewandowicz, ks. Michał Koźbiał, ks. Wincenty Eliasz, ks. Karol Kajetan Raczyński (wstąpił w 1920 r. do Zakonu Paulinów, w latach czterdziestych i pięćdziesiątych kilkakrotnie piastował godność przeora Jasnej Góry, prześladowany przez władze komunistyczne), ks. Jan Wągrowski, ks. Ignacy Broniszewski, ks. Bronisław Placek, ks. Klemens Kuczyński, ks. Józef Panek ks. Marian Kuczyński, ks. Jan Bazela, ks. Zdzisław Król, ks. Grzegorz Zamelek, ks. Przemysław Kubicki, ks. Tomasz Królak, ks. Hieronim Kubicki, ks. Wojciech Erenc, od 2015 roku przez 9 miesięcy posługę pełnił ks. Marek Bobek, który zginął w tragicznym wypadku samochodowym, na zastępstwo przybył ks. Mirosław Lipka. Przedstawiona tu kolejność księży jest jedynie hipotetyczna. Księża pracujący w parafii Burzenin, zamordowani w czasie II wojny światowej, to: ks. Marian Kuczyński (rozstrzelany 18 XI 1939 r. w lesie w pobliżu Górnej Grupy na Pomorzu), ks. Grzegorz Domański (4 V 1942 r. wywieziony do komór gazowych w Hartheim), ks. Wincenty Eliasz (4 V 1942 r. wywieziony w transporcie inwalidów do komór gazowych), ks. Bolesław Kręcicki, kapelan rezerwy Wojska Polskiego (w V 1942 r. wywieziony do komór gazowych w Hartheim), ks. Michał Koźbiał (wywieziony 18 maja 1942 do komór gazowych w Hartheim) i ks. Józef Panek (zamordowany w komorach gazowych w Hatheim 14 X 1942 r.). W Parafii Burzenin posługiwały siostry ze Zgromadzenia Sióstr Wspólnej Pracy od Niepokalanej Maryi: Józefa Mazurkiewicz, Norberta Jasińska, Antonina Szymańska, Honorata Solarska, Stanisława Szaflik, Adamina Tatarowicz, Gwidona Golin. Ich dom znajdował się przy ulicy Kościelnej 20. W parafii działają liczne organizacje – dwie grupy muzyczne (chór im. Stanisława Moniuszki oraz schola), Koła Żywego Różańca, Trzeci Zakon św. Franciszka, grupa biblijna, a także grupa modlitewna św. Ojca Pio i ministranci. W okresie międzywojennym w parafii działały: Stowarzyszenie Katolickie „Dźwignia”, Katolickie Stowarzyszenie Młodzieży Żeńskiej, Konfraternia Św. Wincentego à Paulo oraz Młodzieżowy zespół muzyczny. Z parafii Burzenin wywodzą się: + siostra Helena Pudełek ZSNM, siostra Łucja Cieślicka ZSNM, brat Włodzimierz Plewiński O.F.M. Conv. ., ks. Łukasz Skworzec, ks. Krzysztof Raj.
Chór im. Stanisława Moniuszki.
Chór został założony w 1870 4. przez proboszcza parafii, ks. Raczyńskiego. Przez wiele kolejnych lat chór i orkiestrę prowadził utalentowany muzyk, organista Borowiecki. Po nim, w latach 1920–1957 (z przerwą w czasie okupacji niemieckiej) chórem kierował jego wnuk, Marian Sikorski, który uczył chórzystów śpiewu, gry na instrumentach, ale także sam komponował utwory religijne i świeckie. Chór wykonywał wówczas utwory poważne w języku łacińskim: gregoriankę, Salve Regina, Te Deum, Veni Creator, Litanię do Najświętszego Serca Pana Jezusa na cztery głosy, pieśni eucharystyczne, Alleluja Haendla oraz liczne utwory solowe w wykonaniu basów, tenorów, sopranów i altów. W repertuarze chóru były również regionalne utwory świeckie, m.in. „Wesele sieradzkie”. W 1946 r. na gruzach Warszawy chór zaśpiewał wzniosłą pieśń „Słuchaj Warszawo”. Brał udział w eliminacjach konkursowych w Kaliszu, Warcie i Małkowie. Śpiewał w kościołach katedralnych w Warszawie i Łodzi oraz w Kaplicy Cudownego Obrazu na Jasnej Górze. Uświetniał imprezy okolicznościowe, spływy kajakowe, ogniska i uroczystości patriotyczne. W salce parafialnej w Burzeninie członkowie chóru wystawiali operetki, komedyjki i skecze. Najbardziej utalentowani burzeniński śpiewacy to: basy Stanisław Malinowski, Marian Stanisławski, tenory Antoni Lesiak, Lucjan Stempień, soprany Irena Ciesiołkiewicz, Aleksandra Sikorska, Felicja Sikorska i alt Stanisława Zalewska. Po śmierci Mariana Sikorskiego nowo przyjęci organiści przestali prowadzić spotkania chóru, który wznowił dopiero Jan Kajzer. Od siedemnastu lat prowadzi go Tomasz Sterna (wraz ze scholą młodzieżową). W roku 2009 do chóru należeli: soprany – Maria Kopytnik, Barbara Juśkiewicz, Stanisława Włodarczyk, Anna Wypych, Stanisława Pluta, Krystyna Ciesiołkiewicz, Stanisława Gołdyn, Janina Albińska, Kazimiera Marczewska, alty – Janina Trębacz. Anna Białczak, Beata Cygan, Krystyna Piotrowska, Stanisława Marchewka, Krystyna Wojtyżak, Cecylia Wlazła, tenory -Aleksander Jaguś, Tadeusz Ilik, Ryszard Michalski, Jerzy Płaczek, Jan Stanisławski, basy – Marian Szaflik, Tadeusz Marczewski.
Turki.
Do dnia dzisiejszego w parafii zachował się wielkanocny zwyczaj wystawiania przy Grobie Pańskim honorowej straży złożonej z tzw. „Turków”, ubranych w kolorowe stroje i noszących szable przy boku. Czuwają oni w Wielki Piątek (od Liturgii Męki Pańskiej) i w Wielką Sobotę (do Liturgii Wigilii Paschalnej). Uroczysta zmiana warty odbywa się co pół godziny. Przed rozpoczęciem procesji zmartwychwstania symbolicznie padają na twarze przed Najświętszym Sakramentem.
Parafia w prasie międzywojennej.
O wielu istotnych wydarzeniach dziejących się w parafii Burzenin informowała lokalna prasa.
Informacje praktyczne.
Msze święte w kościele w niedziele i święta: 8.00, 10.00, 12.00, 17.00 (w okresie zimowym), 18.00 (w okresie letnim); w dni powszednie: 7.00, 17.00 (w okresie zimowym), 18.00 (w okresie letnim). W msze święte w kaplicy (Dom Pomocy Społecznej w Witowie) w soboty: 19.00. W archiwum kościelnym księgi chrztów od 1826 r. i ślubów od 1830 r. Księgi Metrykalne z lat 1791 – 1809 znajdują się w zasobach Archiwum Archidiecezjalnego w Łodzi i można je oglądać w postaci mikrofilmów w Archiwum Państwowym w Łodzi.

</doc>
<doc id="1899205" url="https://pl.wikipedia.org/wiki?curid=1899205" title="Jenny Olsson">
Jenny Olsson

Jenny Olsson (ur. 14 lipca 1979 w Tumba, zm. 15 kwietnia 2012 w Östersund) – szwedzka biegaczka narciarska. Uczestniczka igrzysk olimpijskich w Salt Lake City.
W 2005 roku zdiagnozowano u niej raka piersi, wkrótce potem zakończyła karierę. Zmarła w 2012 roku, pozostawiając męża i dwuletniego syna.

</doc>
<doc id="1899207" url="https://pl.wikipedia.org/wiki?curid=1899207" title="Harrislee">
Harrislee

Harrislee (duń. "Harreslev") – gmina w Niemczech w kraju związkowym Szlezwik-Holsztyn, w powiecie Schleswig-Flensburg.

</doc>
<doc id="1899210" url="https://pl.wikipedia.org/wiki?curid=1899210" title="Targ Drzewny">
Targ Drzewny

Targ Drzewny (niem. "Holzmarkt", kaszb. "Drzewòwi Tôrg")) – jeden z historycznych gdańskich targów. W praktyce stanowi duże rondo u zbiegu ulic: Podwale Staromiejskie, Szerokiej, Garncarskiej i Kowalskiej. Od południa łączy się z Targiem Węglowym, a od wschodu z Placem Kobzdeja (byłym "Targiem Truskawkowym").
Na środku tegoż ronda znajduje się mały zieleniec i pomnik Jana III Sobieskiego, będący lokalnym punktem orientacyjnym.
Przy Targu Drzewnym położona jest redakcja Dziennika Bałtyckiego.
Historia.
Nazwa Targu wzięła się od drewna, którym handlowano w tym miejscu. Została ona użyta po raz pierwszy w 1581 roku.
9 grudnia 1659 na Targu spalono na stosie uznaną za czarownicę 88-letnią Annę Krüger, której w "akcie miłosierdzia" przymocowano przy sercu kilka torebek prochu, które wybuchły z dotarciem do nich pierwszych płomieni. Sąsiedzi oskarżyli ją o zabicie za pomocą czarów ich bydła i "zadawanie" diabła ludziom, czemu przez długi czas zaprzeczała, aby niespodziewanie przyznać się do winy i utrzymywania kontaktów z diabłem imieniem Klaus. Była to jedna z 13 śmiertelnych ofiar polowania na czarownice w Gdańsku (ogółem za czary skazano 20 osób).
8 maja 1904 roku odsłonięto na Targu Drzewnym pomnik "Kriegerdenkmal", upamiętniający żołnierzy poległych w wojnach poprzedzających zjednoczenie Niemiec. W 1946 roku został on zniszczony.
W 1965 roku został tu odsłonięty obecny pomnik Jana III Sobieskiego, pochodzący ze Lwowa.

</doc>
<doc id="1899212" url="https://pl.wikipedia.org/wiki?curid=1899212" title="Katatymia">
Katatymia

Katatymia (łac. "katathymia") – zaburzenie uczuciowości polegające na ekspresji emocjonalnej w sposób chwiejny często charakteryzujący się myśleniem życzeniowym. Dotyczy stosunku uczuć do sądów. Polega na życzeniowym przekształcaniu spostrzeżeń. Sądy wydają się prawdziwe, jeśli odpowiadają przeżywanym uczuciom. Przykładowo: osoba czekająca na kogoś już słyszy kroki osoby, której oczekuje; skazańcowi wydaje się, że go uniewinniono.

</doc>
<doc id="1899214" url="https://pl.wikipedia.org/wiki?curid=1899214" title="Arion lusitanicus">
Arion lusitanicus



</doc>
<doc id="1899221" url="https://pl.wikipedia.org/wiki?curid=1899221" title="TW1">
TW1



</doc>
<doc id="1899223" url="https://pl.wikipedia.org/wiki?curid=1899223" title="António Veloso">
António Veloso

 António Augusto Silva Veloso (ur. 31 stycznia 1957 w São João da Madeira) – były portugalski piłkarz grający na pozycji obrońcy, a obecnie trener klubu Estrela Amadora. Uczestnik Euro 84 we Francji. Jest ojcem piłkarza Miguela Veloso.

</doc>
<doc id="1899224" url="https://pl.wikipedia.org/wiki?curid=1899224" title="Antonio Veloso">
Antonio Veloso



</doc>
<doc id="1899225" url="https://pl.wikipedia.org/wiki?curid=1899225" title="Gość z głębin">
Gość z głębin

Gość z głębin – wydana w roku 1979 antologia polskich opowiadań science fiction. Książkę wydała Spółdzielnia Wydawnicza „Czytelnik” w ramach serii wydawniczej „Z kosmonautą”. Redaktorem antologii był Lech Jęczmyk.
Krytyka.
Redakcja napisała na okładce o opowiadaniach zawartych w tomie, że są „świadectwem dynamicznego rozwoju tej dziedziny twórczości [s-f] w Polsce w ostatnich latach”. Maciej Parowski napisał o antologii, że jest „niezłym obrazem stanu polskiej sf” i, że ukazuje „wielogeneracyjność polskiej SF Anno Domini 1978, choć w sumie zawiera opowiadania dość jeszcze konwencjonalne”.

</doc>
<doc id="1899232" url="https://pl.wikipedia.org/wiki?curid=1899232" title="W cywilu 2">
W cywilu 2

W cywilu 2 (tytuł oryg. "The Marine 2") – film fabularny produkcji amerykańskiej z 2009 roku, sequel filmu "W cywilu" (2006), z zapaśnikiem Tedem DiBiase Jr. obsadzonym w roli głównej. Projekt ten, w przeciwieństwie do swojego prequela, minął się z premierą kinową i został wydany na rynku DVD. Scenariusz zainspirowany został wydarzeniami autentycznymi.
Zarys fabularny.
Żołnierz Korpusu Piechoty Morskiej Stanów Zjednoczonych Joe Linwood przebywa wraz z żoną na wakacjach za granicą. Hotel, w którym wypoczywa, zostaje zaatakowany przez lokalnych rebeliantów, którzy sieją wśród urlopowiczów terror oraz biorą kilku zakładników − między innymi żonę Linwooda. Komandos musi uwolnić pojmaną kobietę.
Produkcja.
Początkowo rolę Joego Linwooda miał objąć Randy Orton, wrestler federacji WWE oraz były żołnierz Marines, musiał jednak odmówić jej przyjęcia z powodu złamania obojczyka. W zastępstwie za Ortona w postać Linwooda wcielił się inny zapaśnik, Ted DiBiase Jr.
Zdjęcia do filmu powstały w przeciągu niespełna miesiąca. Ruszyły 21 listopada, a zostały zakończone już 17 grudnia 2008 roku. Za lokację atelierową twórcom posłużył Bangkok w Tajlandii.

</doc>
<doc id="1899234" url="https://pl.wikipedia.org/wiki?curid=1899234" title="Wynalazca wieczności">
Wynalazca wieczności

Wynalazca wieczności – wydana w roku 1978 antologia radzieckich opowiadań science fiction. Książkę wydała Spółdzielnia Wydawnicza „Czytelnik” w ramach serii wydawniczej "„Z kosmonautą”".

</doc>
<doc id="1899236" url="https://pl.wikipedia.org/wiki?curid=1899236" title="Klucz (narzędzie)">
Klucz (narzędzie)



</doc>
<doc id="1899238" url="https://pl.wikipedia.org/wiki?curid=1899238" title="Lekkoatletyka na letnich igrzyskach olimpijskich">
Lekkoatletyka na letnich igrzyskach olimpijskich

Konkurencje lekkoatletyczne w ramach igrzysk olimpijskich rozgrywane są od Letnich Igrzysk Olimpijskich 1896 w Atenach. Dyscyplina ta obecna jest na wszystkich dotychczasowych igrzyskach.
Zawody dla kobiet rozgrywane są począwszy od Letnich Igrzysk Olimpijskich 1928 w Amsterdamie.

</doc>
<doc id="1899241" url="https://pl.wikipedia.org/wiki?curid=1899241" title="Rui Jordão">
Rui Jordão

Rui Jordão (ur. 9 sierpnia 1952 w Bengueli, zm. 18 października 2019 w Cascais) – portugalski piłkarz grający na pozycji napastnika. Uczestnik Euro 84 we Francji.
Kariera.
Karierę rozpoczął w Sportingu Benguela. Następnie wyjechał do Portugalii, do Benfiki Lizbona. W barwach Encarnados rozegrał 127 meczów, w których zdobył 81 goli. Kolejnym jego klubem został w 1976 roku Real Saragossa. Sezon 1976/1977 był dla Jordão udany, lecz piłkarz postanowił wrócić do Portugalii – został piłkarzem klubu Sporting CP. To właśnie w barwach tego klubu został królem strzelców Primeira Liga. Ostatnim zespołem w jego karierze była Vitória Setúbal. W 1989 roku postanowił zakończyć karierę.

</doc>
<doc id="1899243" url="https://pl.wikipedia.org/wiki?curid=1899243" title="Pałac w Mafrze">
Pałac w Mafrze

Pałac w Mafrze (port. "Palácio Nacional de Mafra") – monumentalny zespół pałacowo-klasztorny z kościołem w Mafrze w Portugalii. Zbudowany w latach 1717-1730 w stylu baroku i klasycyzmu włoskiego z rozkazu króla Jana V. Miał być wotum za urodzenie następcy tronu przez jego żonę, królową Marię Annę z Habsburgów.
Pałac jest największą rezydencją królewską w Portugalii i jednym z największych budynków zbudowanych w Europie w XVIII wieku. Służył również za klasztor franciszkanów. Zespół miał być portugalskim odpowiednikiem pałacu Escorial pod Madrytem. Po upadku monarchii w 1910 pałac został zamieniony na muzeum.
Historia powstania i budowy pałacu w Mafrze została opisana w powieści "Baltazar i Blimunda", którą napisał laureat Nagrody Nobla José Saramago.
Parafia w Mafrze oraz Królewskie i Czcigodne Bractwo Najświętszego Sakramentu w Mafrze znajdują się w bazylice pałacowej.
W lipcu 2019 r. został wpisany na listę Światowego Dziedzictwa UNESCO.

</doc>
<doc id="1899246" url="https://pl.wikipedia.org/wiki?curid=1899246" title="François Varillon">
François Varillon

François Varillon SJ (ur. 1905 w Lyonie, zm. 17 lipca 1978 tamże) – francuski teolog katolicki. Spośród kilku jego publikacji na język polski przełożono "Zarys doktryny katolickiej" (Pax 1972). Dzieło to jest całościowym i organicznym ujęciem nauki katolickiej, oraz:
„Pokora Boga” tłumaczenie ks. Mieczysław Figarski, tytuł oryginału „L’HUMILITE DE DIEU”, seria/cykl wydawniczy Kolekcja „Znaki Czasu” tom 41, wydawnictwo EDITIONS DU DIALOGUE, data wydania 1982 (data przybliżona), , liczba stron 143
„Radość wiary, radość życia”, Wydawnictwo Apostolstwa Modlitwy, data wydania: 1990-19-90, .
„Krótki zarys wiary”, Wydawnictwo WAM Kraków .

</doc>
<doc id="1899248" url="https://pl.wikipedia.org/wiki?curid=1899248" title="Spekulacje">
Spekulacje

Spekulacje – wydana w roku 1985 antologia amerykańskich opowiadań science fiction, pod redakcją Isaaca Asimova i Alice Laurance, w przekładzie Bogdana Barana. 
Antologia zawiera opowiadania napisane specjalnie na zamówienie redaktorów. Książkę wydało Wydawnictwo Literackie w ramach serii wydawniczej "Fantastyka i Groza". 

</doc>
<doc id="1899249" url="https://pl.wikipedia.org/wiki?curid=1899249" title="Letnie Igrzyska Olimpijskie 1896 - bieg na 100 metrów">
Letnie Igrzyska Olimpijskie 1896 - bieg na 100 metrów



</doc>
<doc id="1899251" url="https://pl.wikipedia.org/wiki?curid=1899251" title="Ajazdin Nuhi">
Ajazdin Nuhi

Ajazdin Nuhi (ur. 10 października 1979 w Dragašu) to kosowski piłkarz serbskiego pochodzenia występujący na pozycji pomocnika. W 2003 roku był zawodnikiem Legii Warszawa.

</doc>
<doc id="1899253" url="https://pl.wikipedia.org/wiki?curid=1899253" title="240 mm moździerz M-240">
240 mm moździerz M-240

240 mm moździerz M-240 (ros. "240 мм миномёт М-240") — ciężki moździerz polowy kalibru 240 mm, produkcji radzieckiej.
Historia.
W 1944 Główny Zarząd Artylerii Armii Czerwonej zlecił Biuru Konstrukcyjnemu Borysa Szawyrina (1902-1965) opracowanie ciężkiego moździerza polowego kalibru 240 mm. Próby nowego moździerza przeprowadzone zostały w latach 1944-1945 oraz 1947-1949. W 1950 moździerz przyjęty został na uzbrojenie Armii Radzieckiej. Produkcja seryjna rozpoczęta została w następnym roku, w Fabryce Nr 75, w miejscowości Jurga (Obwód kemerowski).
W drugiej połowie lat 50 XX wieku moździerz przyjęty został na uzbrojenie SZ PRL. W grudniu 1955 24 i 27 Brygady Moździerzy przeformowane zostały w 24 i 27 Brygadę Moździerzy Ciężkich. Zgodnie z etatem Nr 4/120 z 4 listopada 1955 w każdej brygadzie moździerzy ciężkich (BMC) zorganizowano jeden skadrowany dywizjon. Dywizjon posiadać miał czternaście moździerzy w trzech bateriach. Do czasu faktycznego wprowadzenia moździerzy ciężkich w bateriach znajdowały się 160 mm moździerze wzór 1943.

</doc>
<doc id="1899254" url="https://pl.wikipedia.org/wiki?curid=1899254" title="Varanus timorensis">
Varanus timorensis



</doc>
<doc id="1899267" url="https://pl.wikipedia.org/wiki?curid=1899267" title="Vladimír Tatarka">
Vladimír Tatarka

Vladimír Tatarka (ur. 13 lutego 1945 w Bańskiej Bystrzycy, zm. 17 sierpnia 2001 w Tatrach) – słowacki taternik, alpinista, przewodnik tatrzański, ratownik górski i narciarz wysokogórski.
Vladimír Tatarka zaczął uprawiać taternictwo w 1961 roku, wspinał się także w Alpach, na Kaukazie, w Hindukuszu, w Pamirze i w Himalajach. Od 1975 roku był ratownikiem Pogotowia Górskiego, w 1979 roku otrzymał uprawnienia przewodnika tatrzańskiego. Tatarka był autorem wielu trudnych tatrzańskich zjazdów narciarskich, m.in. północno-wschodnią ścianą Sławkowskiego Szczytu do Doliny Staroleśnej. W dniach 26–28 kwietnia 1986 roku dokonał samotnej wycieczki narciarskiej, której punktem wypadowym był Zielony Staw Kieżmarski. Podczas tego wyczynu odwiedził na nartach szereg tatrzańskich dolin i trawersował kilkanaście tatrzańskich ścian. Wiele odcinków pokonanej przez niego trasy to pierwsze przejścia narciarskie.
Tatarka zginął 17 sierpnia 2001 roku podczas wspinaczki z własną córką na zachodnim filarze Ganku.

</doc>
<doc id="1899269" url="https://pl.wikipedia.org/wiki?curid=1899269" title="E33 (trasa europejska)">
E33 (trasa europejska)

E33 – trasa europejska pośrednia północ-południe, wiodąca z Parmy do La Spezia we Włoszech.
Stary system numeracji.
Do 1983 obowiązywał poprzedni system numeracji, według którego oznaczenie E33 dotyczyło trasy: "Northampton — Coventry — Cannock — Warrington — Liverpool", która w 1969 otrzymała przebieg "London — Glasgow". Arteria E33 była wtedy zaliczana do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E33.
"Lista dróg opracowana na podstawie materiału źródłowego"

</doc>
<doc id="1899276" url="https://pl.wikipedia.org/wiki?curid=1899276" title="Letnie Igrzyska Olimpijskie 1896 - bieg na 400 metrów">
Letnie Igrzyska Olimpijskie 1896 - bieg na 400 metrów



</doc>
<doc id="1899278" url="https://pl.wikipedia.org/wiki?curid=1899278" title="Monique Garbrecht-Enfeldt">
Monique Garbrecht-Enfeldt



</doc>
<doc id="1899279" url="https://pl.wikipedia.org/wiki?curid=1899279" title="Monique Garbrecht">
Monique Garbrecht

Monique Garbrecht-Enfeldt (ur. 11 grudnia 1968 w Poczdamie) – niemiecka łyżwiarka szybka, dwukrotna medalistka olimpijska, wielokrotna medalistka mistrzostw świata oraz wielokrotna zdobywczyni Pucharu Świata.
Kariera.
Urodziła się w NRD i do zjednoczenia Niemiec reprezentowała barwy tego kraju. W tym czasie zdobyła brązowy medal w wieloboju podczas mistrzostw świata juniorów w Røros w 1985 roku oraz złote medale w tej samej konkurencji podczas MŚJ w Sainte-Foy w 1986 roku oraz MŚJ w Strömsund rok później.
Pierwszy medal wśród seniorek zdobyła w 1991 roku, zwyciężając podczas mistrzostw świata w wieloboju sprinterskim w Inzell. W zawodach tych wyprzedziła bezpośrednio Chinkę Ye Qiaobo oraz Christine Aaftink z Holandii. Wynik ten Garbrecht powtórzyła czterokrotnie, zwyciężając na mistrzostwach świata w Calgary (1999), mistrzostwach świata w Seulu (2000), mistrzostwach świata w Inzell (2001) oraz mistrzostwach świata w Calgary (2003).
W 1992 roku wzięła udział w igrzyskach olimpijskich w Albertville, gdzie zdobyła brązowy medal w biegu na 1000 m. Przegrała tam tylko z Amerykanką Bonnie Blair i Ye Qiaobo. Na tych samych igrzyskach była też piąta na dystansie 1500 m oraz czwarta w biegu na 500 m, gdzie w walce o podium lepsza była jej rodaczka Christa Luding. Blisko podium była także podczas rozgrywanych dwa lata później igrzysk w Lillehammer, zajmując piąte miejsce na 1000 m i szóste na dwukrotnie krótszym dystansie. Nieco słabiej wypadła na igrzyskach olimpijskich w Nagano w 1998 roku, gdzie na tych samych dystansach była odpowiednio dziesiąta i ósma. Wystąpiła także na igrzyskach w Salt Lake City, zdobywając srebrny medal w biegu na 500 m. Na podium rozdzieliła Kanadyjkę Catrionę Le May Doan oraz kolejną Niemkę, Sabine Völker.
Niemka wielokrotnie zdobywała też medale mistrzostw świata na dystansach. Po raz pierwszy na podium stanęła podczas dystansowych mistrzostw świata w Heerenveen w 1999 roku, zajmując drugie miejsce za Holenderką Marianne Timmer w biegu na 1000 m. Rok później, na mistrzostwach świata w Nagano zwyciężyła w biegach na 500 i 1000 m. Dwa medale zdobyła również podczas mistrzostw świata w Salt Lake City w 2001 roku, wygrywając na 1000 m i zajmując drugie miejsce w biegu na 500 m. Ostatni medal zdobyła na mistrzostwach świata w Berlinie w 2003 roku, gdzie ponownie zwyciężyła na dystansie 500 m.
Wielokrotnie stawała na podium zawodów Pucharu Świata, odnosząc przy tym 36. zwycięstw. W sezonach 1990/1991, 1998/1999, 1999/2000, 2000/2001 i 2002/2003 zwyciężała w klasyfikacji końcowej 1000 m, w sezonie 1993/1994 była druga, a sezony 1991/1992 i 1994/1995 zakończyła na trzeciej pozycji. Ponadto w sezonach 1999/2000 i 2002/2003była też najlepsza w klasyfikacji 500 m, w sezonach 1998/1999 i 2000/2001 zajmowała drugą pozycję, a w sezonie 1993/1994 zajęła trzecie miejsce.
Ustanowiła cztery rekordy świata
W 2000 roku wyszła za mąż za szwedzkiego panczenistę Magnusa Enfeldta i do końca kariery startowała pod nazwiskiem Garbrecht-Enfeldt.

</doc>
<doc id="1899281" url="https://pl.wikipedia.org/wiki?curid=1899281" title="Letnie Igrzyska Olimpijskie 1896 - bieg na 800 metrów">
Letnie Igrzyska Olimpijskie 1896 - bieg na 800 metrów



</doc>
<doc id="1899283" url="https://pl.wikipedia.org/wiki?curid=1899283" title="Przędzina">
Przędzina

Przędzina – wyrób włókienniczy płaski wytwarzany z jednego lub kilku układów nitek. Najczęściej tworzona jest z dwóch układów nitek osnowy i wątku ułożonych jeden nad drugim. Nie splatają się jednak jak w tkaninie, ale są przeszywane przez trzeci układ nitek – osnowę przeszywającą. Przędziny mogą być produkowane jako gładkie oraz z okrywą runową lub pętelkową. W celu uzyskania barwnych wzorów przędziny gładkie poddawane są drukowaniu. 

</doc>
<doc id="1899284" url="https://pl.wikipedia.org/wiki?curid=1899284" title="Marjan Gerasimowski">
Marjan Gerasimowski

Marjan Gerasimowski (ur. 12 marca 1974 w Tetowie) – macedoński piłkarz występujący na pozycji obrońcy. W latach 2001–2002 był zawodnikiem Legii Warszawa. W reprezentacji Macedonii rozegrał 9 spotkań.

</doc>
<doc id="1899287" url="https://pl.wikipedia.org/wiki?curid=1899287" title="Kościół Odkupiciela w Rudzie Śląskiej">
Kościół Odkupiciela w Rudzie Śląskiej

Kościół Odkupiciela w Rudzie Śląskiej – kościół ewangelicko-augsburski w Rudzie Śląskiej. Wybudowany został w 1902 roku według projektu architekta Feliksa Henry'ego z Wrocławia. Sąsiadował ze świątynią katolicką i żydowską.

</doc>
<doc id="1899289" url="https://pl.wikipedia.org/wiki?curid=1899289" title="Zygmunt Bartkiewicz">
Zygmunt Bartkiewicz

Zygmunt Bartkiewicz (ur. 21 października 1867 w Pabianicach, zm. 8 lub 10 czerwca 1944 w Warszawie) – polski pisarz, dziennikarz i felietonista.
Życiorys.
Dziad Zygmunta – Aleksander Bartkiewicz – uczestnik powstania listopadowego, był burmistrzem Pabianic w latach 1838–1864. Ojciec, Stanisław, był znanym i cenionym lekarzem. W latach siedemdziesiątych XIX w., niedługo po narodzinach syna, wyjechał z żoną Adelą z Jurkowskich i małym Zygmuntem do Łodzi, gdzie praktykował do śmierci. Pochodził więc Zygmunt z rodziny szlacheckiej o tradycjach patriotycznych, wychowywał się już jednak w domu mieszczańsko-inteligenckim. Po dojściu do wieku szkolnego uczęszczał najpierw do gimnazjum łódzkiego, skąd został usunięty za używanie „cudzoziemskiego języka” (polskiego). Szkołę średnią ukończył w Warszawie, gdzie też kontynuował naukę jako słuchacz Szkoły Handlowej im. Leopolda Kronenberga w Warszawie. Potem studiował malarstwo w Monachium oraz w Paryżu. Już wówczas ujawnił talent literacki. Będąc w Paryżu, nadsyłał swoje reportaże i felietony, które były publikowane w petersburskim „Kraju”, „Kurierze Warszawskim” i krakowskiej „Ilustracji Polskiej”.
Po zakończeniu edukacji Bartkiewicz zdecydował się osiąść w Łodzi. Plany kariery w handlu próbował połączyć z pasjami literackimi i malarskimi, otwierając 3 grudnia 1895 r. pierwszy w mieście "Salon Artystyczny" (ul. Piotrkowska 63). Odbywały się tu wystawy twórców mniej i bardziej znanych, a pierwszą z nich była wystawa „dzieł sztuki czystej stosowanej”. Salon miał także swoją letnią filię w Parku Helenowskim.
Latem 1897 roku w warszawskim kościele Św. Krzyża odbył się ślub Bartkiewicza z Mieczysławą Trapszówną (znaną później jako Mieczysława Ćwiklińska). Małżeństwo przetrwało tylko czternaście miesięcy.
W 1898 roku Bartkiewicz zadebiutował jako dziennikarz na łamach łódzkiego „Rozwoju”, a w roku 1907 ukazała się drukiem jego pierwsza książka "Słabe serca, "zbiór nowel o różnej tematyce. Najbardziej znane dzieło Bartkiewicza, "Złe miasto," zostało wydane w 1911 roku. Jest to niezwykle sugestywny opis Łodzi wstrząsanej społecznymi wybuchami i bratobójczymi walkami podczas rewolucji 1905 roku. W tym samym roku ukazały się "Obrazy z 1907 r.", ukazujące nędzę i upodlenie dzielnic biedoty Łodzi i Warszawy. Sprawie rewolucji 1905 roku Bartkiewicz poświęcił też opowiadanie pt. "Emigrant z 1905 roku". Pracując nad trybem życia dzikich zwierząt wszedł do klatki pantery w paryskim ogrodzie zoologicznym i zaatakowany przez zwierzę został poraniony.
W początkach XX wieku pisarz zakupił w Brwinowie nieruchomość przy ul. Grodziskiej i pobudował tu około 1907 roku dworek, w którym osiadł. Wsi i przyrodzie poświęcił, utrzymane w stylu naturalizmu, opowiadania, m.in. "Psie dusze" (1910). Około roku 1919 Bartkiewicz ożenił się po raz drugi, z Eugenią z Glanców – malarką. Oboje przyjmowali w swej brwinowskiej „Zagrodzie” przyjaciół ze świata kultury i sztuki.
Pisarz zmarł na początku czerwca 1944 r. w Warszawie. Żona przeżyła go o 21 lat. Pochowani są na brwinowskim cmentarzu. Dworek Bartkiewicza, zwany „Zagrodą”, jest obecnie siedzibą Towarzystwa Przyjaciół Brwinowa i mieści muzeum przechowujące pamiątki po artyście.
Twórczość.
W pisarstwie ujawnił talent narracyjny i indywidualny styl, łączący naturalistyczną obserwację z elementami gawędy szlacheckiej. Mniej znany utwór Bartkiewicza, "Historia jednego podwórza", został doceniony przez Stefana Żeromskiego w rozprawie "Snobizm i postęp".

</doc>
<doc id="1899291" url="https://pl.wikipedia.org/wiki?curid=1899291" title="Letnie Igrzyska Olimpijskie 1896 - bieg na 1500 metrów">
Letnie Igrzyska Olimpijskie 1896 - bieg na 1500 metrów



</doc>
<doc id="1899293" url="https://pl.wikipedia.org/wiki?curid=1899293" title="Łotwa na Letnich Igrzyskach Olimpijskich 2000">
Łotwa na Letnich Igrzyskach Olimpijskich 2000

Łotwę na Letnich Igrzyskach Olimpijskich 2000 reprezentowało 45 zawodników.

</doc>
<doc id="1899294" url="https://pl.wikipedia.org/wiki?curid=1899294" title="W hołdzie królowi">
W hołdzie królowi

W hołdzie królowi. Opowieści poświęcone J.R.R. Tolkienowi (ang. "After the King. Stories in Honour of J.R.R. Tolkien") – wydana w roku 1992
antologia opowiadań fantasy, pod redakcją . Polską edycję wydała oficyna Zysk i S-ka w 1999 roku.
Na tylnej okładce książki umieszczono notę: "Znani i cenieni pisarze s-f i fantasy (...) napisali opowiadania „w stylu Tolkiena”, inspirowane twórczością mistrza."

</doc>
<doc id="1899296" url="https://pl.wikipedia.org/wiki?curid=1899296" title="Nacjonalizm kornwalijski">
Nacjonalizm kornwalijski



</doc>
<doc id="1899299" url="https://pl.wikipedia.org/wiki?curid=1899299" title="Dom Starców na Wildzie w Poznaniu">
Dom Starców na Wildzie w Poznaniu

Dom Starców na Wildzie w Poznaniu – jeden z ostatnich zbudowanych elementów urbanistycznych, jaki składa się na program historyzującej zabudowy Rynku Wildeckiego w Poznaniu.
Po wybudowaniu Kościoła Maryi Królowej, Wyższej Szkoły Budowy Maszyn i łaźni miejskiej, powstał na Rynku kolejny obiekt – Dom Starców, wzniesiony z finansów "Berger Stiftung" ("Fundacji Gotthilfa Bergera" – społecznika i fundatora, zwłaszcza obiektów edukacyjnych, służących społecznościom polskiej i niemieckiej).
Gmach stanął na obecnym pl. Marii Skłodowskiej-Curie 2 (wówczas zwanym imieniem fundatora), we wschodniej części Rynku Wildeckiego. Pierwszego, neogotyckiego projektu z 1906 nie zrealizowano – jego autorem był inż. Kawel. W marcu 1907, architekt miejski Fritz Teubner, przygotował nowy projekt w stylu neobarokowym. Dom oddano do użytku w styczniu 1909.
Obiekt nawiązuje do monumentalnych gmachów w sąsiedztwie – Politechniki i Szkoły Gminnej. Mimo uproszczenia projektu Teubnera w trakcie realizacji, dom posiada wystawną barokową formę, z dwoma ryzalitami na flankach, balkonem i zdwojonymi kolumnami. Dom miał 60 miejsc – na każdym z pięter znajdowało się kilkanaście pokoi dla pensjonariuszy. Obiekt dysponował własną kuchnią, pralnią, wspólnymi przestrzeniami rekreacyjnymi i nieco zbyt małą liczbą toalet i łazienek.
Obecnie gmach jest własnością Politechniki Poznańskiej, która wystawiła go na sprzedaż. Do 2008 funkcjonował tu 45 Oddział PKO BP w Poznaniu. Na narożniku budynku, w czerwcu 1948, wmurowano tablicę o treści "Plac Marii Curie Skłodowskiej / Ku uczczeniu 50 lecia odkrycia polonu i radu 1898 – 1948". Obok stoi dawna szkoła gminna.

</doc>
<doc id="1899301" url="https://pl.wikipedia.org/wiki?curid=1899301" title="Bitwa pod Lützen (II)">
Bitwa pod Lützen (II)



</doc>
<doc id="1899306" url="https://pl.wikipedia.org/wiki?curid=1899306" title="Targ Rybny (Gdańsk)">
Targ Rybny (Gdańsk)



</doc>
<doc id="1899317" url="https://pl.wikipedia.org/wiki?curid=1899317" title="Toni Cantó">
Toni Cantó

Toni Cantó, właśc. Antonio Cantó García del Moral (ur. 14 stycznia 1965 w Walencji) – hiszpański aktor filmowy, telewizyjny i teatralny, a także polityk, poseł do Kongresu Deputowanych.
Życiorys.
Kształcił się w zakresie psychologii na Universidad de Valencia, jednak porzucił studia. Wyjechał do Madrytu, gdzie zaczął pracować jako model i występować w reklamach. Dołączył do kompanii teatralnej Centro Dramático Nacional. Karierę aktorską zaczął w drugiej połowie lat 80., debiutował wówczas w filmie i telewizji. W 1988 zaczął regularnie grać w teatrze, zaczynając od sztuki "Los ochenta son nuestros". Został jednym z głównych aktorów madryckiej sceny CDS, występując m.in. w "Hamlecie". Zagrał w takich filmach jak "Tiempos mejores", "Dile a Laura que la quiero" czy "Mar de luna". W 1999 otrzymał rolę Loli w produkcji "Wszystko o mojej matce" Pedra Almodóvara. Występował również w licznych hiszpańskich serialach telewizyjnych, m.in. pojawił się w kilkudziesięciu odcinkach sitcomu "7 vidas".
W 2011 Toni Cantó wystartował w wyborach parlamentarnych z listy ugrupowania Związek, Postęp, Demokracja z prowincji Walencja, uzyskując mandat deputowanego X kadencji. W 2014 został wyznaczony przez UPyD na kandydata na przewodniczącego rządu autonomicznego Walencji. W kwietniu 2015 zrzekł się mandatu poselskiego, rezygnując ze startu w wyborach regionalnych. W tym samym roku wystartował w wyborach parlamentarnych z listy Obywateli, z której uzyskał mandat na XI kadencję. Z powodzeniem ubiegał się o reelekcję również w przedterminowych wyborach w 2016.
W 2019 został natomiast wybrany na posła do parlamentu Walencji. W 2021 zrezygnował z mandatu i z członkostwa w partii Obywatele. Związał się następnie z Partią Ludową.

</doc>
<doc id="1899324" url="https://pl.wikipedia.org/wiki?curid=1899324" title="Krzysztof Jaskułowski">
Krzysztof Jaskułowski

Krzysztof Jaskułowski (ur. 18 października 1972 we Wrocławiu) – polski historyk i socjolog zajmuje się dziejami Walii, teorią narodu i nacjonalizmu, integracją europejską, a także antropologią kulturową
Życiorys.
Ukończył historię na Uniwersytecie Wrocławskim. Studiował również stosunki międzynarodowe na Uniwersytecie Walijskim w Aberystwyth. W 2002 roku uzyskał stopień doktora nauk humanistycznych z zakresu historii. Od 2011 roku jest doktorem habilitowanym z zakresu socjologii.
Działalność naukowa i publikacje.
W latach 2002–2009 pracował jako adiunkt w Instytucie Historycznym Uniwersytetu Wrocławskiego. Od 2006 roku zatrudniony jest w Szkole Wyższej Psychologii Społecznej, Wydział Zamiejscowy we Wrocławiu. Od roku 2011 pracuje na stanowisku profesora nadzwyczajnego. Jest członkiem Rady Programowej czasopisma „Sprawy Narodowościowe. Seria Nowa”.
Był stypendystą m.in. Institute for Advanced Studies in the Humanities przy Uniwersytecie Edynburskim, a także John W. Kluge Center w Bibliotece Kongresu Stanów Zjednoczonych w Waszyngtonie.
Opublikował kilkadziesiąt artykułów dotyczących różnych aspektów nacjonalizmu. W 2009 roku jego praca "Nacjonalizm bez narodów. Nacjonalizm w koncepcjach anglosaskich nauk społecznych" została wyróżniona w programie Monografie Fundacji na rzecz Nauki Polskiej. Wspólnie z Tomaszem Kamusellą redaguje książkową serię Nationalisms Across the Globe publikowaną przez Wydawnictwo Peter Lang. Ostatnio zajmuje się tematyką nacjonalizmu i kultury popularnej.
Publikacje.
Książki autorskie:
Redakcja prac zbiorowych:

</doc>
<doc id="1899328" url="https://pl.wikipedia.org/wiki?curid=1899328" title="Schoellerowie">
Schoellerowie

Schoellerowie – ród przedsiębiorców niemieckich, wzmiankowanych po raz pierwszy w wieku XII. Związani z Nadrenią, w XVI wieku rozwijali tam hutnictwo w górach Eifel, a od XVIII wieku w Düren zajmowali się włókiennictwem.
Posiadali także majątek na Śląsku: Heinrich Leopold Schoeller kupił w 1849 we Wrocławiu przędzalnię czesankową (przy dzisiejszej ulicy Sikorskiego), a później także inne przedsiębiorstwa tak w mieście lub w na jego obrzeżach (wśród nich cukrownie – Klecina, Muchobór, Różanka), jak i poza nim (m.in. w Bardzie Śląskim, Janowicach W. i Młynowie mieli papiernie, a w Marszowicach, Polanowicach, Stabłowicach, Strachowicach, Piskorzynie – niektóre z licznych majątków ziemskich). Zarządzał nimi najpierw Rudolf Schoeller, który w 1867 przekazał je swemu bratu Leopoldowi Philippowi Eberhardowi. Po 1945 posiadłości Schoellerów w Polsce zostały przejęte przez państwo. Część ich przedsiębiorstw znajdująca się w Niemczech działa do czasów współczesnych (m.in. "Schoeller’sche Kammgarnspinnerei" w Eitorf).
Dla rodziny Schoellerów należała do 1945 wybudowana w 1906 willa przy wrocławskiej ulicy Powstańców Śląskich 204, zaprojektowana w konwencji późnego historyzmu z elementami klasycystyczno-barokowymi, w której po 1945 zlokalizowana była wrocławska Wyższa Szkoła Muzyczna (dzisiejsza Akademia Muzyczna). Od 2010 mieści się tu hotel Platinum Palace. 

</doc>
<doc id="1899331" url="https://pl.wikipedia.org/wiki?curid=1899331" title="Plac Solidarności w Gdańsku">
Plac Solidarności w Gdańsku

Plac Solidarności – plac w Gdańsku położony w dzielnicy Śródmieście, przy historycznej Bramie nr 2 Stoczni Gdańskiej. Znany przede wszystkim jako miejsce początku ruchu 
NSZZ Solidarność i miejsce protestów podczas sierpnia 1980.
Położenie.
Plac jest położony w widłach ulic Jana z Kolna i Doki. Znajduje się przy nim przystanek tramwajowy "Plac Solidarności", na którym zatrzymują się linie 8 i 10. W latach 1971–1981 na miejscu obecnego placu Solidarności funkcjonowała pętla tramwajowa "„Doki”", która zastąpiła w 1971r. pętle na Targu Węglowym, a w 1981r. pętla „Kliniczna” przejęła linie tramwajowe kursujące do pętli "„Doki”".
Pomnik.
Podczas rozprężenia politycznego, następującego po sierpniu '80, zbudowano w tym miejscu Pomnik Poległych Stoczniowców 1970, zwany popularnie "pomnikiem trzech krzyży". Oprócz niego na placu znajduje się tablica z nazwiskami poległych.

</doc>
<doc id="1899333" url="https://pl.wikipedia.org/wiki?curid=1899333" title="Loris ceylonicus">
Loris ceylonicus



</doc>
<doc id="1899335" url="https://pl.wikipedia.org/wiki?curid=1899335" title="Cyrille Mubiala Kitambala">
Cyrille Mubiala Kitambala

Cyrille Mubiala Kitambala (ur. 7 lipca 1974 w Kinszasie) – piłkarz z Demokratycznej Republiki Konga grający na pozycji środkowego obrońcy.
Kariera klubowa.
Karierę piłkarską Kitambala rozpoczął w klubie CS Style du Congo. W 1994 roku zadebiutował w jego barwach w pierwszej lidze Demokratycznej Republiki Konga. Grał w nim do końca 1998 roku, a w 1999 roku przeszedł do AS Dragons Kinszasa. Z kolei w 2000 roku został piłkarzem AS Vita Club z Kinszasy. W 2001 roku zdobył z nim Puchar Demokratycznej Republiki Konga, a w 2003 roku wywalczył mistrzostwo kraju.
W połowie 2003 roku Kitambala trafił do Ajaksu Kapsztad z Republiki Południowej Afryki. W 2004 roku wywalczył z Ajaksem wicemistrzostwo Premier Soccer League. Po 3 latach spędzonych w Ajaksie Kongijczyk odszedł do innego pierwszoligowego klubu, Bloemfontein Celtic. W 2007 roku zdobył z nim Telkom Charity Cup. Latem 2009 roku w barwach Bloemfontein zakończył karierę piłkarską.
Kariera reprezentacyjna.
W reprezentacji Demokratycznej Republiki Konga Kitambala zadebiutował w 2002 roku. W 2004 roku podczas Pucharze Narodów Afryki w Tunezji zagrał w 3 meczach z: Gwineą (1:2), Tunezją (0:3) i Rwandą (0:1). Natomiast w 2006 roku rozegrał 2 spotkania w Pucharze Narodów Afryki 2006: z Kamerunem (0:2) i ćwierćfinale z Egiptem (1:4). Od 2002 do 2006 roku rozegrał w kadrze narodowej 23 spotkania i strzelił 1 gola.

</doc>
<doc id="1899337" url="https://pl.wikipedia.org/wiki?curid=1899337" title="Loris gracilis">
Loris gracilis



</doc>
<doc id="1899338" url="https://pl.wikipedia.org/wiki?curid=1899338" title="Eufemia (żona Bolesława Rogatki)">
Eufemia (żona Bolesława Rogatki)



</doc>
<doc id="1899339" url="https://pl.wikipedia.org/wiki?curid=1899339" title="Loris zeylanicus">
Loris zeylanicus



</doc>
<doc id="1899352" url="https://pl.wikipedia.org/wiki?curid=1899352" title="Palatyn Sieciech">
Palatyn Sieciech



</doc>
<doc id="1899354" url="https://pl.wikipedia.org/wiki?curid=1899354" title="Rostworowski (herb szlachecki)">
Rostworowski (herb szlachecki)

Rostworowski – polski herb szlachecki, według Juliusza Ostrowskiego odmiana herbu Nałęcz.
Opis herbu.
Na tarczy dzielonej w krzyż z polem sercowym:
Herb posiada cztery klejnoty:
Labry:
Wzmianka źródłowa o herbie.
Według Ostrowskiego odmiana ta miała przysługiwać jednej z gałęzi Rostworowskich. Autor przytacza też opinię Żernickiego o rzekomym tytule hrabiowskim tej rodziny w Rosji. W spisie urzędowym rodów tytułowanych jednak Rostworowskich brak.
Symbolika.
Herb ma charakter herbu genealogicznego. Można z niego odczytać, że osoba, której go nadano miała ojca i matkę herbu Nałęcz (pola V i I), babkę ojczystą herbu Pilawa (pole II), babkę macierzystą herbu Zadora (pole III), zaś prababkę ojczystą herbu Korczak (pole IV). Herb został stworzony sztucznie przez Rostworowskich w Królestwie Polskim. Niektórzy z ich przedstawicieli czynili bezskutecznie starania o uzyskanie tytułu hrabiowskiego.
Herbowni.
Rostworowski.

</doc>
<doc id="1899355" url="https://pl.wikipedia.org/wiki?curid=1899355" title="Wiktor Witkowski">
Wiktor Witkowski

Wiktor Witkowski (ur. 23 listopada 1900, zm. 22 sierpnia 1978) – wieloletni działacz Okręgowych Związków Szachowych i Polskiego Związku Szachowego.
W 1927 był wiceprezesem Poznańskiego Klubu Szachowego, a od 1930 prezesem Katowickiego Klubu Szachowego. Od 1932 był wiceprezesem Śląskiego Okręgowego Związku Szachowego. Od 1934 był członkiem Polskiego Związku Szachowego, w którym zasiadał również w latach powojennych.
Przez dziesiątki lat sędziował najważniejsze turnieje szachowe w Polsce. W 1964 Międzynarodowa Federacja Szachowa nadała mu tytuł sędziego międzynarodowego.
W latach pięćdziesiątych reprezentował Polskę na kongresach FIDE.
W 1964 został odznaczony Złotym Krzyżem Zasługi, a w 1972 odznaką Zasłużony Działacz Kultury Fizycznej.
Od roku 1965 był członkiem honorowym Polskiego Związku Szachowego.

</doc>
<doc id="1899356" url="https://pl.wikipedia.org/wiki?curid=1899356" title="Jan Urbanowicz">
Jan Urbanowicz

Jan Urbanowicz (ur. 14 lipca 1935 w Daszkiewicach, zm. 23 września 2006 w Koszalinie) – polski działacz partyjny i urzędnik państwowy, wojewoda koszaliński (1975–1981).
Życiorys.
Ukończył studia na Wydziale Filologii Uniwersytetu im. Adama Mickiewicza, po czym pracował w Uniwersytecie Ludowym Związku Młodzieży Wiejskiej (1958–1962), był także wiceprezesem Zarządu Wojewódzkiego ZMW w Koszalinie (1962–1964). W latach 1964–1975 zatrudniony na kierowniczych stanowiskach w lokalnym KW PZPR. W wyniku reformy administracyjnej 1975 objął obowiązki wojewody pomniejszonego województwa koszalińskiego. W latach 1976–1981 był zastępcą członka KC PZPR. W latach 80 z-ca red. naczelnego miesięcznika "Pobrzeże".
Odznaczony Krzyżem Kawalerskim Orderu Odrodzenia Polski.

</doc>
<doc id="1899358" url="https://pl.wikipedia.org/wiki?curid=1899358" title="Lychnis chalcedonica">
Lychnis chalcedonica



</doc>
<doc id="1899359" url="https://pl.wikipedia.org/wiki?curid=1899359" title="Silene chalcedonica">
Silene chalcedonica



</doc>
<doc id="1899360" url="https://pl.wikipedia.org/wiki?curid=1899360" title="Władysław Neneman">
Władysław Neneman

Władysław Jan Neneman (ur. 14 stycznia 1930 w Kazimierzu Biskupim, zm. 29 września 2019 w Godziszcze) – polski dyplomata, ambasador PRL w Pakistanie (1979–1984).
Życiorys.
Syn Jana i Marii. W młodości uprawiał lekkoatletykę. Jego największym sukcesem było zwycięstwo w konkursie skoku wzwyż na nieoficjalnych halowych mistrzostwach Polski w 1954 w barwach Gwardii Wrocław z wynikiem 1.80. Jego rekord życiowy wynosi 1.86 (8.10.1953).
Ukończył studia na Uniwersytecie Wrocławskim, gdzie również pracował jako asystent (1954–1955). Zatrudniony w Ministerstwie Spraw Zagranicznych, był m.in. attaché ambasady PRL w Londynie (1958–1962) oraz I sekretarzem Stałej Misji przy Narodach Zjednoczonych (1965–1969). W 1979 rozpoczął misję jako ambasador nadzwyczajny i pełnomocny PRL w Pakistanie. Był członkiem Komitetu Praw Gospodarczych, Społecznych i Kulturalnych ONZ (1986–1992). W latach 1989–1991 był Stałym Przedstawicielem przy UNESCO w Paryżu.
Odznaczony Złotym Krzyżem Zasługi i Krzyżem Kawalerskim Orderu Odrodzenia Polski.

</doc>
<doc id="1899364" url="https://pl.wikipedia.org/wiki?curid=1899364" title="Václav Levý">
Václav Levý

Václav Levý (ur. 14 września 1820 w Nebřezinach, zm. 30 kwietnia 1870 w Pradze) – czeski rzeźbiarz monumentalny, tworzący w XIX wieku.
Swoją przygodę artystyczną rozpoczynał jako samouk. Początkowo nauczył się stolarki i wykonywał rzeźby z drewna. Swoje pierwsze kamienne dzieła (głowy) tworzył około 1845 w skałach, nieopodal Liběchova, gdzie pracował w pałacu, jako kucharz. Na polecenie swojego mecenasa – A.Veitha, pojechał studiować rzeźbę do Monachium. Po powrocie do Pragi nie uzyskał jednak żadnego zatrudnienia artystycznego. Przez następne pięć lat zrobił tylko dwie rzeźby. Z tej przyczyny wyjechał do Rzymu i dopiero tutaj zyskał uznanie swymi monumentalnymi dziełami. W 1867 powrócił po raz kolejny do Pragi, gdzie m.in. był nauczycielem Josefa Václava Myslbeka.
Pochowany na Cmentarzu Wyszehradzkim w Pradze.

</doc>
<doc id="1899367" url="https://pl.wikipedia.org/wiki?curid=1899367" title="USS Porter (DD-356)">
USS Porter (DD-356)

USS Porter (DD-356) – amerykański niszczyciel (lider) z okresu II wojny światowej, wiodąca jednostka typu "Porter". Budowany od grudnia 1933 roku, wszedł do służby w US Navy 25 sierpnia 1936 roku.
Służył na Pacyfiku, od końca 1941 roku bazując w Pearl Harbor. Był w morzu podczas japońskiego ataku 7 grudnia. Od października 1942 roku operował w rejonie Wysp Salomona, biorąc udział w walkach w rejonie Guadalcanalu. Został zatopiony 26 października 1942 roku podczas bitwy koło wysp Santa Cruz.
Projektowanie i budowa.
Pod koniec lat 20. XX wieku w Stanach Zjednoczonych prowadzono prace koncepcyjne nad skonstruowaniem dużych niszczycieli, zdolnych do pełnienia roli przewodników flotylli. Podpisany w kwietniu 1930 roku traktat londyński ograniczył maksymalną wyporność niszczycieli na 1850 ton angielskich (ts) i taką graniczną wielkość przyjęto dla projektowanych jednostek. W maju 1932 roku stocznia New York Shipbuilding z Camden w stanie New Jersey przedstawiła szczegółowy projekt nowego typu niszczycieli, nazwanego typem "Porter" od nazwy pierwszej budowanej jednostki i otrzymała kontrakt na cztery okręty. Kolejne cztery miała wybudować stocznia Fore River w Quincy, należąca do koncernu Bethlehem Steel.
Stępkę pod pierwszy niszczyciel typu, który otrzymał sygnaturę DD-356, położono w Camden 18 grudnia 1933 roku. Wodowanie odbyło się 12 grudnia 1935 roku, a matką chrzestną okrętu została Carlile Patterson Porter. Jednostka otrzymała jako trzeci okręt amerykański nazwę „Porter” na cześć dwóch oficerów US Navy: ojca – komodora Davida Portera (1780–1843) – i syna – admirała Davida Dixona Portera (1813–1891). Przekazanie okrętu do służby w marynarce wojennej Stanów Zjednoczonych odbyło się 25 sierpnia 1936 roku w Filadelfii, a pierwszym dowódcą został komandor Forrest B. Royal.
Opis konstrukcji.
Jak wszystkie niszczyciele swojego typu, „Porter” miał stalowy, nitowany kadłub o klasycznym kształcie, z wzniesioną dziobówką i uskokiem na wysokości przedniego komina. Charakterystyczną cechą pierwotnego wyglądu okrętu były rozbudowane, wysokie nadbudówki i dwa trójnożne maszty. Przy długości całkowitej 116,2 m (113,4 m na konstrukcyjnej linii wodnej) i szerokości maksymalnej 11,3 m, projektowana wyporność standardowa wynosiła 1834 ts, pełna 2597 ts, a zanurzenie przy wyporności pełnej 3,96 m (po wojennych modernizacjach, gdy wyporność pełna wzrosła do ponad 2850 ts, zanurzenie maksymalne przekraczało 4,2 m). Projektowana załoga miała liczyć 194 oficerów, podoficerów i marynarzy; w późniejszym okresie, wraz ze wzmacnianiem małokalibrowego uzbrojenia przeciwlotniczego, liczebność załogi wzrosła.
Napęd okrętu stanowiły dwie, umieszczone w oddzielnych maszynowniach, turbiny parowe Parsonsa, zasilane w parę przez cztery kotły wodnorurkowe Babcock &amp; Wilcox i napędzające dwie śruby. Łączna moc siłowni wynosiła 50 000 shp i miała według projektu zapewnić uzyskanie prędkości maksymalnej 37 węzłów. Zapas 635 ton paliwa płynnego pozwalał na uzyskanie zasięgu maksymalnego 6500 mil morskich przy prędkości ekonomicznej 12 węzłów. Zasilanie w energię elektryczną zapewniały dwa turbogeneratory o łącznej mocy 400 kW oraz dwa awaryjne generatory wysokoprężne o mocy po 70 kW. Spaliny z kotłowni odprowadzane były przez dwa kominy.
Pierwotne uzbrojenie niszczyciela składało się z ośmiu armat Mk 12 kal. 127 mm w czterech podwójnych, nieopancerzonych wieżach artyleryjskich, rozmieszczonych w superpozycjach na dziobie i rufie. Podstawy Mk 22 nie były przystosowane do strzelania przeciwlotniczego. Do kierowania ich ogniem służyły dwa dalocelowniki optyczne Mk 35. Artylerię przeciwlotniczą stanowiły dwa czterolufowe zestawy armat automatycznych kal. 28 mm, po jednym za wieżą nr 2 i przed wieżą nr 3, oraz dwa pojedyncze wielkokalibrowe karabiny maszynowe typu Browning M2 kal. 12,7 mm, na platformie wokół tylnego komina. W chwili wejścia do linii okręt miał zainstalowane jedynie wkm-y, działa kal. 28 mm zamontowano na nim już w trakcie służby. Ponadto niszczyciel posiadał osiem wyrzutni torped kal. 533 mm w dwóch poczwórnych zestawach umieszczonych w osi symetrii na śródokręciu, z ośmioma torpedami zapasowymi. Do wykrywania okrętów podwodnych służył sonar typu QC, zaś ich zwalczanie umożliwiały dwie zrzutnie bomb głębinowych na rufie.
Jedyną większą modernizację w historii niszczyciela przeprowadzono jeszcze przed przystąpieniem Stanów Zjednoczonych do działań wojennych. Wobec nie najlepszej stateczności okrętu zdemontowano na nim ciężki trójnożny maszt rufowy z dalmierzem i platformą reflektorów, podobny przedni zastępując lżejszym masztem palowym. Na przednim kominie zainstalowano podwyższoną kapę, kierującą spaliny w kierunku rufy. Dotychczasowe zrzutnie bomb głębinowych wymieniono na nowe, dostosowane do cięższych bomb Mk 7, dodano też cztery burtowe miotacze bomb głębinowych. Okręt otrzymał również radary: artyleryjski Mk 3 i przeciwlotniczy typu SC. W odpowiedzi na doniesienia z europejskiego teatru działań wojennych wzmocniono przy okazji uzbrojenie przeciwlotnicze niszczyciela, instalując dodatkowo pięć działek automatycznych Oerlikon kal. 20 mm, z których trzy znalazły się na obniżonej nadbudówce rufowej obok poczwórnego zestawu dział kal. 28 mm, a dwa pozostałe na miejscach zajmowanych przez usunięte wielkokalibrowe karabiny maszynowe na platformie wokół tylnego komina. Według jednego ze źródeł oba zestawy dział kal. 28 mm zostały zastąpione dwulufowymi zestawami dział automatycznych Bofors kal. 40 mm.
Po wejściu do służby „Porter” miał powierzchnie pionowe pomalowane, podobnie jak inne niszczyciele US Navy, na kolor jasnoszary z dużymi numerami taktycznymi po obu stronach dziobu, białymi z czarnym cieniowaniem; zaś pokłady na kolor szaroniebieski morski. Po zakończeniu remontu w 1941 roku okręt został pomalowany według eksperymentalnego schematu ("Measure") 1A: płaszczyzny pionowe kolorem morsko-szarym ("ocean grey"), pokłady dziobowy i główny niebiesko-szarym ("haze grey"). W 1942 roku otrzymał nowe malowanie: powierzchnie pionowe kolorem morsko-niebieskim ("sea blue"), pokłady niebieskim ("weatherdeck blue").
Przebieg służby.
Po wejściu do służby „Porter” wypłynął w rejs próbny na wody północnoeuropejskie, a następnie w maju 1937 roku wziął udział w uroczystościach z okazji koronacji Jerzego VI odbywających się w St. John’s na Nowej Fundlandii. W okresie od czerwca do lipca tegoż roku przebywał na krótkim remoncie i konserwacji w Washington Navy Yard. W sierpniu został włączony w skład Floty Pacyfiku i po przepłynięciu Kanału Panamskiego dotarł do San Francisco 5 sierpnia. Został okrętem flagowym 2. Eskadry Niszczycieli ("Destroyer Squadron" – DesRon), bazującej w San Diego. Stamtąd operował do 1941 roku, gdy przeszedł modernizację w Mare Island Navy Yard. 1 października 1941 roku dotychczasowa 2 Eskadra, przebazowana do Pearl Harbor, została przemianowana na 5. Eskadrę. W jej skład wchodziły wówczas: 9 Dywizjon ("Destroyer Division" – DesDiv) z niszczycielami „Mahan”, „Drayton”, „Lamson” i „Flusser” oraz 10 Dywizjon z niszczycielami „Cushing”, „Perkins”, „Smith” i „Preston” (wszystkie należące do typu "Mahan").
5 grudnia 1941 roku „Porter” opuścił Pearl Harbor w eskorcie lotniskowca „Lexington”, mającego dostarczyć samoloty myśliwskie na Midway i uniknął w ten sposób japońskiego ataku na bazę w dwa dni później. Przez następne miesiące „Porter” pełnił służbę patrolową i konwojową pomiędzy Hawajami a zachodnim wybrzeżem Stanów Zjednoczonych. Od połowy sierpnia uczestniczył w rejsach ćwiczebnych na wodach hawajskich, a 16 października 1942 roku wszedł, jako okręt flagowy 15. Dywizjonu Niszczycieli, w skład Task Force 16 (TF 16) dowodzonego przez admirała Thomasa Kinkaida. Razem z zespołem dołączył do sił amerykańskich w rejonie Wysp Salomona, które od sierpnia toczyły zacięte walki o Guadalcanal.
Zatopienie.
„Porter” wszedł w skład eskorty głównych okrętów TF 16: lotniskowca „Enterprise” i pancernika „South Dakota”. Wraz z nimi popłynął na północ archipelagu, w kierunku wysp Santa Cruz, gdzie 23 października dołączył do nich TF 17, skupiony wokół lotniskowca „Hornet”. 26 października obydwa amerykańskie zespoły wzięły udział w bitwie powietrzno-morskiej z siłami japońskimi, znanej jako bitwa koło wysp Santa Cruz. „Porter” pełnił funkcję bezpośredniej osłony „Enterprise”. Tuż przed godziną 10.00 rano jego dowódca, komandor podporucznik David G. Roberts, otrzymał rozkaz podjęcia z wody lotników z uszkodzonego samolotu torpedowego Grumman Avenger, który wodował w pobliżu lotniskowca. „Porter” zastopował i zabrał na pokład pływającą w gumowej tratwie załogę porucznika pilota Richarda Battena. W czasie akcji ratowniczej pilot jednego z krążących nad zespołem myśliwców Grumman Wildcat, porucznik Albert D. Pollock, zauważył ślad torpedy płynącej w kierunku burty niszczyciela i próbował ostrzelać ją z broni pokładowej, niestety bezskutecznie. Torpeda trafiła w kotłownię nieruchomego okrętu, zabijając na miejscu 11 członków załogi i śmiertelnie raniąc dalszych czterech. „Porter” utrzymywał się na powierzchni morza, dlatego dowódca nie wydał rozkazu opuszczenia jednostki. Dla asysty pozostawał w pobliżu niszczyciel „Shaw”. Jednak w godzinę później admirał Kinkaid, nie chcąc narażać życia załóg obydwu jednostek, wydał rozkaz zatopienia „Portera”. Po przejęciu załogi i uratowanych lotników „Shaw” zatopił uszkodzony okręt ogniem artyleryjskim (dwie wystrzelone torpedy z zapalnikami magnetycznymi nie eksplodowały).
Przez kolejne lata utrzymywał się pogląd, że torpeda, której trafienie doprowadziło do zatopienia „Portera”, została wystrzelona przez japoński okręt podwodny, który znalazł się na drodze TF 16. Historycy wskazywali na I-21. Jednak udostępnione po zakończeniu wojny rejestry w archiwach japońskich nie przyniosły potwierdzenia tej wersji. I-21 ani żaden inny japoński okręt podwodny nie przebywał wtedy na tym akwenie. W 1990 roku ukazała się książka amerykańskiego historyka Richarda B. Franka "Guadalcanal: The Definitive Account of the Landmark Battle", w której przywołuje on teorię wysuniętą zaraz po bitwie przez dowódcę „Portera” i uratowanego pilota Avengera, że za zatonięcie niszczyciela odpowiedzialna jest torpeda z amerykańskiego samolotu torpedowego, która uwolniła się z zaczepów przy wodowaniu i mając zablokowany ster wykonała dwa pełne okrążenia, po czym uderzyła prosto w burtę okrętu. Teza o trafieniu „Portera” przez amerykańską torpedę Mark 13 z rozbitego Avengera, budzi jednak wątpliwości, gdyż wkrótce po trafieniu niszczyciela, inny amerykański niszczyciel USS „Shaw” (DD-373) zbliżał się w jego kierunku, aby przykryć go ogniem przeciwlotniczym, za pomocą swojego sonaru uzyskał jednak kontakt podwodny, i przed jego utratą bezskutecznie poszukiwał wrogiego okrętu podwodnego.
Ostatecznie USS „Shaw” dokonał coup de grâce, za pomocą torpedy oraz ostrzału artyleryjskiego zatapiając „Portera”. USS „Porter” (DD-356) został oficjalnie skreślony z listy okrętów US Navy 2 listopada 1942 roku. W trakcie służby został wyróżniony jednym odznaczeniem bitewnym ("battle star").

</doc>
<doc id="1899370" url="https://pl.wikipedia.org/wiki?curid=1899370" title="Stefan Bednarek">
Stefan Bednarek

Stefan Bednarek (ur. 6 sierpnia 1944 w Blachowni, zm. 10 lutego 2022 w Nysie) – polski teoretyk i historyk kultury.
Droga naukowa.
Profesor Uniwersytetu Wrocławskiego, dr hab., dyrektor Instytutu Kulturoznawstwa. W latach 2004–2007 był przewodniczącym Komitetu Nauk o Kulturze PAN, od października 2009 prezesem Polskiego Towarzystwa Kulturoznawczego, a także prezesem Dolnośląskiego Towarzystwa Regionalnego.
Był animatorem życia kulturalnego Wrocławia, szczególnie zaangażowanym w organizację i rozwój środowiska literackiego. Wspierał zwłaszcza młodą poezję. Zajmował się historią kultury, codziennością PRL-u, pamięcią i mnemotopiką dolnośląską i polską, tematem małych ojczyzn, a nawet problematyką snów.
Redaktor serii UWr. "Prace Kulturoznawcze", współredaktor czasopisma „Dolny Śląsk” i członkiem rad redakcyjnych czasopism: „Przegląd Kulturoznawczy”, „Kultura Współczesna”, „Kultura Popularna”, „Tematy z Szewskiej”.
Prof. Stefan Bednarek został pochowany 12 lutego 2022 na Cmentarzu Prackim przy ul. Brodzkiej we Wrocławiu. 
Nagrody i odznaczenia.
Odznaczony Medalem Komisji Edukacji Narodowej, oraz odznaką honorową „Zasłużony dla Kultury Polskiej”, był laureatem Nagrody „Copernicus Prize” Polskiego Towarzystwa Neuropsychologicznego.
Wybrane publikacje.
oraz około 100 artykułów.

</doc>
<doc id="1899372" url="https://pl.wikipedia.org/wiki?curid=1899372" title="Targ Węglowy w Gdańsku">
Targ Węglowy w Gdańsku

Targ Węglowy (niem. "Kohlenmarkt", kaszb. "Wãglowi Tôrg") – plac w Gdańsku na Głównym Mieście, element Drogi Królewskiej.
Położenie.
Targ Węglowy jest położony pomiędzy ulicą Wały Jagiellońskie i najsłynniejszą ulicą Gdańska Długą. Od południa łączy się z ulicą Bogusławskiego, od północy z Targiem Drzewnym.
Historia.
Miejsce na którym się dziś znajduje Targ Węglowy nadane zostało Miastu przywilejem w 1342. Od XV wieku plac służył handlowi węglem. Obszar bezpośrednio przed zbrojownią zwano Targiem Grochowym, a po jego zachodniej stronie znajdował się pchli targ zwany Tandetą (niem. "Tagnete", kaszb. "Tanéta").
13 stycznia 2019 r. na Targu Węglowym miał miejsce zamach na prezydenta Gdańska Pawła Adamowicza, w następstwie którego poniósł on śmierć. W rocznicę zamachu, w jego miejscu odsłonięto tablicę pamiątkową upamiętniajacą zamordowanego prezydenta Gdańska. 
Obecnie.
W 2013 roku na prośbę Gazety Wyborczej Targ został wyłączony z ruchu samochodowego i zwrócony mieszkańcom w ramach akcji "Targ Węglowy musi być dla ludzi". W dniach 26.08-04.09.2013 roku z inicjatywy Instytutu Kultury Miejskiej w Gdańsku na targu stanęły zielone wyspy z naturalną trawą oraz elementy małej architektury takie jak leżaki czy krzesła oraz różnych rozmiarów i kształtów drewniane pudełka z otwarciami. Przez okres 10 dni przeprowadzane były ankiety oraz zbierano pomysły mieszkańców na to jak wykorzystać Targ Węglowy. 24.09.2013 roku w Teatrze Wybrzeże odbyło się spotkanie z zainteresowanymi dalszymi rozmowami odnośnie do targu zorganizowane przez Miasto Gdańsk. 
Aktualnie Targ Węglowy wciąż używany jest jako wielki parking. Cyklicznie bywa miejscem imprez i koncertów (pawilony jarmarku dominikańskiego, festyny, koncerty).
Do 2021 miał tu powstać podziemny parking wielopoziomowy na około 110 pojazdów.
W 2021 podęto decyzję o rozebraniu tzw. Pasażu Królewskiego wraz z przylegającą kamienicą.
Nawierzchnia w całości wykonana jest z granitowego bruku.

</doc>
<doc id="1899377" url="https://pl.wikipedia.org/wiki?curid=1899377" title="Pilocarpina">
Pilocarpina



</doc>
<doc id="1899382" url="https://pl.wikipedia.org/wiki?curid=1899382" title="Bigipedia">
Bigipedia

Bigipedia – tytuł skeczy radiowych, nadawanych przez BBC Radio 4 między 23 lipca a 13 sierpnia 2009. Tematyką utworów jest tytułowa "Bigipedia", serwis internetowy, którego treść jest przesyłana za pomocą radia. Program jest głównie parodią Wikipedii, internetowej encyklopedii. Wyśmiewa także inne aspekty Internetu (m.in. Google, Microsoft). Twórcą Bigipedii oraz jednym z jej scenarzystów jest Nick Doody, który także występuje w show. Producentem jest brytyjska firma Pozzitive Productions. Z dniem 1 grudnia 2009, twórcy show umożliwili pobranie za opłatą pierwszej serii "Bigipedii" za pomocą serwisu Audible.com. BBC reklamuje swój show jako ""The Sunday Format" ery online". 
Krytycy pochlebnie ocenili zarówno "Bigipedię", jak i scenariusz samych skeczy. Jednak, mimo pozytywnych opinii, zauważyli, że program nie jest pozbawiony wad, wynikających z jego podobieństwa do pewnych zjawisk w Internecie.
David Tyler, producent i reżyser programu, na swoim mikroblogu zamieszcza informacje dotyczące ewentualnego powstania drugiej serii skeczu. Według wpisu na twitterze, decyzja miała zostać ogłoszona na początku stycznia 2010.
Program.
Pierwszy sezon programu nadawany był w Wielkiej Brytanii, w rozgłośni radiowej BBC Radio 4, pomiędzy 23 lipca a 13 sierpnia 2009. Reżyserem, jak i producentem show jest David Tyler, jeden z założycieli firmy producenckiej Pozzitive Productions. Utwory w całości są w języku angielskim.
Skecze mają postać treści prezentowanej w fikcyjnym serwisie i odczytywanej przez lektora, który może zmieniać się w zależności od zawartości tematycznej. Inny aktor odpowiada za lekturę treści, inny za przedstawianie wyimaginowanej nawigacji po stronie internetowej, wreszcie inny za prezentowanie treści działów tematycznych czy ostrzeżeń zamieszczonych na stronie. Aktorzy odpowiedzialni są także za kreację bohaterów w show, reporterów przeprowadzających z nimi wywiady po "kliknięciu" na odpowiedni link, oraz innych postaci przedstawianych w skeczach.
Dotychczas ukazały się 4 półgodzinne odcinki serialu, decyzja co do wyprodukowania drugiego sezonu nie jest jeszcze podjęta. 
Tematyka.
Tematem show jest "Bigipedia", serwis internetowy, którego treść prezentowana jest nie poprzez komputery, lecz przez radio – w postaci dźwiękowej. Serwis, podobnie do Wikipedii, zawiera artykuły oraz na różne tematy, które mogą być edytowane przez każdego. Podobieństwa to również , (Artykuły na Medal), sekcja wiadomości oraz "" dla nowych artykułów. "Bigipedia" różni się jednak od swego pierwowzoru. Dla przykładu, zawiera puzzle oraz konkursy, sprzedaje swoje własne oprogramowanie, posiada duży wybór wygaszaczy ekranu oraz sekcję dla dzieci, "Bigikids", która miała w przeszłości wiele nazw, które z różnych powodów musiały zostać zmienione. Takimi nazwami były m.in. "Kidipedia", zmieniona z powodu "niezrozumienia", czy "Underage Fun" (Radość Nieletnich), zastąpiona z powodu "naruszenia praw autorskich".
Podczas gdy na stronach Wikipedii , to znajdują się one w "Bigipedii", sama jest nawet sponsorowana przez fikcyjny napój przypominający wino, o nazwie "Chianto", o którym mówi się "ten wstrętny drink". Z artykułu na "Bigipedii" o "Chianto", gdzie wyliczone są zastosowania tego napoju, można się dowiedzieć, że był stosowany jako środek na pozbycie się włosów, spray wykorzystywany do samoobrony, preparat odbudowujący włosy, a także jako sposób dla hodowców do humanitarnego zabijania kurczaków. Aby osiągnąć to ostatnie, z artykułu wynikało, że "Chianto" należy dodać do świńskiej paszy i pozostawić na noc otwartą furtkę. W efekcie, następnego dnia zwierzęta nie tylko były martwe, ale często także i oskubane.
Produkcja.
Scenarzystą skeczy początkowo był Nick Doody, który wraz z producentem Davidem Tylerem pracował nad inną audycją komediową w BBC Radio 4 – "Armando Iannucci's Charm Offensive". Doody uczestniczył w spotkaniu, na którym dyskutowano o nowych pomysłach na radiowe show. Na zebraniu tym, Matt Kirshen zaproponował parodię Wikipedii i wspólnie z Doodym napisał scenariusz. Pomysł spodobał się w rozgłośni Radio 4 i wyprodukowany został pilot.
Doody i Kirshen podkreślają, że program ma "ciężki scenariusz". Ten pierwszy stwierdził w wywiadzie udzielonym dla British Comedy Guide, że w porównaniu do większości radiowych show, ten jest niesamowicie zbity, szeroki tematycznie i bardzo dynamiczny. Wyraził także chęć, że wspólnie z Kirshenem chciałby miejscami jeszcze bardziej przyspieszyć akcję, jednakże słuchacze po zapoznaniu się z pilotem stwierdzają, że "ledwo nadążają". Stwierdził, że dzięki takiej dynamice w scenariuszu, każdy skecz należy odsłuchać dwa razy, żeby go dokładnie zrozumieć. Doody ujawnił także, że nie wiedział jak to się skończy, gdy zespół zaczął pracować nad całą serią, założywszy utrzymanie takiego stylu w kolejnych odcinkach.
Niektóre skecze "Bigipedii" zostały bezpośrednio oparte na artykułach w Wikipedii. W tym samym wywiadzie, Kirshen przypomniał postać "Pszczelego Szeptacza" (ang. Bee Whisperer) z trzeciego odcinka. Wyjaśnił, że bohater Artykułu na Medal wziął się z kliknięcia na link "Losuj artykuł" w Wikipedii, jednak nie był w stanie sobie przypomnieć jakie w rezultacie wyświetliło się hasło.
W swoim podkaście "Doubling Up", Doody wyjawił, że istnieje dłuższa wersja 4. epizodu "Bigipedii".
Reakcje.
Recenzje pozytywnie odnoszą się do "Bigipedii". Jeszcze zanim seria została wyemitowana, Scott Matthewman w brytyjskiej gazecie The Stage porównał "Bigipedię" do "The Sunday Format", podkreśliwszy, że porównania do ich programu satyrycznego, a nawet do notatek prasowych BBC, są w tym wypadku nieodzowne.
Chris Maume w "The Independent on Sunday" zauważył także, że w "Bigipedii" są nawiązania do fikcyjnego zespołu heavymetalowego "Spinal Tap" i takich programów o charakterze komediowym jak "On the Hour" i "Brass Eye".
Elisabeth Mahoney w "The Guardian" uznała, że najlepszym pomysłem jest gag z "Chianto", podczas gdy Gillian Reynolds z "The Daily Telegraph" napisała o "Bigipedii", że jest to pierwsza od lat późnonocna komedia, która wywołała u niej śmiech. Dziennikarka wspominając o tematyce show, stwierdziła, że program opowiada m.in. o tym co wzbudza w niej lęk przed komputerami. Reynolds ocenia także, że "Bigipedia" wykonana jest z zapałem i stanie się kultowa.
Natomiast Clare Heal w "Sunday Express" zauważyła, że chociaż show rozbawia, to nie jest pozbawiony wad. Uważa, że na niekorzyść tego programu przemawia miejscami zbytnie podobieństwo do Internetu, gdzie każdy może pisać na dowolny temat, nie mając nawet o nim pojęcia. Krytyczka stwierdziła, że bez względu na to jak zabawna jest "Bigipedia", pół godziny emisji skeczu to czas wystarczający.

</doc>
<doc id="1899383" url="https://pl.wikipedia.org/wiki?curid=1899383" title="Zakłady Artystyczno - Badawcze">
Zakłady Artystyczno - Badawcze



</doc>
<doc id="1899385" url="https://pl.wikipedia.org/wiki?curid=1899385" title="Władimir Łosski">
Władimir Łosski

Władimir Nikołajewicz Łosski (; ur. 25 maja 1903 w Getyndze, zm. 7 lutego 1958, Paryż) – rosyjski filozof i teolog prawosławny, syn filozofa Nikołaja Łosskiego działający na emigracji.
Życiorys.
Władimir Łosski urodził się 26 maja 1903 w Niemczech, gdzie jego rodzice czasowo przebywali. Był trzecim z siedmiorga dzieci. Jego ojciec, Nikołaj Łosski był pracownikiem Uniwersytetu w Petersburgu, gdzie wykładał filozofię. Władimir Łosski rozpoczął studia na petersburskiej uczelni, ale musiał je przerwać w 1922 r. po tym jak jego ojca usunięto z uniwersytetu. Naukę kontynuował w Pradze, a następnie na paryskiej Sorbonie, dokąd ostatecznie wyemigrowała cała jego rodzina. Specjalizował się w badaniach nad patrologią grecką oraz średniowieczną filozofią wschodnią. 
Łosski był współzałożycielem prawosławnego francuskojęzycznego Instytutu pw. św. Dionizego Areopagity w Paryżu w 1945 r. Był też pierwszym dziekanem placówki oświatowej oraz kierownikiem katedry Teologii Dogmatycznej. Zmarł nagle 7 lutego 1958. 
Najbardziej znanym dziełem Łosskiego była "Teologia dogmatyczna" (wyd. pol. Białystok 2000), będącą pierwszą syntezą z tego zakresu. Do innych dzieł Włodzimierza Łosskiego należą m.in.: "Wstęp do teologii prawosławnej", "Wizja Boga", "Znaczenie ikon", "Teologia negatywna Mistrza Eckharta".

</doc>
<doc id="1899386" url="https://pl.wikipedia.org/wiki?curid=1899386" title="Let’s Get It Started (singel Black Eyed Peas)">
Let’s Get It Started (singel Black Eyed Peas)

Let's Get It Started − singiel amerykańskiej grupy Black Eyed Peas pochodzący z jej trzeciego albumu studyjnego "Elephunk". 14 czerwca 2004 został wydany jako czwarty promujący tą płytę.

</doc>
<doc id="1899387" url="https://pl.wikipedia.org/wiki?curid=1899387" title="Targ Rakowy">
Targ Rakowy

Targ Rakowy (niem. "Krebsmarkt") – ulica w Gdańsku, w dzielnicy Śródmieście. Jeden z historycznych targów Gdańska, obecnie w formie ulicy i zazielenionego skweru.
Położenie.
Targ Rakowy jest położony pomiędzy Huciskiem (od północy), a Wałami Jagiellońskimi (od wschodu). Od południa przylega do Targu Siennego. Od zachodu ogranicza go linia kolejowa nr 9.
Przez środek targu przepływa Kanał Raduni.
Historia.
Targ Rakowy był miejscem handlu rakami. Obszar ten znajdował się poza murami miejskimi. Pierwsze użycie nazwy zanotowano w 1763. W 1945 zmieniono nazwę na "ulica Bojowców", a następnie, w 1953 ulicy nadano imię Mieczysława Kalinowskiego. Obecna nazwa została przywrócona dopiero w 1990 roku.
Na targu istniał ogród, tzw. "Mały Błędnik" (niem. "Kleine Irrgarten"), który przeobraził się w obecny mały park.
W 1896 zbudowano tu pierwszą w Gdańsku elektrownię (o mocy 1,7 MW) do obsługi gdańskich linii tramwajowych.
Po II wojnie światowej targ pozostawał niezabudowany i pusty, z wyjątkiem budynku biblioteki po wschodniej stronie. W 2018 zakończyła się realizacja komercyjnej zabudowy Targu Rakowego - centrum handlowego Forum Gdańsk.

</doc>
<doc id="1899388" url="https://pl.wikipedia.org/wiki?curid=1899388" title="Gospodarka Haiti">
Gospodarka Haiti

Haiti jest najbiedniejszym krajem zachodniej półkuli i jednym z najbiedniejszych na świecie. Badania porównawcze wskazują na nieustannie pogarszające się od lat osiemdziesiątych XX wieku wskaźniki społeczne i gospodarcze. Kraj zajmuje obecnie 153. miejsce na 177 pod względem obliczanego przez ONZ wskaźnika rozwoju społecznego państw świata.
Ok. 80% społeczeństwa żyje w skrajnej biedzie. Niemal 70% pracuje w rolnictwie, przy czym większość zaangażowana jest w małych przydomowych gospodarstwach, zatrudniających ogółem niemal dwie trzecie aktywnej siły roboczej.
Główne problemy gospodarki Haiti to wysoka inflacja, deficyt w handlu zagranicznym, korupcja i brak inwestorów. Dodatkowo na gospodarkę Haiti negatywnie wpłynęło trzęsienie ziemi w 2010 roku.
Emisja gazów cieplarnianych.
Emisja równoważnika dwutlenku węgla z Haiti wyniosła w 1990 roku 6,111 Mt, z czego emisja dwutlenku węgla wynosiła zaledwie 1,147 Mt, podobna była emisja podtlenku azotu, a głównym gazem cieplarnianym był metan. W przeliczeniu na mieszkańca emisja wyniosła wówczas 161 kg dwutlenku węgla, a w przeliczeniu na 1000 dolarów PKB 77 kg. Od tego czasu emisje dwutlenku węgla zasadniczo rosną, choć nieregularnie, a emisje metanu rosną wolniej. W związku z taką strukturą emisji znaczący spadek emisji dwutlenku węgla w 1994, kiedy była ona mniejsza niż emisja podtlenku azotu, prawie nie odbił się na emisji całkowitej. Niemniej, w ciągu ostatnich kilkudziesięciu lat to głównie ten gaz cieplarniany doświadczał gwałtowniejszych wzrostów emisji. Głównym źródłem jego emisji przez prawie cały czas był transport, a w drugiej dekadzie XXI wieku na drugie miejsce wysunęła się energetyka. W 2018 emisja dwutlenku węgla pochodzenia kopalnego wyniosła 3,65 Mt, a w przeliczeniu na mieszkańca 328 kg i w przeliczeniu na 1000 dolarów PKB 198 kg.

</doc>
<doc id="1899390" url="https://pl.wikipedia.org/wiki?curid=1899390" title="Łóżko rodzinne">
Łóżko rodzinne

Łóżko rodzinne, określane też jako współspanie – spanie jednego lub obojga rodziców razem z niemowlęciem lub małym dzieckiem (ang. co-sleeping albo family bed), zamiast odkładania go do osobnego łóżeczka. Jest to zwyczaj rozpowszechniony w wielu częściach świata. Istnieją różne poglądy na temat bezpieczeństwa spania z dzieckiem, w porównaniu do kładzenia go w osobnym łóżeczku.
Wstęp.
Spanie razem z dzieckiem jest powszechną praktyką w wielu częściach świata poza Ameryką Północną, Europą i Australią (ale nawet na tych trzech kontynentach niewielki odsetek dzieci śpi razem z rodzicami choć przez pewien czas). Dla przykładu, w jednym z badań przeprowadzonych w 2006 w Indiach wśród dzieci w wieku 3–10 lat wykazano, że 93% z nich spało z jednym lub obojgiem rodziców.
Zwyczaj ten był rozpowszechniony na całym świecie aż do XIX wieku, gdy nastała "moda" na przeznaczanie dla dziecka osobnego pokoju z kołyską lub łóżeczkiem. W wielu częściach świata spanie razem z dzieckiem jest praktyczne z tego względu, że pomaga ogrzać dziecko w nocy. Stosunkowo niedawno w kulturze zachodniej zwyczaj ten zaczęli z powrotem popularyzować zwolennicy rodzicielstwa bliskości, opierając się na psychologicznej teorii przywiązania. W badaniach przeprowadzonych w 2006 nad dziećmi w Kentucky w USA wykazano, że 15% niemowląt i dzieci w wieku od 2 tygodni do 2 lat śpi z jednym lub obojgiem rodziców.
Specjaliści nie są zgodni co do metod, skuteczności i etyki spania razem z małym dzieckiem. Amerykańska Consumer Product Safety Commission ostrzegała przed spaniem z dzieckiem, ale wielu pediatrów, popularyzatorów karmienia piersią oraz innych specjalistów krytykowało to oświadczenie.
Zalety.
Spanie z niemowlęciem zwiększa szanse jego przeżycia (zwłaszcza w połączeniu z karmieniem piersią), gdyż chroni przed śmiercią łóżeczkową. Poza tym, spanie razem sprzyja nawiązywaniu więzi z dzieckiem, pozwala rodzicom lepiej się wyspać i ułatwia karmienie piersią (starsze niemowlęta mogą wtedy pić z piersi w nocy bez budzenia matki). Nocne karmienie, z kolei, ma wpływ na płodność matki (patrz metoda LAM).
Poziom hormonów stresowych jest niższy u matek i dzieci, które śpią razem. Dotyczy to zwłaszcza równowagi kortyzolu, którego odpowiedni poziom jest kluczowy dla prawidłowego rozwoju dziecka.
W badaniach na zwierzętach stwierdzono, że młode szczury, które pozostawały blisko matek, miały wyższy poziom hormonu wzrostu i bardziej prawidłowy poziom aktywności enzymów mózgowych i serca.
Stan fizjologiczny niemowląt śpiących z matką jest bardziej stabilny, m.in. ich temperatura ciała jest mniej zmienna, a rytm bicia serca i oddech są bardziej regularne niż u dzieci, które śpią osobno.
Spanie razem z niemowlęciem może korzystnie wpływać na zdrowie emocjonalne. Na podstawie szczegółowych ankiet przeprowadzonych wśród 219 kobiet baskijskich i ich dzieci stwierdzono, że osoby, które we wczesnym dzieciństwie spały razem z rodzicami, w wieku dorosłym zwykle cechowały się większą siłą woli i samoakceptacją oraz były spokojniejsze i zdrowsze. Z kolei w badaniach przeprowadzonych na grupie dzieci żołnierzy wykazano, że dzieci które spały razem z rodzicami miały rzadziej problemy psychiczne. Wbrew obiegowym opiniom, dzieci, które nigdy nie spały z rodzicami, były zwykle bardziej strachliwe i sprawiały więcej kłopotów wychowawczych niż te, które spały z rodzicami. Niemniej, niedawne badania wykazały odmienne wyniki, jeśli dziecko zaczynało spać z rodzicami dopiero po wystąpieniu problemów z zasypianiem.
Ostrzeżenia.
Odstępstwo od spania z rodzicami może być dla dziecka stresujące.
Spanie rodzica razem z dzieckiem jest niebezpieczne dla każdego dziecka, kiedy rodzic pali papierosy, ale istnieją też inne czynniki ryzyka. Powszechnie radzi się, by dziecko spało na plecach, a nie na brzuszku, oraz by nigdy nie spało z rodzicem, który pije alkohol lub zażywa leki obniżające czujność lub jest otyły. Zaleca się też, by łóżko było twarde, i by nie używać ciężkich kołder i poduszek. Dzieci kilkuletnie nie powinny nigdy spać blisko niemowląt, które mają mniej niż 9 miesięcy. Często zaleca się, by nigdy nie zostawiać dziecka samego w łóżku, nawet jeśli powierzchnia łóżka nie jest bardziej niebezpieczna niż powierzchnia łóżeczka. Istnieje też ryzyko spadnięcia na twardą podłogę.
Niedawno przeprowadzono badania w rodzinach, w których dzieci spały w osobnych łóżeczkach itp., ale części z nich rodzice pozwalali czasem spać w swoim łóżku. Ta podgrupa cierpiała na zaburzenia snu w dorosłym życiu, ale badacze doszli do wniosku, że zachowania ich rodziców były raczej reakcją na wcześniejsze problemy dzieci z zasypianiem. W większości badań nad związkami między zachowaniami rodziców a zaburzeniami snu dzieci nie wykryto żadnych różnic istotnych statystycznie, gdy brano pod uwagę uprzednie problemy z zasypianiem. Co więcej, wykazano, że obecność matki przy zasypianiu chroni dzieci przed zaburzeniami snu.

</doc>
<doc id="1899391" url="https://pl.wikipedia.org/wiki?curid=1899391" title="Trzęsięnie ziemi na Haiti">
Trzęsięnie ziemi na Haiti



</doc>
<doc id="1899393" url="https://pl.wikipedia.org/wiki?curid=1899393" title="Architektura Urartu">
Architektura Urartu

Architektura Urartu – sposób konstruowania i wykonywania budowli przestrzennych, charakterystyczny dla kultury urartyjskiej, organizowanie przestrzeni, używanej przez mieszkańców Urartu, a także planowanie miast, osad i poszczególnych zabudowań.
Prehistoria.
Najstarsze budowle na Wyżynie Armeńskiej datowane są na paleolit i neolit. Z tego okresu pochodzą pozostałości odkryte w Artvinie, Arzni, Elarze, Eczmiadzynie, Nurnusie, Sisjanie. Datowane na V–IV tys. p.n.e. osady neolityczne wznoszono z suszonej cegły, drewna, zmieszanej z gliną trzciny i kamienia. Domy mieszkalne budowano na planie koła, prostokąta oraz (w miarę potrzeby, gdy sytuacja rodzinna wymagała zwiększenia powierzchni mieszkalnej) powiększano dom mieszkalny o przybudówkę na planie koła lub prostokąta. Tak powstawały budynki, nadające się do zamieszkania przez ród. Zewnętrzne mury były bardzo grube, niekiedy podwójne, z pozostawioną pomiędzy nimi przestrzenią. Skupisko domów dodatkowo było otaczane murem, który chronił całą osadę. Przestrzeń między murem domów a murem obronnym wypełniano dla wzmocnienia ziemią i odłamkami skalnymi. Przykładem takiej osady jest osiedle zlokalizowane nieopodal Szengawit, datowane na koniec IV tys. p.n.e.
W neolicie pojawiły się takie formy architektoniczne, jak: menhir, kromlech i dolmen (które później używano jako domostwa). Na epokę brązu (III–II tys. p.n.e.) datowane są obnoszone murem kurhany ziemne, w których grzebano wodzów i starszyznę plemienną. Takie kurhany mogły pomieścić wozy bojowe i cenne przedmioty, świadczące o statusie społecznym zmarłego. Osiedla, poczynając od III tys. p.n.e., wznoszono na szczytach gór lub urwiskach (tzw. cyklopie twierdze). Budowano je z grubych ciosów kamiennych, poszczególne dzielnice przedzielano murami. Wokół szczytu wznoszono mury. Bezpieczeństwo osiedlu zapewniała cytadela.
Zarówno w neolicie, jak i epoce brązu, pod budowę wybierano zazwyczaj skałę lub wznoszono ją po prostu na ziemi. Nie używano zaprawy. Kamienie, z których układano mury, dopasowując je do siebie, miały cios poligonalny, regularny lub były w ogóle nieobrobione.
Metryka pierwszych miast na Wyżynie Armeńskiej sięga drugiej połowy II tys. p.n.e., gdy zaczęły się tworzyć liczne skupiska ludzi. W I tys. p.n.e. osiedla przekształciły się w miasta. Sposób ich budowania przypominał neolityczne osiedla, tradycja budowania poszczególnych domów mieszkalnych także zachowała się neolityczna. Domy były przedzielone na dwie części. Okrągłą przykrywała kopuła pozorna, prostokątną – płaski dach. Przykładem takiego miasta są pozostałości odkryte w niższych warstwach urartyjskiego Tejszebaini (Karmir Blur).
Ogólna charakterystyka.
Architektura urartyjska łączy w sobie lokalną tradycję budownictwa neolitycznego z formami, wywodzącymi się z architektury państw i kultur sąsiednich, z którymi Urartu utrzymywało kontakty (Mezopotamia, Anatolia, Syria). Rodzimą cechą architektury Urartu była umiejętność pogodzenia monumentalizmu mezopotamskiego z lekkością form architektury syro-hetyckiej. Architektura miała dominującą pozycję w sztuce urartyjskiej w czasach świetności Urartu (IX–VI wiek p.n.e.) – z tego okresu zachowały się liczne budowle świeckie, sakralne oraz użytkowe (mosty, kanały, zbiorniki wodne, drogi itp.). Głównymi budulcami były kamień, drewno i glina. Sposób ciosania kamieni zachował się z czasów neolitu, kamieni używano do stawiania fundamentów, murów i cokołów. Z cegły suszonej zazwyczaj budowano dekoracje. Jej wymiary wahały się od 52×35×15 cm do 52×52×15 cm. Ściany od wewnątrz wygładzano gipsem i dekorowano malarstwem lub ortostatami (zwyczaj zaczerpnięty z architektury syryjskiej). Niekiedy z kamieni w dwóch kolorach na ścianach układano szachową mozaikę. Taki sam wzór spotykany jest też na posadzkach. Oprócz kamienia do wykładania posadzek używano też drewna. Pokrycia dachowe wspierano na drewnianych belkach. Dachy budowli były płaskie, w budowlach skalno-pieczarowych stosowano sklepienia.
Planowanie miast.
Miasta urartyjskie powstawały wokół ośrodków kultu religijnego, w pobliżu źródła słodkiej wody. Zakładano je według ustalonego planu, o czym świadczą źródła pisane. Powierzchnia miasta wynosiła średnio od 50 do 200 ha. Granicę wyznaczały mury obronne wzmacniane wieżami. Od wież do wewnątrz miasta odchodziły mury, dzielące przestrzeń miejską na dzielnice, dzięki czemu łatwiej było obronić miasto podczas najazdu lub odciąć pozostałe dzielnicy w razie buntu mieszkańców. Środkowy (zwykle na wzgórzu) obszar miejski przeznaczony był na cytadelę, pałac i świątynię, które górowały nad miastem. Ponieważ zabudowania te pełniły funkcję ośrodka polityczno-administracyjnego, były zabezpieczone dodatkowymi murami i rowami z wodą.
Dzielnice miejskie miały zwartą zabudowę. Przecinały je wąskie uliczki. Domy mieszkalne miały jedną, dwie lub trzy kondygnacje. Okna wychodziły na wewnętrzny dziedziniec – podobnie, jak w mezopotamskiej tradycji budowlanej. Część przestrzeni miejskiej przeznaczona była na różnego rodzaju zakłady produkcyjne, składy, warsztaty rzemieślnicze, obszary rekreacyjne. Nekropolie sytuowane były za murami miejskimi, w niewielkiej odległości od miasta.
Głównym miastem Urartu w okresie IX–VII wieku p.n.e. była Tuszpa położona w nad jeziorem Wan. Nad miastem górowała silnie ufortyfikowana cytadela wzniesiona na trudno dostępnej Skale Wan. Na jej stokach w czasie prac archeologicznych odsłonięto ruiny przybytku Chaldiego. Zagospodarowane było także wnętrze skały. Wydrążono w niej pomieszczenia, które zostały przeznaczone na komnaty królewskie i krypty. Miasto zostało zbudowane na kilku poziomach połączonych ze sobą schodami i otoczonych murami. Ściany domostw były malowane na czerwień i błękit. Przy zachodnim podnóżu Skały Wan odkryto ruiny przystani. Woda pitna była doprowadzania ponad siedemdziesięciokilometrowym kanałem. W promieniu dziesięciu kilometrów od ruin Tuszpy odkryto pozostałości po kilku monumentalnych twierdzach.
Najlepiej zbadanym przez archeologów miastem urartyjskim jest Tejszebaini. Zlokalizowane było na wzgórzu Karmir Blur. Miasto zostało zbudowane według planu. Przestrzeń była poprzecinana regularnymi ulicami głównymi i podrzędnymi ślepymi uliczkami. Również w Tejszebaini centrum stanowiła cytadela i pałac króla. Wokół cytadeli usytuowane były wille i rozbudowane domostwa, które zajmowali żołnierze i urzędnicy. Biedniejsi mieszkańcy miasta zamieszkiwali dzielnice na obrzeżach, w pobliżu murów miejskich.
W odróżnieniu od innych miast urartyjskich Argisztihinili zbudowano na niewysokim wzgórzu, w związku z czym miasto nie miało monumentalnych budowli obronnych. W celu obrony wokół wzgórza wzniesione zostały mury według wzorca urartyjskiego: na fundamencie z ciosanych bloków bazaltowych m.in. wzniesiono ścianę z cegieł, fasady wzmocniono przyporami i masywnymi wieżami. Argisztihinili zbudowano na planie prostokąta o wymiarach 5×2 km. Cały teren (m.in. zabudowania na sąsiednich wzgórzach), znajdujący się pod kontrolą miasta, wynosił około 1000 ha. Miasta strzegły dwie masywne cytadele w zachodniej i wschodniej części. Wzdłuż murów miejskich przebiegały kanały, doprowadzające wodę.
Charakterystyczną cechą miasta-twierdzy Erebunu było to, że wzniesione zostało do celów militarnych. Cytadela nie została zintegrowana z zabudowaniami miejskimi. Zespół twierdzy otoczono murami, układającymi się w kształt trójkąta.
Cytadele.
Cytadele stanowiły centrum życia gospodarczo-politycznego miast urartyjskich. W ich obrębie mieściły się pałac władcy, zabudowania gospodarcze, składy żywności. Wzmacniano je murami, wieżami, bramami i fosami z wodą. Cytadele wznoszono na stokach wzgórz, dlatego miały tarasową zabudową. Znane są dwa typy cytadeli urartyjskich: Erebuni i Tejszebaini.
Świątynie.
Urartu było zamieszkane przez różne plemiona, z tego powodu na jego obszarze istniało kilka typów świątyń. Wspólnymi ich cechami architektonicznymi było to, że miały niewielkie rozmiary oraz wznoszono je na planie kwadratu lub prostokąta (z wejściem na dłuższym lub krótszym boku). Trzy typy świątyń urartyjskich reprezentują przybytek Chaldiego i świątynia Susi w Erebuni oraz świątynia w Altıntepe.
Domy.
Urartyjskie domy mieszkalne budowano na planie prostokąta. Znane są trzy typy domów:
Wyciosane jaskinie.
Ze względu na położenie Urartu dużą część budownictwa stanowią pomieszczenia ciosane w skale. Na Wyżynie Armeńskiej często spotykane są wyciosane tarasy, schody, place. Początkowo uważano, że ten typ budownictwa poza praktycznym miał charakter kultowy. W literaturze wysokie schody (sięgające nawet 1 m) otrzymały nazwę „irracjonalne”. Badanie twierdz wykazało jednak, że wspierano na nich mury. Kultowy charakter miały natomiast nisze przy schodach, w których umieszczano teksty religijne lub relacje z wydarzeń. Nisze nazywano „wrotami boga”. Do najbardziej znanych należą „drzwi Mhera”. Przed niszą usytuowany był plac przeznaczony do obrzędów religijnych.
Zachowało się kilka grup sztucznych jaskiń wydrążonych w Skale Wan: od południowej i południowo-zachodniej strony. Są to niewielkie, połączone ze sobą groty, prowadzące do sali. W pierwszej grocie od wejścia znajdowała się wyciosana w kamieniu ława, z której widać jezioro Wan. Na ścianach grot wydrążone są nisze, w których umieszczano płyty z tekstem klinowym i prawdopodobnie montowano oświetlenie.
Budownictwo sepulkralne.
Architekturę sepulkralną reprezentują dwa typy grobowców:

</doc>
<doc id="1899394" url="https://pl.wikipedia.org/wiki?curid=1899394" title="Targ Sienny">
Targ Sienny

Targ Sienny (niem. "Heumarkt", kaszb. "Sanowé Targòwiszcze") – plac w Gdańsku. Jeden z historycznych targów Gdańska. Znajduje się w dzielnicy Śródmieście.
Położenie.
Targ Sienny od północy przylega do Targu Rakowego, od wschodu do ul. Okopowej, od zachodu jest ograniczony linią kolejową nr 9, a od południa Al. Armii Krajowej.
Przez środek Targu Rakowego przepływa Kanał Raduni.
Historia.
Targ był położony poza wałami miejskimi. Niegdyś był zwany "Targiem Końskim" ("Pferdemarkt") i "Targiem Wołowym" ("Ochsenmarkt"), z racji odbywającego się w tym miejscu od połowy XVIII wieku handlu tymi zwierzętami. W 1866 otrzymał obecną nazwę, związaną z sianem składowanym tu na potrzeby zwierząt przeznaczonych na handel.
Od 1912 plac funkcjonował jako dworzec autobusowy. Funkcję tą zachowano w latach powojennych, a w 1954 wybudowano tu budynek dworca autobusowego z 11 peronami odjazdowymi i 3 przyjazdowymi, który funkcjonował do 1973. Pozostała tu jeszcze pętla autobusowa komunikacji miejskiej, która funkcjonowała do końca czerwca 2015.
Od 1945 do 1990 targ nosił nazwę "Plac 1 Maja". 
W latach 1949-1956 planowano zbudować na targu dominujący bryłą dom kultury.
W 1990 roku jedno z drzew rosnących nad kanałem Raduni - kasztanowiec pospolity o obwodzie 360 cm uznano pomnikiem przyrody.
2 czerwca 2015 przy placu wmurowano kamień węgielny pod budowę kompleksu handlowo-usługowego Forum Gdańsk. Budowa kompleksu, wraz z przebudową układu drogowego w centrum miasta, przykryciem betonową płytą wykopu kolejowego między stacjami Gdańsk Główny i Gdańsk Śródmieście, zakończyła się w 2018 roku.

</doc>
<doc id="1899396" url="https://pl.wikipedia.org/wiki?curid=1899396" title="Ludmyła Janukowycz">
Ludmyła Janukowycz

Ludmyła Ołeksandriwna Janukowycz z domu Nastenko (; ; ur. 9 października 1949 w Jenakijewem) – żona Wiktora Janukowycza, w latach 2002–2005 i 2006–2007 premiera oraz byłego prezydenta Ukrainy, w latach 2010–2014 pierwsza dama Ukrainy. 
Życiorys.
Ludmyła Nastenko ukończyła studia w Instytucie Inżynieryjno-Budowlanym w Makiejewce (obecnie: Donbaska Narodowa Akademia Budownictwa i Architektury), po czym pracowała w zakładzie metalurgicznym w Jenakijewem, gdzie w 1969 poznała Wiktora Janukowycza (wzięli ślub w sierpniu 1972).
Obecnie przebywa na emeryturze. Unika aktywności w życiu publicznym, zajmując się prowadzeniem domu, jednak bierze udział w akcjach charytatywnych na rzecz inwalidów, sierot i weteranów. Rzadko pojawia się publicznie razem z mężem, biorąc jedynie udział w głównych uroczystościach politycznych i religijnych.
Podczas kampanii prezydenckiej 2004 i „pomarańczowej rewolucji” zasłynęła stwierdzeniem, że sztab wyborczy Wiktora Juszczenki rozdaje uczestnikom Majdanu Niepodległości pomarańcze nafaszerowane narkotykami. 
Ma dwóch synów, Ołeksandra (lekarza stomatologa) i Wiktora młodszego (polityka, byłego posła do Rady Najwyższej), który zginął w wyniku załamania się pod jego samochodem lodu. W związku z objęciem urzędu prezydenta Ukrainy przez Wiktora Janukowycza w lutym 2010 została pierwszą damą Ukrainy.

</doc>
<doc id="1899397" url="https://pl.wikipedia.org/wiki?curid=1899397" title="Eulogio Sandoval">
Eulogio Sandoval

Eulogio Sandoval (ur. ?) – były boliwijski piłkarz, reprezentant kraju. Podczas kariery występował na pozycji pomocnika.
Kariera piłkarska.
Podczas kariery piłkarskiej Eulogio Sandoval występował w latach 1950-1960 klubie Litoral La Paz. Z Litoral nie osiągnął większych sukcesów. 
Kariera reprezentacyjna.
Eulogio Sandoval występował w reprezentacji Boliwii w latach pięćdziesiątych. W 1950 wziął udział w mistrzostwach świata, gdzie był rezerwowym i nie zagrał w jedynym, przegranym 0-8 meczu Boliwii z Urugwajem.

</doc>
<doc id="1899400" url="https://pl.wikipedia.org/wiki?curid=1899400" title="Hawai'i">
Hawai'i



</doc>
<doc id="1899401" url="https://pl.wikipedia.org/wiki?curid=1899401" title="Tomaszówka (obwód kijowski)">
Tomaszówka (obwód kijowski)

Tomaszówka (, "Tomasziwka") – wieś w rejonie fastowskim obwodu kijowskiego nad rzeką Irpień, centrum administracyjne tomaszowskiej silskiej rady (Томашівська сільська рада).
Legendarne początki.
Nazwa wsi pochodzi jakoby od imienia przywódcy oddziału chłopskich powstańców (kozaków, hajdamaków) – niejakiego Tomasza, który poległ w tej okolicy, walcząc ze szlachtą. Towarzysze Tomasza usypali kurhan nad jego grobem, a w pobliżu zbudowali trzy chaty, które stały się zalążkiem późniejszej wsi.
Historia.
Teren późniejszej wsi Tomaszówka w latach 80. XVI w. należał do dóbr kijowskiej Ławry Pieczerskiej. Po unii brzeskiej majątek ten przeszedł w ręce unickich metropolitów kijowskich (Rahoza, Pociej, Rutski, Korsak, Sielawa). Pierwsza pisemna wzmianka o wsi pochodzi z 1676 r. Na początku XVIII w. znalazła się na obszarze ogarniętym przez powstanie Semen Palija na Ukrainie Prawobrzeżnej. W 1714 r. Tomaszówka powróciła do metropolitów unickich. Tomaszówka przynależała do województwa kijowskiego Korony Królestwa Polskiego i według wojewódzkiej taryfy podatku podymnego w 1754 we wsi znajdowało się 20 domów. Wieś została zajęta przez Rosję w 1793 w II rozbiorze Polski, i w 1795 r. została przejęta na własność rosyjskiego skarbu państwa. Katarzyna II podarowała wieś kniaziowi Grigorijowi Aleksiejewiczowi Dołgorukowi, który w 1810 r. sprzedał Tomaszówkę polskiemu szlachcicowi Janowi Nepomucenowi Chojeckiemu herbu Lubicz. Chojeccy władali Tomaszówką przez ponad 100 kolejnych lat. 
Dwór.
W 1903 r. Zygmunt Chojecki po pożarze obszernego dworu wybudował tu nową murowaną piętrową rezydencję, opisaną przez Antoniego Urbańskiego. Architektem, który zaprojektował budowlę, był Walerian Kulikowski z Wilna. Rezydencja, jako piętrowa, została wybudowana w stylu eklektycznym z dekorowanymi wieżyczkami i bogato zdobioną fasadą, miała od podjazdu górne balkony i narożną wieżę. W dworze znajdowała się kaplica oraz kolekcja polskiej literatury i malarstwa portretowego oraz historycznego (m.in. obrazy Gersona - "Poseł Wilczek prosi Jana III o pomoc dla oblężonego Wiednia", Lessera - "Wjazd Jagiełły na zamek Wawelski" i Löfflera – ). Pałac ocalał do dzisiejszych czasów. Po przejęciu pałacu w okresie radzieckim ulokowano w nim szkołę. W 2000 roku został przejęty przez zakonników prawosławnych klasztoru moskiewskiego patriarchatu. 
Od XIX w. w Tomaszówce mieszkało ok. 800 mieszkańców, znajdowała się tu stacja pocztowa, stacja kolejowa, młyn oraz niewielka szkoła. Miejscowość znajdowała się na terenie powiatu (ujezdu) skwirski i należała do rzymskokatolickiej parafii Dziadowszczyzna (Dydowszczyzna, Didowszczyzna), dekanatu skwirskiego. Ludność prawosławna również korzystała z dwóch cerkwi w Dziadowszczyźnie. Po Chojeckich Tomaszówka należała do Zygmunta Straszyńskiego herbu Lubicz (ur. w 1871). 
W czasach radzieckich rezydencja pełniła funkcję budynku szkolnego.
W dawnej siedzibie Chojeckich mieści się obecnie męski monastyr Złożenia Szat Przenajświętszej Bogurodzicy (Свято-Богородичный Ризоположенский мужской монастырь), znajdujący się w jurysdykcji Ukraińskiego Kościoła Prawosławnego Patriarchatu Moskiewskiego. Skit został założony w 2000 r. Klasztor pełni ponadto rolę ośrodka wypoczynkowego dla duchowieństwa oraz atrakcji turystycznej (park, ferma strusi).

</doc>
<doc id="1899403" url="https://pl.wikipedia.org/wiki?curid=1899403" title="Parafia Matki Boskiej Częstochowskiej i św. Kazimierza w Brooklyn">
Parafia Matki Boskiej Częstochowskiej i św. Kazimierza w Brooklyn



</doc>
<doc id="1899404" url="https://pl.wikipedia.org/wiki?curid=1899404" title="Parafia Matki Bożej Pocieszenia w Brooklyn">
Parafia Matki Bożej Pocieszenia w Brooklyn



</doc>
<doc id="1899406" url="https://pl.wikipedia.org/wiki?curid=1899406" title="Parafia Świętych Cyryla i Metodego w Brooklyn">
Parafia Świętych Cyryla i Metodego w Brooklyn



</doc>
<doc id="1899407" url="https://pl.wikipedia.org/wiki?curid=1899407" title="Cyatheales">
Cyatheales



</doc>
<doc id="1899408" url="https://pl.wikipedia.org/wiki?curid=1899408" title="Puchar Rumunii w piłce siatkowej mężczyzn (2009)">
Puchar Rumunii w piłce siatkowej mężczyzn (2009)

Rozgrywki o Puchar Rumunii w piłce siatkowej mężczyzn w sezonie 2009 (Cupa Romaniei) zainaugurowane zostały w październiku 2009 roku.
Rozgrywki składały się z 1. rundy, ćwierćfinałów, półfinałów, i finału.
Finał rozegrany został 17 października 2010 roku.
Zdobywcą Pucharu Rumunii została drużyna CVM Tomis Konstanca.

</doc>
<doc id="1899409" url="https://pl.wikipedia.org/wiki?curid=1899409" title="Duberto Aráoz">
Duberto Aráoz

Duberto Aráoz lub Duberty Aráoz (ur. 21 grudnia 1920) – boliwijski piłkarz, reprezentant kraju. Podczas kariery piłkarskiej występował na pozycji pomocnika lub obrońcy.
Kariera piłkarska.
Podczas ariery piłkarskiej Duberto Aráoz występował w klubie Litoral La Paz. Z Litoral, w którym grał w latach 1946-1951 trzykrotnie zdobył mistrzostwo Boliwii w 1947, 1948 i 1949 roku. 
Kariera reprezentacyjna.
Duberto Aráoz występował w reprezentacji Boliwii w latach czterdziestych i pięćdziesiątych. W 1947 roku wziął udział w Copa América na której Boliwia zajęła siódme, przedostatnie miejsce a Aráoz wystąpił w sześciu z siedmiu meczach turnieju W meczach Argentyną, Urugwajem, Kolumbią i Paragwajem wchodził na boisko za Alberto Achę a w meczach z Peru i Chile wystąpił w podstawowym składzie. W tym ostatnim meczu w 30 min. strzelił samobójczą bramkę. W 1950 wziął udział w mistrzostwach świata, gdzie był rezerwowym i nie wystąpił w jedynym meczu Boliwii z Urugwajem.

</doc>
<doc id="1899413" url="https://pl.wikipedia.org/wiki?curid=1899413" title="Hristijan Kirowski">
Hristijan Kirowski

Hristijan Kirowski (mac. Христијан Кировски; ur. 12 października 1985, Jugosławia) – macedoński piłkarz, grający na pozycji napastnika, reprezentant Macedonii.
Kariera piłkarska.
Kariera klubowa.
Rozpoczął karierę piłkarską w klubie Wardar Skopje, skąd w 2002 przeszedł do OFK Beograd. Zimą 2005 został wypożyczony do ukraińskiego Metałurha Zaporoże. Rozegrał tylko 6 meczów i powrócił ojczyzny, gdzie został piłkarzem Makedoniji GP Skopje. Potem przeniósł się do cypryjskiego Ethnikos Achna. Zimą 2007 przeszedł do rosyjskiego Łucz-Eniergija Władywostok, występował w meczach towarzyskich, jednak nie trafił do listy piłkarzy w mistrzostwach Rosji. Dlatego powrócił do Vardaru. W sierpniu 2007 podpisał kontrakt z Karpat Lwów. 31 sierpnia 2007 doznał kontuzji, a potem leczył się, występując jedynie w drugiej drużynie Karpat (1 bramka w 6 meczach). W lutym 2008 był testowany w Worskle Połtawa, po czym podpisał kontrakt z klubem. Potem bronił barw Rabotniczki Skopje. W lutym 2009 został kupiony za 300.000 € do rumuńskiego FC Vaslui. W 2010 roku odszedł do FK Skopje, a w 2011 roku został zawodnikiem Apollonu Limassol. Następnie grał w Hapoel Ironi Nir Ramat ha-Szaron i Iraklisie Saloniki. W 2013 roku przeszedł do CSKA Sofia. 15 stycznia 2014 został piłkarzem GKS Bełchatów, podpisał półroczną umowę z opcją przedłużenia o rok. W lipcu 2014 został przeniesiony do drużyny rezerw GKS Bełchatów.
Kariera reprezentacyjna.
Występował w juniorskiej i młodzieżowej reprezentacji Macedonii. W 2010 r. zadebiutował w kadrze seniorskiej.

</doc>
<doc id="1899418" url="https://pl.wikipedia.org/wiki?curid=1899418" title="Kataster Nowomarchijski Ludwika Starszego">
Kataster Nowomarchijski Ludwika Starszego

Kataster Nowomarchijski Ludwika Starszego – rejestr wsi leżących na obszarze Nowej Marchii, sporządzony dla celów podatkowych w 1337 r. na polecenie margrabiego Ludwika Starszego. 
Geneza.
Po śmierci margrabiego Waldemara w 1319 r. Marchia Brandenburska popadła w długi okres zamętu. W latach 1319-23 faktyczną władzę w Nowej Marchii uzyskał książę wołogojski Warcisław IV, lecz po nadaniu w 1323 r. przez króla Ludwika Bawarskiego całej Marchii Brandenburskiej swojemu 7-letniemu wówczas synowi Ludwikowi, Nowa Marchia stała się areną trwających jeszcze kilka lat walk o jej przejęcie przez Wittelsbachów. Straciwszy prawne podstawy panowania w Nowej Marchii, książęta zachodniopomorscy weszli do obozu politycznego papieża Jana XXII, przeciwnika Wittelsbachów. Szybkie postępy jakie czynili Wittelsbachowie w latach 1324 i 1325 w odzyskiwaniu poszczególnych ziem Nowej Marchii doprowadziły do porozumienia pomiędzy książętami pomorskimi Warcisławem IV, Ottonem I i Barnimem III a królem polskim Władysławem Łokietkiem (układ nasielski z 18 czerwca 1325 r.), mającego na celu likwidację i rozbiór Nowej Marchii - ziemie na zachód od Drawy miały przypaść Pomorzu, na wschód od tej rzeki zaś Polsce. Z poparciem wielkiego księcia litewskiego Giedymina, wiosną 1326 r. nastąpiło polsko-litewskie uderzenie, które w efekcie okazało się jedynie niszczącym napadem rabunkowym. Proces dalszego wypierania książąt zachodniopomorskich i odbudowy Nowej Marchii w dawnych granicach trwał do ok. 1330 r. Na potrzeby pokrycia kosztów wojny margrabia Ludwik Starszy zastawił w 1328 r. szereg miast łużyckich, a nawet marchijskich. W celu późniejszego wykupu tych zastawów, margrabia nałożył na stany nowomarchijskie nadzwyczajną daninę, w zamian za zwolnienie na przyszłość od szeregu normalnych świadczeń. Zebrane pieniądze miały być przekazywane nie margrabiemu, ale magistratowi Berlina, który wystawił urzędowe zapewnienie, iż zostaną one wydatkowane tylko na wykup zastawionych posiadłości. W związku z tym właśnie poborem daniny powstał w 1337 r. nowomarchijski kataster.
Zawartość rejestru.
Rejestr ziemski margrabiego Ludwika Starszego z 1337 r. składa się z trzech części:
Kataster nie zawiera ziemi kostrzyńskiej jako należącej w tym czasie do joannitów (w związku z czym nie istniało tam wójtostwo lenne) oraz terenów zamieszkałych przez Słowian na łęgach Odry, Warty i Noteci, prawdopodobnie dlatego, iż nie było na nich większych użytków podzielonych na łany.
Średniowieczne egzemplarze.
W średniowieczu istniały trzy rękopisy katastru: oryginał z 1337 r. (zaginiony), kopia wykonana przez kancelarię Luksemburgów po 1375 r. (wchodziła prawdopodobnie w skład "Copiarium Marchicum"; zaginiona) oraz kopia tego odpisu w "Codex Wedel" z I połowy XV w. (zachowana). 
Kataster Nowomarchijski Ludwika Starszego z 1337 r. wszedł w skład większego dzieła powstałego w latach 1404-1414 pod redakcją brandenburskiego kanclerza i proboszcza Berlina, Jana I von Waldow, zawierającego również wszystkie znane nowomarchijskie rejestry akt z czasów Wittelsbachów z lat 1333-1373. Istniały prawdopodobnie dwa egzemplarze - oryginał oraz odpis wykonany dla zakonu krzyżackiego pomiędzy rokiem 1404 a 1410. Oba zachowały się do dziś, choć niekompletne i z różnym zestawem dokumentów - są tożsame z "Copiarium Marchicum" i "Codex Wedel".
Wydania drukiem.
Drukiem ukazały się dwie edycje katastru z 1337 r.:

</doc>
<doc id="1899420" url="https://pl.wikipedia.org/wiki?curid=1899420" title="Günter Sieber">
Günter Sieber

Günter Sieber (ur. 11 marca 1930 w Ilmenau, zm. 26 listopada 2006 w Berlinie) – niemiecki dyplomata i działacz państwowy, minister handlu i aprowizacji (1965–1972), ambasador NRD w Polsce (1972–1980).
Życiorys.
W młodości zatrudniony w leśnictwie, w latach 1949–1950 ukończył kurs w Niemieckiej Akademii Nauki o Państwie i Prawie w Poczdamie. W 1949 został zatrudniony w Ministerstwie Planu Gospodarczego, następnie w Państwowej Komisji Planowania (m.in. jako sekretarz partyjny). W latach 1962–1963 sprawował funkcję wiceprzewodniczącego Centralnej Komisji ds. Kontroli Państwowej przy Radzie Ministrów NRD, następnie pierwszego wiceprzewodniczącego Komitetu Inspekcji Robotniczo-Chłopskiej (1963–1965). Zasiadał we władzach SED (m.in. w latach 1963–1967 jako członek Centralnej Komisji Rewizyjnej, następnie jako zastępca członka i członek KC SED oraz szef Wydziału Stosunków Międzynarodowych KC). 
Po ukończeniu studiów zaocznych w Centralnym Instytucie Socjalistycznego Zarządzania Gospodarką objął obowiązki ministra handlu i zaopatrzenia (1965–1972). W latach 1972–1980 pełnił misję jako ambasador NRD w Polsce. Od 1981 do 1990 zasiadał w Izbie Ludowej, gdzie był członkiem Komisji Spraw Zagranicznych. Na jesieni 1989 sprawował funkcję zastępcy członka Biura Politycznego KC SED i sekretarza KC. 
W 1979 został odznaczony Srebrnym Orderem Zasługi dla Ojczyzny.

</doc>
<doc id="1899421" url="https://pl.wikipedia.org/wiki?curid=1899421" title="Heiðar Geir Júlíusson">
Heiðar Geir Júlíusson

Heiðar Geir Júlíusson (ur. 6 sierpnia 1987 w Reykjavíku) – islandzki piłkarz, napastnik, od 2013 roku piłkarz klubu Fylkir.
Kariera klubowa.
Heiðar rozpoczynał karierę w zespole juniorów w Fram, jednak rok później przebił się do pierwszej drużyny. W 2007 roku wypożyczył go szwedzki zespół Hammarby IF. Po jedynym sezonie spędzonym w tym klubie powrócił do Framu i grał w nim do końca 2009 roku, a następnie przeniósł się do klubu Ängelholms FF.
Kariera reprezentacyjna.
Heiðar grał w reprezentacjach juniorskich swojego kraju, jednak w seniorskiej jeszcze nie grał.

</doc>
<doc id="1899424" url="https://pl.wikipedia.org/wiki?curid=1899424" title="HMS Roberts (1941)">
HMS Roberts (1941)

HMS Roberts – monitor typu "Roberts" z czasów II wojny światowej należący do Royal Navy. Był drugim monitorem nazwanym tak od nazwiska marszałka polnego Fredericka Robertsa, pierwszego earla Roberts.
Okręt został zbudowany przez stocznię John Brown &amp; Company w Clydebank, stępkę położono 30 kwietnia 1940 roku, wodowano 1 kwietnia 1941 roku, zaś ukończono 27 października 1941 roku. Na okręcie tym ponownie wykorzystano dwa 15-calowe działa (381 mm) z monitora „Marshal Soult” z czasów I wojny światowej.
HMS „Roberts” zapewniał wsparcie ogniowe podczas operacji „Torch” w Afryce Północnej, podczas której został uszkodzony dwoma półtonowymi bombami. Świeżo naprawiony okręt wziął udział w operacji „Husky” (inwazji na Sycylię), operacji „Avalanche” (lądowaniu aliantów koło Salerno), oraz lądowaniu w Normandii oraz walkach o Walcheren.
HMS „Roberts” sprzedano na złom wkrótce po wojnie, lecz został z powrotem wynajęty przez Royal Navy jako hulk w Devonport, gdzie służył do roku 1965. Został zezłomowany w Inverkeithing koło Rosyth w lipcu 1965 roku.
Jedno z dział HMS „Roberts” (pierwotnie pochodzące z HMS „Resolution”), zostało zamontowane przed Imperial War Museum w Londynie razem z działem z pancernika HMS „Ramillies”.

</doc>
<doc id="1899425" url="https://pl.wikipedia.org/wiki?curid=1899425" title="Douglas D-558-1 Skystreak">
Douglas D-558-1 Skystreak

Douglas D-558-1 Skystreak – amerykański samolot doświadczalny firmy Douglas Aircraft Company z napędem odrzutowym przeznaczony do badań sił aerodynamicznych występujących przy prędkościach przydźwiękowych.
Historia.
W latach 40. "Bureau of Aeronautics" US Navy we współpracy z NACA ("National Advisory Committee for Aeronautics") rozpoczęła program badawczy pod kryptonimem D558, którego celem było zbudowanie szybkiego samolotu zdolnego do osiągania prędkości naddźwiękowych. Jednak aby tego dokonać należało wcześniej zbadać zachowanie się różnych konfiguracji płatowca podczas lotów z dużą prędkością. Z uwagi na brak odpowiednich tuneli aerodynamicznych, wszystkie testy należało przeprowadzić w locie. Cały program podzielony został na trzy fazy. W pierwszej z nich oznaczonej jako D558-1, zamierzano zbudować sześć samolotów z prostymi skrzydłami ale o różnym profilu, napędzanych silnikiem odrzutowym. Ich loty miały doprowadzić inżynierów do uzyskania najbardziej porządnego rozwiązania konstrukcyjnego, dzięki któremu maszyna będzie zdolna do pokonania bariery dźwięku. W drugiej fazie programu, oznaczonej jako D558-2, zamierzano zbudować samolot napędzany mieszanym napędem rakietowo odrzutowym ze skośnymi skrzydłami. Silnik rakietowy został wzięty pod uwagę, jako że dostępne wówczas silniki odrzutowe z racji zbyt małego ciągu, nie mogły rozpędzić samolotu do prędkości dźwięku. Efektem prac podczas fazy drugiej był samolot Douglas D-558-2 Skyrocket. Przewidywano również fazę trzecią D558-3, podczas której zamierzano wybudować uzbrojoną wersję samolotu łączącego doświadczenia zdobyte podczas poprzednich dwóch etapów, dalsze prace nie były jednak kontynuowane. Douglas D-558-1 Skystreak był efektem prac pierwszej fazy programu D558. W 1944 roku opublikowano specyfikację techniczną, według której miała zostać zbudowana nowa maszyna a 22 czerwca 1945 roku podpisano z Douglasem kontrakt na budowę sześciu samolotów z dwoma różnymi kompletami płatów i dwoma różnymi lokalizacjami chwytów powietrza. W marcu 1946 roku sprecyzowano wymagania, ograniczając zamówienie do budowy trzech samolotów z prostym płatem oznaczonych jako Douglas D-558-1 Skystreak i trzech maszyn ze skośnymi skrzydłami, Douglas D-558-2 Skyrocket. Budowa pierwszego prototypu D-558-1 rozpoczęła się w 1946 roku a rok później w styczniu samolot był gotowy. Po raz pierwszy w powietrze maszyna uniosła się 14 kwietnia (niektóre źródła podają 15 kwietnia) 1947 roku z Muroc Army Air Field (późniejsza Edwards Air Force Base). Awarie podwozia spowodowały, że w pełni udany lot odbył się dopiero w maju tego samego roku. Wybudowano w sumie trzy egzemplarze. Wszystkie trzy początkowo pomalowane były na szkarłatny kolor a w połączeniu z kształtem samolotu, spowodowało nadanie mu przydomka "szkarłatnej probówki" ("crimson test tube"). W celu polepszenia widoczności samolotu przez rejestrującą jego loty aparaturę zmieniono szkarłat na kolor biały. 17 lipca rozpoczęto próby samolotu przy dużych prędkościach. Zaowocowało to 20 sierpnia 1947 roku, kiedy to pilot US Navy Turner Caldwell, pobił dotychczasowy rekord prędkości ustanowiony przez XP-80R (będącą zmodyfikowaną wersją samolotu Lockheed F-80 Shooting Star) a wynoszący 1003,9 km/h. Na drugim egzemplarzu D-558-1 Caldwell wykonał cztery przeloty na wysokości 75 metrów osiągając prędkość 1030,8 km/h. Pięć dni później poprawił swój wynik lecąc z prędkością 1047,1 km/h. Skystreak był w stanie osiągnąć prędkość dźwięku Ma = 1 ale tylko lecąc w locie nurkowym, dokonał tego we wrześniu drugi egzemplarz D-558-1. 3 maja 1948 roku rekordowy prototyp uległ rozbiciu z powodu rozpadu sprężarki silnika, grzebiąc w swoich szczątkach pilota Howarda C. Lilly. Próby w locie pozostałych dwóch egzemplarzy trwały do 1953 roku, kiedy przekazano je do muzeów. Pierwszy z prototypów można do dnia dzisiejszego oglądać w National Museum of Naval Aviation, a trzeci – w Carolinas Aviation Museum.
Konstrukcja.
Douglas D-558-1 Skystreak był jednomiejscowym, całkowicie metalowym, wolnonośnym dolnopłatem. Proste, laminarne skrzydła o trapezowym obrysie i niewielkim wzniosie. Wznios rozpoczynał się od połączenia płatów z centropłatem. Cylindryczny kadłub wykonany ze stopów magnezu. Okrągły wlot powietrza do silnika umieszczony był w dziobie samolotu. Przednia część maszyny wraz z kabiną pilota w przypadku awarii mogła oddzielić się od reszty samolotu. W celu ułatwienia dostępu do silnika, cała tylna część kadłuba wraz z napędem mogła być odłączana od reszty maszyny. Po bokach kadłuba, po obu jego stronach za skrzydłami umieszczone były dwa, płytowe hamulce aerodynamiczne. Usterzenie wolnonośne ze sterem wysokości umieszczonym w 1/3 wysokości usterzenia pionowego. Podwozie chowane z przednim podparciem, przednie do wnęki w kadłubie, główne do wnęk w centropłacie, każda z goleni zaopatrzona w pojedyncze koła. Na skrzydłach i kadłubie umieszczonych zostało 400 punktów pomiarowych do rejestracji ciśnienia i tensometrów do pomiaru powstających w locie naprężeń.

</doc>
<doc id="1899426" url="https://pl.wikipedia.org/wiki?curid=1899426" title="Wiązowiec zachodni">
Wiązowiec zachodni

Wiązowiec zachodni ("Celtis occidentalis") – gatunek drzewa z rodziny konopiowatych. Pochodzi z Ameryki Północnej. W Polsce uprawiany i dziczejący, uznawany za zadomowionego antropofita.
Zastosowanie i uprawa.
W Europie jest używany do nasadzeń w zieleni miejskiej. Dostarcza drewna o barwie od żółto-szarej do jasnobrązowej z żółtymi plamami.
Jest całkowicie mrozoodporny (strefy mrozoodporności 3–10). Najlepiej rośnie na glebach żyznych, przepuszczalnych i wilgotnych, na stanowiskach półcienistych. Rozmnaża się go przez wysiew nasion jesienią.

</doc>
<doc id="1899428" url="https://pl.wikipedia.org/wiki?curid=1899428" title="Hristijan Kirovski">
Hristijan Kirovski



</doc>
<doc id="1899429" url="https://pl.wikipedia.org/wiki?curid=1899429" title="Heidar Geir Juliusson">
Heidar Geir Juliusson



</doc>
<doc id="1899430" url="https://pl.wikipedia.org/wiki?curid=1899430" title="Richard Rhodes">
Richard Rhodes

Richard Lee Rhodes (ur. 4 lipca 1937 w Kansas City w stanie Kansas) – amerykański dziennikarz, historyk i publicysta, dwukrotny laureat Nagrody Pulitzera (w 1986, za książkę "The Making of the Atomic Bomb", i w 2007, za książkę "Arsenals of Folly: The Making of the Nuclear Arms Race"), stypendysta Fundacji Forda, Fundacji MacArthurów, Fundacji Alfreda Sloana i kilku innych, członek Centrum na rzecz Międzynarodowego Bezpieczeństwa i Współpracy przy Uniwersytecie Stanforda. Jest częstym gościem, prelegentem i konsultantem różnych grup odbiorców w temacie energii jądrowej, w tym Senatu Stanów Zjednoczonych.
Życiorys.
Po samobójstwie matki (miał wtedy rok) osiadł, wraz ze swoim starszym o półtora roku bratem Stanleyem, na niedalekiej prowincji i był wychowywany tylko przez ojca, palacza parowozowowego. Kiedy miał 10 lat, ojciec ożenił się ponownie z kobietą, która głodziła i zaniedbywała obydwu braci. Kiedy starszy brat, w wieku 13 lat ważąc zaledwie 44 kg przy wzroście 160 cm, zgłosił się wreszcie na policję, obydwaj chłopcy zostali umieszczeni w ośrodku "Andrew Drumm Institute" – szkoły z sierocińcem dla chłopców w Independence. Obydwaj przebywali tam do osiągnięcia pełnoletniości. Kiedy Richard ukończył szkołę średnią działającą przy ośrodku, dzięki stypendium Victora Wilsona został w 1955 studentem renomowanego Uniwersytetu Yale. Uczelnię tę Rhodes ukończył z wyróżnieniem w 1959. Od tego momentu publikuje książki oraz artykuły i nie jest trwale związany z żadną instytucją. Jego życie zawodowe wypełnia pisanie oraz bogaty harmonogram różnego rodzaju (płatnych) wystąpień publicznych (odczyty, wykłady).
Jest ojcem dwojga dzieci i dziadkiem. Wraz z żoną, Ginger (doktor) mieszka w Kalifornii.
Praca naukowa.
Jest autorem ponad 20 książek i licznych artykułów z różnorodnych dziedzin. Jego najbardziej znana i nagrodzona praca to: "The Making of the Atomic Bomb" (Jak powstała bomba atomowa), za którą w 1986 otrzymał Nagrodę Pulitzera i w 1987 National Book Award oraz Nagrodę Krajowego Stowarzyszenia Krytyków Książki (NBCCA). Została ona sprzedana w setkach tysięcy egzemplarzy w Stanach Zjednoczonych i przetłumaczona na wiele języków (w tym również i na polski). Chwalona przez krytyków, historyków i byłych uczestników projektu Manhattan, monumentalna praca jest historią nie tylko powstania amerykańskiej bomby atomowej, ale również historią początków broni jądrowej i w ogóle fizyki I połowy XX wieku. Isidor Isaac Rabi, laureat Nagrody Nobla z fizyki w 1994, powiedział o niej: "... to epos godny Miltona. Ta historia nigdy nie została przedstawiona z równą elegancja i smakiem, tak szczegółowo i tak po prostu – językiem, który wspaniale przybliża wielkie odkrycia naukowe i ich efekty".
Bibliografia.
 

</doc>
<doc id="1899434" url="https://pl.wikipedia.org/wiki?curid=1899434" title="Bernhard Hennen">
Bernhard Hennen

Bernhard Hennen (ur. 1966 w Krefeld) – niemiecki pisarz, autor literatury fantasy oraz opowiadań historycznych. Od 2002 wraz żoną, córką i synem mieszka w mieście, w którym się urodził. Pozostaje w bliskiej przyjaźni z Wolfgangiem Hohlbeinem i podobnie jak on, jest fanem miniature wargaming i przyznaje, że używa kolekcji figurek do planowania przebiegu walk w swoich powieściach.
Życiorys.
Studiował germanistykę, archeologię i historię na Uniwersytecie w Kolonii, a następnie pracował jako dziennikarz radiowy wschodnioniemieckiej rozgłośni WDR i pełnił funkcję redaktora czasopisma "ZauberZeit" (z niem. Czas Zaklęć), zajmującego się tematyką książek i gier fantasy.
Stworzył wiele książek przygodowych do najlepiej sprzedającej się w Niemczech gry fabularnej "Das Schwarze Auge" (z niem. Czarne Oko).
Jako dziennikarz radiowy podróżował po Ameryce Środkowej i Bliskim Wschodzie.
Twórczość.
W 1994 wraz z Wolfgangem Hohlbeinem napisał swoją pierwszą powieść "Das Jahr des Greifen", która w tym samym roku otrzymała wyróżnienie najlepszej niemieckiej powieści fantasy.
W utworze "Die Nacht der Schlange" transponował powieść Friedricha Dürrenmatta "Sędzia i jego kat" w gatunek fantasy. Na skutek zaniedbania wydawcy, zabrakło zaplanowanego odniesienia do oryginału, co spowodowało serię zarzutów o plagiat.
Wiele powieści Hennena, napisanych pod koniec dwudziestego wieku, doczekało się wznowień i nowych opracowań. Poniższa lista zawiera tytuły wraz z rokiem ich najnowszych wydań, a w nawiasach przedstawione są informacje o wcześniejszych publikacjach.
Cykl "Czarne Oko".
"Czarne Oko" (niem. Das Schwarze Auge – DSA) obejmuje zarówno powieści, jak i scenariusze do gier fabularnych zebranych pod tą samą nazwą.
Powieści i opowiadania.
Te trzy utwory składały się na minicykl pt. "Drei Nächte im Fasar" i ukazywały się w serii powieści DSA nakładem wydawnictwa Heyne jako zeszyty nr 12, 13 i 14. W 2002 zostały po raz pierwszy zebrane i wydane jako jedna książka.
Powieść wydana przez wydawnictwo Heyne w serii DSA, jako zeszyt nr 24.
Powieść wydana przez wydawnictwo Heyne w serii DSA, jako zeszyt nr 45.
Scenariusze gier fabularnych (przygodówki).
Inne przygodówki.
1999 – Rausch der Ewigkeit (wspólnie z Thomasem Finnem und Hadmarem Wieserem) 
2005 – Zorn der Eiselfen
Cykl o Elfach.
Po napisaniu pierwszej powieści o Elfach, Hennen przyznał, że zaplanował ją tak, by w przyszłości móc uzupełnić "luki czasowe". W rzeczywistości "Die Elfen" można podzielić na trzy okresy czasowe, między którymi mija wiele lat a wręcz pokoleń. I tak powstały kolejne tomy. Wewnętrzna chronologia cyklu przedstawia się więc następująco:
Das Jahr des Greifen.
"Das Jahr des Greifen" to debiut powieściowy Hennena z 1993. Cykl został napisany wspólnie z Wolfgangiem Hohlbeinem i był kilkakrotnie wznawiany.
Cykl "Gezeitenwelt" Magusa Magellana.
Cykl "Gezeitenwelt" (z niem. świat pływów) został stworzony przez Hennena razem z Hadmarem von Weiserem, Karlem-Heinzem Witzko i Thomasem Finnem, pod wspólnym pseudonimem Magus Magellan.
Publikacje w prasie.
Bernhard Hennen opublikował wiele artykułów na temat swoich dzieł w takich czasopismach, jak "Wunderwelten", "Nautilus" oraz "Mephisto".
Wyróżnienia i nagrody.
1992 – "Insel im Nebel", 1 miejsce w kategorii najlepszego podręcznika do gry fabularnej. Nagroda przyznawana przez czytelników czasopisma "ZauberZeit".

</doc>
<doc id="1899438" url="https://pl.wikipedia.org/wiki?curid=1899438" title="Filip Despotowski">
Filip Despotowski

Filip Despotowski, maced. Филип Деспотовски (ur. 18 listopada 1982 w Skopju, Jugosławia) – macedoński piłkarz, grający na pozycji pomocnika, reprezentant Macedonii.
Kariera piłkarska.
Kariera klubowa.
Rozpoczął karierę piłkarską w klubie Cementarnica Skopje, skąd w 2002 przeszedł do OFK Beograd. W 2004 występował najpierw w klubie Napredok Kiczewo, a potem w Vardarze Skopje. Następnie bronił barw serbskich klubów FK Bežanija i FK Mačva Šabac. W sezonie 2006/07 występował w greckim Ethnikos Pireus, po czym powrócił do Vardaru. Na początku 2008 przeniósł się do ukraińskiej Worskły Połtawa. Latem 2010 podpisał kontrakt z azerskim İnterem Baku.
Kariera reprezentacyjna.
Występował w juniorskiej i młodzieżowej reprezentacji Macedonii. Od 2009 bronił barw narodowej reprezentacji.

</doc>
<doc id="1899439" url="https://pl.wikipedia.org/wiki?curid=1899439" title="Resident Evil Zero">
Resident Evil Zero

Resident Evil Zero (znany również pod tytułem "Resident Evil Ø", w Japonii jako "Biohazard Ø" (バイオハザード０)) – gra z gatunku survival horror, stworzona przez japońskie studio Capcom jako exclusive na konsolę GameCube. Gra jest prequelem wydarzeń z pierwszych części serii, głównie opierając się na wydarzeniach z "Resident Evil REmake". Gra doczekała się specjalnego wydania na konsolę Nintendo - Wii.
Fabuła.
Główną bohaterką gry jest znana z części pierwszej młoda Rebecca Chambers, jedna z członków grupy S.T.A.R.S., która wyruszyła wraz ze swoją drużyną w góry Arklay, z celem odkrycia przyczyny licznych morderstw w okolicach miasta Raccoon City. Niestety, drużyna awaryjnie ląduje w lesie nieopodal miasta Raccoon, a w międzyczasie, wóz policyjny przewożący mordercę Billy'ego Coena zostaje zaatakowany, dzięki czemu przestępca ucieka. Rebecca Chambers i kilku członków z grupy wchodzą do pobliskiego pociągu, który okazuje się być pełen krwiożerczych zombie. Kobieta spotyka na swojej drodze Billy'ego Coena, z którym postanawia na jakiś czas połączyć siły, i spróbować przetrwać ten koszmar.

</doc>
<doc id="1899440" url="https://pl.wikipedia.org/wiki?curid=1899440" title="Osoba niedostosowana społecznie">
Osoba niedostosowana społecznie

Niedostosowanie społeczne – według Ottona Lipkowskiego, „to zaburzenie charakterologiczne o niejednolitych objawach, spowodowane niekorzystnymi zewnętrznymi lub wewnętrznymi warunkami rozwoju, a wyrażające się wzmożonymi i długotrwałymi trudnościami w dostosowaniu się do normalnych warunków społecznych i w realizacji zadań życiowych danej jednostki”.
Termin został wprowadzony w polski dyskurs przez Marię Grzegorzewską.
W przypadku Czapówa i Jadlewskiego, zachowania związane z niedostosowaniem społecznym obejmują:
Definicja.
Osoba niedostosowana społecznie, inaczej nieprzystosowana społecznie (z psychologicznego punktu widzenia są to dwie różne rzeczy) – jednostka, która w sposób trwały nie spełnia norm współżycia społecznego. Stan niedostosowania społecznego najczęściej wynika z:
Dodatkowo pojęcie nieprzystosowania społecznego rozpatruje się w dwóch ujęciach:
Problemy definicyjne.
Istnieją liczne problemy definicyjne, szczególnie w definicjach dotyczących kwestii społecznych. W przypadku tej definicji trudnością jest znalezienie złotego środka pomiędzy osobą, która jedynie ma problemy z współżyciem społecznym – jednak są one przejawem sytuacji życiowych (np. przeżywanie żałoby) od sytuacji, kiedy osoba nosi cechy niedostosowanej społecznie.
Przejawy niedostosowania społecznego.
Różni autorzy przedstawiają różnorodną typologię zachowań charakterystycznych, szczególnie dla młodzieży, w przypadku niedostosowania społecznego, wśród nich wymienić należy:

</doc>
<doc id="1899441" url="https://pl.wikipedia.org/wiki?curid=1899441" title="Olimpik Baku">
Olimpik Baku



</doc>
<doc id="1899443" url="https://pl.wikipedia.org/wiki?curid=1899443" title="Serghei Lașcencov">
Serghei Lașcencov

Serghei Laşcencov (ur. 24 marca 1980 w Zdołbunowie, w obwód rówieńskim, Ukraińska SRR) – mołdawski piłkarz, grający na pozycji obrońcy, reprezentant Mołdawii.
Kariera piłkarska.
Kariera klubowa.
Karierę piłkarską rozpoczął w klubie Ciuhur Ocniţa. W 1998 zaliczył 6 meczów w zespole Kiroweć Mohylów Podolski, a potem przez 6 sezonów bronił barw Nistru Otaci. Zimą 2005 przeszedł do Metalista Charków. We wrześniu 2005 zmienił klub na Illicziweć Mariupol. W czerwcu 2007 przeniósł się do Karpat Lwów. W końcu sezonu 2007/08 kierownictwo klubu anulowało kontrakt z piłkarzem i w czerwcu 2008 przeszedł do zespołu Olimpik Baku, a od sierpnia 2009 pełnił również funkcje kapitana drużyny.
Kariera reprezentacyjna.
W 2004 zadebiutował w narodowej reprezentacji Mołdawii. Łącznie rozegrał 34 meczów. Obecnie jest kapitanem reprezentacji.

</doc>
<doc id="1899444" url="https://pl.wikipedia.org/wiki?curid=1899444" title="Jennifer Rodriguez">
Jennifer Rodriguez

Jennifer Jill Rodriguez (ur. 8 czerwca 1976 w Miami) – amerykańska łyżwiarka szybka, dwukrotna medalistka olimpijska, wielokrotna medalista mistrzostw świata oraz zdobywczyni Pucharu Świata.
Kariera.
Ma kubańskie korzenie. Początkowo specjalizowała się we wrotkarstwie, była mistrzynią świata w jeździe na rolkach. Panczenistką została w 1996 roku. Blisko pierwszego sukcesu była już w 1998 roku, kiedy podczas igrzysk olimpijskich w Nagano zajęła czwarte miejsce w biegu na 3000 m. W walce o medal przegrała tam z Niemką Anni Friesinger. Na rozgrywanych cztery lata później igrzyskach olimpijskich w Salt Lake City zdobyła brązowe medale w biegach na 1000 i 1500 m. W pierwszym biegu wyprzedziły ją tylko rodaczka Chris Witty i Niemka Sabine Völker, a w drugim lepsze były Friesinger i Völker. Na dystansowych mistrzostwach świata w Berlinie w 2003 roku zdobyła srebrny medal w biegu na 1000 m i brązowy na 1500 m, a rok później, podczas mistrzostw świata w Seulu ponownie była trzecia na 1500 m. W 2004 roku zdobyła też brązowy medal na sprinterskich mistrzostwach świata w Nagano, ulegając tylko Marianne Timmer z Holandii oraz Anni Friesinger. Ostatnie medale zdobyła w 2005 roku, zajmując trzecie miejsce na dystansie 1500 m podczas dystansowych mistrzostw świata w Inzell oraz pierwsze miejsce na sprinterskich mistrzostwach świata w Salt Lake City. Brała też udział w igrzyskach olimpijskich w Turynie w 2006 roku i rozgrywanych cztery lata później igrzyskach w Vancouver, ale nie zdobyła już medali. Wielokrotnie stawała na podium zawodów Pucharu Świata, odnosząc przy tym piętnaście zwycięstw. W sezonie 2003/2004 zwyciężyła w klasyfikacji końcowej 1000 m, w sezonie 2001/2002 była druga, a sezon 2005/2006 ukończyła na trzeciej pozycji. Ponadto w sezonach 2003/2004 i 2004/2005 była druga w klasyfikacji 1500 m, a w sezonie 2002/2003 zajęła trzecie miejsce.
Jej mężem był amerykański panczenista KC Boutiette.

</doc>
<doc id="1899448" url="https://pl.wikipedia.org/wiki?curid=1899448" title="Sima Guang">
Sima Guang

Sima Guang (ur. 1019 w dzisiejszym Yuncheng, prow. Shanxi, zm. 1086) – chiński polityk, kanclerz i uczony z czasów dynastii Song, jeden z najwybitniejszych historyków Chin klasycznych.
Pochodził z zamożnej rodziny; wyróżnił się wcześnie, w wieku zaledwie 20 lat osiągnął w egzaminach cesarskich najwyższy stopień "jìnshì" (進士); następnie piastował wiele lat stanowiska urzędnicze, m.in. w Akademii Hanlin.
Prace historyczne.
W 1064 Sima Guang zaprezentował cesarzowi Yingzongowi pięciotomową chronologię historii chińskiej od 403 r. p.n.e. (gdy nastąpił podział państwa Jin z czasów Królestw Walczących, co w efekcie doprowadziło do powstania państwa Qin) do 959 r. n.e. (koniec epoki Dziesięciu Królestw i początek dynastii Song), zatytułowaną "Liniantu" (歷年圖 „Tabela Kolejnych Lat”). Dwa lata później przedstawił ośmiotomową kronikę Chin od 403 r. p.n.e. do upadku dynastii Qin w 207 r. p.n.e., zatytułowaną "Tongzhi" (通志; „Kompletne Zapiski”). Cesarz wydał polecenie stworzenia pełnej historii Chin, zezwalając mu na pełny dostęp do archiwów państwowych i przydzielając zespół doświadczonych historyków do pomocy. Pracę kontynuowano za panowania następnego cesarza Shenzonga, który także wspierał projekt, zmieniając nawet jego nazwę na "Zizhi Tongjian" ("Wszechstronne zwierciadło mające dopomóc w rządzeniu"; „zwierciadło” w tym kontekście oznacza dzieło służące do jako wskazówka – w którym rządzący mogą się „przejrzeć” i porównać swe dokonania z dziełami poprzedników). Cesarz kontynuował wspieranie prac aż do ich ukończenia w 1084.
Poparcie cesarza dla prac historycznych Sima Guanga jest tym bardziej godne uwagi, że sam autor wycofał się w z życia dworskiego w 1070, w proteście przeciwko reformom premiera Wang Anshi. Sima Guang, przywódca (wraz z Su Dongpo i Ouyang Xiu) konserwatywnej opozycji konfucjańskiej, wystosował do tronu całą serię krytycznych memoriałów, a ponieważ nie przyniosły efektu, zrezygnował ze swych stanowisk oficjalnych. Od 1071 piastował ceremonialną funkcję w Luoyangu, dzięki czemu miał czas i środki na pracę historyczną.
Słowniki.
Sima Guang był także leksykografem, prawdopodobnym redaktorem słownika rymów "Jiyun"; na podstawie starożytnego słownika Shuowen Jiezi skompilował wydany w 1066 wielki słownik "Leipian" (類篇; „Skatalogowane Rozdziały”), zawierający 31 319 znaków pisma chińskiego, wiele powstałych w czasach Tang i Song, posegregowanych według 544 kluczy.

</doc>
<doc id="1899450" url="https://pl.wikipedia.org/wiki?curid=1899450" title="Cuautla (Morelos)">
Cuautla (Morelos)

Cuautla "(Kua-utla)" – oficjalna nazwa "La heroica e histórica Cuautla de Morelos" (Bohaterska i historyczna Cuautla w Morelos) – miasto i gmina w Meksyku, w stanie Morelos, około 40 km na południowy wschód od stolicy stanu Cuernavaca. Niedaleko miasta znajdują się wykopaliska archeologiczne Chalcatzingo, świadczące o tym że okolica była już zamieszkała w okresie kultury olmeckiej, około 1500 lat p.n.e.
Według spisu ludności z 2005 roku, miasto liczyło 145 482 mieszkańców, a cała gmina 160 285. Powierzchnia gminy wynosi 153 651 km². Cuautla jest trzecim co do wielkości (według liczby mieszkańców) miastem w Morelos (po Cuernavaca i Jiutepec). Miasto zostało założone w kwietniu 1829 roku. Nazwa pochodzi z języka Nahuatl i znaczy "gniazdo orła". Obecnym burmistrzem jest Sergio Valdespin.
Historia.
W czasie wojny o niepodległość Meksyku, od lutego do maja 1812 roku, Cuautla była miejscem bitwy pomiędzy przywódcą ruchu niepodległościowego José María Morelos (po którym nazwano stan Morelos) i hiszpańskim generałem Félix María Calleja.
Podczas rewolucji meksykańskiej Emiliano Zapata rozpoczął swoje powstanie przez zajęcie Cuautli po krwawej bitwie z wojskami lojalnymi do Porfirio Díaza w 1911 r. W roku 1919, Zapata został zamordowany w zasadzce w pobliżu Cuautli.

</doc>
<doc id="1899455" url="https://pl.wikipedia.org/wiki?curid=1899455" title="Cuautla (Jalisco)">
Cuautla (Jalisco)

Cuautla "(Kua-utla)" – miasteczko znajdujące się w zachodnio meksykańskim stanie Jalisco, blisko Oceanu Spokojnego. Położone jest 1390 metrów ponad poziomem morza, na trasie pomiędzy Puerto Vallarta a Guadalajara. W 2005 roku miało 2024 stałych mieszkańców.
Nazwa miasta pochodzi z języka Nahuatl i oznacza „gniazdo orła”. Historyczni mieszkańcy miasteczka to Indianie Chichimeca.

</doc>
<doc id="1899456" url="https://pl.wikipedia.org/wiki?curid=1899456" title="Cuautla">
Cuautla

2 miejscowości w Meksyku:

</doc>
<doc id="1899461" url="https://pl.wikipedia.org/wiki?curid=1899461" title="DW719">
DW719



</doc>
<doc id="1899464" url="https://pl.wikipedia.org/wiki?curid=1899464" title="C/1880 C1">
C/1880 C1

C/1880 C1, Wielka Kometa Południowa z roku 1880 – kometa jednopojawieniowa, nie powróci już najprawdopodobniej w okolice Słońca. Widoczna była gołym okiem na półkuli południowej.
Odkrycie i orbita komety.
Kometę C/1880 C1 odkryto 31 stycznia 1880 roku. Osiągnęła ona swe peryhelium 28 stycznia tegoż roku, czyli jeszcze przed odkryciem, i znalazła się w odległości 0,0055 au od Słońca. 5 lutego warkocz kometarny rozciągał się na niebie na ponad 50°. Kometa była widoczna gołym okiem do 15 lutego. Poruszała się po parabolicznej orbicie o nachyleniu 144,7° względem ekliptyki. Kometa ta należy do grupy Kreutza.

</doc>
<doc id="1899467" url="https://pl.wikipedia.org/wiki?curid=1899467" title="Open GDF Suez 2010">
Open GDF Suez 2010

Tenisowy turniej WTA Open GDF Suez 2010 odbył się w dniach 8 – 14 lutego we francuskim Paryżu na kortach twardych w hali Pierre de Coubertin. Pula nagród wyniosła 700 tysięcy dolarów amerykańskich.

</doc>
<doc id="1899469" url="https://pl.wikipedia.org/wiki?curid=1899469" title="Myringosclerosis">
Myringosclerosis



</doc>
<doc id="1899473" url="https://pl.wikipedia.org/wiki?curid=1899473" title="Silene album">
Silene album



</doc>
<doc id="1899475" url="https://pl.wikipedia.org/wiki?curid=1899475" title="MKS MOS Wola Warszawa">
MKS MOS Wola Warszawa



</doc>
<doc id="1899476" url="https://pl.wikipedia.org/wiki?curid=1899476" title="Jastrzębski Węgiel Jastrzębie-Zdrój">
Jastrzębski Węgiel Jastrzębie-Zdrój



</doc>
<doc id="1899477" url="https://pl.wikipedia.org/wiki?curid=1899477" title="Christian Kinkela">
Christian Kinkela

Christian Fuanda Kinkela (ur. 25 maja 1982 w Kinszasie) – kongijski piłkarz grający na pozycji bocznego obrońcy.
Kariera klubowa.
Kinkela urodził się w Kinszasie, jednak karierę piłkarską rozpoczął we Francji. Jego pierwszym klubem w karierze był Red Star 93 z podparyskiego Saint-Ouen. W 2001 roku odszedł stamtąd do Stade Lavallois, a w 2002 roku został piłkarzem Tours FC. Z kolei w sezonie 2003/2004 grał w belgijskim drugoligowcu, Union Saint-Gilloise.
Latem 2004 roku Kinkela wrócił do Francji i został piłkarzem Racingu Paryż. Z kolei od połowy 2005 do połowy 2007 roku występował w drugoligowym Amiens SC. Jesienią 2007 grał w trzecioligowym Paris FC, ale wiosną 2008 znów grał w drugiej lidze Francji, w US Boulogne. W 2009 roku awansował z nim do Ligue 1, ale odszedł do drugoligowego AC Ajaccio. Następnie grał w CS Sedan, Moreirense FC, LB Châteauroux, ponownie Paris FC i White Star Bruksela.
Kariera reprezentacyjna.
W reprezentacji Demokratycznej Republiki Konga Kinkela zadebiutował w 2005 roku. W 2006 roku rozegrał 4 spotkania w Pucharze Narodów Afryki 2006: z Togo (2:0), z Angolą (0:0), z Kamerunem (0:2) i ćwierćfinale z Egiptem (1:4).

</doc>
<doc id="1899484" url="https://pl.wikipedia.org/wiki?curid=1899484" title="Lychnis flos-cuculi">
Lychnis flos-cuculi



</doc>
<doc id="1899485" url="https://pl.wikipedia.org/wiki?curid=1899485" title="Silene flos-cuculi">
Silene flos-cuculi



</doc>
<doc id="1899489" url="https://pl.wikipedia.org/wiki?curid=1899489" title="Mahariszi Mahesz Jogi">
Mahariszi Mahesz Jogi



</doc>
<doc id="1899490" url="https://pl.wikipedia.org/wiki?curid=1899490" title="Śri Matadźi Nirmala Dewi">
Śri Matadźi Nirmala Dewi



</doc>
<doc id="1899493" url="https://pl.wikipedia.org/wiki?curid=1899493" title="C/1689 X1">
C/1689 X1

C/1689 X1 – kometa jednopojawieniowa, nie powróci już najprawdopodobniej w okolice Słońca. Można ją było obserwować gołym okiem.
Odkrycie i orbita komety.
Kometę C/1689 X1 odkrył Simon van der Stel 24 listopada 1689 roku w Kapsztadzie (Południowa Afryka). Kometa osiągnęła swe peryhelium 30 listopada tegoż roku i znalazła się w odległości 0,064 au od Słońca. Poruszała się po parabolicznej orbicie o nachyleniu 63,2° względem ekliptyki.

</doc>
<doc id="1899503" url="https://pl.wikipedia.org/wiki?curid=1899503" title="Jean-Paul Kalala">
Jean-Paul Kalala

Jean-Paul Kamudimba Kalala (ur. 16 lutego 1982 w Lubumbashi) – piłkarz z Demokratycznej Republiki Konga grający na pozycji pomocnika w Southend United. Mierzy 178 cm wzrostu, waży 77 kg.
Kariera klubowa.
Kalala urodził się w Lubumbashi, jednak karierę piłkarską rozpoczął we Francji. Jego pierwszym klubem w karierze był OGC Nice. W 1999 roku zaczął grać w amatorskich czwartoligowych rezerwach tego klubu. W pierwszym zespole Nice zadebiutował 15 maja 2004 roku w wygranym 2:1 wyjazdowym meczu z En Avant Guingamp, a łącznie rozegrał w nim 2 spotkania (oba w sezonie 2003/2004).
W 2005 roku Kalala odszedł do angielskiego Grimsby Town. W nim zadebiutował 27 sierpnia 2005 w meczu Football League Two z Barnet F.C. W Grimsby grał przez rok.
W 2006 roku Kalala został zawodnikiem grającego w Football League One, Yeovil Town. 12 sierpnia 2006 rozegrał w nim swoje pierwsze spotkanie, z Carlisle United. W Yeovil występował przez jeden sezon.
W 2007 roku Kalala przeszedł do Oldham Athletic z Football League One i zadebiutował w nim 11 sierpnia 2007 w spotkaniu ze Swansea City. W 2008 roku wrócił do Grimsby i był przez rok wypożyczony do tego klubu. Z kolei w 2009 roku ponownie został piłkarzem Yeovil Town. Występował także w trzecioligowym Bristol Rovers
27 lipca 2011 roku podpisał roczny kontrakt z Southend United.
Kariera reprezentacyjna.
W reprezentacji Demokratycznej Republiki Konga Kalala zadebiutował w 2002 roku. W 2004 roku rozegrał 3 spotkania w Pucharze Narodów Afryki 2004: z Gwineą (1:2), z Tunezją (0:3) i z Rwandą (0:1). Z kolei w 2006 roku podczas Pucharu Narodów Afryki 2006 był rezerwowym i nie rozegrał żadnego spotkania. Od 2002 do 2006 roku rozegrał w kadrze narodowej 7 meczów.

</doc>
<doc id="1899504" url="https://pl.wikipedia.org/wiki?curid=1899504" title="Kościół św. Rajnolda w Dortmundzie">
Kościół św. Rajnolda w Dortmundzie

Kościół św. Rajnolda w Dortmundzie (niem. St.-Reinoldi-Kirche lub częściej Reinoldikirche) – kościół luterański, położony w centrum Dortmundu przy skrzyżowaniu ulic Westenhellweg z Ostenhellweg. Jest najstarszym zachowanym kościołem w historycznym centrum miasta; najstarsze zachowane fragmenty obecnej trzynawowej, trzyprzęsłowej, romańskiej bazyliki z późnogotyckim prezbiterium pochodzą z poł. XIII w.
Kościół św. Rajnolda był w średniowieczu, jako kościół miejski i rajcowski, duchowym ośrodkiem Wolnego Miasta Rzeszy Dortmundu i do reformacji również głównym kościołem farnym miasta. Obecnie jest kościołem ewangelickim.
Kościół św. Rajnolda stanowi ważny akcent architektonicznej sylwetki centrum miasta. Jest uważany za geograficzny środek Dortmundu i jego symbol. Kościół otrzymał wezwanie patrona miasta, św. Rajnolda i nosił je oficjalnie do początków reformacji.
Historia i architektura.
Kronikarze Dortmundu przypuszczają, iż pierwotny kościół wybudowany został w IX w. przy skrzyżowaniu staroniemieckiego traktu handlowego (niem Hellweg) biegnącego ze wschodu na zachód z innym historycznym traktem, prowadzącym z Kolonii do Bremy. Po tym kościele nie zachowały się jednak żadne ślady.
Znajdowało się natomiast w tym miejscu królewskie palatium z czasów ottońskich. Należący do palatium kościół salowy z transeptem i półokrągłą absydą został ok. 1060 zniszczony, po czym odbudowany z nową, zewnętrzną kryptą w celu przyjęcia, być może ok. 1065, sprowadzonych do Dortmundu relikwii św. Rajnolda. Legenda głosi, że św. Rajnold zmarł w 960 jako mnich w kolońskim klasztorze św. Pantaleona. Ten odbudowany kościół, już pod wezwaniem św. Rajnolda, został prawdopodobnie też zniszczony podczas walk w latach 1113–1115 i zaraz po tym odbudowany.
Pożar miasta z lat 1231/1232 zniszczył kościół po raz trzeci. Świadczą o tym ślady po pożarze, które niedawno odkryto podczas badań archeologicznych prowadzonych przy północnej ścianie dzisiejszej świątyni. Odbudowa miała miejsce pomiędzy 1233 a 1235. Z tego okresu budowy pochodzą zachowane do dzisiaj nawa i transept, które zostały ukończone ok. 1260.
W rozwoju miasta ważną rolę odgrywał spór o "jus patronatus" nad kościołem św. Rajnolda; prawo do obsadzania stanowiska proboszcza należało przede wszystkim do dziekana kolońskiej kolegiaty St. Maria ad Gradus. Z dokumentów wynika, iż między 1262 a 1290 trwały kościelno-prawne procesy, które zakończyły się kompromisem: kolońska kapituła kolegiacka mogła wyznaczyć na urząd proboszcza tylko obywatela Dortmundu. Dopiero od 1421 rada miejska wydaje się sprawować patronat nad kościołem św. Rajnolda.
Obecnie istniejąca budowla to późnoromańska, trzyprzęsłowa bazylika z transeptem i z dobudowanym późnogotyckim prezbiterium, wzniesiona w zasadniczym zrębie w latach 1250–1270.
W XIV w. Wolne Miasto Dortmund było pod presją toczących się wokół walk o władzę i podział wpływów, udało mu się jednak obronić swoją niezależność. Od 29 maja 1388 do 8 listopada 1389 trwał „wielki spór” (niem. „Große Fehde”), po którym Dortmund umocnił swoją pozycję. Rozwinięty w następnych latach gospodarczy potencjał miasta znalazł swój wyraz m.in. w kosztownościach ofiarowanych kościołowi. Pomiędzy 1421 a 1450 dobudowano do kościoła wielkie prezbiterium dla członków rady miejskiej, zachowane do dzisiaj. W 1446 dobudowano zakrystię.
Wyposażenie kościoła wskazuje wyraźnie, iż zasadniczą funkcją budowli było reprezentowanie Wolnego Miasta Rzeszy. Na granicy pomiędzy nawą a prezbiterium ustawiono rzeźby Karola Wielkiego i patrona miasta, św. Rajnolda. Nad obiema rzeźbami wisi herb miasta – czarny orzeł, bardzo podobny do orła z herbu Rzeszy. Umieszczenie stalli dla rajców przed relikwiarzem ze szczątkami patrona miasta i kościoła wyraźnie wskazuje na ścisłe połączenie wyobrażeń religijnych z sakralnymi.
Wieża kościoła św. Rajnolda została odnowiona w latach 1443-1454. Osiągnęła wówczas wysokość 112 m i została nazwana „cudem Westfalii” (niem. „Wunder von Westfalen”). Hełm wieży był odnowiony po raz pierwszy w 1519. 24 czerwca 1520 pokryto jego powierzchnię blachą miedzianą, a 27 lipca umieszczono na jej wierzchołku kulę. Iglica wieńcząca hełm wieży miała 7 m wysokości, więc cała wieża osiągnęła ostatecznie 119 m, dominując nad miastem.
W 1661 trzęsienie ziemi spowodowało zawalenie się wieży. Fundament pod nową wieżę położono w 1662 a w 1701 gotową konstrukcję zwieńczono barokowym hełmem.
Podczas I wojny światowej parafia św. Rajnolda ofiarowała dzwony kościelne, miedzianą blachę z dachu oraz prospekt organowy jako surowiec do produkcji uzbrojenia. Po wojnie w 1926 w północno-zachodniej części kościoła urządzono tzw. Kaplicę bohaterów, poświęconą ofiarom wojny.
Podczas drugiej wojny światowej kościół został ciężko uszkodzony. 6 października 1944 podczas czwartego nalotu dywanowego aliantów na Dortmund kościół został doszczętnie zniszczony. Pozostały tylko fragmenty ścian i prezbiterium oraz kikut wieży.
Powojenna odbudowa świątyni, finansowana częściowo z ofiar, a częściowo z loterii, rozpoczęła się w 1950 i trwała sześć lat. 3 czerwca 1956 miała miejsce uroczysta konsekracja nowo odbudowanego kościoła św. Rajnolda. Odpowiednio do estetyki tamtego czasu ściany kościoła były nieotynkowane.
Do odbudowy wieży wykorzystano beton, jedynie część zewnętrzną wyłożono, jak dawniej, kamieniem. Odbudowa wieży nawiązywała do jej wcześniejszej, barokowej sylwetki, dokonano jednak pewnych zmian: podwyższono latarnię i zwieńczono ją smuklejszą iglicą, niż ta, która była przed wojną. Na czubku iglicy umieszczono w 1954 metalowy wiatrowskaz w kształcie orła – herbu miasta Dortmund. Napisy, jakie się znalazły na wiatrowskazie są ważnym symbolem kontynuacji miejskich tradycji Dortmundu: „885 Tremonia” (rok założenia i łacińska nazwa miasta) i „1954 Dortmund” (rok zakończenia odbudowy wieży).
Wysokość wieży wynosi 104,65 m. Urządzona jest na niej platforma widokowa, na którą można się wspiąć po schodach.
W 2006 do wieży dobudowano dwupiętrową, szklaną konstrukcję. Był to rezultat konkursu architektonicznego na odbudowę wzniesionej po pierwszej wojnie światowej i zniszczonej podczas drugiej tzw. kaplicy bohaterów. Konkurs wygrał projekt dortmundzkiego biura Architekten Schröder Schulte-Ladbeck. Budowla, zrealizowana na fundamentach nieistniejącej kaplicy jest miejscem penetracji historycznej budowli kościelnej a zarazem ośrodkiem Reinoldiforum przy kościele św. Rajnolda.
1 stycznia 2007 dokonano połączenia samodzielnej dotychczas parafii św. Rajnolda z sąsiednimi parafiami: Apostel, Heliand i Melanchthon w jedną ewangelicką parafię św. Rajnolda w Dortmundzie (niem. Evangelische Kirchengemeinde St. Reinoldi Dortmund).
Na początku czerwca 2008 rozpoczęto modernizację kościoła a zwłaszcza renowację wieży, fasady zewnętrznej oraz dachu. Koszt prac oszacowano na 3,4 mln euro. Wieżę kościelną do 2009 pokrywały rusztowania a na rusztowaniach korpusu kościoła przez cały czas trwania prac renowacyjnych wisiał olbrzymi plakat reklamowy.
Aby zapewnić ciągłość prac budowlanych, powołano do życia fundację Stiftung St. Reinoldi i ogłoszono inicjatywę "Rettet Reinoldi" (Ratujcie Rajnolda). Celem fundacji jest zapewnienie pieniędzy na remont, bo choć z podatku kościelnego przeznacza się rocznie 40000 euro na renowację świątyni, to rzeczywiste koszty remontu wynoszą ok. 100000 euro rocznie.
Wyposażenie.
Pomimo zniszczeń wojennych w kościele św. Rajnolda zachowała się pewna ilość dzieł sztuki oraz historycznych przedmiotów związanych z kultem religijnym. Większość z nich została ofiarowana przez rajców miejskich oraz bogatych patrycjuszy Dortmundu między 1421 a 1450 w celu udekorowania nowo wzniesionego prezbiterium.
Po północnej stronie wejścia do prezbiterium stoi pochodząca z I pol XV w. drewniana rzeźba patrona kościoła i miasta, św. Rajnolda. Rzeźba jest umieszczona na kolumnowym podeście, ozdobionym figurami lwa i orła i osłonięta drewnianym baldachimem. Powierzchnia rzeźby była w XIX i XX w. kilkakrotnie poddawana restauracji, z zachowaniem pierwotnych barw.
Po drugiej stronie prezbiterium stoi wspomniana już figura Karola Wielkiego, reprezentująca władzę świecką. Monarcha ma na sobie zbroję pokrytą kosztownościami, na głowie cesarska koronę a w ręku dzierży insygnia władzy królewskiej – jabłko i berło. Rzeźba pochodzi z poł. XV w.
Stalle po obu stronach prezbiterium wykonał w 1462 rzeźbiarz Hermann Brabender. Liczące w sumie 42 miejsca stalle przeznaczone były dla członków rady miejskiej, biorących udział we mszy. Po zewnętrznej stronie stalli znajdują się drewniane rzeźby przedstawiające św. Rajnolda i cesarza a następnie kolejno Maryję, Jezusa i świętych: Pantaleona, Kwiryna i Antoniego.
W 1456 tuż obok stall wybudowano relikwiarium – pomieszczenie dla przechowywania relikwii. Do XVII w. przechowywano tu relikwie św. Rajnolda oraz innych świętych. Pierwotne relikwie nie zachowały się do naszych czasów. Naprzeciwko relikwiarium znajduje się sakramentarium.
Ołtarz główny.
Retabulum ołtarzowe pochodzi z 1420 i zostało wykonane w Belgii. Przedstawia ono sceny z życia Jezusa i Maryi. W centralnej części obrazu ołtarzowego jest przedstawione ukrzyżowanie Jezusa.
Pulpit z orłem.
Pulpit z orłem pochodzi z I poł. XV w. Wykonany został w Belgii, ówczesnym centrum sztuki brązowniczej. Pulpit ten służył do czytania ewangelii. Znajdujący się na nim orzeł symbolizuje św. Jana Ewangelistę. Orzeł ten, który jest także herbem miasta, trzyma w szponach pokonanego węża i wspiera się na ozdobnej, zakończonej półkulą kolumnie, która z kolei spoczywa na grzbiecie lwa.
Chrzcielnica.
Stojąca w prezbiterium chrzcielnica z brązu pochodzi z 1469. Przypuszcza się, iż pierwotnie stała w zachodniej części kościoła. Otaczające ją niegdyś z boku sześć podpór wspartych na lwie, zaginęło w czasie wojny. Wokół chrzcielnicy biegną trzy napisy w ówczesnym języku środkowoniemieckim: dwa wokół górnej krawędzi i pośrodku misy chrzcielnej są maksymami, natomiast napis u podstawy chrzcielnicy głosi, iż chrzcielnicę odlał w 1469 obywatel Dortmundu, ludwisarz Johann Winnenbrock, pochodzący ze znanego w Westfalii rodu Winnenbrocków. Johann Winnenbrock odlał również przynajmniej jeden z nieistniejących już dziś dzwonów kościoła św. Rajnolda.
Organy.
Kościół św. Rajnolda stanowi centrum muzyki kościelnej. Słynne niegdyś organy, pochodzące z warsztatu Eberharda Friedricha Walckera z 1909, uległy zniszczeniu podczas drugiej wojny światowej. Grał na nich od 1925 niemiecko-holenderski organista i kompozytor Gerard Bunk. Współczesne organy, zbudowane w 1958 przez firmę Walcker z Ludwigsburga (zdążył je jeszcze zainaugurować Bunk) składają się z 72 głosów, 4 manuałów i pedału i mają trakturę elektropneumatyczną. Zaliczają się do wybitnych przykładów sztuki organmistrzowskiej czasów powojennych. W 1996 część elektryczna organów została odnowiona, zbudowano nowy setzer i stół gry. Przy kościele działa także Dortmundzki Chór Bachowski.
Dzwony.
O zniszczeniach drugiej wojny światowej przypomina dzwon Kaiserglocke, który został odnaleziony po bombardowaniach i ustawiony przy południowej ścianie kościoła.
Obecnie w wieży kościelnej wisi zestaw 6 dzwonów odlanych w warsztacie ludwisarskim Bochumer Verein, ważący łącznie ok. 35 ton. Inauguracja dzwonów miała miejsce podczas wieczornych nieszporów 24 grudnia 1954 w obecności licznie zgromadzonych wiernych. Ówczesne koszty odlania 6 stalowych dzwonów wyniosły 90500 marek niemieckich. Dzwon Dreifaltigkeitsglocke największym odlanym ze stali dzwonem Westfalii.

</doc>
<doc id="1899506" url="https://pl.wikipedia.org/wiki?curid=1899506" title="Średnicówka mikrometryczna">
Średnicówka mikrometryczna

Średnicówka mikrometryczna – przyrząd mierniczy przeznaczony do mierzenia wymiarów wewnętrznych w miejscach oddalonych od krawędzi wgłębienia lub otworu.
Rozróżnia się średnicówki mikrometryczne z przedłużaczami i bez przedłużaczy. Średnicówki mikrometryczne stanowią bardzo istotne uzupełnienie mikrometrów wewnętrznych w zakresie wymiarów większych niż 50 mm.
Budowa i zastosowanie.
Zakres wskazań średnicówki mikrometrycznej wynosi zazwyczaj 25 mm, jednak dla średnic do 100 mm jest dwukrotnie mniejszy. Średnicówki mikrometryczne budowane są dla pomiaru średnic w zakresie od ok. 40 do 4000 mm. Pomiary dużych średnic umożliwiają zestawy przedłużaczy stopniowanych co 25 mm. Wartość działki elementarnej wynosi 0,01 mm. Błędy wskazania w zależności od zakresu pomiarowego wynoszą ±(8 ÷ 70) μm.

</doc>
<doc id="1899507" url="https://pl.wikipedia.org/wiki?curid=1899507" title="Jean-Paul Kamudimba">
Jean-Paul Kamudimba



</doc>
<doc id="1899509" url="https://pl.wikipedia.org/wiki?curid=1899509" title="Mata Amrytanandamaji">
Mata Amrytanandamaji



</doc>
<doc id="1899512" url="https://pl.wikipedia.org/wiki?curid=1899512" title="C/1771 A1">
C/1771 A1

C/1771 A1, zwana też Wielką Kometą roku 1771 – kometa jednopojawieniowa, nie powróci już najprawdopodobniej w okolice Słońca. Można ją było obserwować gołym okiem.
Odkrycie i orbita komety.
Kometę C/1771 A1 odkryto 9 stycznia 1771 roku. Kometa osiągnęła swe peryhelium 22 listopada poprzedniego roku i znalazła się w odległości 0,53 au od Słońca. Poruszała się po parabolicznej orbicie o nachyleniu 148,5° względem ekliptyki.

</doc>
<doc id="1899515" url="https://pl.wikipedia.org/wiki?curid=1899515" title="Apollonios z Tyany">
Apollonios z Tyany



</doc>
<doc id="1899516" url="https://pl.wikipedia.org/wiki?curid=1899516" title="Czeski Las">
Czeski Las



</doc>
<doc id="1899517" url="https://pl.wikipedia.org/wiki?curid=1899517" title="Bitwa pod Perryville">
Bitwa pod Perryville

Bitwa pod Perryville znana także jako bitwa pod Chaplin Hills – bitwa wojny secesyjnej, stoczona we wzgórzach Chaplin, na zachód od Perryville 8 października 1862 r. Była kulminacją konfederackiej kampanii w Kentucky. Armia Mississippi generała Braxtona Bragga odniosła taktyczne zwycięstwo nad pojedynczym korpusem armii Ohio dowodzonym przez gen. dyw. Dona Carlosa Buella. Bitwę postrzega się jako strategiczne zwycięstwo unionistów, stąd czasem określenie bitwa o Kentucky, ponieważ siły Bragga wycofały się do Tennessee, pozostawiając stan graniczny, jakim było Kentucky, w rękach Północy.
7 października armia Buella, w pościgu za Braggiem, przemaszerowała przez małe miasteczko Perryville (zbudowane na skrzyżowaniu) w trzech kolumnach. Unioniści poharcowali z kawalerią konfederatów przy Springfield Pike, przed wydaniem bitwy na Peters Hill, gdy przybyła piechota, zdesperowana, by dostać się do źródła świeżej wody. Następnego dnia o świcie rozpoczęły się walki wokół wzgórza – wojska Unii nacierały wzdłuż potoku, zatrzymując się dopiero przed liniami rebów. Po południu dywizja południowców uderzyła na lewą flankę – I Korpus gen. dyw. Alexandra McCooka – i zmusiła go do odwrotu. Kiedy do walki dołączyło więcej sił, unioniści, mimo zaciekłego oporu zostali zepchnięci i rozpierzchli się.
Buell, znajdujący się kilka mil za frontem, nie zdawał sobie sprawy, że bitwa trwa i nie posłał żadnych rezerw aż do późnego popołudnia. Dopiero wtedy żołnierze, wzmocnieni przez dwie brygady, zdołali ustabilizować linię i wstrzymać kolejny atak konfederatów. Później trzy ich dywizje zaatakowały wzdłuż Springfield Pike, lecz zostały odparte i musiały wrócić do Perryville. Unioniści ruszyli w pogoń – na ulicach miasta dochodziło do starć, aż do późnego wieczora. Do tego czasu wzmocnione linie Buella zagrażały już lewej flance południowców. Bragg, któremu brakowało ludzi i zaopatrzenia, wycofał się nocą i cofał się przez następne dni, aż do wschodniego Tennessee.
Biorąc pod uwagę liczbę ofiar po obu stronach, Perryville była jedną z najkrwawszych bitew wojny secesyjnej i największą, która rozegrała się w stanie Kentucky.

</doc>
<doc id="1899518" url="https://pl.wikipedia.org/wiki?curid=1899518" title="Las Górnopalatynacki">
Las Górnopalatynacki



</doc>
<doc id="1899519" url="https://pl.wikipedia.org/wiki?curid=1899519" title="Johnny Reb">
Johnny Reb

Johnny Reb lub Johnny Rebel czyli "Janek Wywrotowiec" – określenie slangowe na żołnierza Konfederacji, a także na całą armię, używane podczas wojny secesyjnej. Jego odpowiednikiem dla armii Północy był Billy Yank. Johnny Reb był także personifikacją narodową Stanów Skonfederowanych.

</doc>
<doc id="1899530" url="https://pl.wikipedia.org/wiki?curid=1899530" title="Bunkry Koberbrunn">
Bunkry Koberbrunn

Bunkry Koberbrunn – różnego typu bunkry ćwiczebne zlokalizowane na obszarze poligonu wojskowego w Borach Dolnośląskich w okolicach wzgórza Koberbrunn (Wzgórze Artyleryjskie 165,7 m n.p.m.) pomiędzy Świętoszowem a Pstrążem (obecnie Ośrodek Szkolenia Poligonowego Wojsk Lądowych Żagań). Budowane przez wojsko niemieckie od lat 30. XX wieku, prawdopodobnie w dwóch turach. Największy jest dwukondygnacyjny bunkier z platformą widokową na szczycie wzgórza.
Stanowią obiekty sztuki militarnej II wojny światowej, obecnie niezinwentaryzowane.

</doc>
<doc id="1899533" url="https://pl.wikipedia.org/wiki?curid=1899533" title="AS Vita Club">
AS Vita Club

Association Sportive Vita Club – klub piłkarski z Demokratycznej Republiki Konga, grający obecnie w pierwszej lidze, mający siedzibę w mieście Kinszasa, stolicy kraju. Klub został założony w 1936 roku. Swoje domowe mecze rozgrywa na Stade des Martyrs, mogącym pomieścić 80 tysięcy widzów.
W swojej historii klub 12-krotnie wywalczył tytuł mistrza Demokratycznej Republiki Konga (dawniej Zairu) i dziewięciokrotnie zdobywał Puchar Demokratycznej Republiki Konga. W 1973 roku zdobył jedyne międzynarodowe trofeum - Puchar Mistrzów – dzięki zwycięstwu w finale nad ghańskim Asante Kotoko Kumasi (2:4, 3:0). W 1981 roku AS Vita Club znów wystąpił w finale Pucharu Mistrzów, ale tym razem uległ 0:4 i 0:1 algierskiemu JE Tizi-Ouzou.

</doc>
<doc id="1899538" url="https://pl.wikipedia.org/wiki?curid=1899538" title="Słup morowy">
Słup morowy



</doc>
<doc id="1899539" url="https://pl.wikipedia.org/wiki?curid=1899539" title="Helena Trzcińska (nauczycielka)">
Helena Trzcińska (nauczycielka)

Helena Trzcińska (ur. 1863, zm. 2 lipca 1934 w Piotrkowie Trybunalskim) – polska nauczycielka i działaczka społeczna, organizatorka nauczania w Piotrkowie Trybunalskim. 
Po strajku szkolnym 1905 roku zorganizowała tajne komplety. W 1906 roku założyła pensję żeńską, początkowo 7-klasową, później przekształconą w gimnazjum, będąc jej długoletnią dyrektorką. Szkoła mieściła się w dawnym klasztorze dominikanek i działała do 1932 roku, gdy została połączona z gimnazjum żeńskim Zrzeszenia Nauczycieli Szkół Średnich. Do gimnazjum Heleny Trzcińskiej uczęszczały m.in. Irena Sendlerowa i Wincenta Jadwiga Jaroszewska. 
Imię Heleny Trzcińskiej nadano ulicy znajdującej się na piotrkowskim Osiedlu Południe.

</doc>
<doc id="1899540" url="https://pl.wikipedia.org/wiki?curid=1899540" title="Orthorexia nervosa">
Orthorexia nervosa



</doc>
<doc id="1899541" url="https://pl.wikipedia.org/wiki?curid=1899541" title="Resident Evil Survivor">
Resident Evil Survivor

Resident Evil Survivor (w Japonii pod tytułem Biohazard: Gun Survivor) – gra z gatunku survival horror, będąca spin-offem serii Resident Evil. Gra została wyprodukowana przez japońskie studio Capcom i wydana na konsolę PlayStation w Japonii, Europie i Stanach Zjednoczonych, dwa lata później doczekała się portu na komputery osobiste, lecz wydana tylko na terenie Chin.Wersje gry: japońska i europejska, mają możliwość korzystania z pistoletu GunCon podczas grania, w wersji amerykańskiej nie ma tej możliwości. PC-towa wersja gry wydana w Chinach umożliwiała celowanie w przeciwników przy pomocy myszki, lecz konwersja doczekała się sporo błędów i niedoróbek.
Fabuła i postacie.
Po zrzuceniu bomby atomowej na miasto Raccoon City, plaga Wirusa T i zombie przestała się rozprzestrzeniać. Niedługo po tych wydarzeniach, na wyspę Sheena spada helikopter, w którym pewien mężczyzna cudem unika śmierci. Niestety, zapomina on kim jest i co robi na wyspie, która okazuje się należeć do korporacji "Umbrella". Jest ona również w pełni opanowana przez krwiożercze zombi i wszelakie potwory, z którymi bohater musi zacząć walczyć.

</doc>
<doc id="1899542" url="https://pl.wikipedia.org/wiki?curid=1899542" title="Kolumna morowa">
Kolumna morowa

Kolumna morowa () – wolno stojąca konstrukcja architektoniczna, w kształcie słupa, obelisku bądź piramidy, wsparta na cokole, zdobiona licznymi figurami świętych lub alegorycznymi. Często jest to kolumna Trójcy Przenajświętszej lub kolumna maryjna. 
Kolumny morowe w odróżnieniu od innych tego typu kolumn stawiane były jako wotum dziękczynne przez ludność wierzącą, że została wybawiona od moru.
Wznoszenie kolumn morowych rozpowszechniło się po Soborze Trydenckim w krajach Monarchii habsburskiej. Pestsäule jest formą barokową. Za wzór służyła kolumna maryjna na Piazza Santa Maria Maggiore w Rzymie, ustawiona w roku 1614.

</doc>
<doc id="1899545" url="https://pl.wikipedia.org/wiki?curid=1899545" title="Aleksander Famuła">
Aleksander Famuła

Aleksander Famuła (ur. 20 września 1960 w Lublińcu) – piłkarz polski (bramkarz). Jest wychowankiem Sparty Lubliniec. Potem kontynuował karierę Górniku Zabrze oraz za granicą w takich klubach jak: SG Heidelberg-Kirchheim, Karlsruher SC i FC 08 Homburg.

</doc>
<doc id="1899549" url="https://pl.wikipedia.org/wiki?curid=1899549" title="AS Vita Kinszasa">
AS Vita Kinszasa



</doc>
<doc id="1899550" url="https://pl.wikipedia.org/wiki?curid=1899550" title="Targezyna">
Targezyna

Targezyna (farm. "Targesinum", "Argentum diacetylotannicum albuminatum") - dwuacetylotaninobiałczan srebrowy, koloidalne połączenie kompleksowe, zawierające 6% srebra.
Targezyna ma postać ciemnoszarych do ciemnobrązowych płytek o metalicznym połysku lub proszku. Wykazuje działanie bakteriobójcze i ściągające. Obecnie targezyna stosowana jest niekiedy miejscowo w okulistyce i laryngologii w postaci kropli i maści, w zakresie stężeń 0,5% - 4%. Dawniej stosowana była doustnie w gastroenterologii, jednak obecnie w leczeniu choroby wrzodowej żołądka i dwunastnicy wyparta niemal całkowicie.

</doc>
<doc id="1899555" url="https://pl.wikipedia.org/wiki?curid=1899555" title="Harold Becker">
Harold Becker

Harold Becker (ur. 25 września 1928 w Nowym Jorku) – amerykański reżyser i producent filmowy.
Linki zewnętrzne.
 

</doc>
<doc id="1899557" url="https://pl.wikipedia.org/wiki?curid=1899557" title="Amt Arensharde">
Amt Arensharde

Urząd Arensharde (niem. "Amt Arensharde") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Silberstedt.
W skład urzędu wchodzi dziewięć gmin:

</doc>
<doc id="1899558" url="https://pl.wikipedia.org/wiki?curid=1899558" title="U-NII">
U-NII

U-NII (ang. "Unlicensed National Information Infrastructure") – to nielicencjonowana część pasma radiowego wykorzystywana w sieciach bezprzewodowych w standardzie IEEE-802.11a, używana głównie przez bezprzewodowych dostawców Internetu (ang. W"ireless Internet Service Provider", WISP). 
Zakresy.
Pasmo to dzieli się na 3 zakresy:
Bezprzewodowi dostawcy Internetu (ang. "Wireless Internet Service Providers", WISP) zazwyczaj korzystają z zakresu 5.725-5.825 GHz.
Kontrola.
U-NII jest regulowane przez Federalną Komisję Łączności (ang. "Federal Communications Commission", FCC) w obszarze 5-Ghz-owych urządzeń bezprzewodowych. Ograniczenia mocy w U-NII definiowane są przez Amerykański CFR (ang. "Code of Federal Regulations") Tytuł 47 (Telekomunikacja), część 15 - Radio Frequency Devices (pol. częstotliwość urządzeń), część E - urządzenia U-NII § 15,407 - Ogólne wymagania techniczne.
Stosowane regulacje prawne w poszczególnych krajach mogą się różnić.
Europejski standard Hiperlan działa w paśmie U-NII.

</doc>
<doc id="1899561" url="https://pl.wikipedia.org/wiki?curid=1899561" title="Sztucer z Liège">
Sztucer z Liège

Sztucer z Liège – rosyjski jednostrzałowy karabin gwintowany oficjalnie wprowadzony do uzbrojenia armii rosyjskiej w roku 1843. Jest to modyfikacja karabinu brunszwickiego dla armii rosyjskiej.
Historia.
W 1840 roku rosyjski „Komitet ds. ulepszenia sztucerów i karabinów” zamówił próbną partię broni tego systemu w manufakturze J.P. Malherbe Liège w Belgii. Była to przeróbka karabinu brunszwickiego na potrzeby Rosji.
W Rosji nazywaną tą broń "littiechskimi" („литтихскими”) lub "lichterec" („лихтерец”). Ze strony rosyjskiej celem koordynacji zamówień do Liège wysłany został płk Ignatiew. Zamówiono tam 5000 sztuk tej broni w cenie po 85 franków za sztukę.
W 1843 roku broń została oficjalnie przyjęta do uzbrojenia pod nazwą: rosyjski karabin gwintowany „sztucer z Liège” wzoru 1843 roku (Русская винтовка «люттихский» штуцер образца 1843 г)
Budowa.
Sztucer z Liège był bronią odprzodową, gwintowaną z zamkiem kapiszonowym. Wyposażany był w przyrządy celownicze składające się z muszki i szczerbiny o dwóch stałych nastawach: 200 i 400 (lub 600) kroków (arszynów). Posiadał on lufę gwintowaną o 2 bruzdach, skok gwintu 1:1200 mm (800 mm). Do strzelania używano kulistego pocisku posiadającego na obwodzie pierścień, tzw. „kuli z obręczą”. Podczas ładowania, należało odpowiednio wprowadzić kulę pierścieniem w bruzdy lufy co ułatwiały odpowiednie wycięcia wylotu lufy.
Karabin był wyposażony w bagnet.
Wersje karabinu.
W 1848 roku zmodernizowano karabin poprzez zastosowanie nowocześniejszego celownika typu szwajcarskiego, w Rosji określanego typem heskim, o nastawach 100 – 1200 kroków (arszynów) oraz wprowadzono nowoczesny pocisk stożkowy wz. 1848 roku z dwoma występami prowadzącymi konstrukcji płk. Kulikowskiego, tzn. „kula z uszami” („пуля с ушками”).

</doc>
<doc id="1899564" url="https://pl.wikipedia.org/wiki?curid=1899564" title="August Mosbach">
August Mosbach

 August Mosbach (ur. 14 listopada 1817 w Podgórzu, zm. 10 grudnia 1884 we Wrocławiu) – historyk, archiwista, filolog, publicysta.
Życiorys.
Urodził się w Podgórzu (obecnie dzielnica Krakowa). Jego ojciec Fryderyk Samuel Mosbach, kupiec i makler giełdowy żeniąc się z Julią Bronowską porzucił wyznanie mojżeszowe przyjmując ewangelickie. W 1823 rodzina przeprowadziła się do Wrocławia, po zdaniu matury w ewangelickim Gimnazjum Św. Elżbiety w 1836 August zapisał się na Wydział Filozoficzny Uniwersytetu Wrocławskiego jako kierunek studiów wybierając historię. Studiów tych jednak nie ukończył, odszedł z uczelni w 1839, poświęcając się pracy archiwalnej. Był aktywnym członkiem Towarzystwa Literacko-Słowiańskiego.
Pierwszymi ważnymi publikacjami były „Pomniki dziejów Polski wieku XVII”, które ukazały się we Wrocławiu w latach 1840–1842 pod pseudonimem August Podgórski. Wiele artykułów publikował w poznańskim „Tygodniku Literackim”. Z Ksawerym Łukaszewskim opracował słownik polsko-niemiecki i niemiecko-polski, który za życia autorów osiągnął kilkanaście wydań.
Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców encyklopedii.
W 1860 wydał „Wiadomości z dziejów polskich w archiwum prowincji szląskiej” oraz „Przyczynki do dziejów polskich z archiwum miasta Wrocławia”. W 1865 bazując na wykonanym przez Aleksander Przezdzieckiego odpisie wydał biografię Piotra Włostowica pt: „Piotr syn Włodzimierza, sławny dostojnik polski wieku XII. Kronika opowiadająca dzieje Piotrowe”. Publikacja ta stała się przyczynkiem do wydania przez Ignacego Kraszewskiego w 1878 powieści „Historii prawdziwej o Petrku Właście palatynie, którego zwano Duninem”.
Jeszcze w 1840 przystąpił do przygotowywania pracy doktorskiej jej tematem miał być XIII wieczny dziejopisarz Godysław Paweł. Pracę na jego temat opublikował dopiero w 1867, a stopień doktora uzyskał w Jenie w 1872.
Wydawał i publikował artykuły na tematy filozoficzne, historyczno-literackie oraz polityczne. Wobec powstania styczniowego zajął postawę zdecydowanie nieprzychylną odmawiając pomocy przy zakupie broni, o co był proszony. Wobec zaborców zajmował stanowisko ugodowe, a polscy historycy, którym niejednokrotnie pomagał w badaniach na Śląsku, wysoko cenili jego zasługi jako badacza dziejów ojczystych i edytora. Niechętnie zaś na jego działalność spoglądali Niemcy, którym nie na rękę było ujawnianie źródeł wskazujących na polską przeszłość Wrocławia i Dolnego Śląska.
Przyjaźnił się z Colmarem Grünhagenem.
Zmarł osamotniony. Pochowany został prawdopodobnie na nieistniejącym już dzisiaj cmentarzu parafii kościoła bernardynów.
Upamiętnienie.
Na wrocławskim Śródmieściu znajduje się ulica jego imienia.

</doc>
<doc id="1899565" url="https://pl.wikipedia.org/wiki?curid=1899565" title="Urząd Eggebek">
Urząd Eggebek

Urząd Eggebek (niem. "Amt Eggebek") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Eggebek.
W skład urzędu wchodzi osiem gmin:

</doc>
<doc id="1899566" url="https://pl.wikipedia.org/wiki?curid=1899566" title="Eggebek (urząd)">
Eggebek (urząd)



</doc>
<doc id="1899571" url="https://pl.wikipedia.org/wiki?curid=1899571" title="Sissi (film)">
Sissi (film)

Sissi – austriacki film historyczno-kostiumowy, zrealizowany w roku 1955 na podstawie autentycznej biografii cesarzowej Elżbiety Bawarskiej, zwanej Sissi. Film jest pierwszą częścią trylogii o jej życiu, na którą składają się też "Sissi - młoda cesarzowa" z 1956 roku oraz "Sissi - losy cesarzowej" z 1957 roku.
Treść.
Pierwsza część trylogii opowiada o życiu cesarzowej Elżbiety Bawarskiej, nazywanej zdrobniale Sissi. 16-letnia Elżbieta jest bawarską księżniczką. Beztrosko spędza czas na jeździe konnej, zabawach z licznym rodzeństwem, oraz z ukochanym ojcem – księciem Maksymilianem, z którym łączy ją szczególnie silna więź. Wkrótce poznaje cesarza Austrii – młodego i przystojnego Franciszka Józefa. Oboje zakochują się w sobie od pierwszego wejrzenia. Uczucie to sprawia, że życie Sissi całkowicie się odmienia: poślubia Franciszka Józefa i zamieszkuje w wiedeńskim pałacu Schoenbrunn. Przytłaczający ceremoniał, dworska etykieta i tyrania apodyktycznej matki Franciszka Józefa sprawiają, że Sissi czuje się jak w złotej klatce. Stara się jednak przełamać sztywne zasady panujące na austriackim dworze. Stopniowo zjednuje sobie ludzi żywiołową życzliwością.

</doc>
<doc id="1899573" url="https://pl.wikipedia.org/wiki?curid=1899573" title="Urząd Geltinger Bucht">
Urząd Geltinger Bucht

Urząd Geltinger Bucht (niem. "Amt Geltinger Bucht") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Steinbergkirche.
W skład urzędu wchodzi 16 gmin:

</doc>
<doc id="1899574" url="https://pl.wikipedia.org/wiki?curid=1899574" title="Geltinger Bucht">
Geltinger Bucht



</doc>
<doc id="1899576" url="https://pl.wikipedia.org/wiki?curid=1899576" title="Wylotek">
Wylotek

Wylotek ("Cheilopogon heterurus") – gatunek ryby z rzędu belonokształtnych z rodziny ptaszorowatych (Exocoetidae).
Zasięg występowania.
Subtropikalne i umiarkowanie ciepłe rejony północnego Atlantyku, we wschodniej części Zatoki Biskajskiej i kanału La Manche, Morze Śródziemne.
Żyje w niewielkich stadach tuż pod powierzchnią wody. W razie niebezpieczeństwa za pomocą silnych uderzeń płetwy ogonowej rozpędza się i wyskakuje z wody lecąc lotem ślizgowym na rozpostartych płetw piersiowych (w czasie 10-sekundowego lotu pokonuje odległość do 200 m).
Cechy morfologiczne.
Osiąga 30–45 cm długości. Ciało wydłużone z szerokimi, wysoko osadzonymi płetwami piersiowymi. Pysk tępy, zęby tylko w szczękach. Ciało pokryte łuskami, wzdłuż ciała 47–49 łusek. Płetwa grzbietowa osadzona na końcu ciała, usztywniona 12–14 miękkimi promieniami. Płetwa odbytowa z 8–10 miękkimi promieniami. Dolny płat płetwy ogonowej wyraźnie wydłużony.
Ubarwienie niebieskoszare, płetwy piersiowe niebieskoszare z wąską, prześwitującą obwódkę.
Odżywianie.
Żywi się zooplanktonem.
Rozród.
Tarło odbywa się wiosną.

</doc>
<doc id="1899577" url="https://pl.wikipedia.org/wiki?curid=1899577" title="Cheilopogon heterurus">
Cheilopogon heterurus



</doc>
<doc id="1899578" url="https://pl.wikipedia.org/wiki?curid=1899578" title="Jan Pitass">
Jan Pitass

Jan Pitass (ur. 3 lipca 1844 w Piekarach Śląskich, zm. 11 grudnia 1913 w Buffalo) – polski duchowny rzymskokatolicki, założyciel i pierwszy proboszcz najstarszej polskiej parafii św. Stanisława Biskupa i Męczennika w diecezji Buffalo, w stanie Nowy Jork.
Życiorys.
Kształcił się w Rzymie. Po ukończeniu Niagara University, gdzie został wyświęcony, przybył do Buffalo w maju 1873 i został zaangażowany w budowę nowej parafii. Swoją pierwszą mszę św. celebrował 8 czerwca w kościele św. Michała przy Washington Street.
Uważany jest za twórcę Polonii amerykańskiej w zachodniej części stanu Nowy Jork. 
W 1887 założył poczytny dziennik polonijny "Polak w Ameryce". Był współtwórcą organizacji "Polska Unia w Ameryce", oraz zwołał pierwszy polski katolicki zjazd w Stanach Zjednoczonych w 1902 roku.

</doc>
<doc id="1899580" url="https://pl.wikipedia.org/wiki?curid=1899580" title="Puchar Cypru w piłce siatkowej mężczyzn (2009/2010)">
Puchar Cypru w piłce siatkowej mężczyzn (2009/2010)

Rozgrywki o Puchar Cypru w piłce siatkowej mężczyzn w sezonie 2009/2010 zainaugurowane zostały w 18 grudnia 2009 roku. Brały w nich udział kluby z Protathlima OPAP A'Kategorias.
Rozgrywki składały się z 1. rundy, półfinałów i finału.
Finał rozegrany został ? 2010 roku w ?. 
Zdobywcą Pucharu Cypru została drużyna ?.

</doc>
<doc id="1899582" url="https://pl.wikipedia.org/wiki?curid=1899582" title="Urząd Haddeby">
Urząd Haddeby

Urząd Haddeby (niem. "Amt Haddeby") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Busdorf.
W skład urzędu wchodzi osiem gmin:

</doc>
<doc id="1899584" url="https://pl.wikipedia.org/wiki?curid=1899584" title="Carmen Kass">
Carmen Kass

Carmen Kass (ur. 14 września 1978 w Tallinnie) – estońska modelka.
Kariera.
Carmen Kass urodziła się w Tallinnie, ale dorastała w Paide. W wieku osiemnastu lat przeprowadziła się do Paryża, gdzie rozpoczęła karierę modelki. Pojawiła się na okładkach francuskiego i amerykańskiego Vogue, australijskiego Elle, brytyjskiego Image, Madame Figaro i francuskiego Numero.
Jej karierą pokierowała Anna Wintour i od 1999 roku Kass szła po wybiegach takich projektantów jak: Marc Jacobs, Michael Kors, Calvin Klein, Ralph Lauren, Donna Karan oraz Dolce &amp; Gabbana. Pozowała i brała udział w reklamach takich marek i projektantów jak: Klein, Chanel, Gucci, Donna Karan, Dsquared2, Versace, Givenchy, Fendi, Max Mara, Valentino, Ralph Lauren i General Motors. Wystąpiła również w kampanii reklamowej Gap Inc. i była rzecznikiem Revlon, Sephora i perfum Diora "J'adore". Obecnie jest rzecznikiem firmy Max Factor.
Związana jest z Erikiem Lobron.
W lutym 2004 roku Carmen dołączyła do Partii Res Publica. Kandydowała do Parlamentu Europejskiego po tym jak Estonia dołączyła do Unii Europejskiej. Zdobyła około 2000 głosów, ale nie została wybrana do parlamentu.

</doc>
<doc id="1899585" url="https://pl.wikipedia.org/wiki?curid=1899585" title="Haddeby">
Haddeby



</doc>
<doc id="1899588" url="https://pl.wikipedia.org/wiki?curid=1899588" title="Wiktor Janukowycz (1981–2015)">
Wiktor Janukowycz (1981–2015)

Wiktor Wiktorowycz Janukowycz, ukr. Віктор Вікторович Янукович (ur. 16 lipca 1981 w Jenakijewem, zm. 20 marca 2015 na wyspie Olchon na jeziorze Bajkał) – ukraiński polityk, poseł do Rady Najwyższej V, VI i VII kadencji, syn Wiktora i Ludmiły Janukowyczów.
Życiorys.
W latach 1998–2003 studiował ekonomię na Donieckim Uniwersytecie Narodowym. Po ukończeniu studiów pracował jako wicedyrektor przedsiębiorstw BK i BK-Inżynirynh. Pełnił obowiązki wiceprzewodniczącego Związku Młodzieży Regionów Ukrainy (młodzieżówki Partii Regionów). W 2006 uzyskał mandat deputowanego Rady Najwyższej V kadencji z ramienia Partii Regionów. W 2007 i w 2012 wybierany do parlamentu kolejnych kadencji, zasiadał w nim do 2014.
Po ucieczce ojca z Ukrainy nie pokazywał się publicznie. Uzyskał, jak się później okazało, rosyjskie obywatelstwo, i posługiwał się nazwiskiem Dawydow. 20 marca 2015 utonął w jeziorze Bajkał, gdy pod kierowanym przez niego samochodem pękł lód. Informację tę potwierdzono oficjalnie trzy dni później.
Wiktor Wiktorowycz Janukowycz był żonaty, miał syna.

</doc>
<doc id="1899592" url="https://pl.wikipedia.org/wiki?curid=1899592" title="Urząd Hürup">
Urząd Hürup

Urząd Hürup (niem. "Amt Hürup") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Hürup.
W skład urzędu wchodzi siedem gmin:

</doc>
<doc id="1899594" url="https://pl.wikipedia.org/wiki?curid=1899594" title="Hürup (urząd)">
Hürup (urząd)



</doc>
<doc id="1899596" url="https://pl.wikipedia.org/wiki?curid=1899596" title="Huerup (urząd)">
Huerup (urząd)



</doc>
<doc id="1899597" url="https://pl.wikipedia.org/wiki?curid=1899597" title="Urząd Kappeln-Land">
Urząd Kappeln-Land

Urząd Kappeln-Land (niem. "Amt Kappeln-Land") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w mieście Kappeln.
W skład urzędu wchodzą cztery gminy:

</doc>
<doc id="1899598" url="https://pl.wikipedia.org/wiki?curid=1899598" title="Kappeln-Land">
Kappeln-Land



</doc>
<doc id="1899599" url="https://pl.wikipedia.org/wiki?curid=1899599" title="Wyższa Szkoła Zarządzania i Coachingu we Wrocławiu">
Wyższa Szkoła Zarządzania i Coachingu we Wrocławiu

Wyższa Szkoła Zarządzania i Coachingu (WSZiC) – polska uczelnia niepubliczna, założona w 2009 roku we Wrocławiu, będąca pierwszą w Polsce kształcącą menedżerów i coachów sportowych.
Historia.
Wyższa Szkoła Zarządzania i Coachingu została założona w sierpniu 2009 roku. W październiku tego samego roku uruchomiono na niej pierwszą rekrutację na studia licencjackie na kierunku „Sport”. Pierwotna siedziba uczelni znajdowała się na Stadionie Olimpijskim we Wrocławiu.
Od 2013 roku oferta WSZiC jest sukcesywnie wzbogacana o kolejne kierunki studiów podyplomowych.
W czerwcu 2016 roku siedzibę uczelni przeniesiono na Stadion Wrocław. Jesienią tego samego roku przeprowadzono pierwszą rekrutację na nowatorski kierunek studiów licencjackich „Sport+”.
WSZiC może się pochwalić łącznym gronem ponad tysiąca absolwentów i obecnych studentów.
Władze Uczelni.
"Źródło": 
Podejście do edukacji.
Wyższa Szkoła Zarządzania i Coachingu opiera się na połączeniu tradycyjnych oraz nowoczesnych form edukacji. Została stworzona z myślą o ludziach sportu, czyli czynnych sportowcach, trenerach, menedżerach i innych osobach działających na co dzień w klubach czy organizacjach sportowych.

</doc>
<doc id="1899604" url="https://pl.wikipedia.org/wiki?curid=1899604" title="Don (Yorkshire)">
Don (Yorkshire)

Don – rzeka w Anglii, w hrabstwach South Yorkshire i East Riding of Yorkshire, o długości 112 km. Rzeka ma swoje źródło w Górach Pennińskich i płynie na wschód przez miasta Penistone, Sheffield, Rotherham, Mexborough, Conisbrough, Doncaster i Stainforth aż do ujścia do rzeki Ouse, w pobliżu miasta Goole.
Głównymi dopływami rzeki Don są Loxley, Rivelin, Sheaf, Rother oraz Dearne.

</doc>
<doc id="1899607" url="https://pl.wikipedia.org/wiki?curid=1899607" title="Amt Kropp-Stapelholm">
Amt Kropp-Stapelholm

Amt Kropp-Stapelholm – związek gmin ("Amt") w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba związku znajduje się w miejscowości Kropp.
W skład związku wchodzi 14 gmin:

</doc>
<doc id="1899608" url="https://pl.wikipedia.org/wiki?curid=1899608" title="Kropp-Stapelholm">
Kropp-Stapelholm



</doc>
<doc id="1899609" url="https://pl.wikipedia.org/wiki?curid=1899609" title="Harel Lewi">
Harel Lewi

Harel Lewi הראל לוי, Harel Levy (ur. 5 sierpnia 1978 w Nachszonim) – izraelski tenisista, reprezentant w Pucharze Davisa.
Kariera tenisowa.
Jako zawodowy tenisista Levy występował w latach 1995–2011.
Jako singlista wygrał 4 turnieje rangi ATP Challenger Tour. W rozgrywkach rangi ATP World Tour Levy osiągnął 2 finały – w 2000 roku w Toronto oraz w 2001 roku w Nottingham.
W grze podwójnej Levy jest mistrzem rozgrywek rangi ATP World Tour w Newport z 2000 roku. Wspólnie z Jonatanem Erlichem pokonali w finale debel Kyle Spencer–Mitch Sprengelmeyer 7:6(2), 7:5. W 2010 roku osiągnął finał w Johannesburgu, grając w parze z Karolem Beckiem.
W latach 1998–2010 reprezentował Izrael w Pucharze Davisa. Jego największym osiągnięciem w tych rozgrywkach jest awans z zespołem do półfinału grupy światowej (najwyższej klasy rozgrywek) w 2009 roku, eliminując reprezentacje Szwecji oraz Rosji.
W rankingu gry pojedynczej Levy najwyżej był na 30. miejscu (25 czerwca 2001), a w klasyfikacji gry podwójnej na 71. pozycji (19 maja 2008).

</doc>
<doc id="1899613" url="https://pl.wikipedia.org/wiki?curid=1899613" title="Amt Langballig">
Amt Langballig

Amt Langballig – związek gmin w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba związku znajduje się w miejscowości Langballig.
W skład związku wchodzi siedem gmin:

</doc>
<doc id="1899615" url="https://pl.wikipedia.org/wiki?curid=1899615" title="Langballig (urząd)">
Langballig (urząd)



</doc>
<doc id="1899616" url="https://pl.wikipedia.org/wiki?curid=1899616" title="TP Mazembe">
TP Mazembe

Tout Puissant Mazembe, poprzednio znany jako Tout Puissant Englebert - klub piłkarski z Demokratycznej Republiki Konga, grający obecnie w pierwszej lidze, mający siedzibę w mieście Lubumbashi, drugim pod względem wielkości mieście kraju. Od 2011 swoje domowe mecze rozgrywa na Stade TP Mazembe, mogącym pomieścić 18 500 widzów. Wcześniej grał na Stade Frederic Kibassa Maliba, o pojemności 35 000 widzów.
Historia.
Klub został założony w 1932 roku przez zakon Benedyktynów. Po zakończeniu II wojny światowej do nazwy klubu dodano człon Englebert, wywodzący się od nazwy sponsora, producenta opon. W swojej historii klub 11-krotnie wywalczył tytuł mistrza Demokratycznej Republiki Konga (dawniej Zairu) i pięciokrotnie zdobywał Puchar Demokratycznej Republiki Konga. 
W 1967 roku TP Englebert zdobył swoje pierwsze międzynarodowe trofeum - Puchar Mistrzów - dzięki zwycięstwu w finale nad ghańskim Asante Kotoko Kumasi (1:1, 2:2). W 1968 roku zespół znów wystąpił w finale Pucharu Mistrzów, i tym razem pokonał w nim togijski Étoile Filante de Lomé (5:0, 1:4). W kolejnych dwóch sezonach Englebert znów dochodził do finału rozgrywek o Puchar Mistrzów, jednak przegrywał w nim kolejno z egipskim Ismaily SC (2:2, 1:3) i Asante Kotoko (1:1, 1:2). W 1980 roku w finale Pucharze Zdobywców Pucharów pokonał po dwumeczu Africa Sports National Abidżan (3:1, 1:0).
Kolejny sukces w afrykańskich pucharach Mazembe osiągnął w 2009 roku. Dotarł do finału Ligi Mistrzów i wygrał w nim z nigeryjskim Heartland FC (1:2, 1:0). W tym samym roku zespół wystąpił w Klubowym Pucharze Świata 2009, w którym zajął 6. miejsce.
Podczas Klubowego Pucharu Świata 2010 dotarli do finału, w którym przegrali z włoskim Interem Mediolan 0:3. Pomimo zajęcia drugiego miejsca to największy sukces tego klubu.

</doc>
<doc id="1899617" url="https://pl.wikipedia.org/wiki?curid=1899617" title="TP Mazembe Lubumbashi">
TP Mazembe Lubumbashi



</doc>
<doc id="1899618" url="https://pl.wikipedia.org/wiki?curid=1899618" title="Urząd Mittelangeln">
Urząd Mittelangeln

Urząd Mittelangeln (niem. "Amt Mittelangeln") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Mittelangeln.
W skład urzędu wchodzą trzy gminy:

</doc>
<doc id="1899620" url="https://pl.wikipedia.org/wiki?curid=1899620" title="Krówka Connie">
Krówka Connie



</doc>
<doc id="1899621" url="https://pl.wikipedia.org/wiki?curid=1899621" title="TP Englebert">
TP Englebert



</doc>
<doc id="1899622" url="https://pl.wikipedia.org/wiki?curid=1899622" title="Miś Pysiaczek i przyjaciele">
Miś Pysiaczek i przyjaciele



</doc>
<doc id="1899624" url="https://pl.wikipedia.org/wiki?curid=1899624" title="Prosiaczek Slim">
Prosiaczek Slim



</doc>
<doc id="1899627" url="https://pl.wikipedia.org/wiki?curid=1899627" title="Urząd Oeversee">
Urząd Oeversee

Urząd Oeversee (niem. "Amt Oeversee") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Tarp.
W skład urzędu wchodzą trzy gminy:

</doc>
<doc id="1899628" url="https://pl.wikipedia.org/wiki?curid=1899628" title="Oeversee (urząd)">
Oeversee (urząd)



</doc>
<doc id="1899633" url="https://pl.wikipedia.org/wiki?curid=1899633" title="Urząd Schafflund">
Urząd Schafflund

Urząd Schafflund (niem. "Amt Schafflund") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Schafflund.
W skład urzędu wchodzi trzynaście gmin:

</doc>
<doc id="1899634" url="https://pl.wikipedia.org/wiki?curid=1899634" title="Schafflund (urząd)">
Schafflund (urząd)



</doc>
<doc id="1899643" url="https://pl.wikipedia.org/wiki?curid=1899643" title="Chia-Jung Chuang">
Chia-Jung Chuang



</doc>
<doc id="1899645" url="https://pl.wikipedia.org/wiki?curid=1899645" title="Chia-jung Chuang">
Chia-jung Chuang



</doc>
<doc id="1899646" url="https://pl.wikipedia.org/wiki?curid=1899646" title="Uniwersytecki Szpital Kliniczny im. Jana Mikulicza-Radeckiego we Wrocławiu">
Uniwersytecki Szpital Kliniczny im. Jana Mikulicza-Radeckiego we Wrocławiu

Uniwersytecki Szpital Kliniczny im. Jana Mikulicza-Radeckiego we Wrocławiu – wielospecjalistyczny szpital kliniczny Uniwersytetu Medycznego im. Piastów Śląskich we Wrocławiu, utworzony w 2002 w wyniku połączenia trzech uniwersyteckich szpitali klinicznych; szpital nosi imię Jana Mikulicza-Radeckiego, jednego z twórców nowoczesnej chirurgii, od 1890 profesora Królewskiego Uniwersytetu we Wrocławiu.
Uniwersytecki Szpital Kliniczny to kompleks szpitalny składający się z 25 klinik, 29 oddziałów, bloków operacyjnych, gabinetów zabiegowych, laboratoriów, 30 poradni i 15 pracowni dla pacjentów. Placówka udziela świadczenia zdrowotne z zakresu podstawowej i specjalistycznej opieki zdrowotnej, wykonując zadania badawczo-naukowe, uczestnicząc w przygotowaniu osób do wykonywania zawodu medycznego i kształcenia osób wykonujących zawody medyczne.
W 2011 oddano do użytku całodobowe sanitarne lądowisko dla śmigłowców.

</doc>
<doc id="1899649" url="https://pl.wikipedia.org/wiki?curid=1899649" title="Su-wei Hsieh">
Su-wei Hsieh



</doc>
<doc id="1899650" url="https://pl.wikipedia.org/wiki?curid=1899650" title="Su-Wei Hsieh">
Su-Wei Hsieh



</doc>
<doc id="1899651" url="https://pl.wikipedia.org/wiki?curid=1899651" title="Wiązowiec (roślina)">
Wiązowiec (roślina)

Wiązowiec, obrostnica ("Celtis" L.) – rodzaj liczący około 60–70 gatunków drzew liściastych zaliczany do rodziny konopiowatych ("Cannabaceae"), przy czym dawniej (do XX wieku włącznie) klasyfikowany w obrębie wiązowatych ("Ulmaceae"). Przedstawiciele rodzaju występują na wszystkich kontynentach w strefie międzyzwrotnikowej, mniej liczni obecni są w strefach umiarkowanych o ciepłym klimacie. W Europie południowej występują 4 gatunki, w Ameryce Północnej 6, w Azji wschodniej ok. 15. Liczni przedstawiciele rodzaju po introdukcji poza ich rodzimy zasięg stali się uciążliwymi gatunkami inwazyjnymi, zwłaszcza w południowej Afryce i Australii. W Polsce spotykany bywa wiązowiec zachodni (w okolicach upraw rozsiewa się i uznawany jest za zadomowionego już antropofita), rzadziej i raczej tylko w kolekcjach inne gatunki.
Wiązowce dostarczają cenionego drewna, jadalnych owoców i uprawiane są jako mało wymagające drzewa cieniodajne. 
Biologia i ekologia.
Kwiaty wiązowców rozwijają się wiosną równocześnie z liśćmi i zapylane są przez wiatr. Owoce dojrzewają jesienią i utrzymują się na drzewach przez całą zimę. Stanowią ważne pożywienie dla ptaków i ssaków. Zresztą gęste korony drzew lub zarośla jakie tworzą wiązowce są często istotnym siedliskiem dla zwierząt. Ich drewno jest bardzo twarde i gładkie.
Wiązowce wykazują odporność na choroby, w tym holenderską chorobę wiązu, i zmiany klimatyczne. Mają małe wymagania ekologiczne, są odporne na susze. W naturze rosną na terenach skalistych, często też wzdłuż rzek i strumieni.
Systematyka i pochodzenie.
Rodzaj "Celtis" miał w Europie jeszcze w trzeciorzędzie znacznie większy zasięg, niż obecnie. Dowodzą tego znaleziska kopalnych liści z warstw iłów, napotykanych przy wydobywaniu węgla brunatnego. Liście te są znakomicie zachowane, dowodzą ponadto, że u schyłku trzeciorzędu klimat był znacznie łagodniejszy niż obecnie.
Rodzaj jest blisko spokrewniony z "Aphananthe" i "Trema". Jest najbardziej zróżnicowanym rodzajem tradycyjnie wyróżnianej podrodziny "Celtoideae", która przez długi czas włączana była zwykle do rodziny wiązowatych "Ulmaceae". Badania molekularne dowiodły przynależności tej podrodziny do konopiowatych.
"Momisia" F. Dietr., "Sparrea" Hunz. &amp; Dottori
Należy do rodziny konopiowatych ("Cannabaceae"), która wraz z najbliżej spokrewnionymi rodzinami wiązowatych, pokrzywowatych i morwowatych należy do rzędu różowców ("Rosales"), a ten do kladu różowych w obrębie dwuliściennych właściwych.
Zastosowanie.
Wiązowce dostarczają twardego i gładkiego drewna, cenionego zwłaszcza jako surowiec do wyrobu węgla drzewnego. Ich owoce są jadalne, a z kory wyrabia się żółty barwnik, papier i sznury. Z nasion pozyskuje się olej wykorzystywany do wyrobu mydeł i lubrykantów. Wiązowiec południowy jest uprawiany w krajach śródziemnomorskich jako cieniodajne drzewo przyuliczne. Ze względu na smaczne owoce identyfikowany jest z drzewem lotosowym wspominanym przez Homera, jako pożywieniu Lotofagów, tak wspaniałym, że towarzysze Odyseusza zapomnieli o tęsknocie za domem. "Celtis zenkeri" jest w Ghanie uważany za potężny fetysz. Liczne gatunki uprawiane są jako ozdobne przy czym wiązowiec chiński ceniony jest w uprawie jako bonsai. Cenione są przy tym bardziej ze względu na niewielkie wymagania, niżeli walory dekoracyjne.

</doc>
<doc id="1899654" url="https://pl.wikipedia.org/wiki?curid=1899654" title="Yung-Jan Chan">
Yung-Jan Chan



</doc>
<doc id="1899655" url="https://pl.wikipedia.org/wiki?curid=1899655" title="Yung-jan Chan">
Yung-jan Chan



</doc>
<doc id="1899656" url="https://pl.wikipedia.org/wiki?curid=1899656" title="Yen-hsun Lu">
Yen-hsun Lu



</doc>
<doc id="1899657" url="https://pl.wikipedia.org/wiki?curid=1899657" title="Yen-Hsun Lu">
Yen-Hsun Lu



</doc>
<doc id="1899659" url="https://pl.wikipedia.org/wiki?curid=1899659" title="Amt Südangeln">
Amt Südangeln

Amt Südangeln – związek gmin w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Böklund.
W skład związku wchodzi 15 gmin:

</doc>
<doc id="1899661" url="https://pl.wikipedia.org/wiki?curid=1899661" title="Opera Nowohucka">
Opera Nowohucka

Opera Nowohucka – drugi oficjalny album zespołu WU-HAE wydany w 2009. Nośnikiem multimedialnej zawartości płyty jest pendrive zamknięty w metalowej puszce.
Jest to wydawnictwo koncepcyjne, składające się z 12 utworów, filmu niemego "Nowy człowiek", inspirowanego radzieckim kinem science fiction oraz eseju Sławomira Shuty.
Album inspirowany jest 60-letnią historią Nowej Huty. Teksty stanowią m.in. obszerne fragmenty "Poematu dla dorosłych" Adama Ważyka. Na płycie znajduje się również utwór do wiersza Wisławy Szymborskiej "Na powitanie budowy socjalistycznego miasta".
W nagraniach gościnny udział wzięli: Grzegorz Markowski (pierwsze studyjna nagranie utworu "Nie patrz jak ja tańczę"), Maciej Maleńczuk, Piotr Wróbel, Paweł Mąciwoda i Olaf Deriglasoff. Z albumu pochodzi singel "Sępy abstrakcji" (tekst Adam Ważyk "Poemat dla dorosłych") z udziałem Macieja Maleńczuka.

</doc>
<doc id="1899662" url="https://pl.wikipedia.org/wiki?curid=1899662" title="Südangeln">
Südangeln



</doc>
<doc id="1899663" url="https://pl.wikipedia.org/wiki?curid=1899663" title="Suedangeln">
Suedangeln



</doc>
<doc id="1899664" url="https://pl.wikipedia.org/wiki?curid=1899664" title="Baltic Sail Gdańsk">
Baltic Sail Gdańsk

Baltic Sail – to międzynarodowe porozumienie podpisane przez największe miasta rejonu Morza Bałtyckiego, zainicjowane przez Rostock w 1991. Celem i założeniem pomysłodawców jest promowanie morskiego dziedzictwa europejskiego regionu Morza Bałtyckiego oraz wspieranie tradycyjnej żeglugi bałtyckiej od portu do portu. Obecnie do Baltic Sail należą:
Zlot Baltic Sail to coroczna impreza organizowana w Gdańsku od momentu oddania do użytku przystani jachtowej (marina) w centrum miasta. Pierwszy zlot odbył się w 1997 roku pod nazwą Sail Gdańsk z okazji 1000-lecia Gdańska i spotkał się z ogromnym zainteresowaniem mieszkańców i turystów. Władze Miasta zachęcone sukcesem tego wydarzenia podjęły starania o przyjęcie w Gdańsku na stałe Morskiego Festiwalu organizowanego w ramach porozumienia Baltic Sail. Od 2009 roku Miasto Gdańsk organizuje zloty żaglowców we współpracy z Fundacją Gdańską, której prezesem do 2016 roku był Mateusz Kusznierewicz. Od 2010 roku w ramach Baltic Sail zostały zintegrowane inne imprezy odbywające się w Gdańsku jak np. regaty Nord Cup. Podczas kilku dni trwania zlotu mieszkańcy Gdańska i turyści mają okazję oglądać najpiękniejsze tradycyjne żaglowce z całej niemal Europy i odbywać na nich rejsy po Zatoce Gdańskiej oraz poznawać morskie przygody i historie opowiadane przez załogi żaglowców. Organizatorzy zlotu w Gdańsku chcą kultywować morskie tradycje miasta i sprawić, by gdańszczanie odkrywali na nowo bogactwo historycznego dziedzictwa Miasta Gdańska. W 2016 roku, podczas 20. edycji Zlotu zostało podpisane międzynarodowe porozumienie przez Prezydentów i Burmistrzów Miast Partnerskich o dalszej współpracy przy organizacji Baltic Sail na lata 2017 – 2021.
Od 2017 roku miasteczko Zlotu znajduje się na Wyspie Ołowianka, zaś żaglowce cumują po obu brzegach Motławy.

</doc>
<doc id="1899665" url="https://pl.wikipedia.org/wiki?curid=1899665" title="Biofarmaceutyki">
Biofarmaceutyki

Biofarmaceutyki – białka (w tym przeciwciała), kwasy nukleinowe (DNA i RNA lub antysensowe oligonukleotydy) używane do celów terapeutycznych lub celów diagnostycznych in vivo, wytwarzane z zastosowaniem biotechnologii.
Biofarmacja.
Biofarmacja jest to termin, który opisuje dziedzinę badań ściśle związanych z farmakokinetyką. 
Różnice między biofarmaceutykami i lekami konwencjonalnymi.
Leki biotechnologiczne i konwencjonalne leki chemiczne różnią się fundamentalnie pod względem struktury i mechanizmów działania. Leki biotechnologiczne są wytwarzane przez żywe komórki, a leki chemiczne w procesach chemicznych. 
Struktura cząsteczek bioleków jest w związku z tym nieporównywalnie bardziej złożona. Dla porównania: lek biologiczny interferon β charakteryzuje się masą cząsteczki 19 000 Da, podczas gdy cząsteczka przedstawiciela leków klasycznych — kwasu acetylosalicylowego — ma masę jedynie 180 Da. Związki małocząsteczkowe, otrzymywane na drodze syntetycznej wypełniają wymóg biorównoważności dla produktów farmaceutycznych. Dzięki temu możliwe jest bezpieczna zmienność jako preparatów genetycznych.
Inaczej jest w przypadku substancji mało- i średniocząsteczkowych otrzymywanych na bazie surowców naturalnych.
Leki biopodobne.
Leki produkowane metodami biotechnologicznymi nie posiadają biogeneryków (zamienników) – po wygaśnięciu ochrony patentowej leku biotechnologicznego (na przykład pierwszej generacji) może pojawić się w lecznictwie specyfik naśladujący lek oryginalny. Takie farmaceutyki nazywa się lekami biopodobnymi lub biofarmaceutykami naśladowczymi. 
Różnią się one od oryginału przede wszystkim stosowaniem innej linii komórkowej oraz innego procesu wytwarzania i oczyszczania, co może powodować różnice we właściwościach farmakokinetycznych i farmakodynamicznych między lekami oryginalnymi a biopodobnymi.
Charakterystyka biofarmaceutyków.
Biofarmaceutyki charakteryzują się strukturą trzeciorzędową (konformacją przestrzenną) i czwartorzędową (wyznaczającą specyficzne interakcje z wieloma innymi białkami i receptorami w narządach docelowych).
Struktury nie występują w przypadku związków małocząsteczkowych. 
Podczas gdy leki chemiczne wpływają na ogół na jeden lub najwyżej kilka procesów (zazwyczaj reakcji enzymatycznych), bioleki wykazują znacznie bardziej złożone działanie. Przykładem jest interferon, który oddziałuje na ekspresję ponad 40 genów. Z tych też powodów pełnego mechanizmu działania leków biologicznych w zasadzie nie można określić.
Ponadto w wielu przypadkach lek biologiczny w swojej postaci finalnej (czyli w podawanej pacjentowi) nie zawiera jednej ściśle określonej cząsteczki, ale w rzeczywistości jest mieszaniną różnych izoform. 
Są one bardzo wrażliwe na warunki zewnętrzne (temperatura, nasłonecznienie).
Ocenia się, że już ponad 500 milionów chorych było lub jest leczonych biolekami.
Metody wytwarzania biofarmaceutyków.
Biofarmaceutyki mogą być wytwarzane z komórek bakterii (np. E. coli lub rekombinacji kultur drożdży), linii komórek ssaków (hodowli komórkowej), kultur komórek roślinnych (kultury tkanek roślinnych) i mchów roślin w różnych konfiguracjach bioreaktorów, w tym fotobioreaktory.
Potencjalne metody produkcji biofarmaceutyków obejmują organizmy głównie transgeniczne rośliny i zwierzęta. Modyfikacje tych organizmów stanowią duże zagrożenie dla inwestorów. Jest ono związane z brakiem sprecyzowanych planów co do uzyskania konkretnego organizmu oraz problemami etycznymi, co za tym idzie - brak akceptacji organów rządowych. Badania nad lekami biologicznymi mogą stanowić ryzyko krzyżowań organizmów.
Jednym z potencjalnych sposobów podejścia do tej technologii, jest stworzenie transgenicznych ssaków, które mogą produkować biofarmaceutyki w mleku. Pierwszym takim wynalazkiem był ATryn z mlekiem kóz.

</doc>
<doc id="1899667" url="https://pl.wikipedia.org/wiki?curid=1899667" title="Amyloplasty">
Amyloplasty



</doc>
<doc id="1899668" url="https://pl.wikipedia.org/wiki?curid=1899668" title="E27 (trasa europejska)">
E27 (trasa europejska)

E27 – trasa europejska pośrednia północ-południe, wiodąca z Belfort we Francji do Aosty we Włoszech.
Stary system numeracji.
Do 1983 roku oznaczenie E27 dotyczyło trasy o relacji: "Triest – Skopje – Sofia – Warna". Po reformie sieci tras europejskich ateria otrzymała przebieg "Dortmund – Köln – Luxembourg – Saarbrücken – Sarreguemines", przemianowany w 1985 r. na E29. Jednocześnie utworzono nową E27, do dziś łącząca Belfort z Aostą.
Drogi w ciągu dawnej E27.
"Lista dróg opracowana na podstawie materiału źródłowego"

</doc>
<doc id="1899669" url="https://pl.wikipedia.org/wiki?curid=1899669" title="Franz Gramer">
Franz Gramer

Franz Gramer (ur. 29 maja 1797 w Bolkowie, zm. 28 lutego 1865 w Bytomiu) – niemiecki historyk i pedagog. 
Pochodził z rodziny nauczycielskiej. Ukończył gimnazjum w Świdnicy. Studiował na wydziale filologicznym Uniwersytetu Wrocławskiego, ale wskutek śmierci obojga rodziców studiów nie udało mu się dokończyć. Od 1828 mieszkał w Bytomiu, gdzie pracował w katolickiej szkole miejskiej. Był jednym z założycieli Oberschlesischer Sängerbund (Górnośląski Związek Śpiewaczy). Dzięki niemu powstała w Bytomiu biblioteka dla młodzieży. Ogłosił parę publikacji na potrzeby katolickich szkół Śląska, m.in. "Schulgebete auf alle Tage im Jahre" (1831, Modlitwy szkolne na wszystkie dni roku) oraz "Spazierlieder. Muntere Gesaange fuar die Jugend" (1834, Piosenki spacerowe. Wesołe pieśni dla młodzieży). Najważniejszym jego dziełem jest pierwsza ważna historia Bytomia od początków miasta do czasów współczesnych autorowi: "Chronik der Stadt Beuthen" (Beuthen 1863).

</doc>
<doc id="1899670" url="https://pl.wikipedia.org/wiki?curid=1899670" title="Urząd Süderbrarup">
Urząd Süderbrarup

Urząd Süderbrarup (niem. "Amt Süderbrarup") – urząd w Niemczech w kraju związkowym Szlezwik-Holsztyn, w powiecie Schleswig-Flensburg. Siedziba urzędu znajduje się w miejscowości Süderbrarup.
W skład urzędu wchodzi 13 gmin:

</doc>
<doc id="1899671" url="https://pl.wikipedia.org/wiki?curid=1899671" title="Ian Clough">
Ian Clough

Ian Stewart Clough (ur. 1937 w Baildon (Yorkshire), zm. 30 maja 1970 pod Annapurną w Himalajach) – brytyjski wspinacz, alpinista i himalaista.
Życiorys.
Z wykształcenia dziennikarz, z czasem stał się zawodowym alpinistą, ratownikiem górskim, instruktorem wspinaczki mającym setki wychowanków, autorem popularnego przewodnika po szkockich wspinaczkach zimowych. Kierował głównym ośrodkiem sportów górskich w Szkocji, "Glencoe School of Mountaineering" (co było wyjątkowym docenieniem, gdyż był Anglikiem).
Wspinał się od końca lat 50. i dokonał wielu pierwszych przejść w górach Szkocji, zwłaszcza zimowych, np. w dolinie Glen Coe, na wyspie Skye i w Górach Kaledońskich (zw. "Highlands"). Od 1953 wspinał się w Alpach i Dolomitach, z czasem gromadząc imponujący wykaz przejść wielkich dróg alpejskich i okazując się jednym z najlepszych wspinaczy brytyjskich ówczesnego młodego pokolenia. Od przełomu lat 1962/1963 uczestniczył w wyprawach do Patagonii i od 1964 w Himalaje.
Clough stał się szerzej znany w świecie za sprawą udziału w pierwszym przejściu filara Frêney na Mont Blanc w 1961 r., z Chrisem Boningtonem, Don Whillansem i Janem Długoszem (pasjonowały się tym media zwłaszcza krajów alpejskich, z racji rywalizacji alpinistów francuskich i włoskich oraz głośnej wcześniejszej tragedii). Szedł tam w jednej dwójce z Długoszem, dzięki którego relacjom oraz uwiecznieniu w książce "Komin Pokutników" (wyd. 1964 i poszerzone od 1994, opowiadanie "Świecznik Filara Frêney") stał się też znany wspinaczom w Polsce.
W 1970 brał udział w przełomowej wyprawie na licząca blisko 3000 m południową ścianę Annapurny, kierowanej przez Boningtona i skupiającej czołówkę anglosaskich wspinaczy. Wyprawa ta dokonała pierwszego w historii przejścia wielkiej i trudnej ściany w Himalajach (Clough był z Boningtonem w kolejnej dwójce, wysoko towarzyszącej dwójce zdobywców). W trakcie likwidacji wyprawy i pewnego odprężenia, w uczęszczanym terenie u podnóży ściany, którym wspinacze kończyli znosić sprzęt, na Clougha spadł lodowcowy blok (serak). Przedwczesna śmierć kompletnie zmieniła nastrój wyprawy i dopełniła legendy.
Upamiętniono go w bazie ("Annapurna Base Camp", 4100 m), początkowo prowizorycznym napisem wykutym w kamieniu, od 1999 solidną tablicą pamiątkową (co zorganizował jego kolega z młodości, Kelvin Kent).
Jeden z budynków w Baildon, rodzinnym mieście Clougha, na jego cześć nazwano "Ian Clough Hall".
Bonington zadedykował Cloughowi swą książkę z 1971 r. o zdobyciu pd. ściany Annapurny słowami "To IAN CLOUGH, who gave so much" ("Ianowi Cloughowi, który dał tak wiele").
Jego żona Nikki Clough także zajmowała się wspinaczką, np. aktywnie uczestniczyła w wyprawie do Patagonii w 1968, czy też pokonała wraz z mężem pn. ścianę Matterhornu, w chwili jego śmierci była na innej wyprawie w Himalajach. Ich córka Jenny mieszka w Lancashire.
Wybrane wspinaczki.
Wyprawy

</doc>
<doc id="1899672" url="https://pl.wikipedia.org/wiki?curid=1899672" title="Süderbrarup (urząd)">
Süderbrarup (urząd)



</doc>
<doc id="1899673" url="https://pl.wikipedia.org/wiki?curid=1899673" title="Suederbrarup (urząd)">
Suederbrarup (urząd)



</doc>
<doc id="1899679" url="https://pl.wikipedia.org/wiki?curid=1899679" title="Gaurishankar">
Gaurishankar



</doc>
<doc id="1899681" url="https://pl.wikipedia.org/wiki?curid=1899681" title="Takwacore">
Takwacore

Takwacore – gatunek muzyczny będącym połączeniem punk rocka oraz kultury Islamu. Określenie użyte pierwszy raz w Książce Michaela Muhammad Knighta, "The Taqwacores" z 2003 roku. Nazwa gatunku jest połączeniem słów "core" od hardcore oraz arabskiego słowa "taqwa" oznaczającego „pobożność”.
O ile początki muzułmańskiej muzyki punk datuje już na rok 1979, wskazując na twórczość brytyjskiej grupy Alien Kulture, to pierwszymi grupami, którą wskazać można jako tworzące takwacore są The Kominas, Vote Hezbollah czy the Sagg Taqwacore Syndicate.

</doc>
<doc id="1899682" url="https://pl.wikipedia.org/wiki?curid=1899682" title="Gauri Shankar">
Gauri Shankar



</doc>
<doc id="1899684" url="https://pl.wikipedia.org/wiki?curid=1899684" title="Anatolij Radenko">
Anatolij Radenko

Anatolij Hryhorowycz Radenko, ukr. Анатолій Григорович Раденко, ros. Анатолий Григорьевич Раденко, "Anatolij Grigorjewicz Radienko" (ur. 3 sierpnia 1959 w Stalinie) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
W 1977 rozpoczął karierę piłkarską w miejscowym klubie Szachtar Donieck. W latach 1981–1982 występował w klubie Torpedo Moskwa, ale powrócił potem do Szachtara. W 1987 przeszedł najpierw do Nistru Kiszyniów, a w następnym 1988 do Zorii Woroszyłowgrad, ale już w maju zmienił klub na Wołyń Łuck. W 1990 wyjechał do Finlandii, gdzie bronił barw TP-47 Tornio. W 1992 zakończył karierę piłkarską w drugiej drużynie Szachtara.
Kariera reprezentacyjna.
Występował juniorskiej oraz w młodzieżowej reprezentacji ZSRR. W turnieju finałowym młodzieżowych Mistrzostw Świata, rozgrywanych w Japonii, „opiekował się” Maradoną, nie dając jemu strzelić bramki (Maradona strzelił tylko z karnego).
Kariera trenerska.
W końcu lat 80. XX wieku ukończył Instytut Kultury Fizycznej w Moskwie. Trenował kluby Wołyń Łuck, Sokoł Saratów i Podilla Chmielnicki. W 2004 pracował na stanowisku starszego trenera w Piłkarskiej Akademii Szachtara Donieck. Po zakończeniu kariery trenerskiej postanowił poświęcić się religii. 8 października 2009 został wyświęcony na diakona Ukraińskiego Kościoła Prawosławnego Patriarchatu Moskiewskiego.

</doc>
<doc id="1899685" url="https://pl.wikipedia.org/wiki?curid=1899685" title="Maria Kwiatkowska-Ratajczak">
Maria Kwiatkowska-Ratajczak

Maria Kwiatkowska-Ratajczak – doktor habilitowany nauk filologicznych, literaturoznawca, metodyk nauczania języka polskiego.
Pracuje w Instytucie Filologii Polskiej Uniwersytetu im. Adama Mickiewicza w Poznaniu. Zajmuje się dydaktyką polonistyczną. Od 1992 roku pełni funkcje redaktora „Polonistyki”. Współpracuje z Komisją Edukacji Szkolnej i Akademickiej Komitetu Nauk o Literaturze Polskiej PAN. Jest rzeczniczką MEN ds. podręczników i środków dydaktycznych.
W latach 1997–1999 uczestniczyła w pracach Rady do spraw Kształcenia Nauczycieli przy Ministrze Edukacji Narodowej. Od 1998 do 2001 roku razem z Fundacją Guardiniego z Berlina prowadziła program edukacyjny, poświęcony tradycji i współczesności polsko-niemiecko-czeskiego trójkąta kulturowego.
Jest autorką książek: "Z perspektywy wartości o prozie dla dzieci i młodzieży" (Poznań 1994), "Metodyka konkretu. O wybranych problemach zawodowego kształcenia nauczycieli polonistów" (Poznań 2002) oraz współredaktorką tomu rozpraw i szkiców "Konteksty polonistycznej edukacji" (Poznań 1998).
Swoje publikacje prezentowała w czasopismach „Nurt”, „Studia o Sztuce Dla Dziecka”, „W drodze”, „Polonistyka”, „Ojczyzna-polszczyzna”, „Język polski w szkole”, „Informatyka dla szkoły” oraz specjalistycznych wydawnictwach Uniwersytetu Warszawskiego, Uniwersytetu Śląskiego i Akademii Pedagogicznej w Krakowie.

</doc>
<doc id="1899686" url="https://pl.wikipedia.org/wiki?curid=1899686" title="Yukon/NWT Men’s Curling Championship 2010">
Yukon/NWT Men’s Curling Championship 2010

Yukon/NWT Men’s Curling Championship 2010, turniej wyłaniający reprezentację Jukonu i Terytoriów Północno-Zachodnich mężczyzn w curlingu na Tim Hortons Brier 2010. Zawody rozegrano dniach 6-9 lutego 2010 w Whitehorse, na lodowisku Whitehorse Curling Club.
W zawodach brały dział 4 drużyny, po dwie najlepsze z rozgrywek terytorialnych. Eliminacje w Jukonie rozegrano między 7 a 10 oraz 28 i 31 stycznia, w NWT natomiast 21 a 24 stycznia.
Turniej po raz kolejny wygrała drużyna Jamiego Koe.
Round Robin.
Sesja 1..
7 lutego 2010; 19:00
Sesja 2..
7 lutego 2010; 10:00
Sesja 3..
7 lutego 2010; 15:00
Sesja 4..
8 lutego 2010; 10:00
Sesja 5..
8 lutego 2010; 15:00
Sesja 6..
9 lutego 2010; 10:00
Tie-breaker.
9 lutego 2010; 15:00

</doc>
<doc id="1899688" url="https://pl.wikipedia.org/wiki?curid=1899688" title="Lelo Mbele">
Lelo Mbele

Blaise Lelo Mbele (ur. 10 sierpnia 1987 w Kinszasie) – kongijski piłkarz grający na pozycji napastnika.
Kariera klubowa.
Karierę piłkarską Mbele rozpoczął w klubie AS Vita Club z Kinszasy. W 2003 roku zadebiutował w jego barwach w pierwszej lidze Demokratycznej Republiki Konga. W debiutanckim sezonie wywalczył z nim mistrzostwo kraju.
W 2004 roku Mbele wyjechał za granicę i jego pierwszym klubem poza ojczyzną był południowoafrykański Zulu Royals z Durbanu. W zespole tym grał w rozgrywkach drugiej ligi RPA. W 2005 roku odszedł do Orlando Pirates z Johannesburga. W 2006 roku wywalczył mistrzostwo RPA.
Jesienią 2007 roku Mbele grał w tunezyjskim Club Sportif Sfaxien. Na początku 2008 roku przeszedł do saudyjskiego Al-Hilal z Rijadu. Wywalczył wówczas mistrzostwo Arabii Saudyjskiej i Crown Prince Cup. Natomiast w sezonie 2008/2009 występował w Espérance Tunis. W połowie 2009 roku odszedł do sudańskiego Al-Hilal Omdurman. W 2010 roku został zawodnikiem libijskiego Al-Nasr Bengazi. Następnie grał w Al-Nasr Kuwejt, Şanlıurfasporze Selangor FA, MC Algier, CA Batna i Petro Atlético Luanda. W 2015 trafił do DC Motema Pembe. W sezonie 2016/2017 grał w Baf Ülkü Yurdu SK, a latem 2017 trafił do Gokulam Kerala.
Kariera reprezentacyjna.
W reprezentacji Demokratycznej Republiki Konga Mbele zadebiutował w 2004 roku. W 2006 roku podczas Pucharu Narodów Afryki 2006 był rezerwowym i rozegrał jedno spotkanie, z Kamerunem (0:2).

</doc>
<doc id="1899693" url="https://pl.wikipedia.org/wiki?curid=1899693" title="Lettrist International">
Lettrist International



</doc>
<doc id="1899695" url="https://pl.wikipedia.org/wiki?curid=1899695" title="George Amick">
George Amick

George Amick (ur. 24 października 1924 w Vernonii, zm. 4 kwietnia 1959 w Daytona Beach) – amerykański kierowca wyścigowy.
Kariera sportowa.
Startował w serii AAA i USAC National Championship w latach 1955-1959. Ogółem wystartował w 43 wyścigach tych serii. Zaliczył także jeden start w słynnym wyścigu Indianapolis 500. Zginął w wypadku podczas wyścigu serii USAC na torze Daytona International Speedway.
Jego start w Indianapolis 500 przypadł na okres gdy wyścig ten był zaliczany do klasyfikacji Mistrzostw Świata Formuły 1, w związku z czym Amick ma w statystykach Formuły 1 zapisany jeden start oraz 6 zdobytych punktów.

</doc>
<doc id="1899698" url="https://pl.wikipedia.org/wiki?curid=1899698" title="Hydroelektrometalurgia">
Hydroelektrometalurgia

Hydroelektrometalurgia - dział metalurgii łączący elektrometalurgię i hydrometalurgię. Głównym zadaniem hydroelektrometalurgii jest wydzielanie metali z rud oraz oczyszczanie ich poprzez elektrolizę wodnego roztworu ich soli. W skali przemysłowej metoda ta jest stosowana do otrzymywania miedzi oraz cynku.

</doc>
<doc id="1899704" url="https://pl.wikipedia.org/wiki?curid=1899704" title="Repco">
Repco

Repco (akronim od "Replacement Parts Company") – australijska firma inżynieryjna założona w Collingwood przez Geoffa Russella w 1922 roku. Pierwotnie działała pod nazwą "Automotive Grinding Company". Firma Repco dostarczała w latach 1966–1969 silniki zespołowi Formuły 1 Brabham. Napędzane tymi silnikami samochody zdobyły tytuły mistrza świata kierowców oraz konstruktorów w sezonach 1966 oraz 1967.
Obecnie Repco specjalizuje się w tuningu i budowie silników.

</doc>
<doc id="1899705" url="https://pl.wikipedia.org/wiki?curid=1899705" title="Lockheed AH-56 Cheyenne">
Lockheed AH-56 Cheyenne

Lockheed AH-56 Cheyenne – amerykański, prototypowy śmigłowiec szturmowy firmy Lockheed. Maszyna powstała na zamówienie US Army w ramach konkursu AAFSS ("Advanced Aerial Fire Support System"). Główny nacisk w konstrukcji śmigłowca położono na zdolność osiągania dużej prędkości lotu. Charakterystyczną cechą konstrukcji śmigłowca były dwa śmigła ogonowe. Jedno ustawione równolegle do belki ogonowej, spełniające rolę klasycznego śmigła kompensującego moment obrotowy kadłuba a drugie, na końcu belki, zamontowane prostopadle do osi kadłuba, pełniące rolę śmigła pchającego, umożliwiającego osiąganie w locie dużej prędkości maksymalnej.
Historia.
Geneza.
Historia amerykańskich śmigłowców szturmowych wiąże się nierozerwalnie z wojną w Wietnamie. To podczas tego konfliktu na niespotykaną dotąd skalę użyto w działaniach bojowych śmigłowców. Już pierwsze doświadczenia pokazały potrzebę posiadania wyspecjalizowanej maszyny, zdolnej do zapewnienia wsparcia ogniowego własnym jednostkom na lądzie, wypełniania zadań szturmowych, a przy tym zdecydowanie bardziej odpornej na ogień przeciwnika niż używany w tej roli Bell UH-1 Huey. Pierwszą próbą (udaną) zbudowania takiej maszyny był Bell AH-1 Cobra. Cobra powstała w wyniku daleko posuniętej modyfikacji UH-1. Pierwszym, całkowicie oryginalnym programem budowy nowego śmigłowca szturmowego był ogłoszony w 1964 roku przez Sekretarza Armii Lądowej Stanów Zjednoczonych konkurs "Advanced Aerial Fire Support System" (AAFSS).
Advanced Aerial Fire Support System.
AAFSS wymagał od nowego śmigłowca zdolności zwalczania sił lądowych, nieprzyjacielskich czołgów i siły żywej, eskortowania wprowadzanego w owym czasie na uzbrojenie nowego śmigłowca transportowego Boeing CH-47 Chinook, zdolności do przeprowadzani szybkich wypadów – interwencji, wymagających oddalenia się od eskortowanych maszyn i równie szybkiego powrotu po wykonaniu zadania oraz możliwości oczyszczania stref lądowania przerzucanej śmigłowcami piechoty. Przed nową konstrukcją postawiono bardzo wyśrubowane wymagania techniczne, które w owym czasie znajdowały się na granicy możliwości stosowanych wówczas rozwiązań technologicznych. Prędkość maksymalna wynosiła aż 407 km/h. Taką szybkość mogły osiągnąć jedynie maszyny, których główny zespół napędowy wspomagany był silnikiem odrzutowym. Możliwość zawisu bez wpływu ziemi na wysokości 1829 metrów przy temperaturze powietrza 35 °C. Wymóg ten uznano za najtrudniejszą sytuację, z jaką może się spotkać śmigłowiec w dowolnym rejonie ziemi. Trzecim, bardzo wymagającym warunkiem, który musiała spełniać nowa konstrukcja była możliwość przelotu bez międzylądowania z Kalifornii na Hawaje. Był to najdłuższy odcinek przerzutu wojsk w sytuacji zagrożenia wojennego prowadzący nad wodą. Przewidywano, że nowa konstrukcja ma być napędzana tylko jednym silnikiem. Warunki konkursu otrzymało 148 firm, 12 złożyło swoje projekty. 19 lutego 1965 roku do dalszej ich realizacji wybrano dwa, Lockheeda i Sikorsky (późniejszy Sikorsky S-66 i jego zmodernizowana wersja Sikorsky S-67 Blackhawk). 3 listopada tego samego roku US Army ogłosiła, że zwycięzcą konkursu AAFSS został projekt Lockheeda oznaczony przez wytwórnie jako CL-840. Nowa maszyna otrzymała również oznaczenie AH-56A Cheyenne, zgodnie z obowiązującą w armii zasadą nadawania śmigłowcom nazw indiańskich szczepów.
Projekt.
Kontrakt na budowę AH-56 podpisano 23 marca 1965 roku. Główny nacisk w konstrukcji nowej maszyny, inżynierowie Lockheeda położyli na prędkość. Aby spełnić wymagania konkursu dotyczące tego parametru, konstruktorzy wybrali układ uskrzydlonego śmigłowca posiadającego wiele cech samolotu. Podczas startu, lądowania i przelotu przy niewielkiej prędkości AH-56 miał zachowywać się jak klasyczny śmigłowiec. Wirnik główny wytwarza siłę nośną, a jeden z wirników ogonowych, ustawiony równolegle do belki ogonowej, kompensował moment obrotowy kadłuba. Podczas lotu z maksymalną prędkością siłę nośną wytwarzały skrzydła, a większa część mocy silnika kierowana była do śmigła pchającego zainstalowanego na końcu kadłuba prostopadle do jego osi. Wirnik główny i śmigło ogonowe przejmowały rolę lotek, steru kierunku i wysokości, sterując pochyleniem, przechyleniem bocznym i odchyleniem kierunkowym. 21 września 1967 roku rozpoczęto próby w locie. Łącznie zbudowano 10 egzemplarzy prototypowych. AH-56 w locie poziomym uzyskał prędkość 398 km/h, w locie nurkowym 454 km/h. Maszyna była zdolna do wykonywania manewrów z przeciążeniem dochodzącym do 2,6 g. Próby nie przebiegały bezawaryjnie. Z 10 śmigłowców, 3 uległy rozbiciu podczas testów. Pomimo tego 7 stycznia 1968 roku US Army podpisało z Lockheedem kontrakt na budowę 375 śmigłowców seryjnych. Producent planował budowę wersji morskiej, rozpoznawczej, ratowniczej, transportowej oraz cywilnej z nowym kadłubem oznaczonej jako CL-1027. Niestety wiosną 1969 roku armia wycofała zamówienie wersji seryjnej finansując jednak nadal próby prototypów w locie. Spowodowane było to zmianą wymagań wobec śmigłowców szturmowych. Doświadczenia wojny w Wietnamie, pokazały, że do realizacji większości zadań wystarczy prędkość maksymalna na poziomie 268 km/h. Zdecydowanie ważniejsza jest odporność na uszkodzenia spowodowane ogniem z ziemi. Warunkowało to również zastosowanie nie jednego a dwóch silników zwiększających szanse przetrwania na współczesnym polu walki. Próby w locie, niepotrzebnego już śmigłowca AH-56 zakończono w listopadzie 1970 roku. Lockheed starał się jeszcze zainteresować armię swoją nową konstrukcją oznaczoną jako CL-1700, w której usunięto śmigło pchające oraz zwiększono opancerzenie maszyny jednak w polu zainteresowań armii był już śmigłowiec YAH-64, późniejszy Boeing AH-64 Apache. Do dnia dzisiejszego zachowały się cztery egzemplarze AH-56.
Konstrukcja.
Lockheed AH-56 Cheyenne był jednosilnikowym, dwuosobowym śmigłowcem szturmowym ze śmigłem ogonowym i dodatkowym śmigłem pchającym, ze skrzydłami w układzie dolnopłata. Czterołopatowy wirnik główny, sztywny, stabilizowany żyroskopowo z głowicą wykonaną z tytanu. Łopaty wirnika pokryte stalą nierdzewną i wypełnione konstrukcją „plastra miodu” wykonaną z aluminium. Śmigło ogonowe czterołopatowe, pchające – trójłopatowe o zmiennym skoku. Wirnik główny napędzany przez podwójne przekładnie planetarne. Kadłub o konstrukcji półskorupowej wykonany z lekkich stopów aluminium. Wolnonośne skrzydła bez żadnych powierzchni sterujących podobnie jak stateczniki śmigłowca. Statecznik pionowy skierowany do dołu, dwa stateczniki poziome, na lewym zamontowane było śmigło ogonowe. Podwozie główne dwugoleniowe, z kołami zamontowanymi pod kadłubem, chowane do wyprofilowanych wnęk oraz kółko ogonowe, zamontowane na końcu statecznika pionowego, niechowane w locie. Silnik turbowałowy General Electric T64-GE-16 o mocy 3979 KM. Podczas lotu poziomego z dużą prędkością większa część mocy kierowana była do przekładni napędzającej pchające śmigło ogonowe a jedynie 700 KM do wirnika głównego, który pracowała z łopatami ustawionymi poziomo w celu redukcji oporów aerodynamicznych. Zbiorniki paliwa zainstalowane po bokach kadłuba i na jego spodzie. Załoga dwuosobowa w układzie tandem, z przodu strzelec, z tyłu pilot. Fotel strzelca umieszczony był na stabilizowanej platformie ułatwiającej celowanie. Maszyna mogła wykonywać loty w każdych warunkach atmosferycznych.
Uzbrojenie.
Uzbrojenie strzeleckie Cheyenne składało się z dwóch wieżyczek, dziobowej i podkadłubowej. W dziobowej montowano automatyczny granatnik Aeronutronic XM129 kalibru 40 mm lub wielolufowy karabin maszynowy w systemie Gatlinga General Electric Minigun kalibru 7,62 mm. Mogła się ona obracać w płaszczyźnie poziomej o 180° (od -90° do +90°) względem osi podłużnej śmigłowca. W wieżyczce podkładubowej montowano działko Aeronutronic XM40 kalibru 30 mm, które mogło się obracać o 360°. Pod skrzydłami zainstalowano węzły do montowania uzbrojenia podwieszanego. Mogły to być zasobniki z niekierowanymi pociskami Mk 4/Mk 40 Folding-Fin Aerial Rocket lub naprowadzane optycznie, kierowane przewodowo przeciwpancerne BGM-71 TOW. Maszyna posiadała sześć węzłów podwieszania uzbrojenia. Strzelec posiadał specjalnie zaprojektowany na potrzeby AH-56 Cheyenne celownik optyczny.

</doc>
<doc id="1899706" url="https://pl.wikipedia.org/wiki?curid=1899706" title="Letnie Igrzyska Olimpijskie 1896 - bieg maratoński">
Letnie Igrzyska Olimpijskie 1896 - bieg maratoński



</doc>
<doc id="1899712" url="https://pl.wikipedia.org/wiki?curid=1899712" title="Jewhen Małaniuk">
Jewhen Małaniuk

Jewhen Fyłymonowycz Małaniuk (ukr. "Євге́н Филимо́нович Маланю́к", ur. 1 lutego 1897 w Nowoarchangielsku, zm. 16 lutego 1968 w Nowym Jorku) – ukraiński poeta, kulturoznawca, krytyk literacki.
Życie.
Urodził się 1 lutego 1897 w miejscowości Nowoarchangielsk na Chersońszczyźnie (obecnie osiedle w obwodzie kirowohradzkim). Po ukończeniu szkoły realnej w Jelizawietgradzie wstąpił do Petersburskiego Instytutu Politechnicznego. Po wybuchu I wojny światowej stał się jednak słuchaczem Szkoły Wojskowej w Kijowie, po ukończeniu której w stopniu porucznika wysłany został na front Południowo-Zachodni. Dowodził tam sotnią 2 turkiestańskiego pułku strzeleckiego. Na froncie Małaniuk poznał naczelnika sztabu 1 Dywizji Turkiestańskiej, pułkownika Jewhena Mieszkowśkego, który po wybuchu rewolucji październikowej wezwał go do powrotu do Ojczyzny, aby wziąć udział w walce o niepodległość Ukrainy. Jewhen Małaniuk pracował w Sztabie Generalnym Ukrainy, później stał się adiutantem generała Wasyla Tiutiunnyka, głównodowodzącego Armią Naddnieprzańską UNR.
W 1920 roku, po niepowodzeniach w wywalczeniu ukraińskiej państwowości, udał się na emigrację i trafił do obozu dla internowanych w pobliżu Kalisza. Wraz z kilkoma przyjaciółmi (m.in. J. Darahan, M. Czyrski, M. Hrywa) wydawał pismo „Wesełka”, na stronach którego pojawiły się jego pierwsze utwory. W 1921 przebywał w obozie internowanych w Piotrkowie Trybunalskim, wydawał pismo „Na chwylach żyttia”. W 1923 razem z Mychajłem Sełehijem oraz Mychajłem Osyką wydał niewielki tomik poezji „Ozymyna”. W późniejszym okresie przesiedlił się na teren Czechosłowacji. W nowym kraju został absolwentem Wydziału Hydrotechnicznego Ukraińskiej Akademii Gospodarczej w Podiebradach. Małaniuk przeniósł się po jej ukończeniu do Warszawy, gdzie pracował jako inżynier. Brał tam również aktywny udział w życiu społeczno-politycznym. W wieku 33 lat poślubił Bogumiłę Sawicką.
W Warszawie poeta zapoznał się z polskimi artystami-skamandrytami, takimi jak Julian Tuwim, Jarosław Iwaszkiewicz, Jan Lechoń, utrzymywał również kontakty z Leonardem Podhorskim-Okołowem, Stanisławem Stempowskim i Józefem Łobodowskim. Małaniuk starał się nawiązać dialog między artystami polskimi i ukraińskimi, pomimo niesprzyjających warunków politycznych. Polscy poeci wysoko cenili twórczość Małaniuka i tłumaczyli jego prace. W 1939 Małaniuk uczestniczył w obronie stolicy Polski przed wojskami niemieckimi.
W czerwcu 1949 poeta przeniósł się do Stanów Zjednoczonych. Na początku amerykańskiego etapu swojego życia pracował fizycznie, potem został zatrudniony w biurze inżynierskim w Nowym Jorku. W tym też mieście poeta zmarł 16 lutego 1968. Pochowany został na cmentarzu w South Bound Brook w New Jersey.
Twórczość.
Spuścizna twórcza poety jest dosyć różnorodna zarówno pod względem ideowym, jak i tematycznym. Swe zbiorki poezji i esejów wydawał Małaniuk m.in. w Paryżu, Lwowie, Hamburgu, Filadelfii, Nowym Yorku. Należą do nich:
W latach 1962 oraz 1966 poeta przygotował dwa tomy zawierające jego artykuły, rozważania i szkice na tematy literaturoznawcze, kulturoznawcze oraz historiozoficzne. Wydane zostały one przez wydawnictwo Homin Ukrainy w Kanadzie (Toronto, 1962, t. 1; 1966, t. 2.) pod tytułem "Knyhy spostereżeń". Jewhen Małaniuk występuje w nich jako samodzielny myśliciel, badacz-analityk rzeczywistości. Tak jak i w poezji, głównym tematem jego utworów jest Ukraina, jej sztuka, kultura, historia. Wiele artykułów poświęconych jest literaturze klasycznej, artystom-emigrantom, ukraińskim pisarzom okresu radzieckiego.
Już po śmierci artysty wydany został tomik "Persteń i posoch" (Monachium, 1972)
Określa się, iż w dziedzinie poetyki Małaniuk jest symfonistą, co łączyło go z Pawłem Tyczyną. Swobodnie operował on zarówno artystycznymi zasobami języka poezji klasycznej, jak i najbardziej współczesnymi jego wersyfikacyjnymi transformacjami. W historiozoficznej poezji Małaniuka rzeczowość i wręcz naukowa precyzja słowa łączą się ze skrajnie wyrażoną emocjonalnością, wręcz burzą uczuć. Oprócz tego poeta opracował własny język symboli, będący paradoksalnie i narzędziem i rezultatem dokonywanej przez niego analizy rzeczywistości. Właśnie symbolizm wyznacza jedną z głównych cech poezji Małaniuka- lakoniczność, pojmowaną przez niego jako zasadę regulującą strukturę tekstu.
Idea umocowania państwowości Ukrainy jest w poetycznym uniwersum Jewhena Małaniuka ideą centralną. Poeta w swoich dziełach opisuje także Narodziny Rusi, okresowi hetmanowania B. Chmielnickiego, I. Mazepy, F. Orlika. To w nich pragnie odszukać wzorce dla tworzenia współczesnego państwa. Jednakże obraz Ukrainy u Małaniuka jest wewnętrznie niejednorodny, rozdwojony. Pierwszym obliczem Ukrainy jest Hellada Stepowa, drugim zaś- Czarna Hellada. Właśnie ta antynomia jest dla Małaniuka źródłem braku wyraźnej struktury wewnętrznej ukraińskiego społeczeństwa. Poeta konstruuje oryginalną historiozoficzną koncepcję bytu Ukrainy, elementami której są Hellada, Waregowie i Rzym. Helleński hipertroficzny indywidualizm, panestetyzm mają być harmonizowane przez wareski aktywizm oraz rzymską hierarchiczność. Owe trzy elementy istnieją nie oddzielnie, lecz tworzą syntezę.
W tworzeniu swego obrazu Ukrainy Małaniuk wychodzi od konkretnych realiów historycznych i geograficznych, gdyż to właśnie Ukraina jest dla niego miejscem tragicznego spotkania Zachodu i Wschodu. Okoliczność ta sprawiła, iż przez długi czas pozostawała ona przedmiotem, a nie podmiotem procesu historycznego. Ukrainiec, „pieśniarz, mędrzec i hreczkosiej”, zdolny jest co najwyżej do lirycznej refleksji, pasywnego odbioru otaczającej rzeczywistości, a nie do adekwatnej wolnościowej reakcji na zagrożenie z zewnątrz. Jako przeciwwagę dla tej perspektywy Małaniuk rozwija kompleksową teorię „mazepiństwa”, centralne miejsce której zajmuje wizja przyszłego przywódcy Ukrainy, który ma połączyć w sobie państwowe doświadczenie Mazepy, patriotyzm i dyplomatyczne talenty Filipa Orlika, a także wyrazistość światopoglądową Tarasa Szewczenki, w postaci którego nastąpiło zjednoczenie ról poety i twórcy państwowości.
Jednocześnie Jewhen Małaniuk jest lirykiem, metaforystą, w którego poezji łączą się surowość i ascetyczność wypowiedzi, zdolność do silnych emocji, wyrafinowana rytmomelodyka i umiejętność przenikania w głębię psychologii człowieka.
Nagroda literacka im. Jewhena Małaniuka.
Nagroda przyznawana jest literatom z obwodu kirowohradzkiego za mające szczególne walory artystyczne utwory, skierowane na potwierdzenie humanistycznych ideałów, wzbogacenie historycznej spuścizny narodu, demokratyzację społeczeństwa oraz rozwijające idee państwowości.
Nagroda wręczana jest w trzech kategoriach:
Wręczenie nagrody odbywa się corocznie do 2 lutego, czyli w rocznicę urodzin Jewhena Małaniuka. Autor zwycięskiego utworu otrzymuje m.in. tytuł „Laureata obwodowej nagrody literackiej imienia Jewhena Małaniuka”.

</doc>
<doc id="1899715" url="https://pl.wikipedia.org/wiki?curid=1899715" title="Red Amick">
Red Amick

Richard „Red” Amick (ur. 19 stycznia 1929 w Kansas City, zm. 16 maja 1995 w Crystal River) – amerykański kierowca wyścigowy. 
W karierze wystartował w dwóch wyścigach Indianapolis 500 – 30 maja 1959 i 30 maja 1960. W pierwszym z nich prowadził bolid Kurtis Kraft na oponach Firestone, należący do zespołu LeRoy E Foutch Jr. Amick wystartował z 24 pola, ale wyścigu nie ukończył z powodu wypadku. W drugim z tych wyścigów prowadził bolid Epperly zespołu Leonard A Faas. Do wyścigu ruszył z 22 pola, a ukończył go na 11 miejscu.

</doc>
<doc id="1899717" url="https://pl.wikipedia.org/wiki?curid=1899717" title="Bieg na przełaj">
Bieg na przełaj



</doc>
<doc id="1899718" url="https://pl.wikipedia.org/wiki?curid=1899718" title="AH-56">
AH-56



</doc>
<doc id="1899726" url="https://pl.wikipedia.org/wiki?curid=1899726" title="Amick">
Amick



</doc>
<doc id="1899728" url="https://pl.wikipedia.org/wiki?curid=1899728" title="Keith Andrews (kierowca wyścigowy)">
Keith Andrews (kierowca wyścigowy)

Keith Andrews (ur. 15 czerwca 1920 w Denver, zm. 15 maja 1957 w Indianapolis) – amerykański kierowca wyścigowy. 
W karierze wziął udział w dwóch wyścigach Indianapolis 500, lecz żadnego z nich nie ukończył. W pierwszym z nich, 30 maja 1955 wystartował z 28. pola, ale w jego samochodzie zapłon odmówił posłuszeństwa. W drugim zaś, jego oznaczony numerem 89 Kurtis Kraft 500B wpadł w poślizg. Keith Andrews zmarł rok później w wyniku obrażeń jakich doznał w wypadku podczas przygotowań do kolejnego wyścigu Indianapolis 500.

</doc>
<doc id="1899729" url="https://pl.wikipedia.org/wiki?curid=1899729" title="Letnie Igrzyska Olimpijskie 1896 - skok wzwyż">
Letnie Igrzyska Olimpijskie 1896 - skok wzwyż



</doc>
<doc id="1899732" url="https://pl.wikipedia.org/wiki?curid=1899732" title="Wiktor Janukowicz (syn)">
Wiktor Janukowicz (syn)



</doc>
<doc id="1899733" url="https://pl.wikipedia.org/wiki?curid=1899733" title="Blood Red Throne">
Blood Red Throne

Blood Red Throne – norweska grupa muzyczna grająca death metal, założona w 1998 roku w Kristiansand.
Historia.
Opracowano na podstawie materiału źródłowego.
Blood Red Throne założyli w 1998 roku Død i Tchort (którzy współpracowali wówczas z zespołem Satyricon). Dołączyli do nich Freddy Bolsø oraz Erlend Caspersen i w tym składzie grupa nagrała demo zatytułowane "Deathmix 2000", a ponieważ Blood Red Throne nie miał wówczas wokalisty, gościnny udział w nagraniu wziął Ronny Thorsen z Trail of Tears.
W marcu 2001 roku do zespołu w charakterze wokalisty dołączył Mr. Hustler. W pięcioosobowym składzie Blood Red Throne nagrał pierwszy album studyjny "Monument of Death", który ukazał się w grudniu 2001 roku nakładem wytwórni Hammerheart Records.
W 2002 roku grupa wystąpiła m.in. na festiwalu Inferno. W Blood Red Throne nastąpiły też kolejne zmiany personalne: z zespołu odszedł Freddy Bolsø, którego zastąpił Espen "Beist" Antonsen (The Sickening). W tym samym roku ukazał się minialbum "A Taste for Blood", na którym znalazły się trzy utwory z dema "Deathmix 2000", "Monument of Death" z niewydanego albumu kompilacyjnego "Nordic Metal II", cover Massacre "Cryptic Realms" oraz "Malignant Nothingness" z albumu "Monument of Death".
Kolejny album studyjny "Affiliated with the Suffering" miał premierę w styczniu 2003 roku, zaś w grudniu zespół podpisał kontrakt z wytwórnią Earache Records. 
W 2004 roku z zespołu odszedł Espen "Beist" Antonsen i trzeci album studyjny "Altered Genesis", który ukazał się w lutym 2005 roku, został nagrany z pomocą Bernta Moena (Trail of Tears, Green Carnation). Po wydaniu tej płyty Blood Red Throne opuścił Mr. Hustler, a zastąpił go Vald. Latem 2005 roku do zespołu został również przyjęty nowy perkusista Anders Haave. W listopadzie 2005 roku Blood Red Throne wziął udział w europejskiej trasie z grupami Mortician i Akercocke. W jej trakcie wokalista i basista Mortician – Will Rahmer – został w Polsce aresztowany za napaść na taksówkarza i kradzież samochodu. Trasa nie została jednak przerwana i na pozostałych koncertach Willa Rahmera zastępowali członkowie Blood Red Throne i Akercocke.
Czwarty album studyjny "Come Death" ukazał się w sierpniu 2007 roku. W grudniu 2007 roku Blood Red Throne wziął udział w europejskiej trasie jako support Divine Heresy, a w roku 2008 wystąpił m.in. na festiwalu Neurotic Deathfest w Tilburgu.
W marcu 2009 roku zespół po raz drugi wystąpił na festiwalu Inferno, natomiast w czerwcu został wydany piąty album studyjny "Souls of Damnation", który był nagrywany na początku roku w studiu Deadline w Trollhättan (Szwecja). Okładkę (podobnie jak do "Come Death" i "Altered Genesis") zaprojektował Łukasz Jaszak. Ukazała się również limitowana edycja albumu, na której znalazły się dodatkowe dwa utwory oraz DVD zawierające wywiad z zespołem i film o nagrywaniu płyty.

</doc>
<doc id="1899735" url="https://pl.wikipedia.org/wiki?curid=1899735" title="Letnie Igrzyska Olimpijskie 1896 - trójskok">
Letnie Igrzyska Olimpijskie 1896 - trójskok



</doc>
<doc id="1899737" url="https://pl.wikipedia.org/wiki?curid=1899737" title="I Saved the World Today">
I Saved the World Today

I Saved the World Today – singel brytyjskiego duetu Eurythmics, wydany w 1999 roku.
Ogólne informacje.
Piosenka została pierwszym singlem promującym album "Peace". Był to także pierwszy od dziewięciu lat singel duetu. Osiągnął on sukces na listach przebojów, lecz nie został wydany w USA. Utwór ten wykorzystano później w jednym z odcinków serialu "Rodzina Soprano".
Teledysk.
Reżyserem teledysku jest David A. Stewart, członek duetu Eurythmics.

</doc>
<doc id="1899739" url="https://pl.wikipedia.org/wiki?curid=1899739" title="Letnie Igrzyska Olimpijskie 1896 - skok w dal">
Letnie Igrzyska Olimpijskie 1896 - skok w dal



</doc>
<doc id="1899741" url="https://pl.wikipedia.org/wiki?curid=1899741" title="Letnie Igrzyska Olimpijskie 1896 - skok o tyczce">
Letnie Igrzyska Olimpijskie 1896 - skok o tyczce



</doc>
<doc id="1899744" url="https://pl.wikipedia.org/wiki?curid=1899744" title="Letnie Igrzyska Olimpijskie 1896 - pchnięcie kulą">
Letnie Igrzyska Olimpijskie 1896 - pchnięcie kulą



</doc>
<doc id="1899746" url="https://pl.wikipedia.org/wiki?curid=1899746" title="Letnie Igrzyska Olimpijskie 1896 - rzut dyskiem">
Letnie Igrzyska Olimpijskie 1896 - rzut dyskiem



</doc>
<doc id="1899752" url="https://pl.wikipedia.org/wiki?curid=1899752" title="Sydney Olympic FC">
Sydney Olympic FC

Sydney Olympic Football Club – australijski klub piłkarski z siedzibą w Sydney w stanie Nowa Południowa Walia.
Historia.
Klub Sydney Olympic Football Club założony został w 1958 roku jako "Pan Hellenic" przez greckich emigrantów. Od 1961 roku Pan Hellenic występował w I lidze stanu Nowa Południowa Walia - NSW League Division 1. Występował w niej do 1976 roku. W 1977 już jako UTS Sydney Olympic przystąpił do nowo utworzonej National Soccer League. Po dwóch lata Sydney Olympic został zdegradowany przez zarząd NSL do New South Wales Super League; pomimo zajęcia w sezonie 1979 przedostatniego miejsca w lidze. Na ostatnim miejscu rozgrywki zakończyła drużyna South Melbourne FC. Po sezonie powrócił do NSL i występował w niej do jej rozwiązania w 2004, dwukrotnie ją wygrywając. Od 2004 występuje w NSW Premier League.

</doc>
<doc id="1899762" url="https://pl.wikipedia.org/wiki?curid=1899762" title="Holiday (film 2006)">
Holiday (film 2006)



</doc>
<doc id="1899764" url="https://pl.wikipedia.org/wiki?curid=1899764" title="Holiday">
Holiday



</doc>
<doc id="1899772" url="https://pl.wikipedia.org/wiki?curid=1899772" title="Piłka nożna na Igrzyskach Śródziemnomorskich 2009">
Piłka nożna na Igrzyskach Śródziemnomorskich 2009

Piłka nożna na Igrzyskach Śródziemnomorskich 2009 odbywała się w dniach 25 czerwca – 4 lipca, na sześciu stadionach piłkarskich. Turniej odbywał się w formule do lat 20.
Grupa A.
 − 1:1
 − 4:0
 − 3:1
Grupa B.
 − 2:0
 − 0:5
 − 1:0
Grupa C.
 zrezygnowało z turnieju, więc drużyny Libii i Czarnogóry uzyskały kwalifikację do drugiej rundy.
 − 0:0
 − 0:0 (k. 2:4)
Grupa D.
 − 2:2
 − 1:2
 − 3:0
Półfinały.
 − 1:0
 − 1:2
Mecze o miejsca 5/8.
 − 2:1
 − 2:1
Mecz o 7. miejsce.
 − 0:1
Mecz o 5. miejsce.
 − 1:1 (k. 6:5)
Mecz o 3. miejsce.
 − 0:0 (k. 8:7)
Finał.
 − 1:2

</doc>
<doc id="1899776" url="https://pl.wikipedia.org/wiki?curid=1899776" title="Vicente Arraya">
Vicente Arraya

Vicente Arraya (ur. 25 stycznia 1922 w Oruro, zm. 21 listopada 1992) – boliwijski piłkarz, reprezentant kraju. Podczas kariery piłkarskiej występował na pozycji bramkarza.
Kariera piłkarska.
Karierę piłkarską Vicente Arraya rozpoczął w klubie Feroviario La Paz w 1937. W latach 1944-1945 występował w Argentynie w klubie Atlanta Buenos Aires. W 1945 powrócił do Feroviario, w którym grał do 1951, kiedy to zakończył karierę.
Kariera reprezentacyjna.
Vicente Arraya występował w reprezentacji Boliwii w latach 1938-1950. W 1945 roku wziął udział w Copa América na której Boliwia zajęła szóste, przedostatnie miejsce a Arraya wystąpił we wszystkich sześciu meczach turnieju z: Argentyną, Chile, Brazylią, Ekwadorem, Urugwajem i Kolumbią.
W 1946 roku wziął udział w Copa América na której Boliwia zajęła szóste, ostatnie miejsce a Arraya wystąpił we wszystkich pięciu meczach turnieju z Brazylią, Argentyną, Paragwajem, Urugwajem i Chile. 
W 1947 roku po raz trzeci wziął udział w Copa América na której Boliwia zajęła siódme, przedostatnie miejsce a Arraya wystąpił w pięciu meczach turnieju z Ekwadorem, Argentyną, Urugwajem, Kolumbią i Paragwajem. 
W 1949 roku po raz czwarty wziął udział w Copa América na której Boliwia zajęła czwarte miejsce a Arraya wystąpił w czterech meczach turnieju z Brazylią, Urugwajem, Ekwadorem i Paragwajem.
W 1950 wziął udział w mistrzostwach świata, gdzie był rezerwowym i nie wystąpił w jedynym meczu Boliwii z Urugwajem. Ogółem w latach 1938-1950 wystąpił w reprezentacji w 26 spotkaniach.
Kariera trenerska.
Vicente Arraya po zakończeniu kariery piłkarskiej został trenerem. W 1959 roku został selekcjonerem reprezentacji Boliwii i poprowadził ją na Copa América 1959. Na tym turnieju Boliwii zajęła siódme, ostatnie miejsce, jeden mecz remisując i pięciokrotnie przegrywając.

</doc>
<doc id="1899779" url="https://pl.wikipedia.org/wiki?curid=1899779" title="Julie Hagerty">
Julie Hagerty

 Julie Hagerty (ur. 15 czerwca 1955 w Cincinnati w stanie Ohio) – amerykańska aktorka.
Największą popularność przyniosły jej role w komediach "Czy leci z nami pilot?" (1980) oraz "Spokojnie, to tylko awaria" (1982). Później nie odniosła spektakularnych sukcesów, choć stworzyła kilka ciekawych ról i grała w filmach największych reżyserów, jak: Woody Allen, Robert Altman czy Oliver Stone.
Wybrana filmografia.
Gościnnie pojawiła się w serialach telewizyjnych: "Murphy Brown", "Ostry dyżur", "Wszyscy kochają Raymonda", "Prawo i bezprawie", "", "Zwariowany świat Malcolma", "Obrońca".

</doc>
<doc id="1899782" url="https://pl.wikipedia.org/wiki?curid=1899782" title="E851 (trasa europejska)">
E851 (trasa europejska)

E851 – trasa europejska łącznikowa (kategorii B), biegnąca przez Czarnogórę, Albanię i Kosowo. Razem droga ma 160 km.
Przebieg E851:

</doc>
<doc id="1899787" url="https://pl.wikipedia.org/wiki?curid=1899787" title="Alberto Aparicio">
Alberto Aparicio

Alberto Aparicio (ur. 11 listopada 1923 w La Paz) – boliwijski piłkarz, reprezentant kraju. Podczas kariery piłkarskiej występował na pozycji pomocnika.
Kariera piłkarska.
Podczas kariery piłkarskiej Alberto Aparicio występował w klubie Feroviario La Paz.
Kariera reprezentacyjna.
Alberto Aparicio występował w reprezentacji Boliwii w latach pięćdziesiątych.
W 1950 wziął udział w mistrzostwach świata, gdzie był rezerwowym i nie wystąpił w jedynym meczu Boliwii z Urugwajem.

</doc>
<doc id="1899790" url="https://pl.wikipedia.org/wiki?curid=1899790" title="E001 (trasa europejska)">
E001 (trasa europejska)

 E001 – trasa europejska łącznikowa (kategorii B), biegnąca przez południowo-wschodnią Gruzję i Armenię. 
Przebieg E001:

</doc>
<doc id="1899792" url="https://pl.wikipedia.org/wiki?curid=1899792" title="Bitwa pod Fère-Champenoise">
Bitwa pod Fère-Champenoise

Bitwa pod Fère-Champenoise – starcie zbrojne, które miało miejsce 25 marca 1814 pomiędzy francuskim VI korpusem marszałka Marmonta i alianckimi wojskami VI koalicji pod dowództwem księcia Schwarzenberga.
Po zwycięstwie koalicji pod Arcis-sur-Aube wojska sprzymierzonych ruszyły w kierunku Paryża. Pod Fère-Champenoise kawaleryjskie zgrupowanie dowodzone przez feldmarszałka Schwarzenberga, złożone z jednostek austriackich, rosyjskich, pruskich i wirtemberskich, napotkało korpus Marmonta (5,8 tys.), któremu wkrótce z pomocą przyszedł korpus marszałka Mortiera (10,8 tys.). Przez dwie godziny Francuzi bronili się w miasteczku. Gdy pojawiło się wsparcie austriackich kirasjerów, Marmont zdecydował się na odwrót, który przekształcił się w paniczną ucieczkę. Francuzi stracili 5 tys. ludzi, głównie dezerterów.

</doc>
<doc id="1899794" url="https://pl.wikipedia.org/wiki?curid=1899794" title="Henry Vandyke Carter">
Henry Vandyke Carter

Henry Vandyke Carter (ur. 22 maja 1831 w Hull, zm. 4 maja 1897 w Scarborough) – angielski lekarz, anatom, chirurg i rysownik, twórca ilustracji do "Gray’s Anatomy".
Życiorys.
Był najstarszym synem malarza marynistycznego Henry’ego Barlow Cartera (1805–1867) i Elizy z domu Barlow. Jego brat Joseph Newington Carter (1835–1871) również był artystą malarzem. Miał też siostrę Elizę Sophię („Lily”), zamężną Moon.
Od dzieciństwa interesował się zarówno naukami ścisłymi jak rysowaniem, do czego zachęcali go członkowie rodziny. Biograf Cartera Ruth Richardson uważa, że drugie imię Cartera mogło być nawiązaniem do Antoona van Dycka (taka była wczesnowiktoriańska wymowa nazwiska tego flamandzkiego malarza), lub imienia przyjaciela ojca, również malarza, Anthony′ego Vandyke′a Copleya Fieldinga. 
Pobierał nauki w Hull Grammar School, po czym przeniósł się do Londynu, gdzie studiował medycynę w St. George’s Hospital. Od listopada 1852 do lutego 1853 przebywał na studiach w Paryżu. W 1852 został członkiem Royal College of Surgeons i w czerwcu 1853 roku rozpoczął tam studia anatomii człowieka i anatomii porównawczej. Jego nauczycielami w tym czasie byli m.in. Richard Owen i John Thomas Quekett. Miał posadę demonstratora anatomii, i wykonywał dodatkowe prace pomagając swoim nauczycielom. Jednym z bardziej niezwykłych zadań które mu przydzielono, było spreparowanie samicy mrówkojada, padłej w Regent's Park Zoo. Wykład Owena poświęcony anatomii egzotycznego ssaka był ilustrowany planszami sporządzonymi przez Cartera.
W styczniu 1858 roku wstąpił do Bombay Medical Service jako chirurg-asystent ("assistant surgeon"), w marcu tego roku dotarł do Indii. Został przydzielony do sił zbrojnych środkowych Indii i wysłany do miasta Mhow. W maju 1858 został profesorem anatomii i fizjologii Grant Medical College. Na stanowisku tym pozostał do 1863. Praktykował też w Szpitalu Dźamseta Dźi Dźidźibhaja (Jamsetjee Jheejeebhoy Hospital) i pełnił obowiązki kustosza Grant Medical College Museum. Po 1863 został wysłany do miasta Gaol w dystrykcie Satara. 
W 1870 otrzymał awans na chirurga, w tym samym roku na chirurga majora, w 1878 na podpułkownika ("surgeon-lieutenant-colonel"), w 1882 został dowódcą brygady ("brigade-surgeon"). W 1872 roku otrzymał urlop i na krótki czas wyjechał do Europy, wykorzystując ten czas na odwiedzenie badaczy trądu w Norwegii. Badał także trędowatych i chorych na leiszmaniozę (znaną wówczas pod różnymi nazwami, m.in. jako wrzód z Aleppo) we Włoszech, Grecji, Algierii, na Krecie, w Syrii i Anatolii. W 1875 ponownie wyjechał do Indii. Został wysłany na półwysep Kathijawar i po niedługim czasie opublikował raport dotyczący tamtejszych trędowatych. Od 1876 był przydzielony do Szpitala im. Gokuldasa Tedźpala (Gokuldas Tejpal Hospital) 
w Bombaju. W 1877 otrzymał godność dziekana Grant Medical College i prymariusza Jamsetjee Jheejeebhoy Hospital. Był także sekretarzem, a potem przewodniczącym, Bombay Medical and Physical Society i dziekanem wydziału medycznego University of Bombay. 
W 1882 British Medical Association przyznała mu Stewart Prize, za jego badania nad chorobami zakaźnymi. W tym samym roku otrzymał urlop zdrowotny. 13 lipca 1888 przeszedł w stan spoczynku, otrzymując honorowe tytuły „Honorary Deputy Surgeon-General” i „Honorary Surgeon to the Queen”. Przed opuszczeniem Indii przeznaczył sumę 10000 rupii na fundusz imienia gubernatora Reaya, z którego miały być finansowane wykłady z fizjologii na bombajskiej uczelni. 
W 1890 ożenił się z młodszą o 25 lat Mary Robinson. Mieli dwójkę dzieci, Henry′ego Robinsona Cartera i Mary Margaret Carter. Henry Vandyke Carter zmarł w 1897 roku na gruźlicę, pochowany jest na Dean Road Cemetery w Scarborough w rodzinnym grobie. Nekrologi ukazały się w British Medical Journal i w The Lancet.
Do dziś zachował się pamiętnik Cartera, pisany przezeń od 14. roku życia. Babka podarowała mu pamiętnik na urodziny; prowadził w nim skrupulatne notatki, mimo upokarzającego doświadczenia z lat szkolnych, kiedy kierownik szkoły (jednocześnie stryj), John Dawson Sollitt, przeczytał klasie na głos odebrane chłopcu zapiski i skomentował je. Od tego czasu prowadził pamiętnik stosując stenograficzne skróty. Pod koniec XX wieku jeden ze spadkobierców podarował pamiętnik Wellcome Library, gdzie jest obecnie przechowywany.
W Scarborough, miejscowości w której Carter był ochrzczony, gdzie mieszkał i zmarł, upamiętniono go odsłaniając 23 czerwca 2008 okolicznościową tablicę na ścianie domu Carterów przy Belgrave Square.
Dorobek naukowy.
W 1852 podjął współpracę z Henrym Grayem, która zaowocowała powstaniem zestawu ilustracji do wydanego w 1858 w londyńskiej oficynie John W. Parker &amp; Son podręcznika anatomii "Anatomy: Descriptive and Surgical", w późniejszych wydaniach znanego jako "Gray’s Anatomy". Częsta jest opinia, że duże, jasne i czytelne ilustracje Cartera przyczyniły się do sukcesu tej książki. W odróżnieniu od ilustracji w najpopularniejszym wówczas w Wielkiej Brytanii podręczniku anatomii Quaina, plansze w "Anatomy" Graya miały pewne kontury, były starannie zaplanowane i oznaczone. Wielkość ilustracji była dostosowana do skali ludzkiego oka. Podręcznik był jednym z pierwszych, w których opisy poszczególnych struktur anatomicznych były wkomponowane w ilustracje. Przed Carterem i Grayem podobne opisy znajdywały się w podręczniku osteologii Luthera Holdena. Od tego anatoma z St Bartholomew's Hospital Medical School zapożyczono także nowatorski sposób oznaczeń przyczepów mięśni na kościach. Gray podziękował Holdenowi w przedmowie do swojego dzieła. 
O współpracy Graya z Carterem wiadomo niewiele. Pewne jest, że Carter otrzymał jedynie jednorazowe, niewygórowane wynagrodzenie za swoją pracę, za które zakupił nowy mikroskop. Gray miał zagwarantowany udział w zyskach ze sprzedaży kolejnych wydań na rynku brytyjskim i amerykańskim. Ponadto, Gray w swojej korekcie strony tytułowej książki nakazał zmniejszenie czcionki którą złożono nazwisko ilustratora, i skrócił jego tytulaturę, zostawiając jedynie linijkę „były demonstrator anatomii St. George′s Hospital”. Carter był powściągliwy w ocenach innych ludzi i w jego pamiętniku nie ma krytycznych uwag na temat zachowania Graya, poza pojedynczą wzmianką (z 1850 roku) o snobizmie kolegi. Po otrzymaniu egzemplarza od wydawcy w połowie października 1858 zanotował: „Książka się ukazała i wygląda dobrze” („The book is out and looks well”). 
Pracując w Indiach zajmował się medycyną tropikalną i poczynił na jej polu wiele odkryć. Podczas wielkiej epidemii głodu w Indiach (1877-88) roku odkrył patogen wywołujący gorączkę od ugryzienia szczura, śrubowca mniejszego ("Spirillum minus"). Wcześniej przedstawił klasyczny opis choroby grzybiczej, znanej jako stopa madurska albo "mycetoma" (który to termin wprowadził do medycyny). Niedługo po odkryciu Laverana dowiódł występowania wszystkich trzech gatunków zarodźca w Indiach.

</doc>
<doc id="1899797" url="https://pl.wikipedia.org/wiki?curid=1899797" title="Takashi Hirano">
Takashi Hirano

 – japoński piłkarz, reprezentant kraju.
Kariera klubowa.
Hirano urodził się w Shizuoce na wyspie Honsiu. Profesjonalną karierę rozpoczął w 1993 w zespole Nagoya Grampus Eight. W barwach tej drużyny dwukrotnie zdobył Puchar Japonii w latach 1995 i 1999 oraz Superpuchar Japonii w roku 1996. Przez 8 lat gry dla drużyny Nagoi zagrał w 223 spotkaniach, w których zdobył 43 bramki. Rundę jesienną sezonu 2000 rozegrał w barwach Kyoto Purple Sanga. W sezonach 2001 i 2002 był piłkarzem drużyn Júbilo Iwata i Vissel Kobe.
Od 2003 roku grał w zespole ze stolicy Japonii Tokyo Verdy. Przez 3 sezony spędzone w tym klubie zagrał w 80 spotkaniach, w których strzelił 8 bramek. Rok 2006 spędził w najwyższej klasie rozgrywkowej Japonii jako zawodnik Yokohama F. Marinos. Kolejny sezon rozegrał w Omiya Ardija, w której zagrał tylko w 3 spotkaniach, raz wpisując się na listę strzelców. W 2008, po 16 latach gry w ojczyźnie, przeniósł się do Kanady, do zespołu Vancouver Whitecaps. Już w pierwszym sezonie w barwach drużyny z Vancouver zdobył mistrzostwo USL First Division. Po 3 latach gry w Kanadzie, w styczniu 2011 zakończył karierę piłkarską.
Kariera reprezentacyjna.
Karierę reprezentacyjną rozpoczął 8 czerwca 1997 w meczu przeciwko reprezentacji Chorwacji, wygranym 4:3, w którym zdobył bramkę. Został powołany na turniej finałowy Mistrzostw Świata 1998, na którym zagrał w dwóch meczach grupowych z Argentyną i Jamajką. Po raz ostatni w reprezentacji zagrał 20 lutego 2000 w meczu przeciwko Makau, wygranym 3:0. Łącznie Takashi Hirano w latach 1997–2000 wystąpił w 15 spotkaniach, w których strzelił 4 bramki.
Sukcesy.
Nagoya Grampus Eight
Tokyo Verdy
Vancouver Whitecaps

</doc>
<doc id="1899801" url="https://pl.wikipedia.org/wiki?curid=1899801" title="Humberto Saavedra">
Humberto Saavedra

Humberto Saavedra (ur. 3 sierpnia 1923) – boliwijski piłkarz, reprezentant kraju. Podczas kariery piłkarskiej występował na pozycji pomocnika.
Kariera piłkarska.
Podczas kariery piłkarskiej Humberto Saavedra występował w klubie Club The Strongest.
Kariera reprezentacyjna.
Humberto Saavedra występował w reprezentacji Boliwii w latach pięćdziesiątych.
W 1950 wziął udział w mistrzostwach świata, na których był rezerwowym i nie wystąpił w jedynym meczu Boliwii z Urugwajem.

</doc>
<doc id="1899804" url="https://pl.wikipedia.org/wiki?curid=1899804" title="Holiday (singel)">
Holiday (singel)



</doc>
<doc id="1899805" url="https://pl.wikipedia.org/wiki?curid=1899805" title="Nepal na Zimowych Igrzyskach Olimpijskich 2010">
Nepal na Zimowych Igrzyskach Olimpijskich 2010

Nepal na Letnich Igrzyskach Olimpijskich 2010, które odbyły się w Vancouver, reprezentował 1 zawodnik. Był to trzeci start reprezentacji Nepalu na zimowych igrzyskach olimpijskich.
Skład reprezentacji.
Biegi narciarskie.
Mężczyźni

</doc>
<doc id="1899807" url="https://pl.wikipedia.org/wiki?curid=1899807" title="Bitwa pod La Fère Champenoise">
Bitwa pod La Fère Champenoise



</doc>
<doc id="1899810" url="https://pl.wikipedia.org/wiki?curid=1899810" title="Bitwa pod Fere-Champenoise">
Bitwa pod Fere-Champenoise



</doc>
<doc id="1899812" url="https://pl.wikipedia.org/wiki?curid=1899812" title="Oz (geologia)">
Oz (geologia)



</doc>
<doc id="1899815" url="https://pl.wikipedia.org/wiki?curid=1899815" title="Hayley McFarland">
Hayley McFarland

Hayley McFarland (ur. 29 marca 1991 w Edmond) − amerykańska aktorka filmowa, piosenkarka i tancerka. Występowała m.in. w serialu telewizyjnym "Magia kłamstwa".
Życiorys.
Hayley McFarland urodziła się 29 marca 1991 roku i wychowywała w Edmond w Oklahomie. Od dziecka występowała w wielu spektaklach teatralnych jak np. "Titanic", "Skrzypek na dachu" czy "The Sound of Music". Pojawiła się już w wielu popularnych serialach np. "Ostry dyżur", "24 godziny" czy "Kochane kłopoty". Zagrała także w kilku filmach fabularnych.

</doc>
<doc id="1899816" url="https://pl.wikipedia.org/wiki?curid=1899816" title="AS Dragons">
AS Dragons

Amicale Sportive Dragons - klub piłkarski z Demokratycznej Republiki Konga, grający obecnie w pierwszej lidze, mający siedzibę w mieście Kinszasa, stolicy kraju. Swoje domowe mecze rozgrywa na Stade Cardinal Malula, mogącym pomieścić 24 tysiące widzów. W przeszłości klub nosił nazwę "Amicale Sportive Bilima".
Klub został założony w 1938 roku. Trzykrotnie wywalczył mistrzostwo kraju i jeden raz zdobył krajowy puchar. W 1980 roku dotarł do finału Pucharu Mistrzów, lecz uległ w nim po dwumeczu kameruńskiemu Canonowi Jaunde (2:2, 0:3). W 1985 roku także wystąpił w finale tego pucharu i także przegrał, tym razem z marokańskim FAR Rabat (2:5, 1:1).

</doc>
<doc id="1899819" url="https://pl.wikipedia.org/wiki?curid=1899819" title="Mistrzostwa Polski w Badmintonie 2010">
Mistrzostwa Polski w Badmintonie 2010

46. Mistrzostwa Polski w Badmintonie 2010 odbyły się w Głubczycach w dniach 4 - 6 lutego 2010 roku. 

</doc>
<doc id="1899821" url="https://pl.wikipedia.org/wiki?curid=1899821" title="Rusłan Walejew">
Rusłan Walejew

Rusłan Saławatowycz Walejew (ukr. Руслан Салаватович Валєєв, ros. Руслан Салаватович Валеев, "Rusłan Saławatowicz Walejew"; ur. 31 października 1981 w Odessie) – ukraiński piłkarz pochodzenia tatarskiego, grający na pozycji pomocnika, a wcześniej napastnika.
Kariera piłkarska.
Kariera klubowa.
Wychowanek Czornomorca Odessa. W 1998 został zaproszony do Borussii Mönchengladbach, piłkarzem którego był Andrij Woronin. W 2000 wyjechał do Holandii, gdzie spędził 7 lat w klubach De Graafschap i FC Emmen. Z przyczyn szeregu kontuzji w lipcu 2007 powrócił do Czornomorca Odessa, gdzie występował jego młodszy brat Rinar. Ale wychodził na boisko tylko w drużynie rezerw. Na początku 2010 przeniósł się do Szynnika Jarosławl, ale i w nim rzadko wychodził na boisko, przeważnie na zmianę. W czerwcu 2010 za obopólną zgodą kontrakt został anulowany. Obecnie poszukuje klub.
Kariera reprezentacyjna.
Występował w juniorskich i młodzieżowych reprezentacjach Ukrainy.

</doc>
<doc id="1899825" url="https://pl.wikipedia.org/wiki?curid=1899825" title="Dzielnica muzyczna w Bydgoszczy">
Dzielnica muzyczna w Bydgoszczy

Dzielnica muzyczna (również jako Wiolinów lub Wiolinowo) – obszar o powierzchni 12 ha we wschodniej części Śródmieścia Bydgoszczy, na którym skoncentrowane są obiekty kulturalne, uczelnie i szkoły muzyczne.
Położenie i charakterystyka.
Granice dzielnicy muzycznej wyznaczają ulice: od wschodu ul. Staszica, od zachodu ul. Gdańska, od północy al. Mickiewicza i od południa ul. Kołłątaja. Centralny akcent dzielnicy muzycznej zajmuje park im. Jana Kochanowskiego.
Na tym terenie zlokalizowanych jest część bydgoskich instytucji kulturalnych, w tym zwłaszcza muzycznych:
W otoczeniu szkół i placówek kulturalnych znajduje się Bydgoska Fontanna Multimedialna oraz galeria pomników kompozytorów i wirtuozów muzyki poważnej, oraz kilka innych monumentów, w tym posąg Łuczniczki uznawany za symbol Bydgoszczy.
Historia.
Kształt urbanistyczny terenu, na którym znajduje się dzielnica muzyczna, powstał w latach 1896-1903. Obszar ten zyskał projekt urbanistyczny, nawiązujący do koncepcji miasta-ogrodu. Ruch budowlany skupiał się tutaj przede wszystkim w latach 1900-1914. Powstały generalnie w stylu tzw. berlińskiej secesji i modernizmu zwarte ciągi zabudowy czynszowej uzupełnione willami mieszkalnymi oraz gmachami dla oświaty i administracji.
Pośrodku nowej dzielnicy, wzdłuż al. Mickiewicza założono park im. Jana Kochanowskiego. Po zachodniej stronie parku usytuowano gmach miejskiego starostwa powiatowego (1904-1906), zaś po wschodniej budynki oświatowe, użytkowane przez szkoły średnie.
W latach 40. i 50. XX w. na tym obszarze zbudowano dwa obiekty kulturalne: Teatr Polski (1949) i Filharmonię Pomorską (1958) oraz zlokalizowano Zespół Szkół Muzycznych. W 1960 r. na terenie parku przed Teatrem Polskim ustawiono posąg Łuczniczki, uznawany za symbol miasta, a w 1968 r. pomnik Henryka Sienkiewicza, odbudowany w miejscu, gdzie w 1927 r. ustawiono pierwszy w Polsce monument ku czci pisarza. Dodatkowo w 1975 r. po reformie administracyjnej i związanej z nią likwidacji powiatów, opuszczony budynek starostwa (stojący naprzeciw filharmonii) został przejęty przez Akademię Muzyczną. W następnych latach okoliczne kamienice zostały zaadaptowane przez uczelnię na „domy studenta”. W 1973 r. z inicjatywy długoletniego dyrektora i budowniczego Filharmonii Pomorskiej Andrzeja Szwalbe, w otoczeniu filharmonii i w parku Jana Kochanowskiego rozpoczęto stawianie pomników wybitnych kompozytorów polskich i zagranicznych oraz wirtuozów muzyki poważnej.
Istniejąca już infrastruktura oraz bliskie sąsiedztwo obiektów kulturalnych skłoniło dyrektora Filharmonii Pomorskiej Andrzeja Szwalbe do podjęcia działań w celu urzeczywistnienia jego autorskiej idei „bydgoskiej dzielnicy muzycznej”. Po konsultacjach z artystą Stanisławem Horno-Popławskim, w 1975 r. Zespół Usług Technicznych Oddziału Wojewódzkiego NOT w Bydgoszczy opracował projekt adaptacji parku im. Jana Kochanowskiego na potrzeby Bydgoskiej Dzielnicy Muzycznej. Największą ozdobą i wyróżnikiem projektowanej „dzielnicy” była istniejąca już częściowo galeria rzeźb-pomników polskich kompozytorów: Fryderyka Chopina, Ignacego Paderewskiego, Henryka Wieniawskiego, Karola Szymanowskiego, Stanisława Moniuszki, Grażyny Bacewicz. Na tle posągów powstał od strony parku salon muzyczny, w którym w latach 70. odbywały się „na żywo” recitale fortepianowe. W następnych latach wzdłuż parkowych alejek umieszczono kamienne i brązowe popiersia kolejnych wirtuozów: Karola Kurpińskiego, Mieczysława Karłowicza, Piotra Czajkowskiego, Ludwiga van Beethovena, Antonína Dvořáka, Ludomira Różyckiego, Igora Strawinskiego, Johanna Sebastiana Bacha, Claude Debussy. Jednocześnie od strony ul. Gdańskiej wzdłuż budynku Filharmonii powstał szeroki trakt, urozmaicony fontanną w kształcie organów, ozdobiony zielenią urządzoną i oświetlony stylowymi latarniami. Całość ozdobiono szatą roślinną, w której znalazło się m.in. 31 gatunków drzew. W celu stworzenia atmosfery ciszy i skupienia, w której możliwe byłoby słuchanie muzyki, zarówno granej w Filharmonii, jak i ćwiczonej w szkołach muzycznych, w latach 80. ograniczono ruch kołowy wokół gmachów Filharmonii Pomorskiej, Wyższej Szkoły Muzycznej i Zespołu Szkół Muzycznych. Odbyło się to poprzez odcięcie ul. Libelta, ograniczenie ruchu na ul. 20 stycznia 1920 oraz wyeliminowanie ruchu pojazdów szczególnie uciążliwych (ciężarówek, ciągników, motocykli).
W parkowym i willowym otoczeniu powstała w ten sposób tzw. bydgoska dzielnica muzyczna, gdzie na stosunkowo niewielkiej przestrzeni skoncentrowane zostały szkoły i instytucje kulturalne, obiekty małej architektury, a z okien szkół i uczelni muzycznych słyszana była przez przechodniów muzyka.
W 2007 na placu przed filharmonią ustawiono pomnik Andrzeja Szwalbego, który w kluczowej mierze przyczynił się do powstania dzielnicy muzycznej w Bydgoszczy. W maju 2014 przed Filharmonią uruchomiono Bydgoską Fontannę Multimedialną.

</doc>
<doc id="1899829" url="https://pl.wikipedia.org/wiki?curid=1899829" title="Zespół Szkół Muzycznych w Bydgoszczy">
Zespół Szkół Muzycznych w Bydgoszczy

Państwowy Zespół Szkół Muzycznych im. Artura Rubinsteina – zespół szkół muzycznych I i II stopnia, mieszczący się w budynku przy ulicy Andrzeja Szwalbego 1, w obrębie dzielnicy muzycznej w Bydgoszczy.
Historia.
Dwudziestolecie międzywojenne.
Polskie szkolnictwo muzyczne zaczęło rozwijać się w Bydgoszczy na początku lat 20., zaraz po powrocie miasta do Polski. Wcześniej ze względów polityczno-narodowościowych było to niemożliwe. Od 1904 r. funkcjonowało natomiast niemieckie Bydgoskie Konserwatorium Muzyczne, w którym kształciło się ponad 250 uczniów.
W 1921 r. założono pierwszą polską prywatną szkołę muzyczną w Bydgoszczy, którą kierował wykształcony w Ratyzbonie dyrygent Leon Jaworski. Została ona zorganizowana na wzór niemieckiego konserwatorium, z trzema stopniami nauczania: niższym, wyższym i wirtuozowskim. Szkoła ta w 1936 roku uzyskała koncesję Ministerstwa Wyznań Religijnych i Oświecenia Publicznego, a kres jej działalności przyniósł wybuch II wojny światowej. 
Powołanie drugiej polskiej szkoły muzycznej w Bydgoszczy zainicjowane zostało przez władze miasta i jego ówczesnego prezydenta Bernarda Śliwińskiego. W 1925 r. powstał Miejski Instytut Muzyczny, którym kierował poznański pianista Zygmunt Lisicki. Siedzibą szkoły były pomieszczenia Gimnazjum Matematyczno-Przyrodniczego im. M. Kopernika, a później budynek ul. Paderewskiego 32. Podstawową kadrę pedagogiczną Instytutu stanowili wykładowcy Państwowego Konserwatorium Muzycznego w Poznaniu. Program nauczania uwzględniał trzy kursy: niższy, średni i wyższy. 
W 1927 r. reorganizacji szkoły podjął się prof. Zdzisław Jahnke, który przemianował ją na Miejskie Konserwatorium Muzyczne z pełnymi prawami szkoły publicznej. Była to szkoła prywatna, w części dofinansowywana przez Radę Miejską Bydgoszczy. W 1930 r. dyrektorem Konserwatorium została Irena Jahnke i kierowała nim do wybuchu wojny. W miarę upływu czasu powoływano nowe klasy i działy kształcenia muzycznego. Nauczanie w latach 1927–1938 prowadzono w wynajmowanym budynku w Śródmieściu Bydgoszczy (ul. Piotra Skargi 14), a następnie we własnej siedzibie przy ul. Gdańskiej 71.
Strukturę Konserwatorium tworzyły wydziały: teorii muzyki, dyrygentury, fortepianu, instrumentów orkiestrowych, śpiewu solowego i operowego, muzyki kościelnej i organów, seminarium pedagogiczne. Ponieważ program nauczania miał charakter akademicki, dyplom ukończenia szkoły traktowany był w latach 30. i po II wojnie światowej równoprawnie z dyplomami wyższych uczelni muzycznych w Polsce. Środowisko pedagogów w części wywodziło się z Poznania, zaś większość zdobyła gruntowne wykształcenie wyższe za granicą (Lipsk, Weimar, Berlin, Petersburg, Genewa, Hamburg) i prowadziła aktywną działalność koncertową. 
W okresie międzywojennym Miejskie Konserwatorium Muzyczne zyskało znaczenie wiodącej szkoły muzycznej w Bydgoszczy. Stało się ważnym elementem życia kulturalnego miasta dzięki bogatej działalności koncertowej (występy solowe, koncerty kameralne, chóralne, symfoniczne, oratoria). W 1932 r. utworzono przy szkole Collegium Musicum, złożone z pedagogów, posiadające własną orkiestrę symfoniczną i chór mieszany. Jej działalność wyprzedziła o kilka lat założenie Miejskiej Orkiestry Symfonicznej w Bydgoszczy (1938, pod kierownictwem Alfonsa Rezlera). Do 1939 r. Collegium Musicum urządziło 24 koncerty w Teatrze Miejskim, a w latach 1933-1936 orkiestrą kierował prof. Zdzisław Jahnke.
Okupacja niemiecka.
Po wybuchu II wojny światowej gmach szkoły został skonfiskowany przez Niemców, którzy w 1941 r. otwarli w nim Miejską Szkołę Muzyczną (niem. "Musikschule der Stadt Bromberg"). Kierował nią niemiecki organista Georg Juedeke. W jej skład wchodziła szkoła dla młodzieży (niem. "Jugendmusikschule für Hitlerjugend" oraz "Bund Deutsche Mädel") i dorosłych (niem. "Musikschule des Deutschen Volksbildungsweikes"). 
W szkole uczono dzieci i młodzież w klasie śpiewu, fortepianu, instrumentów smyczkowych i dętych, gry zespołowej i przedmiotów teoretycznych z zakresu muzyki, zaś dorosłych: gry na instrumentach, śpiewu i muzyki grupowej. Szkołę, już tylko o ograniczonym nauczaniu, zamknięto w grudniu 1944 r.
Okres powojenny.
Reaktywowanie instytucji rozpoczęło się zaraz po zakończeniu działań wojennych w Bydgoszczy, w lutym 1945 r. Działalność Konserwatorium wznowiono w przedwojennym budynku przy ul. Gdańskiej 71 oraz w dawnym budynku niemieckiego Konserwatorium Muzycznego przy ul. Gdańskiej 54. Dzięki funduszom władz miejskich uruchomiono klasę fortepianu i śpiewu solowego, a później skrzypiec i organów. Począwszy od 1946 r. możliwa była działalność jedynie szkół państwowych i spółdzielczych. Prywatne szkoły muzyczne zlikwidowano, a reaktywowane Miejskie Konserwatorium Muzyczne zmieniło dotychczasowy status prawny, przekształcając się w spółdzielnię muzyków pod nazwą Pomorska Średnia i Niższa Szkoła Muzyczna w Bydgoszczy. Strukturą i organizacją niewiele różniła się od przedwojennego Miejskiego Konserwatorium Muzycznego. W roku szkolnym 1946/1947 szkoła ta kształciła 60 uczniów, a wśród grona pedagogicznego byli znani w środowisku muzycy-wirtuozi tacy jak: Florian Dąbrowski, Jerzy Jasieński, Felicja Krysiewicz, Edmund Lubiatowski, Zygmunta Morska, Edmund Rezler, Wacław Splewiński, Helena Stefaniak, Marta Suchecka, Maria Wąsiak, Franciszek Wesołowski, Maria Wierzbiańska, Halina Wojciechowska, Zdzisława Wojciechowska, Jadwiga Żyłkowa i inni. 
W 1947 roku podzielono ją na dwie odrębne szkoły: Państwową Niższą Szkołę Muzyczną (dyr. Maria Tołłoczko) i Państwową Średnią Szkołę Muzyczną (dyr. Irena Jahnke). Pierwsza, nazwana w 1952 r. Państwową Podstawową Szkołą Muzyczną, przejęła program i zadania niższego kursu przedwojennego konserwatorium. Średnia Szkoła Muzyczna, przemianowana na Państwowe Liceum Muzyczne, realizowała program średniego kursu konserwatorium. Bydgoscy pedagodzy czynili również starania, aby przywrócić nauczanie na poziomie wyższym (trzeci kurs), lecz w odpowiedzi na memoriały kierowane do urzędów centralnych w Warszawie, powołano w 1947 roku Państwową Wyższą Szkołę Muzyczną w Gdańsku, nie zaś w Bydgoszczy.
W latach 50. szkoły wewnętrznie zreorganizowano. W szkole podstawowej zachowano dwie specjalności – fortepian i skrzypce z możliwością nauki gry na innych instrumentach w klasach starszych, natomiast w liceum utworzono trzy wydziały: Instrumentalny, Wokalny i Instruktorski. Jednocześnie połączono kształcenie ogólne z muzycznym, co kontynuowane jest do chwili obecnej. Pierwszym dyrektorem Liceum Muzycznego była Irena Jahnke, a w latach 1954–1972 skrzypek i dyrygent Wacław Splewiński. W okresie 23 lat bydgoskie Liceum Muzyczne ukończyło około 400 absolwentów, a wśród nich m.in. Janusz Stanecki, Eleonora Harendarska, Alicja Weber, Barbara Gogol-Drożniakiewicz. 
Wśród kadry pedagogicznej Państwowego Liceum Muzycznego, znajdowali się muzycy, którzy byli jednocześnie członkami orkiestr: Polskiego Radia, Pomorskiej Orkiestry Symfonicznej, Capelli Bydgostiensis, a także pedagogów ówczesnych wyższych uczelni muzycznych Poznania i Gdańska.
W 1960 r. z inicjatywy Felicji Krysiewicz utworzono Studium Muzyczne im. Emila Młynarskiego służące dokształcaniu muzyków i pedagogów, przekształcone w latach 70. w Państwową Szkołę Muzyczną II stopnia. Nauka odbywała się na Wydziale Instrumentalnym i Wokalnym w ramach kursów: przygotowawczego, średniego i specjalnego (1963-1968, odpowiadającego uproszczonemu programowi szkoły wyższej).
Bazą lokalową obu szkół średnich był budynek przy ul. Gdańskiej 71. Natomiast szkoła podstawowa, usytuowana przy ul. Gdańskiej 54, w 1958 r. uzyskała własny budynek w dzielnicy muzycznej, opodal gmachu Filharmonii Pomorskiej (ul. Libelta 7, w latach 1958-1986 funkcjonowała tam również rejonowa Szkoła Podstawowa nr 37).
W 1975 r. połączono wszystkie szkoły muzyczne w Bydgoszczy w Państwowy Zespół Szkół Muzycznych. W jego skład weszły: Podstawowa Szkoła Muzyczna oraz Liceum Muzyczne, zjednoczone od stycznia 1978 r. w Państwową Ogólnokształcącą Szkołę Muzyczną I i II stopnia, a także Państwowa Szkoła Muzyczna II stopnia oraz Państwowa Szkoła Muzyczna I stopnia (działająca od września 1976 r.), zjednoczone od stycznia 1978 r. w Państwową Szkołę Muzyczną I i II stopnia. Dyrektorami Zespołu Szkół byli: Zdzisław Starniewski (1975–1984), Wacław Kłaput (1984–1990), Ewa Stąporek-Pospiech (1990-2020) i Joanna Derenda-Łukasik.
Od 4 listopada 1991 roku szkoła nosi nazwę pianisty Artura Rubinsteina, a od 1993 r. organizowane są Międzynarodowe Konkursy Pianistyczne „Arthur Rubinstein in memoriam”. Przy szkole powołano również fundację „Viva Musica” i polski oddział Międzynarodowego Towarzystwa Mozartowskiego. Wewnętrzną działalność ZSM wzbogacono aktywnością artystyczną oraz powstaniem nowych zespołów złożonych z uczniów szkoły (orkiestry dętej, chóru, orkiestry salonowej, zespołów perkusyjnych).
Szkoła uczestniczy w programie "Pilotaż zmian programowych", wdrażanym przez Ministerstwo Kultury i Dziedzictwa Narodowego.
Od 1974 r. datuje się również rozwój wyższego szkolnictwa muzycznego w Bydgoszczy (Akademia Muzyczna im. Feliksa Nowowiejskiego).
Siedziba.
Zespół Szkół Muzycznych mieści się w dwóch budynkach: 
Struktura.
W skład szkoły wchodzą:
W szkole mieści się również Regionalne Centrum Psychologii Muzyki „Fermata”.
Szkoła kształci umiejętności wykonawcze na następujących instrumentach:
Zespoły.
Szkolna Orkiestra Symfoniczna.
Przy szkole działa orkiestra symfoniczna, założona w latach 30. XX wieku. Orkiestra szkolna przy Miejskim Konserwatorium Muzycznym wystąpiła po raz pierwszy 6 kwietnia 1939 roku. Przed II wojną światową kierował nią Zdzisław Jahnke i Alfons Rezler, a po 1945 r. m.in. Wacław Splewiński, czy Feliks Rybicki. Od 1996 roku orkiestrą kieruje Henryk Wierzchoń. 
Orkiestra bierze czynny udział w życiu muzycznym regionu i kraju, a także wyjeżdża za granicę (Niemcy, Finlandia). W jej repertuarze znajduje się około 50 utworów muzyki poważnej. Orkiestra Symfoniczna PZSM dwukrotnie występowała w Filharmonii Narodowej w Warszawie (1998, 2001). Wielokrotnie prezentowała się również na estradzie Filharmonii Pomorskiej w Bydgoszczy, m.in. podczas uroczystości szkolnych, a także w ramach współpracy z różnymi instytucjami kulturalnymi miasta. Brała także udział w wielu konkursach, przeglądach i festiwalach w Bydgoszczy (Ogólnopolski Konkurs Chórów a Cappella Dzieci i Młodzieży, Festiwal Laureatów Konkursów Muzycznych), regionie i kraju.
Chór mieszany.
Oprócz orkiestry, ważne miejsce w szkole zajmuje chór mieszany. Od 1997 roku dyrygentem chóru jest Aleksandra Grucza-Rogalska. Chór został założony jako zespół żeński lecz od 2013 roku został przekształcony w chór mieszany. Jego największymi sukcesami są dwa Złote Dyplomy zdobyte na XVII Łódzkim Festiwalu Chóralnym „Cantio Lodziensis” (2014) oraz VII Ogólnopolskim Konkursie Pieśni Pasyjnej w Bydgoszczy (2015). W 2016 chór zdobył Złoty Dyplom na konkursie chóralnym „Ars Liturgica” w Gnieźnie. 
Inne.
Uczniowie szkoły uczestniczą w działalności zespołów instrumentalnych (kwartety smyczkowe, dęte, wokalne), wokalnych i wokalno-aktorskich, orkiestrze dętej, chórach, zespołach perkusyjnych, muzyki rozrywkowej, duetach fortepianowych itp..
Konkursy.
Szkoła organizuje następujące międzynarodowe i ogólnopolskie konkursy i festiwale:

</doc>
<doc id="1899831" url="https://pl.wikipedia.org/wiki?curid=1899831" title="Halowy mityng lekkoatletyczny Pedro’s Cup 2010">
Halowy mityng lekkoatletyczny Pedro’s Cup 2010

6. Halowy mityng lekkoatletyczny Pedro’s Cup – szósta edycja halowego mityngu Pedro’s Cup została rozegrana 10 lutego 2010 w hali "Łuczniczka" w Bydgoszczy. Podobnie jak rok wcześniej, odbyły się 3 konkurencje: skok o tyczce kobiet, skok wzwyż mężczyzn oraz pchnięcie kulą mężczyzn. Podczas mityngu nastąpiło uroczyste pożegnanie kończącego karierę sportową Artura Kohutka, rekordzisty Polski w biegu na 110 metrów przez płotki.

</doc>
<doc id="1899834" url="https://pl.wikipedia.org/wiki?curid=1899834" title="Leo Trese">
Leo Trese

Leo J. Trese (ur. 1902, zm. 1970) – amerykański duchowny katolicki, kapłan diecezji Detroit, pisarz i katecheta, autor książki "W co wierzymy (The Faith Explained)". Książka ta z uwagi na przystępny sposób przedstawienia podstaw wiary i życia chrześcijańskiego zyskała wielką poczytność i została przetłumaczona na wiele języków (w samej Hiszpanii 22 wydania). Wiele innych jego książek zostało przetłumaczone na język hiszpański, niemiecki, francuski, włoski i koreański.

</doc>
<doc id="1899839" url="https://pl.wikipedia.org/wiki?curid=1899839" title="Rinar Walejew">
Rinar Walejew

Rinar Saławatowycz Walejew, ukr. Рінар Салаватович Валєєв, ros. Ринар Салаватович Валеев, "Rinar Saławatowicz Walejew" (ur. 22 sierpnia 1987 w Odessie) – ukraiński piłkarz pochodzenia tatarskiego, grający na pozycji napastnika, a wcześniej pomocnika.
Kariera piłkarska.
Kariera klubowa.
Wychowanek Czornomorca Odessa. W 2005 został zaproszony do holenderskiego klubu De Graafschap, piłkarzem którego był jego starszy brat Rusłan. Od 2005 występował w amatorskich zespołach Syhnał Odessa, Iwan Odessa i Marrion Odessa. W styczniu 2007 powrócił do Czornomorca Odessa. W sezonie 2008/09 został wypożyczony do Stali Ałczewsk. Po zakończeniu kontraktu latem 2009 przeniósł się do Obołoni Kijów. Po roku gry latem 2010 odszedł do Krywbasa Krzywy Róg. 20 czerwca 2013 roku powrócił do Czornomorca Odessa. 20 czerwca 2014 przeszedł do Irtyszu Pawłodar, w którym grał do końca roku. W marcu 2015 jako wolny agent zasilił skład Illicziwca Mariupol. W maju 2016 został piłkarzem Hirnyka Krzywy Róg, ale już w czerwcu 2016 przeniósł się do Dacii Kiszyniów, jednak już 15 lipca 2016 za obopólną zgodą kontrakt został anulowany. 11 sierpnia 2016 powrócił do Illicziwca Mariupol. W 2017 występował w białoruskim klubie Isłacz Minski Rajon. W 2018 przeniósł się do gruzińskiego Szewardeni-1906 Tbilisi. 28 marca 2018 przeszedł do Olimpiku Donieck. 21 sierpnia 2019 zasilił skład klubu Obołoń-Browar Kijów.

</doc>
<doc id="1899840" url="https://pl.wikipedia.org/wiki?curid=1899840" title="Žiga Mandl">
Žiga Mandl

Žiga Mandl (ur. 13 stycznia 1990) – słoweński skoczek narciarski i kombinator norweski. W pierwszej z tych dyscyplin medalista uniwersjady (2011), dwukrotny uczestnik tej imprezy (2011 i (2015). Brał także udział w mistrzostwach świata juniorów (w 2007 jako dwuboista i w 2009 jako skoczek). Medalista mistrzostw kraju w skokach narciarskich.
Skoki narciarskie uprawiał również jego brat, Rok Mandl.
Przebieg kariery.
W początkowym etapie kariery uprawiał kombinację norweską. W dyscyplinie tej w latach 2004–2008 wystartował w kilkunastu konkursach rozgrywanych pod egidą FIS. W marcu 2007 w Tarvisio wziął udział w mistrzostwach świata juniorów – w sprincie (Gundersen HS100/5 km) zajął 45. lokatę. Ostatni raz w zawodach FIS w kombinacji norweskiej wystartował w lutym 2008.
W rywalizacji skoczków narciarskich Mandl zadebiutował w oficjalnych zawodach międzynarodowych rozgrywanych pod egidą FIS w styczniu 2006 w Ljubnie, gdzie zajął 4. i 7. pozycję w konkursach FIS Cupu. W lutym 2008 w Hinterzarten zadebiutował w Alpen Cupie, dwukrotnie plasując się w drugiej dziesiątce. W grudniu 2008 w Engelbergu po raz pierwszy wystąpił w zawodach Pucharu Kontynentalnego, dwukrotnie punktując (28. i 30. lokata).
24 stycznia 2009 w Kranju po raz pierwszy stanął na podium Pucharu Kontynentalnego, zajmując 3. pozycję. W lutym 2009 w Szczyrbskim Jeziorze wziął udział w mistrzostwach świata juniorów – indywidualnie był osiemnasty, a drużynowo piąty. W marcu 2009 w Winterbergu był drugi w konkursie Alpen Cupu. W sezonie 2010/2011 zajął 5. lokatę w klasyfikacji generalnej FIS Cupu, dwukrotnie stając na podium konkursów tego cyklu (1. miejsce w Szczyrku w styczniu 2011 i 3. w Ruhpolding w lutym 2011). W styczniu 2011 w Erzurum wystąpił na uniwersjadzie zdobywając medale we wszystkich męskich konkurencjach – indywidualnie brązowe na obu skoczniach, a drużynowo srebrny.
W sezonie 2011/2012 zajął 4. pozycję w klasyfikacji generalnej Pucharu Kontynentalnego, dwukrotnie stając na podium zawodów tego cyklu (2. lokata w Ałmaty w grudniu 2011 i 3. w lutym 2012 w Oslo). W marcu 2012 w Planicy po raz pierwszy przystąpił do rywalizacji w zawodach najwyższej rangi, jednak odpadł w kwalifikacjach do konkursu Pucharu Świata. W marcu 2013 w tej samej miejscowości, po raz drugi i ostatni w karierze, wziął udział w zmaganiach na tym szczeblu, jednak ponownie nie przebrnął kwalifikacji.
W sezonie 2014/2015 zajął 2. miejsce w klasyfikacji generalnej FIS Cupu, pięciokrotnie stając na podium zawodów tego cyklu (3. i 1. miejsce w Hinterzarten w sierpniu 2014, 2. w Zakopanem w styczniu 2015 oraz 1. i 2. w Brattleboro w lutym 2015). Na przełomie stycznia i lutego 2015 w Szczyrbskim Jeziorze wziął udział w uniwersjadzie – indywidualnie był 13., a drużynowo 6. W oficjalnych zawodach międzynarodowych rozgrywanych pod egidą FIS ostatni raz wystąpił w lutym 2015.
Po zakończeniu kariery został dyrektorem w klubie SSK Ilirija Lublana.
Mandl jest wielokrotnym medalistą mistrzostw Słowenii w skokach narciarskich – w zimowych mistrzostwach kraju indywidualnie zdobył brązowy medal na skoczni normalnej w 2009, a drużynowo srebro w 2012 oraz brąz w 2011, 2013 i 2014. Z kolei w letnim czempionacie w rywalizacji drużynowej sięgał po srebrne medale w 2011 i 2013 oraz brązowe w 2012 i 2014.
Jego rekordem życiowym jest odległość 193 metrów – wynik ten uzyskał 18 marca 2015 podczas testów skoczni na Letalnicy w Planicy.

</doc>
<doc id="1899841" url="https://pl.wikipedia.org/wiki?curid=1899841" title="Ziga Mandl">
Ziga Mandl



</doc>
<doc id="1899843" url="https://pl.wikipedia.org/wiki?curid=1899843" title="Takashi Uchiyama">
Takashi Uchiyama

 – japoński bokser, aktualny mistrz świata organizacji WBA w kategorii super piórkowej.
Kariera amatorska.
Jako amator był 3krotnie mistrzem Japonii w wadze lekkiej. W 2003 roku startował również na mistrzostwach świata w Bangkoku, gdzie w 1/8 finału pokonał go Gyula Káté.
Kariera zawodowa.
Jako zawodowiec zadebiutował 16 lipca 2005 roku. W debiucie znokautował w pierwszej rundzie Chandeta Sithramkamhaenga. Do końca 2009 roku stoczył kolejnych 12 wygranych walk, z których 9 zakończył przed czasem, zdobywając pas OPBF w wadze super piórkowej, który pięciokrotnie obronił.
11 stycznia 2010 roku dostał szansę walki o pas WBA w wadze super piórkowej. Jego rywalem był Juan Carlos Salgado, dla którego była to pierwsza obrona. Uchiyama niespodziewanie zwyciężył przez techniczny nokaut w dwunastej rundzie i zdobył pas. 17 maja przystąpił do pierwszej obrony. Za rywala miał Wenezuelczyka Angela Granadosa. Uchiyama zwyciężył przez TKO w 6 rundzie, gdy sędzia przerwał walkę po nokdaunie Granadosa. 20 września w drugiej obronie, jego rywalem był Roy Mukhlis, który przegrał przez TKO w 5 rundzie.
31 stycznia 2011 roku w następnej obronie zmierzył się z Takashim Miurą. Pretendent radził sobie dzielnie, posyłając nawet w trzeciej rundzie na deski Uchiyamę, ale walka została w przerwana w 8 rundzie z powodu kontuzji oka pretendenta. 31 grudnia 2011 roku w trzeciej obronie pasa zmierzył się z Meksyakninem Jorge Solisem. Uchiyama zwyciężył przez nokaut w jedenastej rundzie, ciężko nokautując Solisa.
16 lipca 2012 roku w kolejnej obronie pasa zremisował z Michaelem Farenasem. Walka została przerwana w trzeciej rundzie i przez kontuzję, która powstała na skutek zderzenia głowami i uniemożliwiała Filipińczykowi dalszą walkę. 31 grudnia zmierzył się z tymczasowym mistrzem WBA, Bryanem Vázquezem. W początkowych rundach to pięściarz z Kostaryki dominował, nieraz zaskakując Japończyka. W ósmej rundzie sędzia przerwał pojedynek i ogłosił zwycięstwo Japończyka przez TKO w ósmej rundzie. 6 maja 2013 r., Uchiyama przystąpił do szóstej obrony tytułu, mając za rywala niepokonanego Wenezuelczyka Jaidera Parrę. Po dość wyrównanym początku, Japończyk przejął kontrolę nad pojedynkiem, a w piątej rundzie znokautował Parrę ciosem na korpus.
6 maja 2015 w Tokio znokautował w drugiej rundzie Taja Yomthonga Chuwatanę (9-1, 4 KO), bronąc dziesiąta tytułu WBA Super.
31 grudnia 2015 w Tokio w kolejnej obronie wygrał w trzeciej rundzie Olivera Floresa (27-2-2, 17 KO) z Nikaragui.

</doc>
<doc id="1899846" url="https://pl.wikipedia.org/wiki?curid=1899846" title="Indynawir">
Indynawir

Indynawir – inhibitor proteazy ludzkiego wirusa niedoboru odporności, analog peptydowy. Lek pozwala zwiększyć liczbę komórek CD4, odgrywających ważną rolę w utrzymaniu sprawności układu odpornościowego.
Farmakokinetyka.
Lek dobrze wchłania się z przewodu pokarmowego, w około 60% wiąże się z białkami osocza. Metabolizm indynawiru zachodzi w wątrobie. Biologiczny okres półtrwania wynosi 1,5–2 godzin.
Przeciwwskazania.
Leku nie należy stosować u dzieci.
Dawkowanie.
Doustnie. Lek należy przyjmować zgodnie z zaleceniami lekarza. Dawka dobowa wynosi 2,4 g.
Uwagi.
Indynawiru nie należy stosować u osób przyjmujących leki zawierające:

</doc>
<doc id="1899849" url="https://pl.wikipedia.org/wiki?curid=1899849" title="Stefan (arcybiskup Uppsali)">
Stefan (arcybiskup Uppsali)

Stefan (zm. 1185) – duchowny katolicki, cysters, pierwszy arcybiskup Uppsali (od 1164).
Życiorys.
Stefan był mnichem cysterskim, jednym z założycieli klasztoru w Alvastrze w 1143 roku. Jego pochodzenie nie jest znane, być może pochodził z Anglii. W 1164, gdy udał się do Sens na spotkanie z papieżem Aleksandrem III i Eskilem, arcybiskupem Lund (archidiecezji obejmującej wówczas swoim zasięgiem również Szwecję), otrzymał paliusz arcybiskupi – powstało w ten sposób zostało nowe arcybiskupstwo w Uppsali (źródła odnotowują pięciu biskupów tego miasta przed Stefanem, od lat 40. XII wieku; plany założenia tutaj arcybiskupstwa sięgają 1152 roku, ale ich realizację uniemożliwiała niestabilna sytuacja polityczna w Szwecji). Arcybiskupi Lund utrzymali jednak prymat nad kościołem szwedzkim, ponieważ to oni uzyskali prawo wyświęcania arcybiskupów Uppsali.
Nie są znane bliższe dokonania Stefana na stanowisku arcybiskupa, w pierwszym okresie zapewne znacznym utrudnieniem dla jego działalności były kolejne wstrząsy w Szwecji spowodowane wojną między Erykidami i Swerkerydami. Został pochowany w klasztorze w Alvastrze.

</doc>
<doc id="1899850" url="https://pl.wikipedia.org/wiki?curid=1899850" title="Norwegia na Zimowych Igrzyskach Olimpijskich 2010">
Norwegia na Zimowych Igrzyskach Olimpijskich 2010

Norwegię na Zimowych Igrzyskach Olimpijskich 2010 reprezentowało dziewięćdziesięciu dziewięciu zawodników.
Wyniki reprezentantów Norwegii.
Curling.
Mężczyźni – 2. miejsce
Hokej na lodzie.
Mężczyźni – odpadli w rundzie kwalifikacyjnej
Kombinacja norweska.
Mężczyźni

</doc>
<doc id="1899852" url="https://pl.wikipedia.org/wiki?curid=1899852" title="Eskil (arcybiskup Lund)">
Eskil (arcybiskup Lund)

Eskil (ur. ok. 1100, zm. 6 lub 7 września 1181 w Clairvaux) – duński duchowny katolicki, w latach 1134–1137 biskup Roskilde, w latach 1137–1177 arcybiskup Lund.
Życiorys.
Eskil pochodził z możnej rodziny duńskiej. Ok. 1116 wstąpił do szkoły katedralnej w Hildesheim. 
Najpóźniej w 1133 został prepozytem katedralnym w Lund – nominowany na to stanowisko przez swego stryja, pierwszego arcybiskupa Lund, Assera. W 1134 otrzymał sakrę , a w 1137 został arcybiskupem Lund, która to archidiecezja wówczas obejmowała całą Skandynawię. W 1147 konsekrował katedrę w Lund. 
Był przyjacielem Bernarda z Clairvaux, odwiedził go w opactwie w Clairvaux i promował cystersów na terenie Danii (zakładał też klasztory innych zakonów, m.in. benedyktynów, augustianów, norbertanów). W 1152 współuczestniczył w założeniu norweskiego arcybiskupstwa w Nidaros (analogiczny plan w stosunku do Szwecji musiał zostać odłożony z uwagi na wojnę domową w tym kraju). W 1156 udał się do grobu Bernarda w Clairvaux, a następnie do Rzymu, gdzie uzyskał potwierdzenie zakresu praw arcybiskupstwa, potrzebne wobec zakusów ich ograniczenia przez arcybiskupów Bremy. W drodze powrotnej został uwięziony, prawdopodobnie z inspiracji tych ostatnich. Po powrocie brał udział w wyprawach króla duńskiego Waldemara I Wielkiego przeciwko pogańskim Słowianom połabskim. Wkrótce jednak rozpoczął się konflikt między arcybiskupem i królem: m.in. Eskil poparł papieża Aleksandra III, zaś Waldemar związanego z cesarstwem Wiktora IV. 
Z tego powodu Eskil opuścił Danię, w 1161 odbył podróż do Rzymu i Ziemi Świętej, a następnie zamieszkał we Francji. Tam w 1164 nadał paliusz arcybiskupi Stefanowi, pierwszemu arcybiskupowi Uppsali (zachował jednak prymat Lund nad Uppsalą), wyświęcił też kilku innych biskupów. Do Lund powrócił dopiero w 1167, gdy spór z Waldemarem został zakończony. W 1169 uczestniczył w kolejnej krucjacie przeciw Wendom (zakończonej zdobyciem Rugii) a ok. 1171 uczestniczył w wyprawie przeciwko wagryjskiemu Oldenburgowi. 
Ustąpił z zajmowanego stanowiska w 1177 i udał się do Clairvaux, gdzie jako mnich żył aż do śmierci w 1181, tam również został pochowany. Czczony był przez cystersów jako błogosławiony.

</doc>
<doc id="1899855" url="https://pl.wikipedia.org/wiki?curid=1899855" title="Asser (arcybiskup Lund)">
Asser (arcybiskup Lund)

Asser, także czasem Asger, Ascer, Asker (ur. ok. 1055, zm. 5 maja 1137) – duchowny katolicki, od 1089 biskup, a od 1104 pierwszy arcybiskup Lund.
Życiorys.
Pochodził z możnej rodziny duńskiej, spokrewnionej z rodem królewskim. 18 listopada 1089 r. został wyświęcony na biskupa Lund, podległego arcybiskupstwu Bremy. W wyniku konfliktu królów duńskich z niemieckimi arcybiskupami, ci pierwsi rozpoczęli starania o ustanowienie niezależnego arcybiskupstwa duńskiego. Wysiłki Eryka I Zawsze Dobrego dały efekt w postaci podniesienia najpóźniej w 1104 r. (już po śmierci Eryka) biskupstwa w Lund do rangi arcybiskupstwa (i jednocześnie samego Assera), któremu podległa była organizacja kościelna całej Skandynawii.
Uniezależnienie Lund od Bremy nie było początkowo trwałe: sprzeciwy arcybiskupów Bremy dały przejściowy efekt w 1133 r., gdy uzależniony od cesarza Lotara III z Supplinburga papież Innocenty II ogłosił bullę, którą degradował Assera do rangi biskupa, przyznając zwierzchnictwo nad Skandynawią ponownie Bremie. Asser jednak nadal używał tytułu i sprawował funkcje arcybiskupa. Ostatecznie dążenia Bremeńczyków zahamował i potwierdził prawa arcybiskupie Lund następca Assera, jego bratanek Eskil.
Asser podczas pełnienia stanowiska arcybiskupa rozpoczął wznoszenie w Lund nowej katedry. Próbował dyscyplinować duchowieństwo duńskie, co wywołało jednak nawet powstanie chłopskie. Wspierał go król duński Niels Stary, ale w stosunkach między nim a arcybiskupem pojawiły się rysy, związane ze sporem o prawo króla do inwestytury duńskich biskupów. Rozłam między biskupem a królem nastąpił w 1134 r. (po decyzji papieskiej o odebraniu tytułu arcybiskupiego Asserowi), gdy Asser poparł uzurpującego sobie koronę duńską Eryka II Pamiętnego, który koronował się w 1133 r. i ostatecznie pokonał Nielsa w 1134 r.

</doc>
<doc id="1899856" url="https://pl.wikipedia.org/wiki?curid=1899856" title="Norberg">
Norberg

Norberg – miejscowość (tätort) w Szwecji, w regionie administracyjnym ("län") Västmanland, w gminie Norberg.
Według danych Szwedzkiego Urzędu Statystycznego liczba ludności wyniosła: 4653 (31 grudnia 2015), 4543 (31 grudnia 2018) i 4439 (31 grudnia 2019).
Od średniowiecza ważny ośrodek górnictwa rud żelaza. Obecnie znajduje się tu muzeum górnicze, a na terenie dawnej kopalni organizowany jest festiwal muzyki elektronicznej.

</doc>
<doc id="1899859" url="https://pl.wikipedia.org/wiki?curid=1899859" title="Agbeyome Kodjo">
Agbeyome Kodjo



</doc>
<doc id="1899862" url="https://pl.wikipedia.org/wiki?curid=1899862" title="Południowa Afryka na Zimowych Igrzyskach Olimpijskich 2010">
Południowa Afryka na Zimowych Igrzyskach Olimpijskich 2010

Republikę Południowej Afryki na Zimowych Igrzyskach Olimpijskich 2010 reprezentowało dwóch zawodników.
Narciarstwo alpejskie.
Mężczyźni
Biegi narciarskie.
Mężczyźni

</doc>
<doc id="1899866" url="https://pl.wikipedia.org/wiki?curid=1899866" title="Bitwa nad Strawą">
Bitwa nad Strawą

Bitwa nad Strawą (Strewą) – bitwa pomiędzy Wielkim Księstwem Litewskim a zakonem krzyżackim, która miała miejsce 2 lutego 1348 roku nad rzeką Strawą na Litwie. Bitwa okazała się klęską wojsk litewskich.
Była to jedna z bitew krucjat północnych. Po pokonaniu Prusów i Jaćwingów (w 1283) zakon krzyżacki wszedł w konflikt z rosnącym w siłę Wielkim Księstwem Litewskim. W pierwszej połowie XIV wieku trwała między nimi zacięta rywalizacja. Zakon krzyżacki rościł sobie prawa do podboju "pogańskich" ziem pod pozorem nawracania, natomiast Litwini uważali ziemie jaćwieskie i pruskie aż do rzeki Łyny (lub nawet Osy, granicy Prus z ziemią chełmińską) za dziedzictwo przynależne domowi Giedymina. Obie strony prowadziły regularne wypady zbrojne (rejzy) w głąb swoich terytoriów, przy czym żadna ze stron nie uzyskiwała trwałej przewagi. 
Zimą 1348 roku oddziały krzyżackie i sojusznicze w liczbie około 4000 zbrojnych pod dowództwem wielkiego komtura Winrycha von Kniprode (późniejszego wielkiego mistrza) wkroczyły na teren Litwy właściwej. Po przekroczeniu Niemna napotkały idące im naprzeciw wojska litewskie w liczbie około 9000 ludzi. Do starcia doszło nad rzeką Strawą, dopływem Niemna, w pobliżu dzisiejszych Żyżmorów, mniej więcej w połowie drogi między Kownem a Trokami.
Wojskami litewskimi dowodził najprawdopodobniej Narymunt Gleb, najstarszy syn Giedymina lub młodszy Kiejstut. W bitwie uczestniczyli również Olgierd i Monwid, dwaj inni Giedyminowicze. Pomimo przewagi liczebnej, zaangażowania nad Strawą wszystkich swoich sił oraz posiłków z ziem ruskich, Litwini ponieśli klęskę i zostali rozgromieni przez oddziały Winrycha von Kniprode.
Straty strony litewskiej wyniosły 6000 zabitych, czyli 2/3 całego stanu wojska. Śmierć w bitwie ponieśli min. książęta Narymunt i Monwid. Natomiast wojska krzyżackie straciły tylko 60 ludzi, w tym 8 rycerzy zakonnych.
Olgierd i Kiejstut zdołali ujść z pola. Po tej porażce Kiejstut w 1348/1349 zwrócił się do króla polskiego Kazimierza z prośbą o pośrednictwo i poparcie u papieża w sprawie przyjęcia chrztu przez Litwę, do czego jednak nie doszło.
Natomiast dla państwa krzyżackiego zwycięstwo nad Strawą oznaczało początek względnego spokoju i rozwoju gospodarczego w Prusach. Zaczęto akcję osiedleńczą w pustoszonych wcześniej regionach i powstawanie nowych miast (np. Olsztyna). Krótko po bitwie jej zwycięski wódz Winrych von Kniprode został wybrany wielkim mistrzem.
Historycy uważają, że bitwa nad Strawą miała charakter przełomowy. Henryk Łowmiański podnosi, że od tego czasu Litwa nie mogła Krzyżakom stawić czoła o własnych siłach w polu. W latach 1300-1315 Krzyżacy byli skutecznie odpierani przez wojska litewskie pod wodzą Witenesa, a później przez Giedymina. Potem jednakże siła litewskiego oporu osłabła i Litwini nie byli w stanie dopowiadać na wciąż organizowane rejzy krzyżackie. Nieudaną próbą odwrócenia skutków klęski nad Strawą był najazd Litwinów na Prusy w 1370 roku i bitwa pod Rudawą, która również okazała się klęską. Przełom nastąpił dopiero po zawarciu unii z Polską.

</doc>
<doc id="1899868" url="https://pl.wikipedia.org/wiki?curid=1899868" title="Piaskowy Stopień Wodny">
Piaskowy Stopień Wodny

Piaskowy Stopień Wodny – stopień wodny we Wrocławiu położony w Śródmiejskim Węźle Wodnym – Górnym. Stopień piętrzy wody największej z rzek przepływającej przez miasto – Odry. Zlokalizowany jest na jej śródmiejskim ramieniu przepływającym przez centrum miasta. Obejmuje budowle piętrzące zlokalizowane w rejonie zespołu wysp odrzańskich, na dwóch głównych ramionach Odry śródmiejskiej: Odra Południowa i Odra Północna; oraz na mniejszych ramionach i kanałach rzeki: Upust Klary, Upust powodziowy Klary, Kanał Młyna Maria, Kanał Jazu Macieja. W obrębie tego stopnia wodnego znajdują się najstarsze zachowane budowle hydrotechniczne we Wrocławiu. Obecnie znaczenie tego stopnia w gospodarce wodnej jest marginalne, a to w związku ze zwiększeniem piętrzenia w 1959 roku na następnym na rzece Mieszczańskim Stopniu Wodnym, które spowodowało, że Piaskowy Stopień Wodny znalazł się w zasięgu piętrzenia stopnia dolnego.
Elementy stopnia.
Stopień ten składa się kilku podstawowych elementów hydrotechnicznych, a także budynków oraz obiektów pomocniczych i towarzyszących. Część obiektów stopnia została zdemontowana, część zachowała się tylko w pewnych fragmentach. Podstawowymi elementami tego stopnia są:
Oprócz podstawowych obiektów piętrzących stopnia, zachowały się do dziś, choć w dużym stopniu przebudowane, obiekty powiązane z poszczególnymi elementami stopnia. Są to między innymi: Most św. Klary, Most św. Macieja, Kładka nad Śluzą Piaskową, szopa na Wyspie Daliowej. Z budynków, zachowany jest Młyn Maria, częściowo zbudowany nad kanałem wodnym.
Historia.
Obecny kształt Piaskowego Stopnia Wodnego jest wynikiem realizacji wielu inwestycji, rozłożonych w czasie, rozszerzających lub zmieniających zakres i sposób pracy stopnia. Przypuszcza się, że po założeniu grodu w X wieku, rozpoczęto tu budowę pierwszych konstrukcji piętrzących wodę. Kolejne budowle związane były z energetycznym wykorzystaniem rzeki, tj. budową młynów wodnych w XIII wieku, później także ujęcia wody dla miasta. Kolejne duże inwestycje hydrotechniczne to wiek XVIII, XIX i początek XX wieku. Wtedy też powstały budowle, które częściowo dotrwały do dnia dzisiejszego. Koniec XIX wieku i XX wiek to utrata znaczenia dla transportu wodnego tego szlaku wodnego w związku z budową tzw. Drogi Wielkiej Żeglugi przez Starą Odrę i Kanał Miejski, a następnie Głównej Drogi Wodnej przez Kanał Żeglugowy i Kanał Różanka. Z czasem likwidacji bądź zniszczeniu uległy także takie elementy jak młyny i ujęcia wodne.
Nazewnictwo.
W okresie powojennym, w Polsce, ukształtowało się odpowiednie nazewnictwo w odniesieniu do obiektów stopnia oraz dla obiektów towarzyszących i kanałów wodnych. Dla śluzy stosuje się nazwę zgodną z nazwą stopnia wodnego: "Śluza Piaskowa". Ponieważ współcześnie istniejące obiekty stopnia powstały w czasie, gdy Wrocław przynależał do Niemiec, miały również one wcześniej swoje nazwy niemieckie.
Lokalizacja stopnia.
Stopnień ten obejmuje budowle piętrzące umiejscowione w dwóch ramionach rzeki Odry przepływającej przez centrum miasta: na tzw. Odrze Południowej i Odrze Północnej oraz mniejszych ramionach i kanałach. Oba te ramiona, wraz z licznymi mniejszymi ramionami i kanałami tworzą tzw. Śródmiejski Węzeł Wodny. Zasadniczo węzeł ten dzieli się na:
Cały stopień przecina Śródmiejski Węzeł Wodny – Górny; pomiędzy Starym Miastem – Ulicą Grodzką (lewy, południowy przyczółek zdemontowanego przęsła Jazu św. Macieja), a osiedlem Nadodrze – Ulica Drobnera (prawy, północny przyczółek Jazu św. Klary), przegradzając Odrę śródmiejską.
Miejsce w układzie funkcjonalnym.
Wrocław położony jest nad skanalizowanym odcinkiem rzeki Odra, co oznacza, że Piaskowy Stopień Wodny jest jednym z całego ciągu stopni utrzymujących wymagany poziom wody na rzece. Poprzednim stopniem wodnym jest Stopień Wodny Opatowice, a równolegle (równorzędnie w układzie funkcjonalnym) do stopnia piaskowego, na Starej Odrze znajduje się Stopień Wodny Szczytniki. Następnym stopniem zgodnie z biegiem rzeki jest Mieszczański Stopień Wodny.
Choć jednym z elementów Piaskowego Stopnia Wodnego jest śluza komorowa, to jednak szlak wodny przez nią prowadzący nie jest drogą wodną w rozumieniu odpowiednich przepisów prawa, tj. rozporządzenia Rady Ministrów w sprawie śródlądowych dróg wodnych – wykaz śródlądowych dróg wodnych; nie został on ujęty w wykazie śródlądowych dróg wodnych stanowiącym załącznik do tego rozporządzenia. Śródmiejskie szlaki żeglugowe zostały natomiast udostępnione dla żeglugi przez Regionalny Zarząd Gospodarki Wodnej we Wrocławiu. Jednak ze względu na to, że Piaskowy Stopień Wodny znajduje się praktycznie w zasięgu piętrzenia Mieszczańskiego Stopnia Wodnego, Śluza Piaskowa pełni obecnie rolę kanału wodnego. Zgodnie z ustaleniami RZGW we Wrocławiu, dotyczącymi udostępnienia tych szlaków dla żeglugi, przez ten stopień jednostki pływające mają możliwość przejścia według następujących reguł:
Obiekty podstawowe.
Obiekty podstawowe stopnia to obiekty utrzymujące odpowiedni, założony poziom piętrzenia na stopniu oraz realizujące inne, konkretne funkcje, do których dana budowla jest przeznaczona. Do 1959 roku spad wynosił 3,74 m. Po przebudowie na Stopniu Mieszczańskim i zmianie jego parametrów eksploatacji, tak jak obecnie, spad ten wynosi maksymalnie tylko do 0,2 m.
Pozostałe obiekty.
Przy obiektach Piaskowego Stopnia Wodnego znajdują się mosty i kładki, często pierwotnie budowane dla potrzeb obsługi stopnia. Obecnie są to ogólnodostępne przeprawy mostowe dla wysp Śródmiejskiego Węzła Wodnego – Górnego. Są to: Most św. Klary oparty na ścianach dawnych młynów, oraz Most św. Macieja. Nad przęsłem lewym Jazu św. Macieja, wyposażonym w zamknięcie w postaci zasuwy, zbudowano istniejącą do dziś kładkę niezbędną do obsługi zamknięcia tego przęsła jazu. Ponadto nad Upustem powodziowym Klary przerzucono Most Słodowy. Z kolei nad Kanałem Młyna Maria przerzucone jest jedno przęsło Mostów Młyńskich, oraz częściowo budynki Młyna Maria i Feniks. Na Wyspie Daliowej istnieje niewielka, murowana szopa techniczna związana z obsługą Śluzy Piaskowej, a dostęp do wyspy i możliwość obsługi śluzy zapewnia Kładka nad Śluzą Piaskową.

</doc>
<doc id="1899869" url="https://pl.wikipedia.org/wiki?curid=1899869" title="Jaka Hvala">
Jaka Hvala

Jaka Hvala (ur. 15 lipca 1993 w Ponikve) – słoweński skoczek narciarski, zawodnik klubu SSK Ponikve. Czterokrotny medalista mistrzostw świata juniorów: indywidualny srebrny z 2012 i złoty z 2013, a także drużynowy brązowy z 2010 i złoty z 2013.
Zwycięzca indywidualnego konkursu Pucharu Świata w sezonie 2012/2013 w Klingenthal. Tamtej zimy zajął też najwyższe miejsce w klasyfikacji generalnej PŚ w karierze – 16.
Przebieg kariery.
W sierpniu 2008 w Val di Fiemme zadebiutował w zawodach FIS Cup. Pierwsze punkty zdobył w nich 10 stycznia 2009 w Harrachovie, zajmując 6. miejsce. Dzień później był trzeci. Po kolejnych dwóch tygodniach zadebiutował w Pucharze Kontynentalnym. W pierwszym konkursie w Kranju został zdyskwalifikowany, a dzień później zajął 4. pozycję.
W sezonie 2009/2010 zadebiutował w mistrzostwach świata juniorów. W zawodach w Hinterzarten zajął 15. miejsce indywidualnie, a w konkursie drużynowym zdobył brązowy medal. Startował również w Pucharze Kontynentalnym – najwyżej był na czwartym miejscu.
27 i 28 grudnia 2011 dwukrotnie zajął miejsca na podium Pucharu Kontynentalnego. W Engelbergu był kolejno drugi i trzeci. 20 stycznia 2012 roku zadebiutował w konkursie Pucharu Świata w Zakopanem i jednocześnie zdobył pierwsze punkty, zajmując 29. miejsce po skokach na 122 i 104 metry. W odbywających się w tureckim Erzurum zawodach mistrzostw świata juniorów Hvala zdobył srebrny medal w konkursie indywidualnym. W zawodach drużynowych reprezentacja Słowenii z Hvalą w składzie była 4. W sezonie 2011/2012 Pucharu Świata dwukrotnie zajął miejsca w najlepszej dziesiątce: 4 marca 2012 był 9. w Lahti, a 11 marca 8. w Oslo.17 marca w Planicy, w drugiej serii konkursu drużynowego, ustanowił swój rekord życiowy w długości skoku narciarskiego, uzyskując 213 metrów.
Na początku sezonu 2012/2013 regularnie zajmował miejsca w pierwszej dziesiątce Pucharu Świata. Był 8. w Lillehammer, 7. w Krasnej Polanie, 5. w Engelbergu. W konkursie w Ruce po pierwszej serii Hvala prowadził po skoku na odległość 141 m, lecz po krótkim skoku w drugiej serii zajął 24. miejsce. Zwyciężył w konkursie indywidualnym i drużynowym skoków narciarskich na Mistrzostwach Świata Juniorów w Narciarstwie Klasycznym 2013 w Libercu. 13 lutego 2013 po raz pierwszy w karierze wygrał konkurs Pucharu Świata. Stało się to na skoczni Vogtland Arena w Klingenthal
W sierpniu 2020 ogłosił zakończenie kariery zawodniczej.

</doc>
<doc id="1899871" url="https://pl.wikipedia.org/wiki?curid=1899871" title="Plac Kobzdeja">
Plac Kobzdeja

Plac im. Dariusza Kobzdeja (niem. "Erdbeermarkt") – plac w Gdańsku, dawniej noszący nazwę Targ Truskawkowy.
Plac Kobzdeja był niegdyś częścią Targu Drzewnego. W wyniku błędnego tłumaczenia Targ Truskawkowy jest nazywany "Targiem Poziomkowym". Nadano mu imię zmarłego w 1995 gdańskiego działacza antykomunistycznego Dariusza Kobzdeja.
Położenie.
Plac przylega od zachodu do Targu Drzewnego, od południa do ul. Szerokiej a od północy do Podwala Staromiejskiego. Wschodnia krawędź oparta jest na pozostałościach średniowiecznych murów miejskich.
Na placu znajduje się skwer oraz, od 1999 roku, fontanna ufundowana przez niemieckie miasto Brema. Od wschodu na plac wychodzi Baszta na Podmurzu.

</doc>
<doc id="1899872" url="https://pl.wikipedia.org/wiki?curid=1899872" title="Kolumbia na Zimowych Igrzyskach Olimpijskich 2010">
Kolumbia na Zimowych Igrzyskach Olimpijskich 2010

Kolumbia na Zimowych Igrzyskach Olimpijskich 2010 – występ kolumbijskiej reprezentacji olimpijskiej podczas zimowych igrzysk w Vancouver w 2010 roku.
Reprezentacja składała się z jednej zawodniczki – była nią Cynthia Denzler, która pełniła rolę chorążej podczas ceremonii otwarcia i zamknięcia igrzysk. W dniu otwarcia igrzysk miała 26 lat i 289 dni. W Vancouver wystąpiła w dwóch konkurencjach alpejskich – w slalomie zajęła 51. miejsce, a w slalomie gigancie pominęła jedną z bramek w trakcie pierwszego przejazdu i nie została sklasyfikowana.
Był to debiut Kolumbii w zimowych igrzyskach olimpijskich. Wcześniej, w latach 1932–2008, kraj ten wystawiał swoją reprezentację olimpijską tylko na letnie edycje igrzysk.
Tło startu.
Występy na poprzednich igrzyskach.
Kolumbia zadebiutowała w igrzyskach olimpijskich w 1932 podczas letnich igrzysk w Los Angeles, pomimo że nie został jeszcze wtedy powołany Kolumbijski Komitet Olimpijski (hiszp. "Comité Olímpico Colombiano", COC) – został założony dopiero w 1936 roku. Na igrzyskach w Los Angeles kolumbijska reprezentacja liczyła jednego sportowca, którym był maratończyk Jorge Perry. Od 1932 do 2008 roku Kolumbijczycy wystąpili w 17 letnich igrzyskach olimpijskich i zdobyli 11 medali – 1 złoty, 3 srebrne i 7 brązowych. Jedyny złoty medal dla Kolumbii zdobyła sztangistka María Isabel Urrutia na igrzyskach w Sydney w 2000 roku.
Pod koniec lat 90. XX wieku Carlos Orlando Ferreira, ówczesny prezes Kolumbijskiej Federacji Łyżwiarskiej (hiszp. "Federación Colombiana de Patinaje"), próbował stworzyć odpowiednie warunki szkoleniowe do przygotowania kilku kolumbijskich łyżwiarzy szybkich do ewentualnego startu olimpijskiego. Idea ta jednak nie spełniła się w związku z koniecznością poniesienia zbyt dużych nakładów finansowych. W związku z tym pierwszy występ Kolumbii w zimowych igrzyskach olimpijskich nastąpił dopiero w 2010 roku w Vancouver. Kraj ten zadebiutował w zimowej edycji igrzysk wspólnie z Kajmanami, Ghaną, Pakistanem, Peru, Serbią i Czarnogórą.
Pierwsza kolumbijska uczestniczka zimowych igrzysk olimpijskich, alpejka Cynthia Denzler wspomniała, że jest dumna z tego, że będzie pierwszą w historii reprezentantką swojego kraju w zimowych igrzyskach olimpijskich.
Przygotowania i występy w sezonie przedolimpijskim.
Kolumbijska reprezentacja narciarska powstała w 2007 roku, dzięki staraniom Hanspetera Denzlera oraz Andrésa Botero Phillipsbourne'a, członków Kolumbijskiego Komitetu Olimpijskiego. Znajdująca się w kadrze zawodniczka – obywatelka Kolumbii, Stanów Zjednoczonych i Szwajcarii, Cynthia Denzler, przygotowywała się do występu na trasach w Stanach Zjednoczonych i Szwajcarii, a także startowała w zawodach międzynarodowych w Europie, by zyskać doświadczenie i zdobyć wymagane do kwalifikacji olimpijskiej punkty w rankingu FIS.
W sezonie przedolimpijskim wzięła udział w mistrzostwach świata w narciarstwie alpejskim w Val d’Isère. Wystartowała w slalomie i slalomie gigancie, jednak w obu przypadkach nie została sklasyfikowana, nie kończąc pierwszego przejazdu.
Kwalifikacje olimpijskie.
W 2007 roku Cynthia Denzler otrzymała zgodę Kolumbijskiego Komitetu Olimpijskiego, za pośrednictwem ówczesnego przewodniczącego Andrésa Botero Phillipsbourne'a, na udział w kwalifikacjach olimpijskich w barwach Kolumbii.
Okres kwalifikacyjny do igrzysk w Vancouver w przypadku narciarzy alpejskich trwał od lipca 2008 do 25 stycznia 2010. Kwalifikację olimpijską do zawodów w slalomie, slalomie gigancie i zjeździe uzyskali alpejczycy, którzy w tym okresie zdobyli przynajmniej 500 punktów do listy rankingowej publikowanej przez Międzynarodową Federację Narciarską. Z kolei, aby zakwalifikować się do supergiganta i superkombinacji należało zdobyć przynajmniej 120 punktów w tych konkurencjach. 
Żadnego z tych kryteriów Denzler nie spełniła, wobec czego musiała starać się o kwalifikację na igrzyska olimpijskiego według kolejnego kryterium. Zgodnie z nim, do olimpijskich zawodów w slalomie i slalomie gigancie zostali zakwalifikowani zawodnicy, którzy wystąpili w mistrzostwach świata w Val d'Isère w 2009 roku oraz w okresie kwalifikacyjnym zdobyli przynajmniej 140 punktów FIS. Reprezentantka Kolumbii wypełniła te kryteria – uczestniczyła w mistrzostwach, choć nie została w nich sklasyfikowana, a także w 7. liście rankingowej FIS, opublikowanej 3 lutego 2010, zdobyła łącznie 92,41 pkt w slalomie i 79,24 pkt w slalomie gigancie, dzięki czemu sumarycznie przekroczyła wymagany limit 140 punktów. 
Prawa transmisyjne.
Z uwagi na coraz większe zainteresowanie sportami zimowymi w Ameryce Południowej, w trakcie trwania igrzysk konieczne było zapewnienie możliwości śledzenia rywalizacji olimpijskiej przez mieszkańców tego kontynentu. Na obszarze Kolumbii prawa do transmisji igrzysk olimpijskich w Vancouver otrzymał nadawca Señal Colombia, dzięki któremu, zdaniem dyrektora Kolumbijskiego Radia i Telewizji – Douglasa Velásqueza Jácome, igrzyska były dostępne dla 94,8% mieszkańców kraju. Transmisje odbywały się trzy razy dziennie (o 7:00 rano, o 12:00 w południe i o 21:30 wieczorem), każda z nich trwała godzinę. Zawody komentowane były przez Carlosa Julio Guzmána – komentatora sportowego oraz Annię Hidalgo – dziennikarkę redakcji sportowej.
Ponadto transmisje z igrzysk na obszarze Kolumbii, Argentyny, Boliwii, Chile, Ekwadoru, Paragwaju, Peru i Urugwaju prowadziła amerykańska stacja Entertainment and Sports Programming Network za pośrednictwem telewizji kablowej i satelitarnej. Prawa do emisji zawodów olimpijskich online miała natomiast Terra Networks.
Skład reprezentacji.
W skład reprezentacji Kolumbii na igrzyskach w Vancouver weszła jedna zawodniczka – narciarka alpejska Cynthia Denzler. Zawodniczka urodziła się 12 maja 1983 roku w Santa Ana w amerykańskim stanie Kalifornia. Ma obywatelstwo amerykańskie, jak również szwajcarskie, gdyż jej rodzice są Szwajcarami. W 2007 roku otrzymała również kolumbijskie obywatelstwo, które pozwoliło jej reprezentować Kolumbię na arenie międzynarodowej od sezonu 2007/2008. W barwach tego kraju wystąpiła w 2009 roku na mistrzostwach świata w narciarstwie alpejskim w Val d'Isère, jak i w zawodach juniorskich, uniwersyteckich i innych międzynarodowych. Podczas igrzysk w Vancouver wzięła udział w dwóch konkurencjach – slalomie gigancie i slalomie, które przeprowadzono w dniach 24–26 lutego.
W skład delegacji olimpijskiej, poza Cynthią Denzler, weszli: jej ojciec – Hanspeter Denzler oraz jej brat – Fabian Denzler. Obaj pełnili rolę trenerów zawodniczki. Delegacja wyleciała do Vancouver 10 lutego 2010 i zamieszkała w wiosce olimpijskiej.
Udział w ceremoniach otwarcia i zamknięcia igrzysk.
Rolę chorążej reprezentacji Kolumbii podczas ceremonii otwarcia zimowych igrzysk olimpijskich w Vancouver, przeprowadzonej 12 lutego 2010 w hali BC Place Stadium, pełniła alpejka Cynthia Denzler. Kolumbijska reprezentacja weszła na stadion jako 19. w kolejności – pomiędzy ekipami z Chińskiej Republiki Ludowej i Chorwacji. Kolumbia była jednym z pięciu państw Ameryki Południowej reprezentowanych na igrzyskach w Vancouver, wraz z Argentyną, Brazylią, Chile i Peru. 
Denzler była również chorążą podczas ceremonii zamknięcia igrzysk, zorganizowanej 28 lutego 2010.
Wyniki.
Narciarstwo alpejskie.
Rywalizacja olimpijska w narciarstwie alpejskim na igrzyskach w Vancouver odbyła się w dniach 15–27 lutego 2010 w Whistler Creekside. Jedyna reprezentantka Kolumbii w tej dyscyplinie, Cynthia Denzler, uczestniczyła w dwóch konkurencjach, które przeprowadzono od 24 do 26 lutego.
Pierwszą konkurencją, w której wzięła udział, był slalom gigant. Nie ukończyła jednak już pierwszego przejazdu – pominęła jedną z bramek zlokalizowanych na trasie i nie została sklasyfikowana. Dwa dni później wystąpiła w zawodach w slalomie. W pierwszym przejeździe uzyskała czas 1:01,14, co dawało jej 63. miejsce. Wyprzedziła w tej rundzie siedem sklasyfikowanych zawodniczek, a do alpejki z najlepszym czasem, Marii Riesch, straciła 10,39 sekundy. W drugim przejeździe reprezentantka Kolumbii osiągnęła czas słabszy o 0,11 sekundy od pierwszego i zajęła 49. miejsce w gronie 55 sklasyfikowanych zawodniczek. Do najlepszej w tym przejeździe, Marlies Schild, straciła 9,33 sekundy. Łącznie w slalomie gigancie Denzler zajęła 51. miejsce ze stratą 19,5 sekundy do mistrzyni olimpijskiej, Riesch. Finalnie Denzler pokonała cztery sklasyfikowane zawodniczki, za nią były Yina Moe-Lange z Danii, Sofia Papamichalopulos z Cypru, Jacky Chamoun z Libanu i Marjan Kalhor z Iranu.
Po igrzyskach.
Pomimo niespełnienia swoich oczekiwań odnośnie do zajęcia miejsca w czołowej trzydziestce którejś z konkurencji podczas igrzysk olimpijskich, Cynthia Denzler w wywiadzie wyraziła swoje zadowolenie z tego, że wzięła udział w igrzyskach oraz nadzieję na to, że jej uczestnictwo spowoduje wzrost zainteresowania sportami zimowymi w kraju.

</doc>
<doc id="1899873" url="https://pl.wikipedia.org/wiki?curid=1899873" title="Targ Truskawkowy">
Targ Truskawkowy



</doc>
<doc id="1899874" url="https://pl.wikipedia.org/wiki?curid=1899874" title="Plac Poziomkowy">
Plac Poziomkowy



</doc>
<doc id="1899876" url="https://pl.wikipedia.org/wiki?curid=1899876" title="Aircrack-ng">
Aircrack-ng

Aircrack-ng – narzędzie sieciowe służące do detekcji, przechwytywania pakietów i analizy sieci Wi-Fi. Umożliwia łamanie zabezpieczeń WEP, WPA/WPA2-PSK. Do prawidłowego działania aplikacji potrzebna jest karta sieciowa obsługująca tryb monitor (RFMON).
Aircrack-ng dostępny jest na platformę Linux (posiada wsparcie techniczne) oraz Microsoft Windows (brak wsparcia technicznego).
W kwietniu 2007 roku grupa osób z Darmstadt University of Technology opracowała nową metodę ataku o nazwie PTW, która umożliwia pozyskanie klucza WEP z mniejszej liczby wektorów inicjujących, dzięki czemu czas potrzebny do przeprowadzenia ataku jest krótszy. Atak PTW jest dostępny w aircrack-ng od wersji 0.9.
Pakiet aircrack-ng.
Pakiet aircrack-ng zawiera:

</doc>
<doc id="1899877" url="https://pl.wikipedia.org/wiki?curid=1899877" title="Bromobenzen">
Bromobenzen

Bromobenzen (bromek fenylu) – organiczny związek chemiczny, bromowa pochodna benzenu. Ciecz o dużej gęstości, prawie nierozpuszczalna w wodzie, rozpuszczalna w etanolu, eterze i większości rozpuszczalników organicznych. Bromobenzen stosowany jest jako rozpuszczalnik oraz w syntezach organicznych. Otrzymywany przez bromowanie benzenu w obecności żelaza. Posiada przyjemny charakterystyczny zapach.
Oznaczony bromem-82 stosowany w badaniach procesów chemicznych i przepływów, z uwagi na stabilność chemiczną i termiczną.

</doc>
<doc id="1899883" url="https://pl.wikipedia.org/wiki?curid=1899883" title="Mor Karbasi">
Mor Karbasi

Mor Karbasi (ur. 23 kwietnia 1986 w Jerozolimie) – piosenkarka nurtu world music. Mieszka w Sewilli po pięciu latach spędzonych w Londynie.
Matka Mor Karbasi pochodzi z Maroka. Pieśniarka zaczynała swoją karierę od flamenco, które zarzuciła na rzecz śpiewu pieśni w języku ladino – języku Żydów wygnanych z Hiszpanii. Śpiewa również po hiszpańsku, hebrajsku, angielsku. Wykonuje również utwory muzyki arabskiej i perskiej. W 2008 roku artystka wystąpiła na ponad 40 koncertach w Wielkiej Brytanii, USA, Francji, Hiszpanii i we Włoszech. 
W Polsce wystąpiła w Szczecinie 23.01.2010 r., a 24.01.2010 w Gdańsku uświetniając początek obchodów czterechsetnej rocznicy urodzin Jana Heveliusa.
Dyskografia.
Wcześniejsze płyty "Broken Wings" oraz "Rosa" to wydane samodzielnie płyty demonstracyjne niedostępne w sprzedaży.

</doc>
<doc id="1899889" url="https://pl.wikipedia.org/wiki?curid=1899889" title="Żyworództwo">
Żyworództwo



</doc>
<doc id="1899891" url="https://pl.wikipedia.org/wiki?curid=1899891" title="Wiwiparia">
Wiwiparia



</doc>
<doc id="1899893" url="https://pl.wikipedia.org/wiki?curid=1899893" title="Cudowne dzieci szachowe">
Cudowne dzieci szachowe

Cudowne dzieci szachowe – cudowne dzieci, które w okresie dziecięcym dochodzą do mistrzowskiej klasy gry w szachy.
Encyklopedia „Szachy od A do Z” do grona cudownych szachowych dzieci zalicza m.in.: Samuela Reshevsky’ego, Arturo Pomara Salamankę, Paula Morphy’ego, Paula Keresa oraz Roberta Fischera.

</doc>
<doc id="1899894" url="https://pl.wikipedia.org/wiki?curid=1899894" title="E016 (trasa europejska)">
E016 (trasa europejska)

E016 – trasa europejska łącznikowa (kategorii B), biegnąca przez Kazachstan. Długość trasy wynosi 490 km. Przebieg E016: Zapadnoje – Zjaksy – Atbasar – Astana.

</doc>
<doc id="1899896" url="https://pl.wikipedia.org/wiki?curid=1899896" title="Karolina Zawiła">
Karolina Zawiła

Karolina Zawiła, dawniej Karolina Błażej (ur. 21 listopada 1986) – polska lekkoatletka, skoczkini wzwyż i w dal.
Kariera.
Zawodniczka AZS-AWF Kraków czołowa skoczkini wzwyż, wielokrotna medalistka Mistrzostw Polski we wszystkich kategoriach wiekowych od 2008 nieprzerwanie na podium w rywalizacji seniorskiej. Trzykrotna złota medalistka mistrzostw Polski seniorów AZS w latach 2009 (Warszawa), 2011 (Łódź), 2012 (Łódź). W roku 2011 zajęła 8. miejsce podczas letniej Uniwersjady w Shenzhen oraz w zawodach superligi odbywających się w Sztokholmie na Stadionie Olimpijskim z całą reprezentacją 6. miejsce a indywidualnie uplasowała się na 7. miejscu. W 2015 w zawodach superligi w Rosyjskich Cheboksarach z całą reprezentacja zajęła 4. miejsce. Reprezentantka Polski w meczach międzypaństwowych.

</doc>
<doc id="1899897" url="https://pl.wikipedia.org/wiki?curid=1899897" title="Czerwona krowa (polska)">
Czerwona krowa (polska)

Polska czerwona (krowa) – polska rasa bydła domowego maści jednolitej czerwonej z rodziny mleczno-mięsnej.
Rasa ta pochodzi od małego dzikiego bydła brachycerycznego (krótkorogiego), występującego we wschodniej części Europy Środkowej i w Skandynawii. Została zidentyfikowana w 1901 przez Leopolda Adametza. W okresie międzywojennym rasa ta stanowiła 25% polskiej populacji bydła. W 1982 zlikwidowano rejon zachowawczy hodowli krowy czerwonej, co doprowadziło do spadku populacji tej rasy, wypieranej przez bardziej wydajne rasy i krzyżówki. Czerwona krowa jest objęta programem odbudowy bioróżnorodności Arka Smaku. Wiele sztuk jest pod opieką ojców cystersów ze Szczyrzyca. 
Waga: 400-500 kg; mleczność: 2700-3000 kg.
Występuje w czterech odmianach: dolinowej, podgórskiej, rawickiej i śląskiej.

</doc>
<doc id="1899898" url="https://pl.wikipedia.org/wiki?curid=1899898" title="Kazimierz Chmielewski">
Kazimierz Chmielewski

Kazimierz Chmielewski (ur. 3 września 1898 w Zagórzu, zm. 18 stycznia 1994 w Warszawie) – żołnierz wojny polsko-bolszewickiej, żołnierz AK, więzień łagrów, chemik, nauczyciel, pedagog, absolwent Uniwersytetu Jana Kazimierza we Lwowie.
Życiorys.
Ukończył szkołę powszechną i gimnazjum klasyczne w Stryju, zdając maturę w 1918. W latach 1918–1920 studiował na Politechnice Lwowskiej, a w latach 1921–1924 na wydziale matematyczno-przyrodniczym Uniwersytetu Jana Kazimierza we Lwowie. W 1924 ukończył studia. W międzyczasie jako ochotnik brał udział w wojnie 1920 roku. Zdemobilizowany został w 1921.
W okresie międzywojennym pracował jako nauczyciel, najpierw w Słonimie (uczył fizyki i chemii w Państwowym Seminarium Nauczycielskim). W 1929 został oddelegowany do Warszawy przez Ministerstwo Wyznań Religijnych i Oświecenia Publicznego na roczny kurs metodyczny fizyko-chemiczny. W 1930 przeniósł się do Wilna, gdzie pracował jako nauczyciel fizyki i chemii, początkowo w Seminarium Nauczycielskim im. T. Zana, a następnie po jego likwidacji w Gimnazjum i Liceum im. E. Orzeszkowej w Wilnie. Równocześnie prowadził instruktaż dla nauczycieli szkół powszechnych w centralnej Pracowni Przyrodniczej. W okresach wakacyjnych w latach 1926–1938 sprawował kierownictwo nad kursami metodycznymi dla nauczycieli w Białymstoku, Brześciu, Wilejce, Wilnie oraz dwukrotnie w Rydze na Łotwie.
W 1939 został zmobilizowany. Po wkroczeniu wojsk sowieckich na Kresy Wschodnie był internowany w Połądze. Po ucieczce z niewoli powrócił do Wilna i podjął pracę w Centralnej Pracowni Przyrodniczej. W latach 1941–1944 (okupacja hitlerowska) pracował jako konstruktor i tokarz w Pracowni Pomocy Naukowych, równoczesne uczestnicząc w tajnym nauczaniu. Był członkiem Armii Krajowej i produkował „koktajle” zapalające używane do sabotażu. W lipcu 1944, po wkroczeniu Armii Czerwonej, został zastępcą dyrektora Muzeum Pedagogicznego i równocześnie objął stanowisko nauczyciela w szkole średniej dla dorosłych. 26 grudnia 1944 został aresztowany przez NKWD i wywieziony do łagru w Dzierżyńsku, gdzie „pracował” w kopalni węgla. Do Polski – przez Wilno do Łodzi – powrócił w październiku 1945.
Od 1 listopada 1945 pracował na stanowisku starszego asystenta przy Katedrze Fizyki w Wyższej Szkole Gospodarstwa Wiejskiego w Łodzi (WSGW). Następnie był nauczycielem fizyki i chemii w liceum dla dorosłych przy WSGW, od lutego 1946 nauczycielem fizyki i chemii w IV Gimnazjum i Liceum im. E. Sczanieckiej. W 1948 został kierownikiem sekcji chemii w Wojewódzkim Ośrodku Doskonalenia Kadr Oświatowych (WODKO). W latach 1948–1955 prowadził kursy dla nauczycieli szkół średnich i podstawowych w Łodzi, Kutnie, Łowiczu. Szkolił nauczycieli na kursach centralnych i Studium Zaocznym przy Wyższej Szkole Pedagogicznej w Łodzi. Był wykładowcą dydaktyki i metodyki chemii w WSP, współpracował z Instytutem Pedagogiki. Brał udział w komisjach programowych dla szkół średnich, przewodniczył Komisji Programowej WSP. Pełnił obowiązki kierownika sekcji chemii w WODKO. Pracował równocześnie w IV Liceum Ogólnokształcącym im. E. Sczanieckiej. Recenzował liczne podręczniki do nauczania chemii w szkole średniej. Po włączeniu WSP do Uniwersytetu Łódzkiego, pracował na stanowisku zastępcy profesora w Katedrze Chemii Nieorganicznej. Prowadził wykłady i ćwiczenia z metodyki nauczania chemii dla studentów kierunku chemicznego. Współpracował z wieloma kierownikami sekcji WODKO. Jako współtwórca Olimpiady Chemicznej brał czynny udział w jej organizacji, zarówno w okręgu łódzkim, jak i w skali kraju, układając zadania teoretyczne i laboratoryjne. W latach 1953-1968 pełnił funkcję sekretarza Komitetu Okręgowego Olimpiady Chemicznej w Łodzi. W latach siedemdziesiątych, jako profesor chemii w XXI Liceum im. B. Prusa w Łodzi wychował zwycięzcę XIX Olimpiady Krajowej i laureata Olimpiady Międzynarodowej w Sofii. W tym liceum zakończył czynną pracę pedagogiczną w 1979 roku.
Rodzina.
Żonaty z nauczycielką Stefanią Kuszenin (1897–1979). Mieli dwoje dzieci: syna Zbigniewa Chmielewskiego (1926–2009), więźnia łagrów, reżysera filmowego i córkę Zofię Chmielewską-Cegiełę (ur. 1930), lekarza pediatrę.
Krewnymi Kazimierza Chmielewskiego byli: malarz Roman Harajda (1928–1996), tancerka Alina Baranowska (ur. 1936) i jej mąż fotografik Jerzy Neugebauer.

</doc>
<doc id="1899903" url="https://pl.wikipedia.org/wiki?curid=1899903" title="Tilda">
Tilda

Tilda – emulator terminali napisany w GTK+. Tilda została zaprojektowana na wzór konsoli z gry Quake, która wysuwa się z góry ekranu, a po wciśnięciu wcześniej zdefiniowanego klawisza (domyślnie tyldy), również się tam chowa.
Uruchamianie emulatora Tilda jest szybsze niż uruchamianie nowego terminala, ponieważ program jest już załadowany do pamięci, więc użytkownicy, którzy często uruchamiają terminal do krótkich zadań bardzo cenią sobie to udogodnienie.
Tilda jest darmowym programem, objętym licencją GNU General Public License

</doc>
<doc id="1899904" url="https://pl.wikipedia.org/wiki?curid=1899904" title="Deja Vu (album Hetmana)">
Deja Vu (album Hetmana)

Deja Vu – dziewiąty album zespołu Hetman.
Skład.
gościnnie

</doc>
<doc id="1899906" url="https://pl.wikipedia.org/wiki?curid=1899906" title="Toshiba TG01">
Toshiba TG01

TG01 – smartfon produkowany przez firmę Toshiba od drugiej połowy 2009 roku. Urządzenie wyposażone zostało w system operacyjny Windows Mobile firmy Microsoft w wersji 6.1 (od listopada 2009 wersja 6.5). Na rynku model zasłynął przede wszystkim tym, że jest to pierwsze na świecie urządzenie wyposażone w najszybszy wówczas procesor mobilny Qualcomm Snapdragon 1 GHz. Smartphone charakteryzuje się dużym dotykowym wyświetlaczem TFT o przekątnej 4,1 cala, dużymi rozmiarami (130x70 mm) oraz wyjątkowo cienką obudową (jedynie 9,9 mm). Cechą odróżniającą urządzenie od innych tego typu była dodana funkcja „Host USB”, pozwalająca na podłączenie urządzeń peryferyjnych opartych o standard USB (myszka, klawiatura, dysk zewnętrzny, pamięć flash, drukarka).
TG01 wyposażony został w szereg funkcji multimedialnych oraz ułatwiających używanie, między innymi: akcelerometr (autorski czujnik grawitacyjny Toshiby), aparat 3,2 MP z autofocusem, slot kart pamięci microSD, Bluetooth, Wi-Fi, gniazdo microUSB oraz inne funkcje wynikające z użycia platformy systemowej.
Smartphone sprzedawany był w Azji oraz Europie w wersji białej (Niemcy – sieć O2), czarnej (Hiszpania, Wielka Brytania, Rumunia, Włochy – sieć Orange) oraz srebrnej (Azja).
Dystrybucją Toshiby TG01 na terenie Polski zajmuje się polski oddział duńskiej firmy MILCOM.
Inne nazwy urządzenia:
Softbank dynapocket X02T,
Toshiba T01-A,
Toshiba Tsunagi,

</doc>
<doc id="1899911" url="https://pl.wikipedia.org/wiki?curid=1899911" title="Bitwa pod Mogadiszu (2007)">
Bitwa pod Mogadiszu (2007)



</doc>
<doc id="1899912" url="https://pl.wikipedia.org/wiki?curid=1899912" title="Bitwa o Mogadiszu (2007)">
Bitwa o Mogadiszu (2007)



</doc>
<doc id="1899917" url="https://pl.wikipedia.org/wiki?curid=1899917" title="Czerwona krowa">
Czerwona krowa



</doc>
<doc id="1899922" url="https://pl.wikipedia.org/wiki?curid=1899922" title="Comox Valley">
Comox Valley

Comox Valley – dystrykt regionalny w kanadyjskiej prowincji Kolumbia Brytyjska. Siedziba władz znajduje się w Courtenay. Comox Valley powstał 15 lutego 2008 roku poprzez rozpad ówczesnego dystryktu regionalnego Comox-Strathcona (drugim powstałym wówczas dystryktem regionalnym jest Strathcona).
Comox Valley ma 63 538 mieszkańców. Język angielski jest językiem ojczystym dla 91,6%, francuski dla 2,3%, niemiecki dla 1,8% mieszkańców (2011).

</doc>
<doc id="1899923" url="https://pl.wikipedia.org/wiki?curid=1899923" title="Jodobenzen">
Jodobenzen

Jodobenzen (jodek fenylu), C6H5I – organiczny związek chemiczny z grupy jodków arylowych, najprostsza jodopochodna aromatyczna.
W warunkach normalnych jest cieczą. Praktycznie nierozpuszczalny w wodzie, rozpuszcza się np. w etanolu i eterze. Otrzymywany przez ogrzewanie benzenu z jodem w obecności kwasu azotowego. Na powietrzu barwi się na kolor brunatny wskutek wydzielania jodu.

</doc>
<doc id="1899925" url="https://pl.wikipedia.org/wiki?curid=1899925" title="The Dominion Northern Ontario Provincial Men’s Championship 2010">
The Dominion Northern Ontario Provincial Men’s Championship 2010

The Dominion Northern Ontario Men’s Provincial Championships 2010, turniej, który wyłonił mistrzów Northern Ontario mężczyzn w curlingu. Zawody rozegrano w dniach 8-14 lutego 2010 w Sudbury, na lodowisku Sudbury Curling Club. Zwycięzca wystąpił na Tim Hortons Brier 2010.
W zawodach brało udział 12 drużyn grających Round Robin. W turnieju nie grał obrońca tytułu mistrzowskiego z The Dominion Northern Ontario Provincial Men’s Championship 2009 - Mike Jakubo, który przegrał w Challenge Round East dwa mecze dające miejsce w turnieju prowincjonalnym. 
Turniej wygrała drużyna Brada Jacobsa.
Play-off.
Finał.
14 lutego 2010; 14:00
Półfinał.
14 lutego 2010; 9:00
Tie-breaker.
13 lutego 2010; 18:30
13 lutego 2010; 22:00
Round Robin.
Sesja 1..
8 lutego 2010; 9:30
Sesja 2..
8 lutego 2010; 15:00
Sesja 3..
8 lutego 2010; 20:00
Sesja 4..
9 lutego 2010; 9:30
Sesja 5..
9 lutego 2010; 15:00
Sesja 6..
9 lutego 2010; 20:00
Sesja 7..
10 lutego 2010; 9:30
Sesja 8..
10 lutego 2010; 15:00
Sesja 9..
10 lutego 2010; 20:00
Sesja 10..
11 lutego 2010; 9:30
Sesja 11..
11 lutego 2010; 15:00
Sesja 12..
11 lutego 2010; 20:00
Sesja 13..
12 lutego 2010; 9:30
Sesja 14..
12 lutego 2010; 15:00
Sesja 15..
12 lutego 2010; 20:00
Sesja 16..
13 lutego 2010; 9:30
Sesja 17..
13 lutego 2010; 14:00

</doc>
<doc id="1899927" url="https://pl.wikipedia.org/wiki?curid=1899927" title="Strathcona">
Strathcona

Strathcona – dystrykt regionalny w kanadyjskiej prowincji Kolumbia Brytyjska. Siedziba władz znajduje się w Campbell River. Strathcona powstała 15 lutego 2008 roku poprzez rozpad ówczesnego dystryktu regionalnego Comox-Strathcona (drugim powstałym wówczas dystryktem regionalnym jest Comox Valley).
Strathcona ma 43 252 mieszkańców. Język angielski jest językiem ojczystym dla 91,9%, francuski dla 1,7%, niemiecki dla 1,5% mieszkańców (2011).

</doc>
<doc id="1899929" url="https://pl.wikipedia.org/wiki?curid=1899929" title="Dubysa">
Dubysa



</doc>
<doc id="1899930" url="https://pl.wikipedia.org/wiki?curid=1899930" title="Plac Obrońców Poczty Polskiej">
Plac Obrońców Poczty Polskiej

Plac Obrońców Poczty Polskiej (niem. "Heveliusplatz") – plac w Gdańsku na Starym Mieście, w jednostce terytorialnej Osiek. Znajduje się on przy budynku Poczty Polskiej w Wolnym Mieście Gdańsku, słynnym z bohaterskiej obrony 1 września 1939.
Plac położony jest pomiędzy ulicami: Sierocą i Krościenka.
Historia.
Pierwotnie plac nosił nazwę "Zuchthausplatz" (pl. Domu Poprawczego), gdyż taka właśnie instytucja była przy nim zlokalizowana. W 1894 otrzymał nazwę "Heveliusplatz" (Jana Heweliusza).
Podczas ataku na pocztę było to miejsce z którego Niemcy prowadzili ostrzał. Samochody pancerne ADGZ ostrzeliwujące pocztę, stały właśnie na tym placu.
W 1979 na placu ustawiono pomnik Obrońców Poczty Polskiej w Gdańsku.

</doc>
<doc id="1899932" url="https://pl.wikipedia.org/wiki?curid=1899932" title="Park Regionalny Rzeki Dubysy">
Park Regionalny Rzeki Dubysy



</doc>
<doc id="1899934" url="https://pl.wikipedia.org/wiki?curid=1899934" title="Piłka wodna na Igrzyskach Śródziemnomorskich 2009">
Piłka wodna na Igrzyskach Śródziemnomorskich 2009

Piłka wodna na Igrzyskach Śródziemnomorskich 2009 odbywała się w dniach 30 czerwca – 4 lipca w Pescarze.
Grupa A.
 − 3:14
 − 11:4
 − 11:9
 − 10:11
 − 4:11
 − 6:14
Grupa B.
 zrezygnowała z turnieju.
 − 5:12
 − 14:7
 − 17:11
 − 5:5
 − 7:4
 − 14:9
Półfinały.
 − 8:14
 − 3:8
Mecze o miejsca 5-8.
 − 7:10
 − 10:6
Mecz o 7. miejsce.
 − 8:11
Mecz o 5. miejsce.
 − 5:8
Mecz o 3. miejsce.
 − 9:10
Finał.
 − 9:4

</doc>
<doc id="1899939" url="https://pl.wikipedia.org/wiki?curid=1899939" title="Operation Balikatan">
Operation Balikatan



</doc>
<doc id="1899945" url="https://pl.wikipedia.org/wiki?curid=1899945" title="Mistrzostwa świata w curlingu seniorów">
Mistrzostwa świata w curlingu seniorów

Mistrzostwa świata seniorów w curlingu rozgrywane są od 2002 roku i przeznaczone są dla curlerów, którzy ukończyli 50 lat. Pierwszymi mistrzami świata zostali Amerykanie i Kanadyjki. Polska zadebiutowała w 2014 roku w rozgrywkach mężczyzn.

</doc>
<doc id="1899946" url="https://pl.wikipedia.org/wiki?curid=1899946" title="Piesak">
Piesak



</doc>
<doc id="1899948" url="https://pl.wikipedia.org/wiki?curid=1899948" title="Sejm elekcyjny 1632">
Sejm elekcyjny 1632

Sejm elekcyjny 1632 – I Rzeczypospolitej został zwołany 17 lipca 1632 roku do Warszawy w celu wybrania nowego króla.
Sejmiki przedsejmowe w województwach odbyły się w sierpniu 1632 roku. Marszałkiem sejmu obrano Jakuba Sobieskiego krajczego koronnego. Obrady trwały od 24 września do 15 listopada 1632 roku.
Sejm ten był jednym z trzech sejmów, które odbyły się w 1632 roku - był poprzedzony sejmem konwokacyjnym (22 czerwca – 17 sierpnia); a jeszcze wcześniej tego roku odbył się sejm walny (11 marca – 2 kwietnia).
W tym przypadku po śmierci Zygmunta III Wazy na elekcji 1632 roku wybrano jego syna, Władysława IV Wazę.
Poza tematem elekcji omawiano m.in. sprawy związane z wolnością religijną.
Sejm przebiegał stosunkowo spokojnie; Władysław miał poparcie większości szlachty i nie było innych poważnych konkurentów.

</doc>
<doc id="1899950" url="https://pl.wikipedia.org/wiki?curid=1899950" title="Tylko dla dorosłych">
Tylko dla dorosłych

Tylko dla dorosłych – dziesiąty album polskiego rapera i producenta muzycznego O.S.T.R.-a. Premiera płyty odbyła się 26 lutego 2010 roku. Wydawnictwo poprzedził utwór pt. "Śpij spokojnie", który ukazał się 18 stycznia 2010 roku. Nagrania dotarły do 1. miejsca zestawienia OLiS.
Do albumu "Tylko dla dorosłych" został dołączony komiks autorstwa Grzegorza "Forina" Piwinickiego oraz druga płyta CD zawierająca osiemnaście niezatytułowanych utworów. W udzielonym w 2010 roku wywiadzie Ostrowski przyznał, że prace nad wydawnictwem trwały sześć lat.
Gościnnie na płycie pojawił się Michał Fajbusiewicz, który pełnił na niej rolę narratora. 14 kwietnia 2010 roku album uzyskał status platynowej płyty. Z kolei w lipcu album został nominowany do nagrody Superjedynki w kategorii "Płyta hip hop", jednakże raper odmówił udziału w plebiscycie.
Lista utworów.
Opracowano na podstawie materiału źródłowego.

</doc>
<doc id="1899956" url="https://pl.wikipedia.org/wiki?curid=1899956" title="Korneliusz Perejasławski">
Korneliusz Perejasławski

Korneliusz Perejasławski, imię świeckie: Konon – święty mnich Rosyjskiego Kościoła Prawosławnego. 
Pochodził z rodziny kupieckiej z Riazania. W młodości uciekł z domu rodziców, by zostać uczniem duchowym starca Pawła, mnicha z Pustelni Łukianowskiej w okolicach Peresławia Zaleskiego. Następnie przeniósł się do monasteru św. św. Borysa i Gleba w tym samym mieście. Pięć kolejnych lat był tam posłusznikiem, po czym złożył śluby wieczyste z imieniem Korneliusz. Poprosił wówczas przełożonego o błogosławieństwo na rozpoczęcie życia w całkowitej samotności, w zamkniętej celi ("zatworniczestwo"). Po uzyskaniu zgody igumena zaczął żyć właśnie w ten sposób, spędzając cały czas na modlitwie i stale poszcząc. Spowodowało to jednak, że znacznie podupadł na zdrowiu; gdy przyszedł do siebie, ihumen nakazał mu zamieszkiwanie w klasztorze razem z innymi zakonnikami. Mnich Korneliusz zaczął wówczas wykonywać obowiązki dzwonnika i kucharza, pracował również w sadzie klasztornym. Cały czas jednak zachowywał pełne milczenie, przez co inni zakonnicy brali go za głuchoniemego. 
22 czerwca 1693, na krótko przed śmiercią, złożył śluby wielkiej schimy. Został pochowany w jednej z kaplic monasteru. Po dziewięciu latach mnisi mieli odkryć, że jego ciało nie uległo rozkładowi. W 1705 został kanonizowany z inicjatywy biskupa jarosławskiego i rostowskiego Dymitra.

</doc>
<doc id="1899957" url="https://pl.wikipedia.org/wiki?curid=1899957" title="Mirko Novosel">
Mirko Novosel

Mirko Novosel (ur. 30 czerwca 1938 w Zagrzebiu) – jugosłowiański koszykarz i trener. Przeszedł na emeryturę w 1992.
Przez całą karierę zawodniczą grał w barwach Cibony Zagrzeb.
Osiągnięcia.
Oprócz olimpijskich medali z Montrealu, Moskwy i Los Angeles (kolejno srebro, złoto i brąz) Novosel jako trener reprezentacji zdobył:
Novosel święcił także sukcesy jako trener klubowy:

</doc>
<doc id="1899958" url="https://pl.wikipedia.org/wiki?curid=1899958" title="António Frasco">
António Frasco

António Manuel Frasco Vieira (ur. 16 stycznia 1955 w Leça da Palmeira) – portugalski piłkarz grający na pozycji pomocnika. Uczestnik Euro 84 we Francji.
Kariera.
Karierę rozpoczął w Leixões S.C. W pierwszej drużynie występował w latach 1973–1977. W 1978 roku przeniósł się do FC Porto. W barwach Dragões zagrał w 236 meczach, w których zdobył 14 bramek. To właśnie podczas gry w Porto, António Frasco wyjechał na Euro 84.

</doc>
<doc id="1899959" url="https://pl.wikipedia.org/wiki?curid=1899959" title="Ulica Straganiarska w Gdańsku">
Ulica Straganiarska w Gdańsku

Ulica Straganiarska (niem. "Häkergasse") – ulica w Gdańsku na Głównym Mieście. Należy do historycznego centrum miasta. Ulica wzięła swą nazwę od zamieszkujących ją kramarzy (niem. "Höker"). W XV wieku istniała przy niej miejska łaźnia.
Na ulicy mieszkał Krzysztof Celestyn Mrongowiusz, co upamiętnia tablica pamiątkowa.
Przebieg.
Ulica rozpoczyna się na wysokości Hali targowej przy ul. Lawendowej. Następnie biegnie w miarę równoleżnikowo w kierunku Motławy. Przed Bramą Straganiarską kończy się na skrzyżowaniu z ul. Warzywniczą i Targiem Rybnym. Na wprost niej znajduje się wyjście przez tę bramę na Rybackie Pobrzeże leżące nad Motławą.

</doc>
<doc id="1899965" url="https://pl.wikipedia.org/wiki?curid=1899965" title="Lekcja niemieckiego">
Lekcja niemieckiego

Lekcja niemieckiego (niem. "Deutschstunde") – to powieść Siegfrieda Lenza opublikowana w 1968 roku. Autor porusza w dziele kluczowe aspekty niemieckiej literatury powojennej, rozważając problemy winy i przymusu za czasów narodowego socjalizmu.
Formalnie powieść dzieli się na dwie płaszczyzny czasowe. Pierwszą z nich stanowi teraźniejszość narratora Siggiego Jepsena, przebywającego w zakładzie dla trudnej młodzieży, drugą zaś tworzy jego wypracowanie, przenoszące czytelnika w czasy nazistowskich Niemiec. Lenz zmienia w niektórych momentach także perspektywę narracyjną, przedstawiając w dziele psychologiczne studia na temat osoby Siggiego, które on sam czyta na głos i sceptycznie komentuje.
Opis fabuły.
Siggi Jepsen, wychowanek zakładu dla trudnej młodzieży, otrzymuje zadanie napisania wypracowania na temat „Radości obowiązku”. Nie jest on jednak w stanie spełnić swojej powinności na czas i oddaje dyrekcji pustą kartkę. Powodem niepowodzenia nie jest jednak brak pomysłów, lecz nadmiar materiału, z którym pragnie się zmierzyć. Do momentu ukończenia wypracowania musi więc pozostać w odosobnieniu. W przedłużającej się „lekcji niemieckiego” Siggi pisze o swoim dzieciństwie, stojącym pod znakiem „obowiązku”.
Jego ojciec, Jens Ole Jepsen, był posterunkowym policji w niemieckiej wiosce Rugbüll na północy kraju. W 1943 otrzymał on polecenie od nazistowskiego kierownictwa, by nałożyć zakaz malowania na ekspresjonistę Max Ludwiga Nansena. Miał on także dopilnować, aby ów zakaz był rygorystycznie przestrzegany. Mimo iż Jespen był zaprzyjaźniony z malarzem od czasów dzieciństwa, a ten uratował mu nawet życie, posterunkowy nie ma żadnych wątpliwości co do natury jego zadania i skrupulatnie wykonuje swoje obowiązki. Kiedy próbuje namówić swojego dziesięcioletniego syna by ten szpiegował Nansena, chłopak stoi przed sporym dylematem moralnym, jako iż pracowania malarza jest jego drugim domem. Ostatecznie postanawia on sprzeciwić się ojcu i pomaga Nansenowi ukryć malowidła.
Ojciec Siggiego, w odróżnieniu od jego żony, jest nie tyle pochłonięty ideologią narodowego socjalizmu, co fanatyczną koniecznością wykonywania swoich obowiązków. Kiedy brat protagonisty umyślnie się okalecza, by uniknąć służby wojskowej, zostaje odtrącony przez rodziców i udaje mu się przetrwać wojnę tylko dzięki pomocy malarza.
Nawet po wojnie Jepsen dokłada wszelkich starań by zniszczyć obrazy Nansena. Ostatecznie udaje mu się odkryć schowek w starym młynie, gdzie jego syn ukrył malowidła. Gdy ojciec podpala skrytkę Siggiego, ten postanawia uratować obrazy, co ostatecznie czyni go „złodziejem dzieł sztuki” i za co zostaje odtransportowany do zakładu poprawczego.
Analiza.
Pierwszoosobowy narrator Siggi Jepsen sam jest częścią przedstawionego świata i stara się go oceniać, komentując sytuacje z przeszłości. Czytelnik widzi więc wydarzenia fabularne jego oczami. Jest to perspektywa subiektywna, wzmocniona jeszcze ironią oraz dziecięcym wyolbrzymieniem.
Zadane wypracowanie pomaga narratorowi zmierzyć się z jego przeszłością i problemami państwa niemieckiego w czasach narodowego socjalizmu. Lenz krytykuje idee absolutnego posłuszeństwa i bezkrytycznego wykonywania rozkazów. Odkrywa on przy tym mechanizmy państwa totalitarnego i konfrontuje je z działaniami konkretnego indywiduum, które musi stawić im czoło. Konflikt między malarzem a posterunkowym rozciąga się na dwóch płaszczyznach czasowych powieści. Ma on swoje źródło w przeszłości, ale nie kończy się z teraźniejszością. Fanatyczne posłuszeństwo ojca jest uwarunkowane między innymi posiadaniem munduru, który daje mu poczucie integracji ze strukturami urzędniczymi i państwowymi. Jako iż postać Nansena była wzorowana na malarzu Emilu Nolde, fikcyjna linia fabularna dzieła nabiera autentyczności.
Rodzice Siggiego oczekują od niego bezwzględnego posłuszeństwa. Ten jednak nie chce się podporządkować i czuje się bardziej związany z malarzem Maxem Ludwigiem Nansenem. Tylko w pracowni artysty ma on poczucie bezpieczeństwa i miłości. Po wojnie rozwija się u niego odruch nerwowy, który, jak twierdzą psycholodzy w książce, jest halucynacyjną reakcją obronną i wiąże się z obsesją mającą źródło w przeszłości. Chłopak poza tym panicznie boi się ojca, a będąc przez niego odtrąconym, znajduje pomocną rękę tylko u malarza i jego starszej siostry Hilke.
Przekład na język polski.
Autorem polskiego przekładu, wydanego w 1971 r. przez oficynę Czytelnik, jest Andrzej Ściegienny. W 1994 r. wznowienia przekładu dokonało wydawnictwo Interart.
Ekranizacja.
Fabuła powieści została opracowana przez Petera Beauvaisa, który w 1971 roku nakręcił film pod tym samym tytułem.

</doc>
<doc id="1899973" url="https://pl.wikipedia.org/wiki?curid=1899973" title="Zosima Worbozomski">
Zosima Worbozomski

Zosima Worbozomski – święty mnich prawosławny.
O jego życiu niewiele wiadomo. Jest założycielem Monasteru Zwiastowania na jednej z wysp Jeziora Worbozomskiego, na czele którego stał do swojej śmierci, prowadząc równocześnie ascetyczny tryb życia. Zmarł około 1550.
Należy do Soboru Świętych Wołogodzkich.

</doc>
<doc id="1899974" url="https://pl.wikipedia.org/wiki?curid=1899974" title="Golus">
Golus



</doc>
<doc id="1899977" url="https://pl.wikipedia.org/wiki?curid=1899977" title="Eduardo Luís">
Eduardo Luís

Eduardo Luís Marques Kruss Gomes (ur. 6 grudnia 1955 w Loures) – portugalski piłkarz grający na pozycji obrońcy. Uczestnik Euro 84 we Francji.
Kariera.
Eduardo Luís karierę rozpoczął w CS Marítimo. Następnie przez jeden sezon był zawodnikiem klubu SL Benfica, po czym wrócił na Maderę. W 1982 stał się zawodnikiem słynnego FC Porto, w którym występował przez 7 lat. W barwach tego klubu sięgnął po Puchar Europy. Kolejnymi klubami w jego karierze były Rio Ave i AD Ovarense. Eduardo Luís karierę zakończył w 1993 roku, w wieku 38 lat.

</doc>
<doc id="1899978" url="https://pl.wikipedia.org/wiki?curid=1899978" title="Rynek Jeżycki">
Rynek Jeżycki

Rynek Jeżycki – jeden z rynków miejskich w Poznaniu, które dawniej stanowiły centralne place handlowe osad podmiejskich. Rynek Jeżycki pełnił tę rolę w stosunku do Jeżyc i sytuacja ta nie zmieniła się do dnia dzisiejszego, z wyjątkiem tego, że Jeżyce włączono do Poznania 1 kwietnia 1900.
Geneza i historia.
W 1891 zaplanowano regulację urbanistyczną Jeżyc, jednej z najbardziej charakterystycznych części obecnego miasta. Wytyczono nową siatkę ulic, w tym centralnie położony "Marktplatz", czyli plac targowy (obecny Rynek) którego północne ograniczenie stanowiła dawna Szosa Berlińska (dzisiejsza ul. Dąbrowskiego), zaś zachodnie istniejący od średniowieczny trakt łączący wsie Jeżyce i Górczyn (dzisiejszy ciąg ulic Kościelna-Kraszewskiego-Matejki-Kasprzaka). Zachodnią jego stronę planowano obsadzić drzewami, podobnie, jak reprezentacyjną ulicę Dąbrowskiego ("Wielka Berlińska"), wybiegającą na Berlin, a stanowiącą północny bok Rynku na tym odcinku. W tym okresie rynek nosił nazwę "Jersitzer Markt".
W początkach XX wieku Rynek Jeżycki stał się jednym z najbardziej reprezentacyjnych placów targowych w mieście. Kamienice w okolicy Rynku (reprezentujące style secesyjny i historyczne) projektowali znani poznańscy architekci, m.in. Max Biele, Paul Pitt, Oskar Hoffmann, czy firma architektoniczno-budowlana Böhmer i Paul.
Od 1910 przez Rynek przebiegała linia tramwajowa z Mostu Teatralnego do ulicy Polnej, a partery kamienic zajęły eleganckie sklepy i restauracje. Na samym targu działał m.in. drewniany, biały pawilon mleczarski.
W okresie niemieckiej okupacji Polski (1939-1945) plac nosił nazwę "Westmarkt".
W 1945 częściowej dewastacji i rozbiórce uległa zachodnia pierzeja Rynku – rozebrano tu kamienice, w miejscu których powstały nieestetyczne pawilony. 10 lipca 1945 na Rynku odbyło się uroczyste powitanie 5. Brygady Artylerii Ciężkiej Wojska Polskiego, która powracała z Berlina. Defiladę odbierał wówczas gen. Michał Gryszkowski. Na przełomie XX i XXI wieku zabudowania wokół Rynku zostały w dużej mierze zrewitalizowane i odzyskały reprezentacyjny charakter. Na płycie znajduje się jedno z najpopularniejszych w Poznaniu targowisk owocowo-warzywnych i kwiaciarskich. Ponadto funkcjonują tu liczne sklepy, punkty usługowe i gastronomiczne (w pobliżu istnieje m.in. tradycyjny bar mleczny "Duo-Bar Jeżycki") oraz poczta i toaleta publiczna.
Zabudowa.
Najstarsze obiekty przy Rynku to typowe dla Jeżyc sprzed regulacji urbanistycznej, budynki szachulcowe pod numerami: 45, 47 (tzw. styl szwajcarski), 50, 51 i Kraszewskiego 3. Pod numerem 53/55 stoi 4-kondygnacyjna kamienica projektu Paula Pitta (1910) – dom własny architekta, później Bank Ludowy. Pod numerami 1, 2, 3 istnieje całopierzejowa kamienica projektu Oskara Hoffmanna – jedna z najbardziej monumentalnych przy placu (1905). Celowym zabiegiem w tym wypadku jest imitowany podział na kilka fasad.
Tablica pamiątkowa.
Na budynku nr 53 (obecnie Bank Zachodni WBK), znajduje się tablica pamiątkowa z czarnego marmuru, o treści: "W tym budynku w latach 1919–1950 mieścił się BANK LUDOWY, który położył wielkie zasługi dla obrony polskości pod zaborem pruskim. Tablicę poświęcono pamięci ZAŁOŻYCIELI i DZIAŁACZY BANKU w 125-tą rocznicę powstania bankowości spółdzielczej w Polsce. Spółdzielczy Bank Ludowy w Poznaniu. 1986r".
Komunikacja.
Rynek Jeżycki jest istotnym węzłem poznańskiej komunikacji miejskiej – zbiegają się tu linie tramwajowe 2, 17 i 18 oraz ważna autobusowa – 64. Rynek należy jednocześnie do najbardziej zakorkowanych elementów poznańskiego systemu komunikacyjnego. Przejazd przez niego w godzinach szczytu z użyciem pojazdów prywatnych, może zajmować bardzo dużo czasu.
Według danych na 2017, rynek odwiedza codziennie kilka tysięcy osób. 80–90% z nich dociera na niego pieszo lub transportem publicznym. Mieszkańcy Jeżyc stanowią 50–65% klientów, a 30% to ludzie z innych, najczęściej sąsiednich części miasta. Przy rynku parkuje dziennie około stokilkadziesiąt pojazdów mechanicznych, przy czym ¾ z nich nie stoi tam dłużej niż 1,5 godziny.
Zobacz też.
oraz w pobliżu:

</doc>
<doc id="1899984" url="https://pl.wikipedia.org/wiki?curid=1899984" title="Tamagnini Nené">
Tamagnini Nené

Tamagnini Nené (ur. 20 listopada 1949 w Leça da Palmeira) – były portugalski piłkarz grający na pozycji napastnika. Przez całą swoją karierę związany z Benfiką Lizbona. Uczestnik Euro 84 we Francji.
Kariera.
Nené przez całą swoją karierę reprezentował barwy Encarnados. Przez 18 lat gry w tym klubie zdołał zagrać w 577 meczach oraz zdobyć w nich 361 bramek. Z klubem sięgnął między innymi po 11 tytułów mistrza kraju, czy też zagrał w finale Pucharu UEFA.

</doc>
<doc id="1899985" url="https://pl.wikipedia.org/wiki?curid=1899985" title="Slaven Rimać">
Slaven Rimać



</doc>
<doc id="1899988" url="https://pl.wikipedia.org/wiki?curid=1899988" title="Cerkiew św. Paraskewy w Nowicy">
Cerkiew św. Paraskewy w Nowicy

Cerkiew św. Paraskewy w Nowicy – greckokatolicka cerkiew w Nowicy. Znajduje się na szlaku architektury drewnianej województwa małopolskiego.
Historia.
Cerkiew została wzniesiona w latach 1842-1843. Po 1927 w jej wnętrzu wykonana została polichromia. Po Akcji „Wisła” była użytkowana jako kościół rzymskokatolicki, nabożeństwa w obrządku bizantyjsko-ukraińskim były spontanicznie odprawiane po 1956, gdy część wysiedlonych Łemków wróciła do Nowicy. W latach 80. XX wieku obiekt na stałe wrócił do rąk grekokatolików.
Syn proboszcza cerkwi w Nowicy Bohdan Ihor Antonycz był poetą.
Architektura.
Cerkiew w Nowicy reprezentuje schyłkowy typ łemkowski. Jest budynkiem trójdzielnym. Ponad przedsionkiem wznosi się masywna wieża o konstrukcji słupowo-ramowej, zwężająca się ku górze. Całość wieńczy hełm z pseudolatarnią. Podobnie, mniejsze konstrukcje znajdują się ponad nawą i znacznie węższym i niższym od niej prezbiterium. Dachy nad nimi są typu kalenicowego. W odróżnieniu od większości cerkwi łemkowskich, świątynia w Nowicy nie jest orientowana – prezbiterium skierowane jest w stronę południową. We wnętrzu budowli ikonostas z XVIII w. oraz pochodzące z tego samego okresu ołtarze: główny i boczny poświęcony Matce Bożej i św. Janowi Chrzcicielowi.

</doc>
<doc id="1899989" url="https://pl.wikipedia.org/wiki?curid=1899989" title="Puchar Świata w biegach narciarskich 1992/1993">
Puchar Świata w biegach narciarskich 1992/1993

Sezon 1992/1993 Pucharu Świata w biegach narciarskich rozpoczął się 12 grudnia 1992 w austriackim mieście Ramsau. Ostatnie zawody z tego cyklu rozegrano 20 marca 1993 w słowackim Štrbskim Plesie.
Puchar Świata rozegrany został w 7 krajach i 10 miastach. Najwięcej zawodów zorganizowali Włosi, którzy 4 razy gościli najlepszych biegaczy narciarskich świata.
Obrońcą Pucharu Świata wśród mężczyzn był Norweg Bjørn Dæhlie, a wśród kobiet Rosjanka Jelena Välbe.
W tym sezonie w pucharze świata triumfowała Lubow Jegorowa wśród kobiet oraz ponownie Bjørn Dæhlie wśród mężczyzn.

</doc>
<doc id="1899992" url="https://pl.wikipedia.org/wiki?curid=1899992" title="Annotations of an Autopsy">
Annotations of an Autopsy

Annotations of an Autopsy – brytyjska grupa muzyczna grająca death metal, założona w 2006 roku w Lowestoft.
Historia.
Opracowano na podstawie materiału źródłowego.
Zespół Annotations of an Autopsy powstał w 2006 roku w Lowestoft. Pierwszy minialbum zatytułowany "Welcome to Sludge City" zawiera cztery utwory i został wydany w czerwcu 2007 roku przez wytwórnię This City is Burning Records. 
W kwietniu 2008 roku ukazał się pierwszy album studyjny Annotations of an Autopsy "Before the Throne of Infection", który w Stanach Zjednoczonych wydała wytwórnia Ferret Records, zaś w pozostałych krajach Siege of Amida Records. Promując tę płytę, zespół m.in. wystąpił na festiwalu Download oraz wziął udział w trasie Summer Slaughter Tour 2008 (z Suicide Silence, As Blood Runs Black, Abigail Williams, Born of Osiris i The Berzerker). W sierpniu 2008 roku z Annotations of an Autopsy odszedł Dan Smith, którego zastąpił Lyn Jeffs z Ingested.
W marcu 2009 roku zespół podpisał kontrakt z wytwórnią Nuclear Blast, natomiast w lipcu i sierpniu wziął udział w europejskiej trasie Dominatour jako headliner, a towarzyszyły mu grupy Trigger the Bloodshed, Viatrophy i Burning Skies. W 2009 roku nastąpiła również zmiana składu: w marcu z Annotations of an Autopsy odszedł Ross Davey, a we wrześniu Lyn Jeffs. Nowymi członkami zespołu zostali Nath Applegate (gitara basowa) i Brad Merry (perkusja).
Drugi album studyjny "The Reign of Darkness" ukazał się w styczniu 2010 roku.

</doc>
<doc id="1899993" url="https://pl.wikipedia.org/wiki?curid=1899993" title="Diabelskie Głowy">
Diabelskie Głowy

Diabelskie Głowy (cz. "Čertovy hlavy") – monumentalne skalne rzeźby o wysokości 9 metrów, przedstawiające diabelskie głowy, wyciosane w piaskowcowych wychodniach na terenie iglastego lasu nad wioską Želízy w okolicy Mělníka (Kraj środkowoczeski, Czechy).
Najprawdopodobniej autorem rzeźb jest Václav Levý, jeden z bardziej interesujących czeskich rzeźbiarzy monumentalnych XIX wieku. Diabelskie Głowy wyrzeźbił w okolicach 1840.
Dojście do rzeźb zapewnia niebieski szlak turystyczny od Urzędu Gminy w Želízach. Dostęp jest bezpłatny.

</doc>
<doc id="1899994" url="https://pl.wikipedia.org/wiki?curid=1899994" title="Vermelhinho">
Vermelhinho

Vermelhinho, właśc. Carlos Manuel Oliveiros da Silva (ur. 9 marca 1959 w São João da Madeira) – portugalski piłkarz grający na pozycji pomocnika. Uczestnik mistrzostw Europy 1984 we Francji.
Kariera.
Karierę rozpoczął na Maderze, w miejscowym klubie AD Sanjoanense. Następnie reprezentował barwy RD Águeda. W 1982 roku został piłkarzem FC Porto. W sezonie 1987/1988 przebywał na wypożyczeniu w GD Chaves. Następnie grał w SC Braga, SC Espinho, zawodową grę kończąc w 1996 roku w Sanjoanense.
W 1984 roku zadebiutował w reprezentacji Portugalii.

</doc>
<doc id="1899998" url="https://pl.wikipedia.org/wiki?curid=1899998" title="Arytmetyka Presburgera">
Arytmetyka Presburgera

Arytmetyka Presburgera jest układem aksjomatycznym liczb naturalnych z dodawaniem. Nazywana jest także arytmetyką Peana bez mnożenia. Język arytmetyki Presburgera zawiera 0 i 1, binarną funkcję + określaną jako dodawanie oraz relację równości. Główne aksjomaty arytmetyki:
Ostatni aksjomat określany jest schematem indukcji reprezentującym nieskończoną liczbę aksjomatów.
W roku 1929 Mojżesz Presburger udowodnił, że arytmetyka ta jest rozstrzygalna. Rozstrzygalność (decydowalność) problemu matematycznego to następująca jego właściwość: zawsze można określić czy dana odpowiedź na pytanie stawiane przez problem jest poprawna. Presburger udowodnił także, że taka arytmetyka jest niesprzeczna i zupełna (istnieje dowód T lub negacji T).
Arytmetyka Presburgera przydaje się do rozstrzygalności problemów, choć czas działania zgrubnego algorytmu jest niejasny. Czas najlepszych algorytmów jest potrójnie wykładniczy. Niech n będzie długością twierdzenia w arytmetyce Presburgera; Fischer i Rabin (1974) udowodnili, że każdy algorytm sprawdzający prawdziwość twierdzenia musi wykonać w pesymistycznym przypadku co najmniej formula_1 kroków dla pewnej stałej c &gt; 0.

</doc>
<doc id="1900002" url="https://pl.wikipedia.org/wiki?curid=1900002" title="Okręg wyborczy Barking">
Okręg wyborczy Barking

Okręg wyborczy Barking został utworzony w roku 1945 w londyńskiej dzielnicy Barking and Dagenham. Wysyła do brytyjskiej Izby Gmin jednego deputowanego. Od momentu utworzenia okręgu wygrywali w nim zawsze kandydaci Partii Pracy.

</doc>
<doc id="1900003" url="https://pl.wikipedia.org/wiki?curid=1900003" title="António Lima Pereira">
António Lima Pereira

António José Lima Pereira (ur. 1 lutego 1952 w Póvoa de Varzim, zm. 22 stycznia 2022) – portugalski piłkarz grający na pozycji obrońcy. Uczestnik Euro 84 we Francji.
Kariera.
António Lima karierę rozpoczął w Varzim S.C. W 1978 roku został piłkarzem FC Porto, w którym występował przez przeszło 10 lat. W tym czasie zagrał w 187 meczach i zdobył 7 bramek. W 1988 roku przeszedł do FC Maia, w którym w 1991 roku zakończył karierę.

</doc>
<doc id="1900006" url="https://pl.wikipedia.org/wiki?curid=1900006" title="António Bastos Lopes">
António Bastos Lopes

António Bastos (ur. 19 listopada 1953 w Lizbonie) – portugalski piłkarz grający na pozycji obrońcy. Uczestnik Euro 84 we Francji. Bastos przez całą swoją karierę grał w Benfice Lizbona.

</doc>
<doc id="1900007" url="https://pl.wikipedia.org/wiki?curid=1900007" title="Zoran Čutura">
Zoran Čutura

Zoran Cutura (ur. 12 marca 1962 w Zagrzebiu) – jugosłowiański koszykarz występujący na pozycji skrzydłowego, olimpijczyk, multimedalista wielu imprez międzynarodowych.

</doc>
<doc id="1900008" url="https://pl.wikipedia.org/wiki?curid=1900008" title="Klácelka">
Klácelka

Klácelka – jaskinia i otaczająca ją piaskowcowa wychodnia, znajdująca się w powiecie Mělník (kraj środkowoczeski, Czechy), po lewej stronie doliny potoku Liběchovka, w obszarze miasta Liběchov, niecały kilometr na południe od wioski Želízy.
Rzeźbiarski wystrój jaskini i okolic stworzył około 1840 artysta Václav Levý, jeden z bardziej interesujących czeskich rzeźbiarzy monumentalnych XIX wieku. Przedstawia on ilustracje do bajki Františka Matouša Klácela "Ferina lišak", w której pod zwierzęcymi alegoriami kryją się ludzkie słabości.
Przestrzeń przed jaskinią nosi nazwę "Blaník". Tutaj Levý wyciosał reliefy przedstawiające Jana Žižkę, Prokopa Holého, Zdeňka Zásmuckého oraz postacie kowali kujących broń dla blanickich rycerzy. Na pobliskiej skałce wyciosany jest także kielich – symbol Husytów.
Całe założenie jest już mocno przyniszczone działalnością wody, wiatru i mniej świadomych społecznie turystów. Obiekt jest udostępniony bezpłatnie po niebieskim szlaku turystycznym (okrężnym) z Liběchova przez Želízy i Tupadly, przechodzącym przez inne monumentalne rzeźby Levého – Diabelskie Głowy.

</doc>
<doc id="1900009" url="https://pl.wikipedia.org/wiki?curid=1900009" title="Januki">
Januki

Januki (biał. "Янукі", ros. "Януки") – wieś w rejonie dokszyckim obwodu witebskiego Białorusi. Wieś wchodzi w skład sielsowietu Wołkołata.
Historia.
W czasach zaborów wieś rządowa w gminie Wołkołata, w powiecie wilejskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Wołkołata.
Według Powszechnego Spisu Ludności z 1921 roku zamieszkiwało tu 136 osób, wszystkie były wyznania rzymskokatolickiego. Jednocześnie 135 mieszkańców zadeklarowało polską przynależność narodową, 1 litewską. Było tu 26 budynków mieszkalnych. W 1931 w 29 domach zamieszkiwało 131 osób.
Wierni należeli do parafii rzymskokatolickiej w Wołkołacie. Miejscowość podlegała pod Sąd Grodzki w Duniłowiczach i Okręgowy w Wilnie; właściwy urząd pocztowy mieścił się w Wołkołacie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Od 1945 leżała w BSRR. Od 1991 roku w Republice Białorusi.
Z Januków pochodził dziad Wiktora Janukowicza, który wyjechał stamtąd na Ukrainę przed 1914 rokiem. Wiktor Janukowicz odwiedził miejscowość w 2003 i w 2006 roku.
Osoby o nazwisku Janukowicz żyły we wsi jeszcze w 2010 roku.

</doc>
<doc id="1900011" url="https://pl.wikipedia.org/wiki?curid=1900011" title="Zoran Cutura">
Zoran Cutura



</doc>
<doc id="1900019" url="https://pl.wikipedia.org/wiki?curid=1900019" title="Mammal Research">
Mammal Research

Mammal Research (do 2015 roku Acta Theriologica) – recenzowane czasopismo naukowe o międzynarodowym zasięgu publikujące prace oryginalne i przeglądowe dotyczące biologii (m.in. ekologii, etologii, bioenergetyki, morfologii, rozrodu i ewolucji) ssaków. Założone zostało w 1954 przez Augusta Dehnela, który był pierwszym redaktorem naczelnym (do 1962). Wydawane od 1958 w Białowieży przez Instytut Biologii Ssaków Polskiej Akademii Nauk. Publikowane co kwartał, od 1990 wyłącznie w języku angielskim, indeksowane w Biological Abstracts, Current Awarness in Biological Sciences, Current Contents A, B &amp; ES, Ecological Abstracts, Referativnyi Zhurnal, Science Citation Index, Wildlife Review i Zoological Record.
Impact factor za rok 2013 wyniósł 1,161.

</doc>
<doc id="1900020" url="https://pl.wikipedia.org/wiki?curid=1900020" title="James Michael Lavigne">
James Michael Lavigne

James Michael Lavigne (ur. 16 lipca 1963) − kanadyjski kulturysta.
Absolwent Concordia University's School of Community &amp; Public Affairs, pochodzący z Montrealu. Jeden z nielicznych otwarcie homoseksualnych przedstawicieli sportu kulturystycznego.

</doc>
<doc id="1900022" url="https://pl.wikipedia.org/wiki?curid=1900022" title="Who I Am (album Nick Jonas and the Administration)">
Who I Am (album Nick Jonas and the Administration)

Who I Am – pierwszy album studyjny zespołu Nick Jonas and the Administration, założonego przez Nicka Jonasa, członka zespołu Jonas Brothers. Album ukazał się w sklepach 2 lutego 2010.

</doc>
<doc id="1900026" url="https://pl.wikipedia.org/wiki?curid=1900026" title="Pocałunek (obraz Gustava Klimta)">
Pocałunek (obraz Gustava Klimta)

Pocałunek () – obraz olejny Gustava Klimta, zaliczany do nurtu secesji wiedeńskiej, powstały w latach 1907–1908, w czasie opisywanym jako „złoty okres” Klimta. Już w roku 1908 został zakupiony przez Österreichische Galerie Belvedere w Wiedniu i znajduje się w jej kolekcji do dziś. Dzieło doczekało się wielu form reprodukcji.
Opis.
"Pocałunek" został namalowany farbami olejnymi na płótnie w wymiarze 180x180 cm. Do stworzenia dzieła autor wykorzystał również płatki złota. Obraz przedstawia zatraconą w miłosnym objęciu parę kochanków na skarpie łąki kwiatowej. Kochankowie odziani w złote szaty zostali uchwyceni w pozie sugerującej zbliżający się pocałunek.
Na pierwszy rzut oka obraz tworzy mieniącą się kolorami złotą plamę. Dopiero po chwili wyłania się w górnej części omdlewająca z zachwytu kobieca twarz, jej nagie ramie wystaje z różnobarwnej obcisłej sukienki, a drobna dłoń spoczywa na męskim karku. Kobietę klęczącą na kwiecistym podłożu obejmuje postawny barczysty brunet o ciemnej karnacji. Widoczny jest tylko profil jego twarzy. Rękoma przytrzymuje głowę partnerki, by na jej policzku złożyć pocałunek.
Kochankowie toną w swych stylizowanych w geometryczne wzory szatach. Jej żółtą sukienkę zdobią pęki czerwonych i granatowych kwiatów w kształcie kół, symbolu kobiecości. Jego złoty płaszcz – ciemnobrązowe i białe okolone brązem kanciaste prostokąty. Postać mężczyzny wydaje się chronić i osłaniać kobietę. Ona uosabia miękką delikatność, jest jednak równorzędnym partnerem. Żadna z postaci nie dominuje.
Obraz jest sygnowany w prawym dolnym rogu imieniem i nazwiskiem autora.
„Złoty okres” w którym powstało dzieło, to okres malarskiej fascynacji Klimta złotem. Wiele obrazów artysty powstałych w tym okresie, ma bogate zdobienia wykonane z płatków szczerego złota. Prawdopodobnie popularność "Pocałunku" wynika również z zastosowania tej techniki. Z jednej strony złoto w sztuce budzi przede wszystkim mistyczne i religijne skojarzenia, z drugiej posiada realną wartość utożsamianą z wysoką ceną. W tym okresie artysta tworzył pracę na skalę międzynarodową i awansował do elity najdroższych malarzy portretowych Europy.

</doc>
