<doc id="1902579" url="https://pl.wikipedia.org/wiki?curid=1902579" title="Doping elektroniczny">
Doping elektroniczny

Doping elektroniczny (zwany również „dopingiem cyfrowym”) – w szachach jest to niedozwolone korzystanie zawodnika z pomocy programów komputerowych podczas turnieju.
Odnotowano kilka afer związanych z dopingiem elektronicznym na świecie i w Polsce. Międzynarodowa Federacja Szachowa i Narodowe Związki Szachowe (np. Polski Związek Szachowy) walczą z tym problemem poprzez m.in. wprowadzenie odpowiednich przepisów w Kodeksie szachowym.
Mechanizm działania.
Zawodnicy korzystający z dopingu używają programów i aplikacji, analizujących sytuacje na szachownicy i podpowiadających najlepszy ruch (człowiek nie jest w stanie w tak szybkim tempie przeanalizować tylu kombinacji co algorytm, przez co szanse przeciwnika na wygraną w znaczący sposób maleją). Podpowiadane rozwiązania mogą być niestandardowe, trudne do obrony lub zmieniać charakter całej rozgrywki. Z tej przyczyny słabszy zawodnik jest w stanie pokonać lepszego. Zdaniem Michała Bartela z Polskiego Związku Szachowego zawodnik korzystający z dopingu elektronicznego może pokonać najlepszego szachistę, gdyż programy komputerowe wygrywają z arcymistrzami.
W sierpniu 2020 roku Arkadij Dworkowicz, prezydent Międzynarodowej Federacji Szachowej (FIDE), zwrócił się do środowiska szachowego z prośbą o rozpoczęcie debaty na temat zalecanego postępowania z dopingiem elektronicznym oraz zawodnikami podejrzanymi o jego stosowanie, jednocześnie zaznaczając, że obecnie stosowane metody wykrywania nie gwarantują stuprocentowej skuteczności.
Przypadki wykrycia.
Zawodnicy przyłapani na korzystaniu z dopingu robili to za pomocą korzystania z telefonu komórkowego w toalecie, wysyłania SMS-ów lub mikrosłuchawek w uszach. Zgodnie z zaleceniami Międzynarodowej Federacji Szachowej sędziowie reagują na podejrzane zachowania zawodników takie jak: zbyt częste wizyty w toalecie; zaskakująco dobre ruchy, nieadekwatne do poziomu gracza; niejasne wyjaśnienia dotyczące wykonanego ruchu przez zawodnika. Polski Związek Szachowy zakazuje posiadania telefonów komórkowych podczas turnieju. Wykonuje się kontrole mające na celu wykrycie urządzeń elektronicznych.
Przypadki wykrycia dopingu:

</doc>
<doc id="1902581" url="https://pl.wikipedia.org/wiki?curid=1902581" title="Szkoła Kadetów Piechoty w Łobzowie">
Szkoła Kadetów Piechoty w Łobzowie

Szkoła Kadetów Piechoty w Łobzowie (niem. "Infanteriekadettenschule Lobzow bei Krakau") - korpus kadetów piechoty Cesarskiej i Królewskiej Armii.
Historia.
Szkoła zorganizowana została w 1875, w Łobzowie (dziś część Krakowa), w Pałacu Królewskim przy obecnej ulicy Podchorążych. W 1913 została przekształcona w Wojskową Wyższą Szkołę Realną (niem. "Militär-Oberrealschulen"). W 1860 C.K. Uprzywilejowana Krajowa Fabryka Maszyn Rolniczych i Narzędzi Ludwika Zieleniewskiego wyprodukowała pierwszy kocioł parowy dla korpusu kadetów. 30 października 1918 szkoła przejęta została przez Wojsko Polskie. Komendę nad szkołą objął najstarszy rangą oficer Polak, major Stanisław Hlawaty. 6 listopada 1918 ze szkoły odesłano kadetów narodowości niemieckiej. Na bazie austriackiej placówki oświatowej utworzony został Korpus Kadetów Nr 1, występujący początkowo pod nazwą Szkoła Podchorążych. 31 października szkołę odebrał w zarząd polski komendant Stanisław Hlawaty. 12 stycznia 1919 roku odbyło się poświęcenie budynku.
Do szkoły przyjmowani byli chłopcy w wieku 14-17 lat po ukończeniu czterech lat wojskowej lub cywilnej szkoły średniej. Nauka trwała cztery lata. Absolwenci powołani do czynnej służby wojskowej otrzymywali stopień "Kadeta zastępcy oficera" ("Kadett-Officiers-Stellvertreter"). W wypadku braku wolnych etatów absolwenci otrzymywali stopnie "Kadetów tytularnych sierżantów" bądź kaprali ("Kadett titular Feldwebel", "Kadett titular Korporal").

</doc>
<doc id="1902585" url="https://pl.wikipedia.org/wiki?curid=1902585" title="Grimoald I">
Grimoald I

Grimoald I zwany Starszym (ur. ok. 615, zm. 656) – majordom Austrazji w latach prawdopodobnie od 640 lub 644 do swojej śmierci. Był synem Pepina z Landen i jego żony Idubergi.
Po śmierci Pepina w 640, Grimoald stanął na czele swojego rodu. W tym czasie Radulf, książę Turyngii, zbuntował się przeciwko Sigebertowi III, królowi Austrazji. Grimoald wziął udział w wyprawie, która zakończyła się niepowodzeniem. Niemniej jednak, Grimoald uratował życie króla i stał się jego bliskim przyjacielem. Następnie usunął majordoma Otto i objął stanowisko.
Grimoald namówił, wówczas bezdzietnego króla (Sigeberta III), by adoptował jego syna Childeberta. Sigebert jednak w końcu doczekał się syna Dagoberta, ale Grimoald obawiając się losu własnego syna wygnał młodego Dagoberta prawdopodobnie do Irlandii do klasztoru albo do szkoły katedralnej w Poitiers. Po śmierci Sigeberta, prawdopodobnie w 656, Grimoald umieścił syna na tronie.
Grimoald został obalony i stracony przez króla Neustrii Chlodwiga II, który w ten sposób zjednoczył Królestwo Franków.

</doc>
<doc id="1902587" url="https://pl.wikipedia.org/wiki?curid=1902587" title="Procedura Nadmiernego Deficytu">
Procedura Nadmiernego Deficytu



</doc>
<doc id="1902593" url="https://pl.wikipedia.org/wiki?curid=1902593" title="Texaco">
Texaco

Texaco ("Texas Company") – były amerykański koncern petrochemiczny.
Utworzony został w Beaumont w Teksasie (jako "The Texas Fuel Company") w 1901 roku przez Josepha Stephena Cullinana, Thomasa J. Donoghue’a, Waltera Benona Sharpa i Arnolda Schlaeta.
W roku 2001 doszło do fuzji Texaco z innym koncernem tej branży, z Chevronem, w wyniku czego powstała spółka ChevronTexaco.
Przez sto lat swego istnienia ulegał licznym przekształceniom, nabywał inne przedsiębiorstwa i wchodził w fuzje z innymi, cały czas rozszerzając zakres swojej działalności początkowo na Stany Zjednoczone, później na inne kraje Ameryki oraz pozostałe kontynenty.
Texaco w Polsce.
W Polsce koncern Texaco operował od roku 1990 za pośrednictwem spółki Batimex z Poznania. W 1992 utworzono spółkę Texaco Marketing Poland. Spółka ta zajmowała się początkowo handlem olejami, smarami i płynami eksploatacyjnymi produkcji Texaco, w tym marki Havoline. Kolejną firmę, będącą stuprocentową własnością spółki-matki utworzono w 1994 pod nazwą Texaco Polska sp.z o.o., a trzy lata później Texaco wchłonęła od Amoco działającą w Polsce firmę Amoco Petroleum Products Poland, w wyniku czego pod marką Texaco rozpoczęło 11 działających tu dotąd jako Amoco stacji paliw, a dalsze trzy w roku kolejnym. W 1999 jednak koncern Texaco zdecydował o wycofaniu się ze sprzedaży detalicznej paliw na rynku polskim. Swoje stacje benzynowe przekazał innej firmie – Shellowi. Nie oznaczało to jednak całkowitego wycofania się z Polski. 1 grudnia 1999 koncern utworzył spółkę Texaco Lubricants Polska sp.z o.o., której zadaniem była sprzedaż w Polsce produktów smarnych Texaco: olejów silnikowych, olejów przekładniowych (do pojazdów i dla przemysłu), olejów hydraulicznych, wielofunkcyjnych, turbinowych, sprężarkowych, izolacyjnych, smarów plastycznych, a także płynów do hamulców pojazdów, płynów do chłodnic i wszelkich dodatków eksploatacyjnych. Texaco w Polsce uruchomił także swój program warsztatowy, polegający na zawieraniu umów o wyposażaniu warsztatów naprawczych w materiały i urządzenia pochodzące od koncernu, dzięki czemu wzmacnia swoją pozycję na rynku jako dostawca produktów smarnych.

</doc>
<doc id="1902596" url="https://pl.wikipedia.org/wiki?curid=1902596" title="Signed Sealed Delivered">
Signed Sealed Delivered

Signed Sealed Delivered – to piąty album studyjny brytyjskiego piosenkarza Craiga Davida, wydany 29 marca 2010 roku. Był to jego pierwszy i jedyny album z Universal Motown. Album składa się przeważnie z coverów. Dwa utwory z albumu zawierają sample hitów z epoki Motown oraz zostały wzbogacone o nowoczesne elementy, czego przykładem jest pierwszym singiel z albumu o nazwie „One More Lie (Standing in the Shadows)”, którego refren zawiera sample z klasycznego utworu „Standing in the Shadows of Love” z 1967 roku autorstwa The Four Tops. Drugi utwór to „All Alone Tonight (Stop, Look, Listen)”, który zawiera próbki „Stop, Look, Listen (To Your Heart)” w wersji stworzonej przez Dianę Ross i Marvina Gaye’a. Jedynym oryginalnym utworem na płycie jest „This Could Be Love”.
Tło i kompozycja.
Jest to pierwszy album Craiga Davida wydany przez jego nową wytwórnię Universal Motown, będący zbiorem coverów i utworów Motown oraz piosenek zawierających sample Motown. Jest również pierwszym albumem Davida od trzech lat, od czasu wydania "Trust Me" (2007).
David stworzył covery utworów między innymi Steviego Wondera, Otisa Reddinga i Marvina Gaye’a, nadając tym klasycznym piosenkom nowoczesny charakter. "Signed Sealed Delivered" zawiera singiel „One More Lie (Standing In The Shadows)”, piosenkę autorską The Four Tops z próbkami „Standing In The Shadows Of Love” w refrenie. Jedyną autorską piosenką Davida na płycie jest ostatni utwór pt. „This Could Be Love”.
Wydanie, promocja i wyniki handlowe.
18 września 2009 roku na oficjalnej stronie internetowej Davida opublikowano 30–sekundowe demo, będące coverem utworu „Signed, Sealed, Delivered I’m Yours” Steviego Wondera; był to pierwszy materiał pochodzący z nowego albumu. Z kolei 2 października 2009 David ujawnił za pośrednictwem Twittera i swojej strony internetowej, że podpisał nowy kontrakt płytowy z wytwórnią Universal.
"Signed Sealed Delivered" został wydany po raz pierwszy na świecie 10 marca 2010 roku przez wytwórnię Universal Motown. Album zadebiutował na #13 miejscu na UK Albums Chart i spędził na liście trzy tygodnie. Według stanu na styczeń 2016 roku "Signed Sealed Delivered" sprzedał się w Wielkiej Brytanii w liczbie 33 779 egzemplarzy. Album został również wydany w Japonii 14 kwietnia 2010 roku w edycji rozszerzonej; wydanie zawierało trzy akustyczne wersje utworów „Fill Me In”, „I Wonder Why” i „One More Lie (Standing in the Shadows)”.
Album był promowany wydaniem dwóch singli; pierwszy z nich „One More Lie (Standing in the Shadows)” ukazał się 22 marca 2010 roku, jednak nie odniósł sukcesu, debiutując dopiero na #76 miejscu na UK Singles Chart; był to najniżej notowany singiel Davida od czasu „Officially Yours” z 2008 roku, który zajął wówczas miejsce poza pierwszą setką. Ponadto w 2010 roku utwór był nominowany do nagrody Urban Music Awards w kategorii „Best Video”. Drugi singiel z albumu, „All Alone Tonight (Stop, Look, Listen)”, został wydany 31 maja 2010 roku. W tygodniach poprzedzających wydanie singla, BBC Radio 2 odtwarzało go, nazywało „nagraniem tygodnia” i dodało go do swojej „Listy A”. Pomimo promocji, utwór nie odniósł sukcesu i nie pojawił się na UK Singles Chart.
Odbiór.
Album spotkał się w większości z negatywnymi recenzjami krytyków muzycznych. Jedna z nielicznych pozytywnych recenzji pochodziła od recenzentki „The Guardian”, Carolinne Sullivan, która stwierdziła, że „zamiarem Craiga Davida na tym zdominowanym przez Motown albumie z coverami było „śpiewanie piosenek dokładnie tak, jak robili to oryginalni artyści”, co robi, odtwarzając wszystkie falsety i czkawki. David jest w tym więcej niż kompetentny, czasami jest niesamowicie identyczny. Pozostaje jednak pytanie, dlaczego ta wciąż sympatyczna gwiazda soulu chciała nagrać płytę karaoke. To świetny sposób na ponowne rozpalenie kariery – musi odzyskać swoje mojo jako nieodparcie zręcznego autora piosenek R&amp;B, jeśli planuje powrót na szczyt list przebojów”.
Lista utworów.
CD (2010):
Japonia CD (2010):
Personel.
Dane zaadaptowane z AllMusic i Discogs oraz z okładki albumu:

</doc>
<doc id="1902601" url="https://pl.wikipedia.org/wiki?curid=1902601" title="Jerzy Sochacki-Czeszejko">
Jerzy Sochacki-Czeszejko



</doc>
<doc id="1902606" url="https://pl.wikipedia.org/wiki?curid=1902606" title="Reprezentacja Jugosławii w koszykówce mężczyzn">
Reprezentacja Jugosławii w koszykówce mężczyzn

Reprezentacja Jugosławii w koszykówce mężczyzn (mac. "", serb.-chor. "Reprezentacija Jugoslavije u košarci za muškarce / Репрезентација Југославије у кошарци за мушкарце", słoweń. "Reprezentanca Jugoslavije v košarki za moške") – nieistniejący narodowy zespół koszykarzy, który reprezentował Socjalistyczną Federacyjną Republikę Jugosławii w meczach i turniejach międzynarodowych organizowanych przez FIBA. Pięciokrotnie triumfowała w Mistrzostwach Europy, trzykrotnie w Mistrzostwach świata, a w 1980 roku zdobyła złoty medal igrzysk olimpijskich. W języku macedońskim, serbsko-chorwackim i słoweńskim reprezentacja Jugosławii nosiła przydomek "Plavi (Niebiescy)".

</doc>
<doc id="1902607" url="https://pl.wikipedia.org/wiki?curid=1902607" title="Rząd Franza von Papena">
Rząd Franza von Papena

Rząd Franza von Papena – 1 czerwca 1932 – 3 grudnia 1932

</doc>
<doc id="1902611" url="https://pl.wikipedia.org/wiki?curid=1902611" title="Biathlon na Zimowych Igrzyskach Olimpijskich 2010 – sprint kobiet">
Biathlon na Zimowych Igrzyskach Olimpijskich 2010 – sprint kobiet

Biathlonowy sprint kobiet na Zimowych Igrzyskach Olimpijskich 2010 na dystansie 7,5 km odbył się 13 lutego w Whistler Olympic Park. Była to pierwsza kobieca konkurencja biathlonowa podczas tych igrzysk.

</doc>
<doc id="1902618" url="https://pl.wikipedia.org/wiki?curid=1902618" title="Różyczka (film)">
Różyczka (film)

Różyczka – polski dramat z 2010 roku w reżyserii Jana Kidawy-Błońskiego, zdobywca Złotych Lwów na 35. Festiwalu Polskich Filmów Fabularnych w Gdyni.
Opis fabuły.
Adam Warczewski, znany literat (Andrzej Seweryn) wdaje się w romans z dużo młodszą od siebie Kamilą (Magdalena Boczarska). Okazuje się ona tajnym współpracownikiem służb specjalnych PRL, która ma za zadanie obserwowanie jego i jego przyjaciół. Istnieje bowiem podejrzenie, że ktoś z tego kręgu wysyła z Polski na Zachód artykuły, w których przedstawia sytuację w kraju niezgodnie z oficjalną propagandą. Kamila na współpracę z SB zgodziła się z miłości do funkcjonariusza. W czasie „akcji” okazuje się jednak, że pisarz, mimo że wiele od niej starszy, jest bardzo interesującym mężczyzną. Zazdrosny funkcjonariusz wydaje bohaterkę przed mężem. Dramat miłosny toczy się w napiętej sytuacji politycznej: pisarze występują przeciwko cenzurze, w marcu 1968 dochodzi do prowokacji na Uniwersytecie i poważnych zamieszek ulicznych (w filmie wykorzystano zdjęcia archiwalne z tych demonstracji), a wreszcie do masowych wystąpień antysemickich.
Produkcja.
Film oparty jest na fragmentach biografii Pawła Jasienicy, jednak rodzina pisarza zwróciła się do dystrybutorów filmu, aby nie traktowali go jako biograficznego, ale jedynie wykorzystującego luźne fragmenty biografii. Był wyświetlany na wielu festiwalach filmowych, m.in. w Moskwie (film konkursowy), Kairze (chciano włączyć film jako konkursowy, ale nie zezwoliły na to przepisy, gdyż był wyświetlany już w Moskwie, a oba festiwale mają kategorię A), Pusan, Hajfie, Mar del Plata, Kijowie, Sofii, Chicago, Denver, Bostonie, Palm Beach, Bahama, w irlandzkim Corona Cork, Montrealu i indyjskim festiwalu Goa. Na tym ostatnim, nagrodę dla najlepszej aktorki odebrała Magdalena Boczarska.
Muzyka.
Muzyka do filmu została skomponowana przez Michała Lorenca. Polskie Radio wydało CD ze ścieżką dźwiękową – "Różyczka".
Utwór "Wyjazd z Polski" ze ścieżki dźwiękowej został wykorzystany jako podkład dźwiękowy do relacji TVP z wydarzeń związanych z katastrofą lotniczą pod Smoleńskiem.
Odbiór.
W przeciągu 10 dni emisji w polskich kinach obraz osiągnął 691 593 zł wpływu z biletów.

</doc>
<doc id="1902623" url="https://pl.wikipedia.org/wiki?curid=1902623" title="Lu Night Moves">
Lu Night Moves

Lu Night Moves to album skomponowany i wyprodukowany przez Łukasza Lulka. Materiał powstawał w latach 2003-2005, a w 2006 roku został wydany nakładem Blend Records/Rockers Publishing. Płyta jest utrzymana w stylistykach downtempo, nu-jazz, lounge, trip-hop. Zawartość stanowią głównie utwory instrumentalne, wśród zaproszonych wokalistów znaleźli się Roszja, O.S.T.R., Kurnat (Tumbao), Jot oraz Byanca. Album pozostał studyjnym przedsięwzięciem nie doczekując się oprawy koncertowej. Oprócz "Night Moves", Lulek wyprodukował płyty Roszja i Lu "Przez Ścianę", Sfond Sqnksa "Obawa Przed Potem", 2071 (wspólnie z Magierą).

</doc>
<doc id="1902625" url="https://pl.wikipedia.org/wiki?curid=1902625" title="Curling na Zimowych Igrzyskach Olimpijskich 2010/Statystyki">
Curling na Zimowych Igrzyskach Olimpijskich 2010/Statystyki



</doc>
<doc id="1902626" url="https://pl.wikipedia.org/wiki?curid=1902626" title="E627">
E627



</doc>
<doc id="1902627" url="https://pl.wikipedia.org/wiki?curid=1902627" title="Regions Morgan Keegan Championships and the Cellular South Cup 2010 (mężczyźni)">
Regions Morgan Keegan Championships and the Cellular South Cup 2010 (mężczyźni)

Regions Morgan Keegan Championships and the Cellular South Cup 2010 – tenisowy turniej ATP World Tour rangi ATP World Tour 500 z cyklu Regions Morgan Keegan Championships and the Cellular South Cup rozgrywany w dniach 14–21 lutego 2010 roku w Memphis na kortach twardych w hali o puli nagród 1 226 500 dolarów amerykańskich.

</doc>
<doc id="1902628" url="https://pl.wikipedia.org/wiki?curid=1902628" title="Szarada (film)">
Szarada (film)

Szarada – film w reżyserii Stanleya Donena z Carym Grantem, Audrey Hepburn i Walterem Matthau w rolach głównych. Łączy ze sobą trzy gatunki filmowe: dreszczowiec, romans i komedię.
Remaki.
W 2002 nakręcono remake pt. Prawdziwe oblicze Charliego z Thandie Newton i Markiem Wahlbergiem, w reżyserii Jonathana Demme. Indyjski film "Chura Liyaa Hai Tumne" (2003) (wyst. Esha Deol oraz Zayed Khan) jest adaptacją "Szarady" tak samo jak bengalski film "Kokhono Megh".
Własność publiczna.
Film jest własnością publiczną w Stanach Zjednoczonych, ponieważ nie został oznaczony w poprawny sposób prawami autorskimi w napisach końcowych.

</doc>
<doc id="1902630" url="https://pl.wikipedia.org/wiki?curid=1902630" title="Przedsiębiorstwo Państwowe">
Przedsiębiorstwo Państwowe



</doc>
<doc id="1902631" url="https://pl.wikipedia.org/wiki?curid=1902631" title="Wybory parlamentarne na Anguilli w 2010 roku">
Wybory parlamentarne na Anguilli w 2010 roku

Wybory parlamentarne na Anguilli w 2010 roku – wybory parlamentarne na Anguilli przeprowadzone 15 lutego 2010. Zwycięstwo w wyborach odniósł opozycyjny Zjednoczony Ruch Anguilli (AUM) na czele z Hubertem Hughesem.
Organizacja wyborów.
W wyborach mieszkańcy wyspy decydowali o obsadzie 7 miejsc w Izbie Zgromadzenia. Zgodnie z konstytucją, nowe wybory powinny były odbyć się do marca 2010. 4 stycznia 2010 szef ministrów Osbourne Fleming, po spotkaniu z gubernatorem Alistairem Harrisonem, rozwiązał parlament i następnego dnia wyznaczył datę wyborów na 15 lutego 2010. Fleming, przewodniczący rządzącego od 2000 Zjednoczonego Frontu Anguilli ("Anguilla United Front", AUF), już w 2009 ogłosił zamiar wycofania się z polityki i rezygnacji z udziału w wyborach.
Do udziału w wyborach uprawnionych było 8 652 obywateli. O 7 mandatów ubiegało się 20 kandydatów. Pozostałe cztery miejsca w parlamencie zajęli kandydaci nominowani (dwóch przez gubernatora) lud zajmujący mandat z urzędu (prokurator generalny i zastępca gubernatora). Rządzący Zjednoczony Front Anguilli, jako jedyna siła polityczna, wystawił swoich kandydatów we wszystkich siedmiu okręgach wyborczych. Nowym liderem AUF został minister finansów Victor Banks. Opozycyjny Zjednoczony Ruch Anguilli ("Anguilla United Movement", AUM) na czele z byłym szefem ministrów Hubertem Hughesem, rywalizował w 5 okręgach, podobnie jak opozycyjna Partia Postępowa Anguilli ("Anguilla Progressive Party", APP). Do udziału w wyborach zgłosiło się także 3 kandydatów niezależnych.
Wyniki.
Wybory zakończyły się zwycięstwem opozycji. Zjednoczony Ruch Anguilli zdobył 4 z 7 miejsc w parlamencie, co oznaczało przejęcie władzy przez jego lidera Huberta Hughesa. Rządzący Zjednoczony Front Anguilli zdobył tylko 2 mandaty, a jego lider Victor Banks nie dostał się do parlamentu. Po zwycięstwie Hughes zapowiedział, że głównym przedmiotem działań jego rządu będzie gospodarka i tworzenie nowych miejsc pracy.

</doc>
<doc id="1902632" url="https://pl.wikipedia.org/wiki?curid=1902632" title="Nuussuaq">
Nuussuaq

Nuussuaq - półwysep w zachodniej części Grenlandii, nad Morzem Baffina.
Od południa i południowego zachodu jest oblewany przez wody zatoki Qeqertarsuup Tunua i cieśniny Vaigåt, która oddziela od Nuussuaq wyspę Qeqertarsuaq. Od strony północnej znajduje się fiord Uummannaq Fjord
Główne osiedla to Qaarsut, Saqqaq i Qeqertaq. Na półwyspie znajduje się również stanowisko archeologiczne Qilakitsoq.

</doc>
<doc id="1902635" url="https://pl.wikipedia.org/wiki?curid=1902635" title="Supernova (album Urszuli)">
Supernova (album Urszuli)

Supernova – siódmy album Urszuli, wydany w 1998 roku nakładem wydawnictwa BMG Poland.
"Supernova" powstawała w okresie czerwiec – październik 1998. Materiał na płytę nagrywany był w warszawskim Studio Buffo oraz w Vega Studio.
Album uzyskał status platynowej płyty i przyniósł jeden z najpopularniejszych przebojów roku, „Anioł wie...” i nową wersję nagrania „Rysa na szkle”. Na listy przebojów trafiły także single „Dnie-ye!”, „Żegnaj więc” i „Depresja”.

</doc>
<doc id="1902638" url="https://pl.wikipedia.org/wiki?curid=1902638" title="Niesgrau">
Niesgrau

Niesgrau (duń. "Nisvrå") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Geltinger Bucht.

</doc>
<doc id="1902639" url="https://pl.wikipedia.org/wiki?curid=1902639" title="Nisvrå">
Nisvrå



</doc>
<doc id="1902640" url="https://pl.wikipedia.org/wiki?curid=1902640" title="Nisvraa">
Nisvraa



</doc>
<doc id="1902643" url="https://pl.wikipedia.org/wiki?curid=1902643" title="Pommerby">
Pommerby

Pommerby – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Geltinger Bucht.

</doc>
<doc id="1902646" url="https://pl.wikipedia.org/wiki?curid=1902646" title="Estonia na Letnich Igrzyskach Olimpijskich 2000">
Estonia na Letnich Igrzyskach Olimpijskich 2000

Estonię na Letnich Igrzyskach Olimpijskich 2000 reprezentowało 33 zawodników: 31 mężczyzn i 2 kobiety.
Najmłodszym zawodnikiem była pływaczka, Elina Partõka (17 lat), a najstarszym zawodnikiem był szermierz Andrus Kajak (35 lat)

</doc>
<doc id="1902648" url="https://pl.wikipedia.org/wiki?curid=1902648" title="Quern">
Quern

Quern – dzielnica gminy Steinbergkirche w Niemczech w kraju związkowym Szlezwik-Holsztyn, w powiecie Schleswig-Flensburg, w Związku Gmin Geltinger Bucht. Do 28 lutego 2013 była samodzielną gminą].

</doc>
<doc id="1902649" url="https://pl.wikipedia.org/wiki?curid=1902649" title="Rick Dickinson">
Rick Dickinson

Rick Dickinson (ur. ok. 1957, zm. 24 kwietnia 2018 w USA) – projektant, twórca wzorów użytkowych. 
Absolwent Newcastle Polytechnic (obecnie Northumbria University). Od stycznia 1980 do kwietnia 1987 zatrudniony w Sinclair Research na stanowisku starszego projektanta. Stworzył w tej firmie wzory użytkowe takich komputerów domowych jak: ZX80 i ZX81. Jego pomysłem było zastosowanie klawiatury membranowej w ZX80 i ZX81 oraz gumowej w ZX Spectrum. Wzory ZX80 oraz ZX81 zostały przez niego zastrzeżone i posiadał na nie patenty. Jego dziełem są również Sinclair QL, Gizmondo oraz TV80.
W maju 1987 roku utworzył własną firmę Dickinson Associates, która zajmuje się przygotowywaniem wzorów użytkowych dla firm z rynku medycznego oraz telekomunikacyjnego. Przedsiębiorstwo współpracuje z British Telecom, Biochrom, Christopher Curry, Cardinal Healthcare, Gizmondo, K2 Medical, Lensman, Motorola, Monica Healthcare, Plextek, Rockwell.
Za swoje projekty otrzymał nagrody:

</doc>
<doc id="1902651" url="https://pl.wikipedia.org/wiki?curid=1902651" title="Rabenholz">
Rabenholz

Rabenholz (duń. "Ravnholt") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Geltinger Bucht.

</doc>
<doc id="1902653" url="https://pl.wikipedia.org/wiki?curid=1902653" title="Ravnholt">
Ravnholt



</doc>
<doc id="1902655" url="https://pl.wikipedia.org/wiki?curid=1902655" title="Trzyletnie technikum uzupełniające">
Trzyletnie technikum uzupełniające

Trzyletnie technikum uzupełniające – szkoła przeznaczona dla absolwentów zasadniczej szkoły zawodowej. Istniało po wprowadzeniu w 1999 roku zmian w szkolnictwie.
Na program nauczania składały się skrócony cykl nauczania (na podbudowie zasadniczej szkoły zawodowej) oraz program ogólnokształcący i praktyczno-zawodowy.
W technikum uzupełniającym uczeń mógł potwierdzić swoje kwalifikacje zawodowe oraz przystąpić do egzaminu maturalnego. Po jego zdaniu mógł ubiegać się o przyjęcie na uczelnię. Uzyskany tytuł technika pozwalał na podjęcie pracy zawodowej.
Minister Edukacji Narodowej 28 stycznia 2010 ogłosiła na konferencji prasowej, że od 2012 roku szkoły te wraz z liceami profilowanymi przestaną przyjmować uczniów.

</doc>
<doc id="1902657" url="https://pl.wikipedia.org/wiki?curid=1902657" title="Stangheck">
Stangheck

Stangheck (duń. "Stangled") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Geltinger Bucht.

</doc>
<doc id="1902658" url="https://pl.wikipedia.org/wiki?curid=1902658" title="Stangled">
Stangled



</doc>
<doc id="1902666" url="https://pl.wikipedia.org/wiki?curid=1902666" title="Bell Model 409">
Bell Model 409



</doc>
<doc id="1902667" url="https://pl.wikipedia.org/wiki?curid=1902667" title="Anatolij Czancew">
Anatolij Czancew

Anatolij Dmytrowycz Czancew, ukr. Анатолій Дмитрович Чанцев, ros. Анатолий Дмитриевич Чанцев, "Anatolij Dmitrijewicz Czancew" (ur. 20 lutego 1958 w Zaporożu) – ukraiński piłkarz, grający na pozycji prawego obrońcy, a wcześniej pomocnika, trener piłkarski.
Kariera piłkarska.
Kariera klubowa.
Wychowanek SDJuSzOR Metałurh Zaporoże. Pierwszy trener - I. Małkin. W 1980 rozpoczął karierę piłkarską w miejscowym Metałurhu, skąd w 1983 przeszedł do Awanharda Równe. W 1986 powrócił do Zaporoża, ale tym razem bronił barw miejscowego Torpeda Zaporoże. W 1988 został piłkarzem białoruskiego klubu Homselmasz Homel, w którym zakończył karierę piłkarską w 1992.
Kariera trenerska.
Po zakończeniu kariery piłkarskiej od 1992 prowadził zespoły Wiedrycz-97 Rzeczyca, ZLiN Homel i FK Homel. W styczniu 2002 został zaproszony do zaporoskiego Metałurha, w którym pomagał Ołehowi Taranowi trenować drużynę. Po tym jak latem 2005 trener Wałerij Jaremczenko podał się do dymisji, pełnił do końca roku obowiązki głównego trenera klubu. W kwietniu 2007 po dymisji Serhija Jaszczenki ponownie objął drużynę, z którą pracował do listopada 2008, kiedy to podał się do dymisji. Potem zrobił przerwę w pracy trenerskiej, a w grudniu 2009 otrzymał propozycję trenować klub Zoria Ługańsk. 27 listopada 2011 po serii nieudanych gier został zwolniony z zajmowanego stanowiska. 9 stycznia 2013 został mianowany na stanowisko głównego trenera w Heliosie Charków, ale już 27 kwietnia 2013 roku kontrakt za obopólną zgodą został anulowany. 24 lutego 2015 po raz kolejny objął prowadzenie Metałurha Zaporoże, którym kierował do jego rozwiązania w grudniu 2015. 17 czerwca 2016 stał na czele klubu Karpaty Lwów. Ale już 5 lipca 2016 przez stan zdrowia podał się do dymisji.

</doc>
<doc id="1902668" url="https://pl.wikipedia.org/wiki?curid=1902668" title="Harry Potter i Książę Półkrwi (ścieżka dźwiękowa)">
Harry Potter i Książę Półkrwi (ścieżka dźwiękowa)

Harry Potter i Książę Półkrwi – ścieżka dźwiękowa do filmu o tej samej nazwie, nakręconego na podstawie książki J.K. Rowling. Jest to druga kompozycja napisana przez Nicholasa Hoopera do serii Harry Potter. Muzykę do poprzednich filmów napisali John Williams (pierwsze trzy filmy) i Patrick Doyle (czwarty film). 

</doc>
<doc id="1902669" url="https://pl.wikipedia.org/wiki?curid=1902669" title="Finlandia na Letnich Igrzyskach Olimpijskich 2000">
Finlandia na Letnich Igrzyskach Olimpijskich 2000

Finlandię na Letnich Igrzyskach Olimpijskich 2000 reprezentowało 70 zawodników.

</doc>
<doc id="1902673" url="https://pl.wikipedia.org/wiki?curid=1902673" title="Mistrzostwa Europy w Koszykówce Kobiet 1950">
Mistrzostwa Europy w Koszykówce Kobiet 1950

II. Mistrzostwa Europy w koszykówce kobiet, które zostały rozegrane na Węgrzech w 1950 roku. Mistrzem Europy została drużyna Związku Radzieckiego.
Skład zespołu polskiego.
Reprezentacja Polski: 3 Barbara Czopek, 4 Irena Jaźnicka-Kamecka, 5 Irena Mamińska, 6 Romualda Gruszczyńska-Olesiewicz, 7 Maria Kamecka, 8 Janina Dziadkiewicz, 9 Zofia Wojewódzka, 10 Lucyna Peters, 11 Zenona Węgrzynowicz, 12 Stefania Rogowska, 13 Wiesława Parszniak, 14 Janina Tkaczyk.

</doc>
<doc id="1902677" url="https://pl.wikipedia.org/wiki?curid=1902677" title="Stowarzyszenie Buddyjskie Zen &quot;Czogie&quot; w Polsce">
Stowarzyszenie Buddyjskie Zen &quot;Czogie&quot; w Polsce



</doc>
<doc id="1902678" url="https://pl.wikipedia.org/wiki?curid=1902678" title="Satnami">
Satnami

Satnami (trl. satnāmī, „o boskiej naturze”) – grupa szkół hinduistycznych głoszących jedność hinduizmu i islamu. Jej założycielem był Birbhan.
Historia.
Satnami powstali w XVI wieku. Za głównego założyciela uważa się Birbhana. Jej członkowie stawiali opór muzułmańskiej tyranii Aurangzeba w Indiach i walczyli sprzymierzeni z Radźputami od 1672 roku. Zdecydowaną klęskę ponieśli w bitwie pod Narnaul koło Patiali.
Doktryna.
Odrzucali różnice wywodzące się z indyjskiego systemu kastowego oraz różnice dzielące islam i hinduizm. Wierzyli w świętość guru ich tradycji i ideę mai. Postaci boga nie przedstawiali w wizerunkach. Max Weber wspomina informację, iż satnami spożywali ekskrementy swoich guru w praktyce gajatrikrija.
Recepcja w Indiach.
Wspólnota ma trzy główne obszary działalności:
Do tradycji satnami zalicza się północnoindyjskiego świętego hinduistycznego Rai Dasa z XVI wieku. Jego zwolennicy identyfikują się z satnami do czasów współczesnych. Kult ten jest szczególnie popularny wśród członków dźati Czamarów.

</doc>
<doc id="1902682" url="https://pl.wikipedia.org/wiki?curid=1902682" title="Joann Bakijski">
Joann Bakijski

Joann Bakijski, właśc. Joann Iljicz Ganczew (ur. 1878 w Simie – zm. 2 listopada 1937 w okolicach Karagandy) – kapłan prawosławny, święty nowomęczennik rosyjski.
Ukończył seminarium duchowne w Petersburgu. W czasie nauki interesował się malarstwem i uczęszczał na kursy artystyczne. Zachował się szereg wykonanych przez niego obrazów na tematy zaczerpnięte z Biblii. Po ukończeniu nauki i przyjęciu w 1910 święceń kapłańskich (jako kapłan żonaty) został skierowany do pracy duszpasterskiej na terytorium współczesnego Azerbejdżanu. W 1911 został proboszczem w parafii Bogolubskiej Ikony Matki Bożej we wsi Aleksandrowka w guberni bakijskiej. W Aleksandrowce zyskał opinię mądrego i dobrze wykształconego duszpasterza, zgromadził bogaty księgozbiór. W 1913 urodził mu się syn Jurij, rok później – córka Ludmiła.
W latach 20. XX wieku przeniesiony na krótko do niesienia posługi w Baku, następnie otrzymał stanowisko proboszcza parafii Ikony Matki Bożej „Wszystkich Strapionych Radość” we wsi Priszba. Mimo trwających prześladowań duchowieństwa prawosławnego i zamykania cerkwi samotnie podjął pracę nad wykonaniem w swojej świątyni dekoracji malarskiej. Parafia w Priszbie działała do 1933. Po jej administracyjnym zamknięciu kapłan wrócił do Baku, gdzie został kapłanem w cerkwi Narodzenia Matki Bożej, rozłączając się z rodziną. Odmówił porzucenia stanu duchownego, do czego kilkakrotnie usiłowali namówić go bolszewicy. W efekcie 20 marca 1933 został aresztowany razem z ojcem, żoną, bratem i dziećmi. Po półrocznym przetrzymywaniu w areszcie kapłan został skazany na pięć lat zesłania do Kazachstanu, do miasta Czymkient pod zarzutem szpiegostwa, działalności kontrrewolucyjnej i zamiaru nielegalnego opuszczenia ZSRR. Kapłan przyznał się do własnej niechęci do rządów bolszewików, twierdził jednak, że nigdy nie prowadził przeciwko nim czynnej działalności. Członkowie rodziny Joanna Ganczewa zostali uwolnieni, nigdy jednak nie mieli już spotkać się z księdzem. Jego korespondencja była poddawana cenzurze, nie pozwalano mu również na odprawianie nabożeństw.
W marcu 1936 ks. Ganczew został formalnie zwolniony, jednak na drodze z Czymkientu do Baku, gdzie mieszkała jego rodzina, ponownie go zatrzymano. NKWD skazało go na trzy lata łagru, kierując go do obozu w Karagandzie. W obozie, chociaż nadal nie mógł odprawiać Świętej Liturgii, kapłan starał się wspierać duchowo innych osadzonych i świadczyć o swojej wierze. W związku z tym 19 września 1937 oskarżono go o to, że został duchowym kierownikiem grupy innych uwięzionych księży prawosławnych, których dodatkowo nastawiał przeciwko rządowi. Ks. Ganczew nie przyznał się do tego czynu. Za to 31 października tego samego roku został skazany na śmierć i rozstrzelany 2 listopada. Został pochowany w zbiorowym grobie we wsi Dolinka.
W 2000 kanonizowany jako jeden z Soboru Świętych Nowomęczenników i Wyznawców Rosyjskich.

</doc>
<doc id="1902683" url="https://pl.wikipedia.org/wiki?curid=1902683" title="Jerzy Wiktor Waldeck-Pyrmont">
Jerzy Wiktor Waldeck-Pyrmont

Jerzy Wiktor Waldeck-Pyrmont (ur. 4 stycznia 1831, zm. 12 maja 1893) – trzeci władca niemieckiego Księstwa Waldecku i Pyrmontu.
Życiorys.
Urodził się w Arolsen. Jego ojcem był Jerzy II, książę Waldeck-Pyrmont, a matką Emma Anhalt-Bernburg-Schaumburg-Hoym. Po śmierci ojca regencję w jego imieniu sprawowała matka, od 15 maja 1845 do osiągnięcia przez niego pełnoletniości. Zmarł na zapalenie płuc w Marienbad w Czechach i następcą został jego najstarszy syn, Fryderyk Waldeck-Pyrmont.
Rodzina i potomstwo.
Jerzy Wiktor po raz pierwszy ożenił się 26 września 1853 w Wiesbaden z Heleną Nassau, córką Wilhelma księcia Nassau. Mieli siedmioro dzieci: 
Jerzy Wiktor po raz drugi ożenił się w 29 kwietnia 1891 w Luisenlund z Ludwiką Schleswig-Holstein-Sonderburg-Glücksburg. Z tego małżeństwa miał jednego syna, Wolrada Fryderyka (1892–1914), który zginął w działaniach bojowych krótko po wybuchu pierwszej wojny światowej.

</doc>
<doc id="1902685" url="https://pl.wikipedia.org/wiki?curid=1902685" title="Tadeusz Radwan">
Tadeusz Radwan

Tadeusz Radwan (ur. 27 czerwca 1945 w Kozińcu, zm. 25 października 2003 w Bielsku-Białej) – polski saneczkarz, brązowy medalista mistrzostw Europy (1971).
Olimpijczyk z Grenoble. W 1968, startując w jedynkach, zajął 22. miejsce.

</doc>
<doc id="1902686" url="https://pl.wikipedia.org/wiki?curid=1902686" title="MTV3">
MTV3

MTV3 – największy komercyjny nadawca telewizyjny w Finlandii, członek Europejskiej Unii Nadawców (EBU). Nazwa pochodzi od fińskiego "Mainos-TV", co można przetłumaczyć jako „telewizja z reklamami” i co ma odróżniać stację od głównego konkurenta – publicznego nadawcy YLE, który utrzymuje się z dotacji rządowych. MTV3 nie ma nic wspólnego z siecią kanałów muzycznych MTV Networks, należącą do amerykańskiej grupy Viacom. Sieć ta jest wszakże obecna w Finlandii, a jej tamtejszy kanał nosi nazwę MTV Finland.
Historia.
Początki komercyjnej telewizji w Finlandii sięgają lat 50. XX wieku, kiedy to wprowadzono system dzielenia przez nadawców publicznego i komercyjnego tych samych częstotliwości (partnerem dominującym było jednak YLE). W 1986 uruchomiono pierwszy kanał działający w całości na zasadach komercyjnych. Nosił on nazwę "Kolmoskanava" (szerzej znany był jednak jako TV3), a jego udziałowcami były YLE, koncern Nokia oraz firma MTV, będąca spółką zależną fińskiego przedsiębiorstwa Alma Media. W 1993 Alma Media odkupiła od swoich partnerów wszystkie udziały i stała się jedynym właścicielem stacji, która wtedy też przyjęła obecną nazwę. W 2005 firma została przejęta przez szwedzki koncern Bonnier Group, którego część stanowi do dziś.
Kanały.
MTV3 jest nadawcą następujących kanałów telewizyjnych:
Wszystkie kanały MTV3 są dostępne w przekazie satelitarnym z satelity Thor 5. Przekaz jest jednak kodowany w systemie Conax i do ich legalnego odbioru niezbędny jest dekoder panskandynawskiej platformy cyfrowej Canal Digital.

</doc>
<doc id="1902687" url="https://pl.wikipedia.org/wiki?curid=1902687" title="Laadan">
Laadan



</doc>
<doc id="1902688" url="https://pl.wikipedia.org/wiki?curid=1902688" title="Bośnia i Hercegowina na Letnich Igrzyskach Olimpijskich 2000">
Bośnia i Hercegowina na Letnich Igrzyskach Olimpijskich 2000

Bośnię i Hercegowinę na Letnich Igrzyskach Olimpijskich 2000 reprezentowało 9 zawodników.

</doc>
<doc id="1902689" url="https://pl.wikipedia.org/wiki?curid=1902689" title="Láadan">
Láadan

Láadan – sztuczny język stworzony przez na potrzeby powieści science fiction "Native Tongue", opisującej przyszłe społeczeństwo amerykańskie.
Fonologia.
Fonologia láadanu jest dosyć nietypowa.
Tony.
Láadan jest językiem tonalnym. Używa czterech różnych tonów:
Elgin woli opisywać swój język jako zawierający jeden ton (wysoki), a nie cztery. W jej analizie láadan nie dopuszcza podwójnych (długich) fonemów. Tam, gdzie dwie jednakowe samogłoski mogłyby się spotkać w jednym morfemie, jedna z nich jest oznaczana wysokim tonem. Słowa "máa" i "maá" są dopuszczalne, ale "maa" nie. Słowo "Láadan" ma trzy sylaby: "lá-" z krótką samogłoską /a/ i wysokim tonem; "-a" z krótkim /a/ i bez tonu oraz "-dan". (Kiedy dodanie afiksu spowodowałoby spotkanie identycznych samogłosek, epentetyczne /h/ zostanie dodane aby uniknąć niedopuszczalnej sekwencji.)
Samogłoski.
W języku funkcjonuje pięć samogłosek
Spółgłoski.
Język nie ma spółgłosek /, , , /, obecnych w większości języków naturalnych świata. Dysponuje za to następującymi fonemami:
Morfologia.
Láadan jest językiem aglutynacyjnym. W odróżnieniu od wielu języków, gdy płeć osoby/zawodu/funkcji nie jest określona, domyślnie jest to płeć żeńska. Płeć męska jest wskazywana przez sufiks "-id", np. "thul" – „matka/rodzic”, "thulid" – „ojciec”.

</doc>
<doc id="1902691" url="https://pl.wikipedia.org/wiki?curid=1902691" title="Sporty motorowe">
Sporty motorowe



</doc>
<doc id="1902694" url="https://pl.wikipedia.org/wiki?curid=1902694" title="Udar (album)">
Udar (album)

Udar – ósmy album Urszuli, wydany w 2001 roku nakładem wydawnictwa BMG Poland.
Nagrania dokonano w VEGA STUDIO - listopad 2000 / luty 2001.
Jest to jedyna płyta nagrana w całości w domowym studio Urszuli i Stanisława Zybowskiego, Vega Studio. Promujący ją pierwszy singiel, „Udar”, przeszedł bez echa. Kolejne, „Piesek twist”, „Klub samotnych serc” i „Progress”, odniosły umiarkowany sukces.
25 sierpnia 2001 podczas Sopot Festival Urszula otrzymała najwyższe trofeum festiwalu, czyli statuetkę Bursztynowego Słowika za całokształt dokonań artystycznych (drugiego Bursztynowego Słowika otrzymała w 2014 roku - jedyna laureatka dwóch Bursztynowych Słowików).

</doc>
<doc id="1902695" url="https://pl.wikipedia.org/wiki?curid=1902695" title="Kirsi Perälä">
Kirsi Perälä

Kirsi Johanna Perälä (ur. 6 maja 1982 w Forssa) – fińska biegaczka narciarska, brązowa medalistka mistrzostw świata juniorów.
Kariera.
Po raz pierwszy na arenie międzynarodowej Kirsi Perälä pojawiła się w 2001 roku, podczas mistrzostw świata juniorów w Szklarskiej Porębie, gdzie wywalczyła brązowy medal w sprincie techniką dowolną. Na rozgrywanych rok później mistrzostwach świata juniorów w Schonach w tej samej konkurencji była szósta, a w biegu na 5 km stylem dowolnym zajęła 25. miejsce. W Pucharze Świata zadebiutowała 5 marca 2002 roku w Sztokholmie, gdzie zajęła 37. miejsce w sprincie stylem klasycznym. Pierwsze punkty wywalczyła nieco ponad rok później - 20 marca 2003 roku w Borlänge zajęła jedenaste miejsce w sprincie stylem dowolnym. Nigdy nie stała na podium zawodów PŚ. Najlepsze wyniki osiągnęła w sezonie 2004/2005, kiedy to zajęła 36. miejsce w klasyfikacji generalnej, a w klasyfikacji sprintu była siedemnasta. W 2009 roku wystartowała na mistrzostwach świata w Libercu, gdzie rywalizację w sprincie stylem dowolnym zakończyła na 23. pozycji. Na rozgrywanych rok później igrzyskach olimpijskich w Vancouver zajęła dziewiętnaste miejsce w sprincie techniką klasyczną. W 2011 roku zakończyła karierę.
Osiągnięcia.
Puchar Świata.
Miejsca na podium.
Perälä nigdy nie stała na podium zawodów PŚ.

</doc>
<doc id="1902697" url="https://pl.wikipedia.org/wiki?curid=1902697" title="Janusz Krawczyk">
Janusz Krawczyk

Janusz Krawczyk (ur. 17 grudnia 1949 w Bielsku-Białej, zm. 3 kwietnia 2021 tamże) – polski saneczkarz, startujący w latach 60. i 70. XX wieku. Medalista mistrzostw Europy, mistrz Polski w jedynkach (1970).
Kariera sportowa.
Był zawodnikiem BBTS Włókniarza Bielsko-Biała. Jego jedynym sukcesem na arenie międzynarodowej był brązowy medal mistrzostw Europy w 1971, w dwójce (wraz z Tadeuszem Radwanem). Na tych samych zawodach w jedynkach zajął 13. miejsce. Reprezentował Polskę na mistrzostwach świata w 1970 (16 m. w jedynkach, 14 m. w dwójkach) i 1971 (24 m. w jedynkach, 6 m. w dwójkach).

</doc>
<doc id="1902699" url="https://pl.wikipedia.org/wiki?curid=1902699" title="Reklama pneumatyczna">
Reklama pneumatyczna

Reklama pneumatyczna (reklama dmuchana, dmuchaniec) – mobilny, pneumatyczny nośnik reklamy zewnętrznej. Jest bardzo szybki w montażu, lekki i łatwy w transporcie, zapakowany ma małe gabaryty. Stosowany jest na wszelkich imprezach plenerowych. Eksponuje się go na krótki okres.

</doc>
<doc id="1902700" url="https://pl.wikipedia.org/wiki?curid=1902700" title="Mk.24">
Mk.24



</doc>
<doc id="1902702" url="https://pl.wikipedia.org/wiki?curid=1902702" title="Operacja Musztark">
Operacja Musztark



</doc>
<doc id="1902705" url="https://pl.wikipedia.org/wiki?curid=1902705" title="Don Diamond">
Don Diamond

Don Diamond (ur. 4 czerwca 1921 w Nowym Jorku - zm. 19 czerwca 2011 w Los Angeles) – amerykańsko-meksykański aktor filmowy, telewizyjny i radiowy. Odtwórca roli Kaprala Reyesa w serialu Zorro (wersja z Disneya z Guyem Williamsem, 1958-1959). Użyczył swojego głosu Fatso w serialu (Różowa Pantera, 1969-1976). Ponadto wystąpił w wielu serialach telewizyjnych i filmach.
Rodzina.
Był mężem Louisy od 1966 roku, miał córkę Roxanne.

</doc>
<doc id="1902706" url="https://pl.wikipedia.org/wiki?curid=1902706" title="Albania na Letnich Igrzyskach Olimpijskich 2000">
Albania na Letnich Igrzyskach Olimpijskich 2000

Albanię na Letnich Igrzyskach Olimpijskich 2000 reprezentowało 4 zawodników: 2 mężczyzn i 2 kobiety.

</doc>
<doc id="1902708" url="https://pl.wikipedia.org/wiki?curid=1902708" title="Harald Ehrig">
Harald Ehrig

Harald Ehrig (ur. 6 listopada 1949 w Zwickau) − niemiecki saneczkarz reprezentujący NRD, wicemistrz olimpijski, dwukrotny brązowy medalista mistrzostw świata, medalista mistrzostw Europy.
Kariera.
Pierwszy sukces w karierze osiągnął w 1970 roku, kiedy zdobył złoty medal w jedynkach podczas mistrzostw Europy w Hammarstrand. W styczniu 1972 roku wywalczył srebro w tej samej konkurencji na mistrzostwach Europy w Königssee. Parę tygodni później wystartował na igrzyskach olimpijskich w Sapporo, zdobywając srebrny medal w jedynkach. W zawodach tych rozdzielił na podium dwóch rodaków: Wolfganga Scheidela i Wolframa Fiedlera. Był to jego jedyny start olimpijski. Następnie zajął trzecie miejsce w jedynkach na mistrzostwach świata w Oberhofie w 1973 roku. Ostatni medal zdobył na mistrzostwach świata w Hammarstrand w 1975 roku, ponownie zajmując trzecie miejsce w jedynkach.

</doc>
<doc id="1902709" url="https://pl.wikipedia.org/wiki?curid=1902709" title="Murena">
Murena



</doc>
<doc id="1902713" url="https://pl.wikipedia.org/wiki?curid=1902713" title="Fryderyk Waldeck-Pyrmont">
Fryderyk Waldeck-Pyrmont

Fryderyk Waldeck-Pyrmont, niem. "Friedrich Adolf Hermann Prinz zu Waldeck und Pyrmont" (ur. 20 stycznia 1865, zm. 26 maja 1946) – ostatni panujący książę Waldeck-Pyrmont (od 12 maja 1893 do 13 listopada 1918). 
Życiorys.
Jego ojcem był Jerzy Wiktor Waldeck-Pyrmont, a matką - Helena Nassau. Był bratem księżnej Wirtembergii Marii, królowej Holandii Emmy i księżnej Albany Heleny. Jego dziadkami ze strony matki byli Wilhelm Nassau i jego druga żona księżniczka Paulina Fryderyka Wirtemberska. Paulina była córką księcia Pawła Wirtemberskiego i jego żony Charlotty Sachsen-Hildburghausen. 
Ojcem Pawła był król Wirtembergii Fryderyk I Wirtemberski a matką jego żona księżna Augusta Karolina Welf. Z kolei jej rodzicami byli Karol Wilhelm i Augusta Charlotta Brytyjska, starsza siostra króla Anglii Jerzego III.
Małżeństwo i dzieci.
Ożenił się z księżniczką Batyldą Schaumburg-Lippe, córką Wilhelma, księcia Schaumburg-Lippe i Batyldy, księżniczki Anhalt-Dessau. Mieli trzech synów i jedną córkę:

</doc>
<doc id="1902720" url="https://pl.wikipedia.org/wiki?curid=1902720" title="Katastrofa górnicza w kopalni Halemba w 2006">
Katastrofa górnicza w kopalni Halemba w 2006



</doc>
<doc id="1902722" url="https://pl.wikipedia.org/wiki?curid=1902722" title="Słowo o wierze chrześcijańskiej i łacińskiej">
Słowo o wierze chrześcijańskiej i łacińskiej

Słowo o wierze chrześcijańskiej i łacińskiej – zabytek literatury staroruskiej; tekst polemiczny o wymowie antykatolickiej napisany około 1142 przez przełożonego monasteru kijowsko-pieczerskiego Teodozjusza Greka, najprawdopodobniej na prośbę księcia Izjasława Mścisławowicza. 
Autorstwo i czas powstania tekstu.
Do połowy XX wieku autorstwo "Słowa…" było kwestią sporną, a jako jego potencjalnych autorów wymieniano św. Teodozjusza Pieczerskiego oraz Teodozjusza Greka. Trudność w jednoznacznej identyfikacji twórcy wywodziła się z faktu, iż tekst ten występował w odpisach jako dzieło "Teodozjusza igumena klasztoru Pieczerskiego" (zachowano pisownię oryginału) napisane dla "księcia Izjasława" co tworzyło możliwość dwojakiej interpretacji autorstwa (Teodozjusz Grek piszący do Izjasława Mścisławowicza lub Teodozjusz Pieczerski zwracający się do Izjasława I). Obecnie jednak na podstawie analizy tekstu oraz pośrednich dowodów zewnętrznych za autora tekstu uważa się Teodozjusza Greka, zaś jako czas powstania dzieła - okres między rokiem 1142 a śmiercią Teodozjusza w 1158. Ks. Jan Sergiusz Gajek dopuszcza przy tym możliwość, że prośba księcia była jedynie fikcyjną przyczyną, za pomocą której mnich uzasadniał napisanie tak jednoznacznego w wymowie tekstu.
Treść i wymowa utworu.
"Słowo…" rozpoczyna się od zwrotu do adresata, określonego jako „książę Pobożny”, po którym następuje przedstawienie się przez twórcę, który mówi o sobie jako o Teodozjuszu, pokornym słudze Najświętszej Trójcy. 
Zasadniczą część tekstu stanowi przestroga kierowana w stronę księcia, by strzegł się „wiary łacińskiej”. Teodozjusz nakazuje nie tylko nie przyjmować katolicyzmu, ale również unikać naśladowania ich zwyczajów, nie zgadzać się na małżeństwa mieszane, nie jeść i nie pić w towarzystwie „łacinników”, a nawet nie pozdrawiać ich w razie przypadkowego spotkania. Konieczność takiego postępowania Teodozjusz uzasadnia fałszywością „wiary łacińskiej” i nieczystością życia jej wyznawców. 
Wątek ten zostaje rozwinięty w kolejnym ustępie, wypełnionym oskarżeniami pod adresem katolików, obejmujących zarówno sferę teologiczno-dogmatyczną, jak i moralno-obyczajową. Autor twierdzi, iż kapłani katoliccy, zamiast wchodzić w legalne związki małżeńskie, wikłają się w formalnie nielegalne związki i płodzą dzieci. Biskupów oskarża o ambicje polityczne i udział w wojnach, zaś cały Kościół – o stosowanie błędnych reguł postu. W części tej nie brakuje również twierdzeń uznawanych przez współczesnych badaczy za całkowicie przesadzone, jak zarzut jadania z psami i kotami czy jedzenia ogonów bobrów. Wśród oskarżeń natury teologicznej padają natomiast zarzuty błędnego przeprowadzania sakramentu chrztu oraz bezzasadnego dodania Filioque do Credo. 
W części końcowej następuje, skontrastowana z ustępem wcześniejszym, pochwała prawdziwej wiary prawosławnej, wzbogacona cytatami biblijnymi. Jednak nawet w tym momencie Teodozjusz ostrzega przed zbyt tolerancyjnym stosunkiem do „wiary łacińskiej”, twierdząc, że jej pochwała jest herezją. Jedyny wyjątek w zakresie postępowania wobec katolików ma stanowić sytuacja, w której prawosławny chrześcijanin widzi człowieka w biedzie – wówczas jego obowiązkiem jest pomóc mu, niezależnie od wyznania. 
"Słowo…", napisane przez duchownego greckiego działającego na Rusi, jest tekstem całkowicie skupionym na ostrej krytyce katolicyzmu, co wpisuje się w ogólne tendencje panujące w religijnej literaturze staroruskiej. Podczas gdy duchownych ruskich cechowała postawa tolerancyjna i względnie otwarta wobec Kościoła łacińskiego, przybywający do Kijowa duchowni greccy reprezentowali zdecydowanie antykatolickie stanowisko. Ks. Gajek w szczególny sposób kontrastuje tekst Teodozjusza ze "Słowem o zakonie i łasce" metropolity kijowskiego Hilariona, w którym „Kraj Rzymski” występuje jako obszar całkowicie prawowierny i godny wspominania w modlitwach. Ten sam autor wskazuje na wyraźne związki tekstu Teodozjusza z wcześniejszą literaturą polemiczną powstającą w Bizancjum, której część była przekładana na język ruski. Teodozjusz powtórzył szereg wymienionych w nich zarzutów, tylko nieliczne natomiast sformułował samodzielnie.

</doc>
<doc id="1902726" url="https://pl.wikipedia.org/wiki?curid=1902726" title="Andora na Letnich Igrzyskach Olimpijskich 2000">
Andora na Letnich Igrzyskach Olimpijskich 2000

Andorę na Letnich Igrzyskach Olimpijskich 2000 reprezentowało pięcioro zawodników.

</doc>
<doc id="1902727" url="https://pl.wikipedia.org/wiki?curid=1902727" title="Britt Lomond">
Britt Lomond

Britt Lomond, pseud. Glase Lohman (ur. 12 kwietnia 1925 w Chicago, zm. 22 marca 2006 w Huntington Beach) – amerykański aktor. Odtwórca roli kapitana Enrique Sáncheza Monastario w pierwszym sezonie serialu The Walt Disney Company "Zorro" (1957–1958).
Życiorys.
Urodził się w Chicago, w Illinois. Wychował się w Nowym Jorku. Otrzymał trzy Purpurowe Serca, Srebrną Gwiazdę i Brązową Gwiazdę za służbę wojskową jako spadochroniarz armii podczas II wojny światowej. Po wojnie był studentem New York University, gdzie był aktywny w studenckiej drużynie szermierczej i zdobył miejsce w drużynie szermierczej Stanów Zjednoczonych na Igrzyska Olimpijskie w 1952.
W 1956 zagrał Hiszpana Jamesa Addisona Reavisa w odcinku „The Baron of Arizona” antologii serii "Death Valley Days", której gospodarzem był Stanley Andrews. W fabule dwóch dziennikarzy wątpi w roszczenia Reavisa do milionów akrów na Terytorium Nowego Meksyku, które wówczas obejmowało Arizonę. Chociaż dokumenty Reavisa wydają się autentyczne i pochodzą z czasów kolonialnych, reporterzy dowodzą, że są fałszywe.
Był żonaty z Diane Lomond, z którą miał syna i córkę.
22 marca 2006 zmarł z powodu niewydolności nerek w domu opieki w Huntington Beach w Kalifornii w wieku 80 lat.

</doc>
<doc id="1902730" url="https://pl.wikipedia.org/wiki?curid=1902730" title="Management (film)">
Management (film)



</doc>
<doc id="1902734" url="https://pl.wikipedia.org/wiki?curid=1902734" title="Musée Nationale du Moyen-Âge">
Musée Nationale du Moyen-Âge



</doc>
<doc id="1902737" url="https://pl.wikipedia.org/wiki?curid=1902737" title="Wyślizg brodaty">
Wyślizg brodaty

Wyślizg brodaty ("Ophidion barbatum") – gatunek ryby z rzędu wyślizgokształtnych z rodziny wyślizgowatych (Ophidiidae).
Zasięg występowania.
Północno-zachodni Atlantyk, od Zatoki Biskajskiej do wybrzeży zachodnioafrykańskich (Senegal).
Żyje nad piaszczystym i mulistym dnie od wód płytkich do głębokości 150 m, dorosłe osobniki żyją na większych głębokościach, natomiast młode na łąkach trawy morskiej lub w ich pobliżu.
Cechy morfologiczne.
Ciało węgorzowate, długie, bocznie spłaszczone. Głowa długa stanowiąca od 1/5 do 1/6 długości całego ciała. Oczy duże w stosunku do wielkości ciała. Ciało pokryte owalnymi łuskami, na grzbiecie ułożone mozaikowo. Grzbiet ubarwiony na różowo, brzuch niebieskobiały. Płetwa grzbietowa (podparta 125–140 miękkimi promieniami), ogonowa i odbytowa (115–120 miękkich promieni) są ze sobą zrośnięte, tworząc jednolity płat. Płetwa piersiowa tuż za skrzelami. Płetwy brzuszne umieszczone są na podgardlu, są nitkowate i przypominają wąsy występujące u innych ryb. Płat płetw jest obwiedziony czarną obwódką.
Osiąga maksymalnie do 30 cm długości. 
Pokarm.
Żywi się drobnymi bezkręgowcami.
Rozmnażanie.
Biologia rozrodu nie jest znana.

</doc>
<doc id="1902739" url="https://pl.wikipedia.org/wiki?curid=1902739" title="Ophidion barbatum">
Ophidion barbatum



</doc>
<doc id="1902741" url="https://pl.wikipedia.org/wiki?curid=1902741" title="Harem (ujednoznacznienie)">
Harem (ujednoznacznienie)



</doc>
<doc id="1902746" url="https://pl.wikipedia.org/wiki?curid=1902746" title="Microsoft Visual J++">
Microsoft Visual J++



</doc>
<doc id="1902749" url="https://pl.wikipedia.org/wiki?curid=1902749" title="Harem (film 1986)">
Harem (film 1986)

Harem (ang. "Harem - The Loss Of Innocence") – amerykański telewizyjny film kostiumowy z 1986 roku.
Treść.
Młoda Brytyjka, Jessica, wyrusza wraz z ojcem do Turcji. Na miejscu planuje spotkać się z narzeczonym Forestem. W trakcie podróży zostaje porwana. Porywaczami są rewolucjoniści buntujący się przeciwko absolutnej władzy sułtana. Ich przywódca Tarik Pasha, liczy na to, że w zamian za nową dziewczynę sułtan uwolni jego towarzyszy broni. W ten sposób Jessica trafia do sułtańskiego haremu.

</doc>
<doc id="1902751" url="https://pl.wikipedia.org/wiki?curid=1902751" title="Hartheim am Rhein">
Hartheim am Rhein

Hartheim am Rhein – gmina w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład wspólnoty administracyjnej Bad Krozingen.
Współpraca.
Miejscowości partnerskie:

</doc>
<doc id="1902753" url="https://pl.wikipedia.org/wiki?curid=1902753" title="Studia Historyczne">
Studia Historyczne

Studia Historyczne – czasopismo historyczne wydawane w Krakowie, kwartalnik, kontynuacja "Małopolskich Studiów Historycznych". Wydawcą jest Polska Akademia Nauk. Czasopismo zamieszcza publikacje recenzowane w języku polskim i angielskim.
Do roku 2011 redaktorem naczelnym była prof. Irena Paczyńska. Od roku 2012 funkcję tę pełnił Jakub Basista. Od roku 2016 czasopismo ukazuje się nieregularnie.

</doc>
<doc id="1902754" url="https://pl.wikipedia.org/wiki?curid=1902754" title="19 Pułk Piechoty (II RP)">
19 Pułk Piechoty (II RP)



</doc>
<doc id="1902762" url="https://pl.wikipedia.org/wiki?curid=1902762" title="Gerard Houckgeest">
Gerard Houckgeest

Gerard Houckgeest, też Gerrit Hoeckgeest (ur. ok. 1600 w Hadze, zm. 1661 w Bergen op Zoom) – holenderski malarz epoki baroku, uprawiał wyimaginowane i rzeczywiste malarstwo architektoniczne.
Życiorys.
Prawdopodobnie był uczniem Bartholomeusa van Bassena w Hadze. W latach 1635–1640 przebywał i tworzył w Delfcie, być może odwiedził wtedy też Anglię. Następnie wrócił do Hagi, gdzie zaprojektował gobeliny do sali zgromadzeń parlamentu. 
Początkowo jego twórczość pozostawała pod wpływem van Bassena. Obrazy Houckgeesta przedstawiały wyimaginowane wnętrza budowli sakralnych i renesansowych budynków. Od 1650 roku malował już tylko rzeczywiste wnętrza kościołów, takich jak stary i nowy kościół w Delfcie. Wraz z Emanuelem de Witte i Hendrickiem van Vlietem Houckgeest wprowadził zupełnie nowy sposób przedstawiania wnętrz architektonicznych, wykorzystując nowatorską perspektywę diagonalną malarstwa hamburskiego.
Od 1651 roku mieszkał przez 2 lata w Steenbergen w pobliżu Rotterdamu. W 1653 roku osiedlił się w Bergen-op-Zoom w Brabancji Północnej, stał się znaczącym posiadaczem ziemskim i praktycznie przestał tworzyć.
Obrazy Houckgeesta znajdują się w Rijksmuseum w Amsterdamie, Mauritshuis w Hadze, Scottish National Gallery w Edynburgu, Kunsthalle w Hamburgu, Nationalmuseum w Sztokholmie i w zbiorach prywatnych.

</doc>
<doc id="1902765" url="https://pl.wikipedia.org/wiki?curid=1902765" title="Andrzej Michał Łupina">
Andrzej Michał Łupina



</doc>
<doc id="1902766" url="https://pl.wikipedia.org/wiki?curid=1902766" title="Copa Telmex 2010">
Copa Telmex 2010

Copa Telmex 2010 – tenisowy turniej ATP rangi ATP World Tour 250 z cyklu Copa Telmex rozgrywany w dniach 15–21 lutego 2010 roku w Buenos Aires na kortach ziemnych o puli nagród 544 300 dolarów amerykańskich.

</doc>
<doc id="1902774" url="https://pl.wikipedia.org/wiki?curid=1902774" title="Krista Pärmäkoski">
Krista Pärmäkoski

Krista Pärmäkoski z d. Lähteenmäki (ur. 12 grudnia 1990 w Ikaalinen) – fińska biegaczka narciarska, pięciokrotna medalistka olimpijska, siedmiokrotna medalistka mistrzostw świata, czterokrotna medalistka mistrzostw świata juniorów oraz medalistka mistrzostw świata młodzieżowców.
Kariera.
Po raz pierwszy na arenie międzynarodowej pojawiła się w lutym 2007 roku podczas VIII Zimowego Olimpijskiego Festiwalu Młodzieży Europy w Jace, gdzie była między innymi czwarta w biegu na 5 km techniką klasyczną. W 2008 roku wystąpiła na mistrzostwach świata juniorów w Malles Venosta zdobywając wspólnie z koleżankami z reprezentacji brązowy medal w sztafecie. Na rozgrywanych rok później mistrzostwach świata juniorów w Praz de Lys – Sommand była druga w biegu łączonym na 10 km, a na mistrzostwach świata juniorów w Hinterzarten zdobyła kolejne dwa medale: złoty na 5 km klasykiem oraz srebro w sztafecie. Ponadto na mistrzostwach świata młodzieżowców w Otepää w 2011 roku była najlepsza w biegu na 10 km techniką dowolną.
W Pucharze Świata zadebiutowała 29 listopada 2008 roku w Ruce, zajmując 29. miejsce w sprincie stylem klasycznym. Tym samym już w swoim debiucie zdobyła pierwsze pucharowe punkty. Jej pierwszą seniorską imprezą były mistrzostwa świata w Libercu w 2009 roku, gdzie zajęła 37. miejsce w biegu na 10 km techniką klasyczną. Brała udział w igrzyskach olimpijskich w Vancouver w 2010 roku gdzie zajmowała odległe pozycje.
W sezonie 2010/2011, piątą edycję TdS zakończyła na 8. miejscu. Natomiast w końcowej klasyfikacji Pucharu Świata została sklasyfikowana na 12. miejscu. Na mistrzostwach świata w Oslo w 2011 roku Finka wywalczyła srebrny medal w sprincie drużynowym stylem klasycznym w parze z Aino-Kaisą Saarinen oraz brązowy medal w sztafecie 4x5 km wraz z Pirjo Muranen, Aino-Kaisą Saarinen i Riittą-Lisą Roponen. Zajęła również wysoką piątą lokatę na 10 km stylem klasycznym.
W sezonie 2011/2012 Pucharu Świata, szóstą edycję TdS zakończyła Lähteenmäki na 4. miejscu, a generalną klasyfikację całego cyklu Pucharu Świata na 7. miejscu.
W kolejnym sezonie 2012/2013 siódmą edycję TdS Finka ponownie zakończyła na 4. miejscu. W Pucharze Świata w końcowym zestawieniu zanotowała 10. pozycję. Na mistrzostwach świata w Val di Fiemme w 2013 roku wywalczyła brązowy medal w sprincie drużynowym stylem dowolnym w parze z Riikką Sarasoją. Poza tym zajęła m.in. 8. miejsce w biegu łączonym.
Następny sezon 2013/2014 przyniósł trzeci raz z rzędu czwartą lokatę w Tour de Ski. Sezon Pucharu Świata skończyła na 8. miejscu. W 2014 roku podczas Zimowych Igrzysk Olimpijskich w Soczi wywalczyła srebrny medal w sztafecie 4x5 km wraz z Anne Kyllönen, Kerttu Niskanen i Aino-Kaisą Saarinen. Była także 10. na 10 km stylem klasycznym, 13. na 15 km w biegu łączonym i 18. na 30 km stylem dowolnym.
Sezon 2014/2015 Pucharu Świata zakończyła na 24. miejscu. Na mistrzostwach świata w narciarstwie klasycznym w Falun w 2015 roku zdobyła wraz z Riittą-Liisą Roponen, Kerttu Niskanen i Aino-Kaisą Saarinen brązowy medal w sztafecie 4x5 km.
W sezonie 2015/2016 Pucharu Świata Finka trzykrotnie stawała na podium Pucharu Świata. 20 grudnia 2015 w Toblach wywalczyła po raz pierwszy w karierze miejsce w czołowej trójce - była druga na 10 km stylem klasycznym. Poza tym w ramach Ski Tour Kanada 11 marca była trzecia na 10 km stylem dowolnym oraz dzień później zwyciężyła na 10 km stylem klasycznym. Ruka Triple 2015 ukończyła na miejscu ósmym, Tour de Ski 2016 na ósmym, a Ski Tour Kanada 2016 na czwartym. W generalnej klasyfikacji Pucharu Świata Pärmäkoski zajęła 4. lokatę.
W kolejnym sezonie dziewięciokrotnie stanęła na podium, przy czym odniosła jedno zwycięstwo: 4 grudnia 2016 roku w Lillehammer wygrała bieg na 10 km kalsykiem. W klasyfikacji generalnej zajęła drugie miejsce, a w klasyfikacji dystansów była trzecia. Podczas mistrzostw świata w Lahti w 2017 roku wraz z Saarinen, Niskanen i Laurą Mononen zdobyła kolejny brązowy medal w sztafecie. Zdobyła też srebrny medal w biegu łączonym, plasując się za Norweżką Marit Bjørgen a przed Szwedką Charlotte Kallą.
Na igrzyskach olimpijskich w Pjongczangu w 2018 roku była druga na dystansie 30 km klasykiem. Wyprzedziła ją tylko Bjørgen, a trzecie miejsce zajęła Stina Nilsson ze Szwecji. Ponadto w biegu łączonym i biegu na 10 km stylem dowolnym zajmowała trzecie miejsce. Podczas igrzysk olimpijskich w Pekinie cztery lata później wywalczyła brązowy medal w biegu na 10 km techniką klasyczną. Uplasowała się tam za Norweżką Therese Johaug i Krista Pärmäkoski. Była ponadto czwarta w sztafecie i spricie drużynowym, siódma w biegu łączonym i dziesiąta w biegu na 30 km stylem dowolnym.

</doc>
<doc id="1902776" url="https://pl.wikipedia.org/wiki?curid=1902776" title="North American">
North American



</doc>
<doc id="1902790" url="https://pl.wikipedia.org/wiki?curid=1902790" title="Zwierzyna">
Zwierzyna



</doc>
<doc id="1902797" url="https://pl.wikipedia.org/wiki?curid=1902797" title="Brendan Green">
Brendan Green

Brendan Green (ur. 4 listopada 1986 w Hay River) – kanadyjski biathlonista, brązowy medalista mistrzostw świata.
Kariera.
Pierwszy sukces osiągnął w 2005 roku, kiedy na mistrzostwach świata juniorów w Kontiolahti, gdzie zdobył srebrny medal w sztafecie. Na rozgrywanych dwa lata później mistrzostwach świata juniorów w Martello w tej samej konkurencji był trzeci.
W zawodach Pucharu Świata zadebiutował 14 grudnia 2008 roku w Hochfilzen, zajmując 101. miejsce w biegu indywidualnym. Pierwsze pucharowe punkty wywalczył 21 stycznia 2010 roku w Anterselvie, gdzie zajął 19. miejsce w biegu indywidualnym. Nigdy nie stanął na podium indywidualnych zawodów tego cyklu, najwyższą lokatę wywalczył 22 stycznia 2015 roku w Anterselvie, kończąc sprint na piątej pozycji. Najlepsze wyniki osiągnął w sezonie 2014/2015, kiedy zajął 32. miejsce w klasyfikacji generalnej.
Największy sukces osiągnął podczas mistrzostw świata w Oslo w 2016 roku, gdzie wspólnie z Nathanem Smithem, Christianem Gowem i Scottem Gowem wywalczył brązowy medal w sztafecie. Był też między innymi szesnasty w biegu pościgowym na mistrzostwach świata w Kontiolahti rok wcześniej.
W 2010 roku wystartował na igrzyskach olimpijskich w Vancouver, zajmując dziesiąte miejsce w sztafecie. Podczas rozgrywanych cztery lata później igrzysk w Soczi był między innymi dziewiąty w biegu masowym i siódmy w sztafecie. Brał także udział w igrzyskach olimpijskich w Pjongczangu w 2018 roku, zajmując 22. miejsce w biegu indywidualnym, 82. w sprincie, 11. w sztafecie i 12. w sztafecie mieszanej.
Osiągnięcia.
Puchar Świata.
Miejsca na podium.
Green nigdy nie stanął na podium indywidualnych zawodów PŚ.

</doc>
<doc id="1902800" url="https://pl.wikipedia.org/wiki?curid=1902800" title="Słowacja na Zimowych Igrzyskach Olimpijskich 2010">
Słowacja na Zimowych Igrzyskach Olimpijskich 2010

Słowacja na Zimowych Igrzyskach Olimpijskich 2010 – występ kadry sportowców reprezentujących Słowację na igrzyskach w 2010 roku w Vancouver.
Reprezentacja liczyła 73 sportowców – 41 mężczyzn i 32 kobiety. Wystąpili oni w 34 konkurencjach w ośmiu dyscyplinach sportowych. Największą część reprezentacji stanowili hokeiści – 24 zawodników i 21 zawodniczek. Ponadto w składzie znalazło się dziewięcioro biathlonistów, pięcioro biegaczy i saneczkarzy, czterech bobsleistów, troje narciarzy alpejskich, jedna łyżwiarka figurowa i jeden skoczek narciarski. Spośród powołanych zawodników, 68 sportowców (38 mężczyzn i 30 kobiet) wystąpiło przynajmniej w jednej konkurencji.
Reprezentanci Słowacji zdobyli w Vancouver trzy medale, po jednym z każdego kruszcu, wszystkie w konkurencjach biathlonowych – złoto w sprincie i srebro w biegu pościgowym zdobyła Anastasija Kuźmina, a brąz w biegu masowym wywalczył Pavol Hurajt. Złoty medal Kuźminy był pierwszym złotym medalem zimowych igrzysk olimpijskim dla niepodległej Słowacji. Zdobyte medale pozwoliły Słowakom zająć 17. miejsce w klasyfikacji medalowej igrzysk w Vancouver, "ex aequo" z reprezentacją Białorusi.
Najmłodszą reprezentantką w kadrze była hokeistka Nicol Čupková (w dniu otwarcia igrzysk miała 17 lat i 101 dni), natomiast najstarszym – bobsleista Milan Jagnešák (40 lat i 182 dni). Chorążym reprezentacji podczas ceremonii otwarcia igrzysk był hokeista Žigmund Pálffy, a podczas ceremonii zamknięcia – biathlonista Pavol Hurajt.
Był to piąty start Słowacji na zimowych igrzyskach olimpijskich. Reprezentanci tego kraju uczestniczą w zimowych igrzyskach nieprzerwanie od 1994 roku. Wcześniej, do igrzysk w Albertville włącznie, występowali w barwach Czechosłowacji.
Tło startu.
Występy na poprzednich igrzyskach.
Słowacki Komitet Olimpijski został powołany w grudniu 1992 roku jako jeden z dwóch następców Czechosłowackiego Komitetu Olimpijskiego. We wrześniu 1993 roku komitet został uznany przez Międzynarodowy Komitet Olimpijski. 
Reprezentacja Słowacji zadebiutowała w igrzyskach olimpijskich w 1994 roku, podczas zimowych igrzysk w Lillehammer. Wówczas w kadrze znalazło się 42 sportowców, którzy nie zdobyli jednak żadnego medalu. Pierwsze medale olimpijskie dla Słowacji zdobyli podczas Letnich Igrzysk Olimpijskich 1996 w Atlancie kajakarze Michal Martikán i Slavomír Kňazovický oraz strzelec Jozef Gönci.
Pierwszym słowackim medalistą zimowych igrzysk olimpijskich został podczas igrzysk w Turynie w 2006 roku snowboardzista Radoslav Židek, który zdobył srebrny medal w snowcrossie. Był to do 2010 roku jedyny medal zimowych igrzysk zdobyty dla Słowacji.
Do 1992 roku Słowacy występowali w igrzyskach olimpijskich w reprezentacji Czechosłowacji.
Występy na mistrzostwach świata w sezonie przedolimpijskim.
W lutym 2009 roku rozegrane zostały biathlonowe mistrzostwa świata w Pjongczangu. Na tych mistrzostwach srebrny medal w biegu masowym zdobyła Anastasija Kuźmina, zajęła również siódme miejsce w sprincie. Dziesiątą lokatę osiągnęła słowacka sztafeta mieszana w składzie: Anastasija Kuźmina, Martina Halinárová, Pavol Hurajt, Dušan Šimočko.
W lutym w Lake Placid przeprowadzono także mistrzostwa świata w saneczkarstwie. Najlepszym wynikiem reprezentantów Słowacji było piąte miejsce w zawodach drużynowych, w których wystąpili Jozef Ninis, Veronika Sabolová, Branislav Regec i Ján Harniš. W dwójkach Harniš i Regec zajęli 13. miejsce, w jedynkach mężczyzn Ninis był 19., a w jedynkach kobiet Sabolová była 23., a Jana Šišajová zajęła 24. miejsce.
Również w lutym odbyły się mistrzostwa świata w narciarstwie alpejskim w Val d’Isère. W zawodach mężczyzn najlepszy wynik wśród Słowaków osiągnął Jaroslav Babušiak, zajmując 19. miejsce w superkombinacji. W konkurencjach kobiet żadna ze startujących Słowaczek, w tym Veronika Zuzulová i Jana Gantnerová, nie została sklasyfikowana.
Na przełomie lutego i marca 2009 roku w Libercu odbyły się mistrzostwa świata w narciarstwie klasycznym. Spośród członków dziewięcioosobowej reprezentacji Słowacji miejsca w pierwszej dziesiątce osiągnęli: Alena Procházková (8. w sprincie kobiet) i Martin Bajčičák (10. w biegu na 15 km techniką klasyczną mężczyzn). W Libercu zaprezentował się również skoczek narciarski Tomáš Zmoray. Na skoczni normalnej zajął 50. miejsce w konkursie głównym, a na skoczni dużej swój udział w zawodach zakończył na serii kwalifikacyjnej, w której zajął 42. miejsce wśród skoczków bez zapewnionej kwalifikacji.
W zorganizowanych w marcu 2009 roku w Los Angeles mistrzostwach świata w łyżwiarstwie figurowym wystąpiła Ivana Reitmayerová. W konkurencji solistek zajęła 14. miejsce w gronie 53 sklasyfikowanych zawodniczek.
W rozegranych w kwietniu i maju 2009 roku mistrzostwach świata elity w Bernie i Kloten słowaccy hokeiści zajęli dziesiąte miejsce. Z kolei w kwietniowych mistrzostwach świata kobiet w Grazu słowackie zawodniczki zwyciężyły w turnieju pierwszej dywizji.
Kwalifikacje olimpijskie.
Słowacka reprezentacja hokejowa mężczyzn zakwalifikowała się do turnieju olimpijskiego dzięki zajęciu ósmego miejsca na liście rankingowej IIHF w 2008 roku. Reprezentacja kobiet zajmowała w tym rankingu 17. miejsce, wobec czego musiała walczyć o kwalifikację podczas turniejów kwalifikacyjnych. Ostatecznie kwalifikację uzyskała dzięki zwycięstwu w turnieju kwalifikacyjnym w Bad Tölz w listopadzie 2008 roku.
Kwalifikacje w biegach narciarskich, narciarstwie alpejskim i skokach narciarskich reprezentanci Słowacji uzyskali dzięki pozycjom zajmowanym w Pucharze Świata oraz dzięki przydziałom nierozdzielonych kwot narodowych dla innych krajów. Słowacja nie wykorzystała prawa do wystawienia po jednym zawodniku w snowboardingu i kombinacji norweskiej. Kwalifikację w łyżwiarstwie figurowym zdobyła Ivana Reitmayerová dzięki zajęciu miejsca na liście podstawowej, opublikowanej przez Międzynarodową Unię Łyżwiarską. Biathloniści i biathlonistki zdobyli po pięć miejsc dla Słowacji dzięki pozycjom zajętym w biathlonowych mistrzostwach świata w 2008 i 2009 roku oraz zawodach Pucharu Świata.
Delegacja olimpijska.
Funkcję słowackiego szefa misji olimpijskiej w Vancouver pełnił Igor Nemeček, a jego zastępcami byli Roman Buček w Vancouver i Jana Gantnerová-Šoltýsová w Whistler. Funkcję attaché olimpijskiego pełnił Stanislav Lišiak, rzecznikiem prasowym kadry był Ľubomír Souček, a głównym lekarzem – Vladimír Vachalík. W skład delegacji olimpijskiej, poza zawodnikami i trenerami, weszli również inni lekarze, fizjoterapeuci i masażyści, serwismeni i konsultanci.
Głównymi trenerami reprezentacji Słowacji w poszczególnych dyscyplinach na igrzyskach olimpijskich w Vancouver byli: Pavel Kobela (biathlon mężczyzn), Milan Gašperčík (biathlon kobiet), Peter Bartoň (biegi narciarskie mężczyzn), Ján Valuška (biegi narciarskie kobiet), Pavel Puškár (bobsleje), Ján Filc (hokej na lodzie mężczyzn), Miroslav Karafiát (hokej na lodzie kobiet), Iveta Reitmayerová (łyżwiarstwo figurowe), Juraj Gantner, Vincent Kekeli, Timotej Zuzula, Richard Magdolen (trenerzy indywidualni narciarzy alpejskich), Ľubomír Mick (saneczkarstwo), Milan Filipko (skoki narciarskie).
Słowacka delegacja olimpijska na igrzyska w Vancouver liczyła łącznie 141 osób.
Ślubowanie olimpijskie.
Ślubowanie olimpijskie przed wyjazdem do Vancouver odbyło się 27 stycznia 2010 roku w Bratysławie. W imieniu sportowców przysięgę olimpijską przed prezydentem kraju, Ivanem Gašparovičem, złożyli: Milan Jagnešák – pilot słowackiego boba oraz Zuzana Moravčíková – hokeistka na lodzie. W uroczystości wzięło udział 30 z 73 słowackich olimpijczyków.
Szanse medalowe.
Wśród pretendentów do zdobycia medalu olimpijskiego dla Słowacji podczas igrzysk w Vancouver wymieniani byli przede wszystkim hokeiści na lodzie, a ponadto biathlonistka Anastasija Kuźmina i alpejka Veronika Zuzulová. Dobrego wyniku słowaccy kibice oczekiwali również od alpejki Jany Gantnerovej i od biegaczy narciarskich.
Amerykańska agencja prasowa Associated Press przewidywała, że reprezentanci Słowacji zdobędą w Vancouver dwa brązowe medale – biathlonistka Anastasija Kuźmina w biegu indywidualnym kobiet na 15 km oraz biegaczka Alena Procházková w sprincie kobiet techniką klasyczną.
Prawa transmisyjne.
Prawa do transmisji zimowych igrzyskach olimpijskich w Vancouver miała Slovenská televízia (STV) – słowacki publiczny nadawca telewizyjny będący członkiem Europejskiej Unii Nadawców. Ponadto transmisje za pośrednictwem telewizji kablowej i satelitarnej oraz transmisje internetowe prowadziła stacja Eurosport, a przez internet również kanał Eurovision Sports Live.
Znaczki okolicznościowe.
Słowacki Komitet Olimpijski wyemitował oficjalną serię znaczków okolicznościowych z okazji Zimowych Igrzysk Olimpijskich 2010 w Vancouver. Jeden znaczek można było zakupić w cenie jednego euro. Na znaczku przedstawiono czwórkę bobslejową.
Skład reprezentacji.
Spośród piętnastu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Słowacji wzięła udział w ośmiu. Największą część kadry stanowili hokeiści, których było 45. Ponadto w kadrze znalazło się dziewięcioro biathlonistów, pięcioro biegaczy narciarskich, pięcioro saneczkarzy, czterech bobsleistów, troje alpejczyków i po jednym przedstawicielu w łyżwiarstwie figurowym i skokach narciarskich. Słowacja nie wystawiła żadnego reprezentanta w curlingu, kombinacji norweskiej, łyżwiarstwie szybkim, narciarstwie dowolnym, short tracku, skeletonie i snowboardingu.
31 słowackich zawodników i zawodniczek startujących w Vancouver wystąpiło również na poprzednich zimowych igrzyskach w Turynie.
W poniższym zestawieniu ujęto skład słowackiej reprezentacji na igrzyskach w Vancouver. Uwzględniono również pięcioro sportowców, którzy byli w kadrze, jednak nie wystąpili w żadnej konkurencji, w tym hokeistę Richarda Lintnera, zastąpionego przez Ivana Barankę. W przypadku, gdy dany zawodnik wystąpił również na poprzednich igrzyskach, w tabeli podano miejsca, które zajął w poszczególnych konkurencjach.
Udział w ceremoniach otwarcia i zamknięcia igrzysk.
Rolę chorążego reprezentacji Słowacji podczas ceremonii otwarcia zimowych igrzysk olimpijskich w Vancouver, przeprowadzonej 12 lutego 2010 w hali BC Place Stadium, pełnił hokeista Žigmund Pálffy. Słowacka reprezentacja weszła na stadion jako 70. w kolejności – pomiędzy ekipami z Serbii i Słowenii. 
Podczas ceremonii zamknięcia igrzysk, zorganizowanej 28 lutego 2010, chorążym słowackiej reprezentacji był biathlonista Pavol Hurajt.
Zdobyte medale.
Słowacy zdobyli w Vancouver trzy medale olimpijskie, wszystkie w konkurencjach biathlonowych – złoty w sprincie na 7,5 km i srebrny w biegu pościgowym na 10 km wywalczyła Anastasija Kuźmina, a brązowy w biegu masowym na 15 km zdobył Pavol Hurajt. Kuźmina została pierwszą w historii słowacką mistrzynią zimowych igrzysk olimpijskich. Jednocześnie, wspólnie z 11 innymi sportowcami, zajęła 17. miejsce w indywidualnej klasyfikacji medalowej.
Zdobyte trzy medale dały Słowacji siedemnaste miejsce w tabeli medalowej igrzysk wśród 26 państw, które zdobyły przynajmniej jeden medal. Taki sam wynik medalowy jak Słowacja osiągnęła Białoruś, więc oba kraje zajęły "ex aequo" siedemnaste miejsce.
Do klasyfikacji punktowej igrzysk zaliczane były miejsca w pierwszej ósemce w finale danej konkurencji. Poza trzema pozycjami medalowymi Słowacy jeszcze pięciokrotnie plasowali się w pierwszej ósemce zawodów. Indywidualnie w biathlonie dwukrotnie dokonał tego Hurajt – 5. miejsce w biegu indywidualnym na 20 km i 7. w sprincie, a raz Kuźmina – 8. miejsce w biegu masowym na 12,5 km. Ponadto miejsca punktowane zajęli hokeiści (4. miejsce w turnieju mężczyzn) i hokeistki (8. miejsce w turnieju kobiet).
Wyniki.
Biathlon.
Słowacy wystąpili we wszystkich dziesięciu konkurencjach biathlonowych rozegranych na igrzyskach w Vancouver. Trzykrotnie stanęli na podium olimpijskim – dwukrotnie dokonała tego Anastasija Kuźmina (złoto w sprincie i srebro w biegu pościgowym), a raz Pavol Hurajt (brąz w biegu masowym). Kuźmina była ponadto ósma w biegu masowym, a Hurajt piąty w biegu na 20 km i siódmy w sprincie.
Miejsca w drugiej dziesiątce zajęły słowackie sztafety – kobiety uplasowały się na trzynastym, a mężczyźni na piętnastym miejscu.
Biegi narciarskie.
W słowackiej kadrze olimpijskiej znalazło się pięcioro biegaczy narciarskich – czterech mężczyzn i jedna kobieta. Wystąpili oni w siedmiu z dziesięciu konkurencji biegowych. Reprezentantek Słowacji zabrakło w kobiecym biegu indywidualnym na 10 km techniką dowolną oraz w sztafecie i sprincie drużynowym.
Najlepsze rezultaty osiągnęli słowaccy zawodnicy w sztafetach. W sztafecie 4 × 10 km zajęli oni dwunaste, a w sztafecie sprinterskiej czternaste miejsce. Indywidualnie najlepszy rezultat (18. miejsce) uzyskała Alena Procházková w sprincie kobiet. Wśród mężczyzn najlepszym wynikiem było 23. miejsce Martina Bajčičáka w biegu indywidualnym na 15 km techniką dowolną.
Bobsleje.
W słowackiej kadrze olimpijskiej na igrzyska w Vancouver znalazło się czterech bobsleistów. Spośród nich Milan Jagnešák i Petr Narovec wystąpili w obu konkurencjach mężczyzn – dwójkach i czwórkach. W dwójkach zajęli 20. miejsce w stawce 26 bobów. Wyprzedzili Japonię i Australię oraz pięć niesklasyfikowanych zespołów. W czwórkach słowacki bob nie został sklasyfikowany, notując tylko start z wypadkiem w pierwszym ślizgu.
Hokej na lodzie.
Turniej mężczyzn.
Reprezentacja Słowacji wzięła udział w rozgrywkach grupy B turnieju olimpijskiego mężczyzn, w której zajęła trzecie miejsce. W rundzie kwalifikacyjnej pokonała reprezentację Norwegii i awansowała do ćwierćfinału. W ćwierćfinale była lepsza od zespołu Szwecji i awansowała do półfinału, w którym uległa jednak reprezentacji Kanady 2:3. W meczu o brązowy medal Słowacy przegrali z reprezentacją Finlandii 3:5 i ostatecznie zajęli czwarte miejsce w turnieju.
Słowaccy hokeiści strzelili w Vancouver łącznie 22 bramki. Najwięcej bramek, cztery, zdobył Marián Gáborík.
&lt;hr&gt;
&lt;hr&gt;
&lt;hr&gt;
&lt;hr&gt;
&lt;hr&gt;&lt;hr&gt;
&lt;hr&gt;&lt;hr&gt;
&lt;hr&gt;&lt;hr&gt;
&lt;hr&gt;
&lt;hr&gt;
Turniej kobiet.
Reprezentacja Słowacji kobiet uczestniczyła w rozgrywkach grupy A turnieju olimpijskiego, w której zajęła 4. miejsce. W meczach o miejsca 5.–8. najpierw uległa reprezentacji Rosji 2:4, a w meczu o 7. miejsce przegrała z zespołem Chin 1:3, ostatecznie zajmując ostatnie, 8. miejsce.
Bramki na turnieju w Vancouver zdobyło łącznie pięć słowackich hokeistek, z czego najwięcej, po dwie bramki, zdobyły Janka Čulíková i Petra Pravlíková.
&lt;hr&gt;
&lt;hr&gt;
&lt;hr&gt;
&lt;hr&gt;
&lt;hr&gt;
&lt;hr&gt;
&lt;hr&gt;
Łyżwiarstwo figurowe.
W łyżwiarstwie figurowym jedyną słowacką reprezentantką była Ivana Reitmayerová, która zajęła 28. miejsce w programie krótkim i nie zakwalifikowała się do programu dowolnego.
Narciarstwo alpejskie.
Słowacką reprezentację olimpijską w narciarstwie alpejskim stanowiło troje narciarzy – dwie kobiety i jeden mężczyzna. Wystąpili oni w siedmiu z dziesięciu konkurencji alpejskich w Vancouver. Słowaków zabrakło w trzech konkurencjach kobiet – zjeździe, supergigancie i superkombinacji.
Najlepszy wynik osiągnęła Veronika Zuzulová, zajmując dziesiąte miejsce w slalomie kobiet. Miejsca w czołowej trzydziestce zawodów osiągnęli także w slalomie: Jana Gantnerová (24. miejsce) i Jaroslav Babušiak (30. miejsce).
Saneczkarstwo.
Słowacja wysłała na igrzyska w Vancouver pięcioro saneczkarzy – trzech mężczyzn i dwie kobiety. Wystąpili oni we wszystkich trzech konkurencjach saneczkarskich rozegranych na igrzyskach. Najwyższe, jedenaste miejsce osiągnęła dwójka Branislav Regec i Ján Harniš. W jedynkach najlepszy rezultat uzyskała Veronika Sabolová (14. miejsce).
Skoki narciarskie.
W słowackiej kadrze znalazł się jeden skoczek narciarski – Tomáš Zmoray, który wystąpił w kwalifikacjach do obu konkursów indywidualnych. Na normalnej skoczni zajął 42. miejsce w serii kwalifikacyjnej i nie awansował do konkursu głównego. Na dużym obiekcie był 40. w kwalifikacjach i awansował do zawodów z ostatniego miejsca. W konkursie sklasyfikowany został na 43. miejscu.
Startując w Vancouver Zmoray został pierwszym w historii reprezentantem niepodległej Słowacji, który wziął udział w olimpijskich konkursach skoków narciarskich.
Przyjęcie medalistów w kraju.
Po powrocie do kraju, 2 marca 2010 roku po godz. 17:00 na Placu SNP (słowackiego powstania narodowego) w Bańskiej Bystrzycy słowaccy medaliści olimpijscy z Vancouver – Anastasija Kuźmina i Pavol Hurajt zostali powitani przez tłum ok. 2000 osób. Podczas uroczystości na telebimach przypomniane zostały występy zawodników w Vancouver. Gratulacje medalistom złożyli: prezydent kraju bańskobystrzyckiego, Vladimír Maňka oraz burmistrz Bańskiej Bystrzycy, Ivan Saktor, który udekorował zawodników wieńcami olimpijskimi. Na cześć medalistów premierowe wykonanie utworu "Nasťa", którego tytuł jest zdrobnieniem od imienia Kuzminy, zaprezentował Pavol Janíček.

</doc>
<doc id="1902801" url="https://pl.wikipedia.org/wiki?curid=1902801" title="Something Weird">
Something Weird

Something Weird – amerykański horror z 1967 roku w reżyserii Herschella Gordona Lewisa.
Fabuła.
Wskutek porażenia prądem twarz Mitche'a ulega poparzeniu. Lekarze nie są w stanie niczego zrobić, aby ten odzyskał dawną urodę. Mimo jej utraty Mitch zyskuje specjalne zdolności, takie jak umiejętność przepowiadania przyszłości. Zaczyna zarabiać na życie, mówiąc ludziom, co wydarzy się w ich życiu. Pewnego razu przychodzi do niego stara kobieta, wyglądem przypominająca czarownicę. Przedstawia Mitche'owi pewną propozycję. Daje mu szansę na odzyskanie dawnej urody, jeśli ten zgodzi się na bycie jej kochankiem.

</doc>
<doc id="1902802" url="https://pl.wikipedia.org/wiki?curid=1902802" title="Kobiety mafii (film 1997)">
Kobiety mafii (film 1997)

Kobiety mafii (ang. "Bella Mafia") – amerykański telewizyjny film sensacyjny z 1997 na podstawie powieści Lydii La Plante.
Treść.
Gangsterska rodzina Luciano postanawia przenieść swoje interesy z Włoch do Ameryki. Jednak brak chęci dzielenia się zyskami doprowadza do konfliktu z inną mafijną rodziną. Żona jednego z poległych gangsterów – Sophia razem z matkami i żonami zmarłych członków mafii poprzysięgają zemstę. Kobiety mafii biorą sprawy w swoje ręce i przejmują rodzinny interes, bezlitośnie walcząc o przywrócenie dobrego imienia rodziny.

</doc>
<doc id="1902803" url="https://pl.wikipedia.org/wiki?curid=1902803" title="Carlos Tamara">
Carlos Tamara

Carlos Tamara (ur. 15 marca 1983 w Sincelejo) – kolumbijski bokser, były zawodowy mistrz świata organizacji IBF w kategorii junior muszej (do 108 funtów).
Karierę zawodową rozpoczął w kwietniu 2005. Do końca 2007 stoczył dwadzieścia walk, z czego siedemnaście wygrał. 21 stycznia 2008 przegrał na punkty z Omarem Andrésem Narváezem pojedynek o tytuł mistrza świata federacji WBO w kategorii muszej. Następnie wygrał trzy kolejne pojedynki i stanął przed kolejną szansą zdobycia tytułu mistrza świata, tym razem organizacji IBF w kategorii junior muszej: 23 stycznia 2010 pokonał przez techniczny nokaut w dwunastej, ostatniej rundzie Briana Vilorię i odebrał mu pas mistrzowski.
Tytuł stracił już w pierwszej obronie, przegrywając w dniu 29 maja 2010 na punkty po niejednogłośnej decyzji sędziów z Luisem Alberto Lazarte. Tamara już w pierwszej rundzie doznał rozcięcia łuku brwiowego nad lewym okiem. Sędziowie punktowali w stosunku 115–113 i 116–112 na korzyść Lazarte oraz 115–113 na korzyść Tamary.

</doc>
<doc id="1902804" url="https://pl.wikipedia.org/wiki?curid=1902804" title="Kalle Lassila">
Kalle Lassila

Kalle Lassila (ur. 23 stycznia 1985 w Veteli) – fiński biegacz narciarski. Uczestnik mistrzostw świata w Sapporo i Libercu.

</doc>
<doc id="1902805" url="https://pl.wikipedia.org/wiki?curid=1902805" title="CKY (seria filmów)">
CKY (seria filmów)

Seria filmów CKY – filmy wyprodukowane przez Bama Margerę, Brandona DiCamillo i innych mieszkańców West Chester w stanie Pensylwania. Do tej pory zostały wydane cztery filmy: Landspeed presents: CKY (później nazwane CKY), CKY2K, CKY 3, i CKY4: The Latest &amp; Greatest. Istnieje również "dokumentalne" DVD, które jest uzupełniającym elementem trudno dostępnego "Box setu" CKY. Nazwa filmów pochodzi od nazwy zespołu muzycznego Jessa Margery – brata Bama (zobacz grupa muzyczna CKY). "CKY" oznacza "Camp Kill Yourself" (Obóz samobójców).
Filmy przedstawiały Bama Margerę, Brandona DiCamillo, ich przyjaciół i krewnych Bama wykonujących różne wyczyny i żarty. W przerwach między numerami pokazywany był materiał skateboardingowy w wykonaniu Margery i innych profesjonalistów. "CKY" narodziło się, kiedy Bam i jego przyjaciele byli w tej samej klasie w East High School w West Chester. Zamiast chodzić na zajęcia, woleli filmować skecze. Ostatecznie mieli tyle materiału z własnymi wyczynami, że postanowili zrobić z tego kompilację wideo.
CKY Crew.
Oprócz Margery i DiCamillo, głównymi członkami Ekipy CKY są: brat Bama – Jess Margera, Ryan Dunn, Chris Raab (później nazywany Raab Himself) i Rake Yohn (prawdziwe nazwisko Ted Webb). Zaangażowanie Jessa w tworzenie wideo stawało się coraz bardziej ograniczone z powodu rosnącej popularności zespołu CKY. Trasy koncertowe oraz nagrywanie nowych utworów zajmowały większość jego czasu.
W pierwszym filmie oprócz ekipy CKY wystąpili również: The Gill (Ryan Gee), Mike Maldonado, Chris Aspite "Hoofbite" i Kerry Getz. Ojciec Bama, Phil Margera, również wystąpił w filmie, jednak nie został wymieniony. W drugiej części wystąpił David Decurtis "Naked Dave" oraz była dziewczyna Bama, Jenn Rivell. Wystąpiła w nim również matka Bama, April Margera, ale nie została wymieniona. W CKY3 Chris Raab został nazwany Raab Himself, wystąpili w nim również: Tony Hawk, Brandon Novak oraz członkowie zespołu CKY: Deron Miller i Chad Ginsburg. Wujek Bama, Vincent Margera "Don Vito", wystąpił w czwartej części.
Dzięki tym filmom Bam i jego przyjaciele zostali zauważeni przez Jeffa Tremaine’a, który wciągnął ich do obsady "Jackassa", emitowanego później przez trzy sezony na antenie MTV. Większość numerów w Jackassie z udziałem ekipy CKY została wzięta z wcześniej wydanych filmów CKY lub została nagrana w West Chester, podczas gdy reszta ekipy Jackass nagrywała numery w Los Angeles. Kolejny program kanału MTV zatytułowany "Viva la Bam" pokazywał Margerę i jego ekipę znęcających się nad rodziną Bama i siejących spustoszenie w West Chester i na świecie.
"CKY".
Landspeed presents: CKY – pierwszy film CKY, który został wydany 1 marca 1999 roku. Nazwa "Landspeed" pochodzi od Landspeed Wheels, która należała do firmy Tum Yeto Inc., robiącej kółka do deskorolek i ubrania w latach 1998−2000. Nazwa "CKY" pochodzi od nazwy zespołu muzycznego Jessa Margery. Film pokazuje losowy wybór niskobudżetowych wyczynów kaskaderskich domowej roboty, żartów, wulgarnego zachowania oraz skateboardingu. Landspeed pierwotnie był producentem filmu, zezwalając Bamowi na dystrybucję. Margera odkrył jednak, że Tod Swank, właściciel Tum Yeto, go oszukuje. Z tego powodu Bam opuścił Toy Machine i zabrał film "Landspeed presents: CKY" ze sobą, wydając go ponownie pod nazwą CKY. To spowodowało, że oryginalna wersja na kasecie VHS stała się bardzo rzadko spotykana. Później w 1999 roku, Bam usunął z napisów początkowych tytuł "Landspeed" i wszelkie inne odniesienia, natomiast na tylnej okładce napisał "Film Bama Margery, a nie kogokolwiek z Południowej Kalifornii" ("A film by Bam Margera and not by anyone from Southern California"). Landspeed Wheels został później zlikwidowany, uznano go za kompletną porażkę.
"CKY2K".
CKY2K, drugi film z serii CKY, wydany 22 maja 2000 roku. Pokazano w nim podróż na Islandię, numer z wypożyczalnią samochodów, grę w baseball, "Bran's Freestyle" i inne akcje ekipy. Oprawę muzyczną filmu stanowiły wczesne wersje piosenek ""Flesh into Gear" i "Sporadic Movement"" zespołu CKY oraz utwory wielu innych artystów, takich jak Rammstein, Björk (sceny na Islandii), Orbital oraz Aphex Twin.
Pod koniec filmu znajdowała się scena z chłopakiem, który pokazał się nago przed restauracją. W filmie wytłumaczeniem tej sceny było zdanie: "tak się dzieje, jeśli powiesz Bamowi, że możesz zrobić wszystko, aby być w CKY" ("this is what happens when you tell Bam you'll do anything to be in CKY"). W 2003 roku, rodzice chłopaka wnieśli pozew przeciwko MTV. Ostatecznie Sędzia Sądu Okręgowego orzekł, że sceny z jego udziałem "muszą być usunięte z przyszłych wersji" filmu. Ostatecznie "CKY2K" zostało zaprzestane z powodu (częściowo) problemów z prawami autorskimi (przede wszystkim z Björk).
Islandia.
Podczas pobytu w hotelu, gdzieś na Islandii (hotel na lotnisku), Brandon DiCamillo rozsmarował kał na twarzy Ryana Dunna, w momencie kiedy spał w łóżku. W ramach odwetu Ryan oddał mocz na Brandona, kiedy ten spał na podłodze. Później w samochodzie doszło do kłótni pomiędzy nimi w związku z tym incydentem.
Ekipa wykonywała również różne wyczyny, m.in. jazda po drodze na meblach, które pełniły rolę sanek. Piosenka w tle to "Halcyon + On + On" zespołu Orbital.
Wypożyczalnia samochodów.
Bam wypożyczył samochód Chevrolet Cavalier po opłaceniu dodatkowego ubezpieczenia. Następnie wykonywał szalone manewry, takie jak wpadanie w poślizg, czy strącanie pachołków. Następnego dnia Rake Yohn zniszczył całkowicie samochód poprzez podpalenie radia, które kompletnie spaliło auto.
"CKY 3".
CKY 3 to trzeci film z serii CKY, wydany 12 lutego 2001 roku. Niedługo po wydaniu Margera i DiCamillo zostali pozwani za scenę bójki z udziałem Mike’a Vallely. Spór został rozstrzygnięty w 2006 roku. To był pierwszy film z serii wycofany z rynku z powodu ograniczeń praw autorskich. Kilku muzyków (lub ich prawnych reprezentantów) było niezadowolonych z użycia przez Margerę ich piosenek bez zgody. To samo stało się również później z "CKY2K" i boxsetem zawierającego wszystkie trzy części oraz film dokumentalny.
"CKY4: The Latest &amp; Greatest".
CKY 4 to czwarty film z serii CKY, wydany 10 listopada 2002 roku. Ma on wyraźną poprawę techniki montażowej w porównaniu z wcześniejszymi częściami. Powodem tego było zwiększenie majątku przez Bama Margerę, co zaowocowało zakupem kamery filmowej i korzystaniem z zaawansowanych placówek montażu filmu. Film zawierał także dużą ilość wcześniej nakręconych materiałów: kilku niewidzianych, kilku rozszerzonych i kilku wycinków z poprzednich części "CKY". Materiały te zawierały m.in. scenę z Ryanem Dunnem staczającym się w beczce z dachu i "Don Vito's 50 Shots of Peach Schnapps", gdzie wujek Bama, Vincent Margera, wypija 50 kieliszków brzoskwiniowej wódki (bonusowy materiał).
"CKY4" to jedyny ocenzurowany film z serii i jeden z kilku DVD, które były cenzurowane trzy razy.

</doc>
<doc id="1902806" url="https://pl.wikipedia.org/wiki?curid=1902806" title="Open 13 2010">
Open 13 2010

Open 13 2010 – tenisowy turniej ATP rangi ATP World Tour 250 z cyklu Open 13 rozgrywany w dniach 15–21 lutego 2010 roku w Marsylii na kortach twardych w hali o puli nagród 512 750 euro.

</doc>
<doc id="1902807" url="https://pl.wikipedia.org/wiki?curid=1902807" title="Siedem narzeczonych dla siedmiu braci">
Siedem narzeczonych dla siedmiu braci

Siedem narzeczonych dla siedmiu braci (ang. "Seven Brides for Seven Brothers") – amerykański musical nakręcony w 1954 roku przez Stanleya Donena, z muzyką Saula Chaplina i Gene’a de Paula do słów Johnny’ego Mercera. Film został nominowany do Oscara w kategorii Najlepszy Film.
Obsada.
Bracia i ich narzeczone:
Nagrody i nominacje.
Oscary za rok 1954
Nagrody BAFTA 1954
Nagroda Satelita 2005

</doc>
<doc id="1902809" url="https://pl.wikipedia.org/wiki?curid=1902809" title="Wiktor (Swiatin)">
Wiktor (Swiatin)

Wiktor, imię świeckie Leonid Wiktorowicz Swiatin (ur. 2 sierpnia 1893 w stanicy Karaganinska, zm. 18 września 1966 w Krasnodarze) – metropolita Rosyjskiego Kościoła Prawosławnego. 
Był synem prawosławnego diakona. W 1915 ukończył seminarium duchownego w Orenburgu i rozpoczął wyższe studia teologiczne w Kazańskiej Akademii Duchownej. Przerwał je jednak, by udać się do akademii wojskowej w Tyflisie. Następnie służył jako oficer w armii rosyjskiej. W czasie rosyjskiej wojny domowej w 1918 lub 1919 udał się na emigrację do Chin. 30 czerwca 1921 wstąpił do monasteru Zaśnięcia Matki Bożej prowadzonego w Pekinie przez rosyjską misję prawosławną. Trzy dni później został hierodiakonem, zaś 7 lipca – hieromnichem. 
10 sierpnia roku następnego skierowany do Tiencinu jako proboszcz tamtejszej cerkwi. Siedem lat później, w uznaniu jego działalności duszpasterskiej, biskup Innocenty (Figurowski) nadał mu godność archimandryty. 6 listopada 1932 został biskupem szanghajskim, zaś po śmierci biskupa Szymona (Winogradowa) objął po nim katedrę pekińską z tytułem biskupa chińskiego i pekińskiego oraz naczelnika rosyjskiej misji prawosławnej. 
W latach 1936–1938 prowadził działalność misyjną w Indiach i na Cejlonie. We wrześniu 1938 podniesiony do godności arcybiskupiej. 17 sierpnia 1950 mianowany zwierzchnikiem Egzarchatu Wschodniego Patriarchatu Moskiewskiego, stanął na czele wszystkich struktur prawosławnych w Chinach. Zgodnie z wytycznymi patriarchy Aleksego I działał na rzecz sinoizacji Kościoła chińskiego, poprzez wyświęcanie kapłanów narodowości chińskiej i kontynuowanie pracy nad przekładami ksiąg liturgicznych. 
W 1956, pod naciskiem władz Chińskiej Republiki Ludowej, opuścił ten kraj po ukonstytuowaniu się Chińskiego Kościoła Prawosławnego i zakończeniu działalności przez misję rosyjską. Tym samym zrezygnował z tytułu arcybiskupa pekińskiego. 31 maja tego samego roku, po przyjeździe do Krasnodaru, otrzymał godność arcybiskupa krasnodarskiego i kubańskiego. Pięć lat później podniesiony do godności metropolity. W 1963 otrzymał order św. Włodzimierza I stopnia. Zmarł w Krasnodarze po krótkiej chorobie. 

</doc>
<doc id="1902810" url="https://pl.wikipedia.org/wiki?curid=1902810" title="Natan mędrzec">
Natan mędrzec

Natan mędrzec (niem. "Nathan der Weise") – pięcioaktowy poemat dramatyczny Gottholda Ephraima Lessinga opublikowany w 1779 roku i wystawiony po raz pierwszy 14 kwietnia 1783 roku w Berlinie. Głównymi tematami utworu są humanitaryzm, tolerancja religijna, krytyka uprzedzeń, ale i hierarchii kościelnej. Humanistyczne przesłanie dramatu streszcza obrazowo słynna przypowieść o pierścieniu z trzeciego aktu. 
Cechy utworu.
"Natan mędrzec" jest ostatnim utworem dramatycznym Lessinga, w którym podniesione zostają myśli i poglądy autora, którym dawał wyraz w swych w pismach teoretycznych i polemicznych, m.in. "Über die Entstehung der geoffenbarten Religion, Über die Wirklichkeit der Dinge außer Gott," przede wszystkim jednak w cyklu polemik "Anti-Goeze" (1778, pol. "Anty-Goeze", tłum. A. Dołęgowski, 1959), a także w ostatniej rozprawie "Die Erziehung des Menschengeschlechts" (1780, pol. "Wychowanie rodzaju ludzkiego", tłum. H. Kahanowa, 1959). Utwór jest ponadto literacką reakcją Lessinga na utratę syna i śmierć żony na przełomie 1777 i 1778 r., co widać zwłaszcza w paralelach między losami Natana i biblijnego Hioba. Przyjmuje się także, że pierwowzorem postaci Natana był żydowski przyjaciel Lessinga Moses Mendelssohn.
Z uwagi na trudną tematykę, filozoficzny charakter tekstu oraz z punktu widzenia dramaturgii mało spektakularną akcję "Natan mędrzec" stosunkowo rzadko trafia na sceny w krajach niemieckojęzycznych, a jeszcze rzadziej za granicą. Mimo to pozostaje jedną z najczęściej czytanych lektur osiemnastowiecznych, a to przede wszystkim z uwagi na humanistyczny i ponadczasowy przekaz. Fakt ten w połączeniu z bardzo pozytywnym obrazem Żydów był powodem, dla którego ostatni dramat zakazany był w nazistowskich Niemczech, podobnie jak film nakręcony na jego motywach w 1922 r.
Fabuła.
Akcja dramatu rozgrywa się w Jerozolimie podczas trzeciej wyprawy krzyżowej w latach 1189–1192. Natan, znany i powszechnie ceniony za swą mądrość Żyd, wraca z podróży handlowej i dowiaduje się, że jego przybrana córka Recha została uratowana z pożaru przez młodego templariusza, Curda von Stauffen. Ten z kolei mógł dokonać bohaterskiego czynu tylko dlatego, że życie i wolność darował mu muzułmański władca Saladyn, któremu młodzieniec przypominał jego brata Assada. Mimo zbiegu tych niezwykłych okoliczności Natan, zwolennik racjonalizmu, nie uważa tego za cud i przekonuje także Rechę o szkodliwości wiary, jakoby ocalił ją anioł.
Natan odnajduje wybawcę córki i mimo niechęci templariusza przekonuje go, by ten złożył wizytę w jego domu i przyjął podziękowania Rechy. Między młodymi zaczyna się rodzić uczucie.
Główny bohater słynie nie tylko ze swego bystrego umysłu, ale i z bogactwa, w związku z tym zostaje wezwany przez Saladyna, który zamierza zaciągnąć u Natana pożyczkę. Władca chce przy okazji wystawić na próbę mądrość Żyda, zadaje mu więc pytanie pułapkę o to, która z trzech religii monoteistycznych jest prawdziwa. Ten odpowiada mu przypowieścią o pierścieniu, której głównym przesłaniem jest równorzędność wszystkich religii, o ile służą one dobru człowieka i rzeczywiście dobro to same czynią. Pod wrażeniem odpowiedzi, Sułtan zamiast o pieniądze prosi Natana o przyjaźń - ku swemu zaskoczeniu zyskuje i jedno, i drugie.
Templariusz zabiegający o względy Rechy, dowiaduje się tymczasem od zarządczyni Natana, Dai, że prawdziwymi rodzicami dziewczyny byli chrześcijanie, po których śmierci Natan adoptował osierocone dziecko. Do zabiegów młodzieńca Żyd podchodzi z dystansem, templariusz udaje się więc po poradę do patriarchy Jerozolimy, któremu w zawoalowany sposób opowiada historię Rechy. Hierarcha, ukazany w dramacie w zdecydowanie najgorszym świetle, żąda wskazania „owego Żyda”, który dopuścił się „porwania” chrześcijańskiego dziecka i doprowadzenia do jego apostazji, za co formalnie groziła kara spalenia na stosie. Młodzieniec zachowuje jednak milczenie i nie wskazuje Natana.
W finale dramatu odsłonięte zostają wszystkie zawiłości i rodzinne koligacje pomiędzy głównymi postaciami utworu. Dzięki zapiskom zachowanym przez jednego z braci zakonnych okazuje się, że Recha i templariusz, którego prawdziwe nazwisko brzmi Leu von Filnek, są rodzeństwem, potomstwem brata Saladyna, Assada, który z kolei przeszedł na chrześcijaństwo i jako Wolf von Filnek zginął w bitwie pod Askalonem. Natan zostaje ostatecznie uznany za prawowitego ojca adopcyjnego. Tym samym następuje symboliczne złączenie i pojednanie trzech religii w obrębie jednej i tej samej rodziny.
Przypowieść o pierścieniu.
Idea tolerancji zawarta w przypowieści o pierścieniu stała się motywem już w XIV wieku w Dekameronie Boccaccia. Autor opowiada tam historię ojca, który zgodnie z tradycją oddaje pierścień umiłowanemu synowi, by czynił jego posiadacza miłym Bogu i ludziom. W utworze Lessinga można znaleźć zmodyfikowaną wersję tego podania.
Saladyn wzywa do siebie Natana i pyta go, którą z monoteistycznych religii uważa za prawdziwą. Ten szybko rozpoznaje pułapkę zastawioną przez władcę. Jeśli uzna wyższość swej wiary, obrazi w ten sposób majestat sułtana, jeśli natomiast wstawi się za islamem, to może oczekiwać pytania, dlaczego wciąż jest żydem. Unikając więc jasnych stwierdzeń, Natan odpowiada mu przypowieścią: Oto przed wiekami pewien mężczyzna posiadał pierścień, który odziedziczył po ojcu. Każdy, kto go nosił z niezachwianym przekonaniem, był miły Bogu i ludziom. Pierścień był przekazywany z pokolenia na pokolenie, a dostawał go zawsze ten syn, którego ojciec kochał najbardziej. Zdarzyło się, iż w kolejnym pokoleniu ojciec, mający trzech synów, nie chciał faworyzować żadnego z nich. Nakazał więc złotnikowi stworzyć duplikaty klejnotu, a następnie każdemu z nich ofiarował pierścień, zapewniając przy tym o jego autentyczności. Po śmierci ojca wszyscy synowie udali się do sądu, aby rozstrzygnąć, który z pierścieni jest tym prawdziwym. Sędzia nie był w stanie tego stwierdzić, przypomniał sobie jednak o cudownej mocy pierścienia, zażądał więc od braci wskazania tego, którego spośród siebie miłują najbardziej. Jako że nie potrafili tego uczynić, sędzia uznał za możliwe zaginięcie klejnotu. Nazywając braci „oszukanymi kłamcami” ostatecznie doradził im jednak, by każdy z nich traktował własny pierścień jak autentyczny, wskazując, że ojciec zapewne kochał każdego z nich jednakowo i nie mógł znieść myśli o faworyzowaniu żadnego z nich. Bracia powinni więc zarzucić spory o prawdziwość pierścienia i prymat nad innymi, a zamiast tego stosować się do przesłania wpisanego symbolicznie w klejnot, czyli działać w sposób miły Bogu i ludziom.
Przypowieść o pierścieniu staje się więc wezwaniem do bezinteresownej miłości bliźniego oraz zarzucenia jałowych sporów religijnych. 
Ten fragment dramatu Lessinga uważany jest za jeden z kluczowych tekstów epoki oświeceniowej, wyrażających idee humanizmu i tolerancji.
Interpretacja.
Postać ojca z przypowieści można przyrównać do Boga, podczas gdy trzy pierścienie symbolizują trzy religie monoteistyczne (judaizm, chrześcijaństwo, islam). Wszyscy synowie reprezentują zwolenników poszczególnych religii, a sam Natan jest sędzią, próbującym rozstrzygnąć spór. Wymową przypowieści byłoby wiec stwierdzenie, że Bóg kocha wszystkich ludzi jednakowo, niezależnie od wyznawanej religii, ponieważ każda z nich jest jego dziełem.
Pytanie o autentyczność jednej z religii jawi się więc jako bezzasadne, jeśli żadna z nich nie uszlachetnia człowieka bardziej niż inna, co miałoby miejsce gdyby prawdziwy pierścień (prawdziwa religia) nie zagubił się.
Zgodnie z cechami przypowieści (z 3 aktu) rzeczywistość i fikcja nakładają się na siebie. Historia Natana, którą ten opowiada sułtanowi, jest pośrednią odpowiedzią na jego pytanie i jednocześnie próbą zanegowania jego sensu, ponieważ podług protagonisty (i Lessinga) każdy człowiek musi znaleźć i szanować swoją własną religię, nie podważając przy tym autentyczności innych. Zafascynowany opowieścią Saladyn odsyła Natana, by zastanowić się nad wymową podania. To, że akceptuje on naukę zawartą w przypowieści, jest jednocześnie zachętą dla czytelnika, by podążał podobną ścieżką.
Postać Natana to także literacki pomnik postawiony przyjacielowi Lessinga Mosesowi Mendelssohnowi. 
Skrajnie negatywną postacią dramatu pozostaje katolicki patriarcha Jerozolimy, antysemita, zamknięty w sztywnych schematach prawa kanonicznego, gotów do radykalnych działań wbrew rozsądkowi i dobru bezpośrednio zainteresowanych, za to w interesie własnej instytucji. Przyjmuje się, że pierwowzorem dla tej postaci był luterański teolog i pastor Johann Melchior Goeze, z którym Lessing prowadził w latach 1774-1780 zażarte spory teologiczne.
Forma.
Dramat ma klasyczny układ pięcioaktowy. Z uwagi na konstrukcję fabuły jest to dramat analityczny, a zatem taki, w którym stopniowo odkrywana jest prawda na temat przeszłych wydarzeń. Napisany jest nierymowanym pentametrem jambicznym (niem. Blankvers). Nie był to wprawdzie pierwszy niemiecki utwór wykorzystujący tę miarę, jednak dzięki Lessingowi, wzorującemu się na Szekspirze, zyskała ona szybko na popularności i stała się na kilka dekad podstawowym metrum niemieckiego dramatu, ostatecznie zastępując dominujący wcześniej aleksandryn.
Recepcja w Polsce.
"Natan mędrzec" choć tłumaczony wielokrotnie, dość rzadko gościł na scenach polskich, a jego właściwa recepcja zaczyna się dopiero niemal w stulecie od daty powstania. Poniżej przegląd przekładów oraz inscenizacji:
Ekranizacja.
W 1922 roku Manfred Noa na motywach dramatu Lessinga nakręcił dramat filmowy. Po II wojnie światowej produkcję uważano za zaginioną, aż jej kopia została znaleziona w Moskwie przez pracowników Muzeum Filmowego w Monachium. Po odrestaurowaniu i stworzeniu ilustracji muzycznej, film został on udostępniony publiczności w 2009 roku. Obejmuje on prolog i 6 aktów, trwa zaś 123 minuty.

</doc>
<doc id="1902811" url="https://pl.wikipedia.org/wiki?curid=1902811" title="Helena Batylda Charlotta Maria Fryderyka Waldeck-Pyrmont">
Helena Batylda Charlotta Maria Fryderyka Waldeck-Pyrmont

Helena Waldeck-Pyrmont, niem. "Prinzessin Helene Bathildis Charlotte Maria Fryderyka zu Waldeck und Pyrmont" (22 grudnia 1899 – 18 lutego 1948) – księżniczka niemiecka.
Urodziła się w Arolsen, jako trzecie dziecko i jedyna córka Fryderyka Waldeck-Pyrmont (1865-1946) i jego żony, księżnej Batyldy Schaumburg-Lippe (1873-1962), córki Wilhelma Karla Augusta, księcia Schaumburg-Lippe. Była kuzynką królowej Wilhelminy. Nazwana została na cześć ciotki Heleny, księżnej Albany (1861-1922), żony Leopolda, księcia Albany, najmłodszego syna królowej Wiktorii.
26 października 1921 w Arolsen poślubiła Mikołaja, następcę wielkoksiążęcego tronu Oldenburga (1897-1970), syna Fryderyka Augusta II, wielkiego księcia Oldenburga i księżnej Elżbiety Aleksandry Mecklenburg-Schwerin. Mieli dziewięcioro dzieci:
Zmarła w wieku 48 lat, a jej mąż ożenił się powtórnie dwa lata po jej śmierci w 1950 - z Anną-Marią von Milchling.

</doc>
<doc id="1902812" url="https://pl.wikipedia.org/wiki?curid=1902812" title="Komitas Wardapet">
Komitas Wardapet

Komitas Wardapet, właśc. Soghomon Soghomonian (orm. Սողոմոն Գևորքի Սողոմոնյան, wzgl. Կոմիտաս Վարդապետ; ur. 26 września lub 8 października 1869 w Kütahya, Imperium Osmańskie (obecnie Turcja), zm. 22 października 1935 w Paryżu, Francja) – mnich, kompozytor, dyrygent chórów, muzykolog ormiański. Uważany jest za twórcę współczesnej muzyki ormiańskiej.
Życiorys.
W wieku 6 miesięcy utracił matkę, w wieku 11 lat ojca. Wychowywał się pod opieką babki. Wcześnie zauważono jego inteligencję i uzdolnienia muzyczne; został wybrany spośród dwudziestu kandydatów i miejscowy duchowny umożliwił mu naukę w Wagharszapacie, stolicy Apostolskiego Kościoła Ormiańskiego.
Po ukończeniu nauki w roku 1893 został zakonnikiem, przyjmując imię Komitasa, słynnego katolikosa z VII wieku. W dwa lata później został wyświęcony na kapłana i otrzymał tytuł Wartabeda, oznaczający uczonego, lecz przysługujący wyłącznie duchownym.
W tym czasie Katolikosem Ormian został Mkrtycz Chrimian, który przyznał młodemu Komitasowi stypendium na studia muzyczne w Tbilisi u Makara Jekmaliana, potem w Berlinie, gdzie oprócz studiów muzycznych w prywatnym konserwatorium Richarda Schmidta Komitas studiował na Uniwersytecie Humboldta estetykę i teorię muzyki. W roku 1899 zakończył studia doktoratem i powrócił do Eczmiadzynu.
Ze względu na zainteresowanie muzyką świecką Komitas popadł w narastający konflikt z hierarchią. W roku 1910 porzucił Eczmiadzyn i przeniósł się do Konstantynopola.
Na początku XX wieku w Konstantynopolu, uważanym za ważny ośrodek kulturalny Bliskiego Wschodu, mieszkało wielu wybitnych uczonych i artystów ormiańskich. W Konstantynopolu stworzył 300-osobowy chór.
Już w dniu 24 kwietnia 1915, w pierwszym dniu zorganizowanego przez władze tureckie ludobójstwa Ormian, Komitas został wraz z kilkuset wybitnymi Ormianami uwięziony i przewieziony do Çankırı (na wschód od Ankary), gdzie prawie wszystkich zamordowano. Komitas znalazł się wśród ośmiu ocalonych z rzezi dzięki interwencji ambasadora USA Henry’ego Morgenthaua. Ocalony Komitas stał się świadkiem ludobójstwa, popełnionego na narodzie ormiańskim. Zapadł na pogłębiającą się depresję. W roku 1919 przyjaciele Komitasa umożliwili mu wyjazd na leczenie, najpierw w paryskiej klinice w Ville-Evrard, od roku 1922 w klinice psychiatrycznej w Villejuif, gdzie pozostał aż do śmierci w roku 1935.
Twórczość.
Po powrocie z Berlina do Eczmiadzynu Komitas objął 1899 kierownictwo chóru katedralnego. Wykładał też w miejscowym seminarium duchownym. Zbierał także ormiańskie pieśni ludowe, notując je w tzw. nowoormiańskim systemie zapisu nutowego. Zgromadził w ten sposób około 3000 utworów, z których niewielką część wydał w wersji na głos solowy z towarzyszeniem fortepianu. Stworzył też hymn narodowy Armenii.
Od roku 1892 zaczął tworzyć muzykę liturgiczną, tzw. Patarak. Dzieło pozostało nie ukończone. Zajmował się też odczytywaniem dawnych manuskryptów muzycznych. Dzięki pracom Komitasa dawna muzyka ormiańska przetrwała ludobójstwo 1915 roku.

</doc>
<doc id="1902813" url="https://pl.wikipedia.org/wiki?curid=1902813" title="Otylia Szczukowska">
Otylia Szczukowska

Otylia Szczukowska (ur. 20 stycznia 1900 w Zalewie k. Wejherowa, zm. 24 września 1974 w Wejherowie) – kaszubska rzeźbiarka związana z Wejherowem, badaczka folkloru.
Z domu Schornak. Od 1947 roku współpracowała z prof. Bożeną Stelmachowską. Otrzymywała rentę specjalną dla osób szczególnie zasłużonych.

</doc>
<doc id="1902815" url="https://pl.wikipedia.org/wiki?curid=1902815" title="Ivan Urbanovič">
Ivan Urbanovič

Ivan Urbanovič (ur. 3 września 1932 w Nemeckiej Ľupčy) – słowacki taternik, alpinista, przewodnik tatrzański, ratownik górski i fotograf.
Ivan Urbanovič był w latach 50. i 60. XX wieku jednym z najaktywniejszych taterników, w 1955 roku został zawodowym ratownikiem tatrzańskim. W Tatrach wspinał się zarówno w warunkach letnich i zimowych, przechodził drogi o najwyższych trudnościach. Jego partnerem wspinaczkowym był najczęściej Ivan Gálfy, ale wspinał się także z innymi taternikami. Jednym z jego najlepszych tatrzańskich osiągnięć było pierwsze przejście zimowe środkowej depresji północno-wschodniej ściany Pośredniej Grani.
Urbanovič prowadził również aktywną działalność wspinaczkową w innych pasmach górskich świata. Wspinał się m.in. w Kaukazie (1958, 1961, 1962, 1964 i 1980), Alpach (1964, 1972 i 1978), Hindukuszu (1965 i 1967), Himalajach i Pamirze (1979 i 1981). Do jego głównych osiągnięć należy wejście na Tiricz Mir, osiągnięcie wysokości 7910 m n.p.m. na Nanga Parbat i wejście na Annapurnę.
Oprócz działalności wspinaczkowej prowadził działalność pisarską i fotograficzną. Od 1966 roku miał liczne wystawy swoich fotografii górskich, jego zdjęcia publikowane były w wielu czasopismach turystycznych. O swojej wyprawie na Nanga Parbat napisał dwie książki, współautorem jednej z nich był Arno Puškáš. Urbanovič był także autorem wielu artykułów o tematyce taternickiej i alpinistycznej.

</doc>
<doc id="1902816" url="https://pl.wikipedia.org/wiki?curid=1902816" title="Królik olbrzym srokacz">
Królik olbrzym srokacz

Olbrzym srokacz to rasa królika domowego, która została wyhodowana w Anglii, przez krzyżowanie białych olbrzymów belgijskich z lokalnymi rasami o plamistym ubarwieniu.

</doc>
<doc id="1902817" url="https://pl.wikipedia.org/wiki?curid=1902817" title="Szwecja na Zimowych Igrzyskach Olimpijskich 2010">
Szwecja na Zimowych Igrzyskach Olimpijskich 2010

Szwecję na Zimowych Igrzyskach Olimpijskich 2010 reprezentowało stu ośmiu zawodników.
Wyniki reprezentantów Rosji.
Biathlon.
Mężczyźni
Kobiety
Biegi narciarskie.
Mężczyźni
Kobiety
Curling.
Mężczyźni - 4. miejsce
Kobiety - 
Łyżwiarstwo figurowe.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Snowboard.
Mężczyźni

</doc>
<doc id="1902821" url="https://pl.wikipedia.org/wiki?curid=1902821" title="Max Chilton">
Max Chilton

Maximilian Alexander „Max” Chilton (ur. 21 kwietnia 1991 w Reigate) – brytyjski kierowca wyścigowy. W latach 2013–2014 był kierowcą zespołu Marussia w Formule 1.
Życiorys.
Początki kariery.
Brytyjczyk karierę rozpoczął w 2001 roku, od startów w kartingu. Po jej zakończeniu postanowił rozpocząć poważną karierę wyścigową, debiutując w brytyjskich mistrzostwach T Cars, w 2005 roku. W pierwszym sezonie zmagania zakończył na 6. pozycji (trzecim w klasie Autumn Trophy), natomiast w drugim został jej wicemistrzem.
Z zespołem Arena Motorsport rozpoczął starty w Brytyjskiej Formule 3, w sezonie 2007 (zmagania zakończył na 18. miejscu). Również z tą ekipą wystartował w jednym wyścigu długodystansowym cyklu Le Mans Series. Poza tym wziął udział również w jednej rundzie amerykańskiej serii Star Mazda, której nie ukończył.
W kolejnym sezonie ponownie brał udział w brytyjskiej Formule 3, tym razem jednak z ekipą Hitech Racing. Wygrawszy dwukrotnie kwalifikacje, rywalizację zakończył na 10. miejscu. Z brytyjskim zespołem wziął udział również w prestiżowych wyścigach Masters of Formuła 3 oraz Grand Prix Makau, w których dojechał do mety odpowiednio na 14. i 21. pozycji.
Sezon 2009 był ostatnim dla Chiltona w tej serii. Rozpoczął starty w ekipie Carlin Motorsport, dzięki czemu mógł walczyć o najwyższe pozycje. Ostatecznie z dwoma zwycięstwami i czterema pole position, został sklasyfikowany na 4. pozycji. W maju Brytyjczyk uczestniczył w wyścigu serii World Series by Renault, na ulicach księstwa Monako, w zespole Comtec Racing (ukończył go na 19. miejscu). Na koniec sezonu ponownie wystąpił w Pucharze Interkontynentalnym (również z ekipą Trevora Carlina), jednak wyścigu nie ukończył.
Seria GP2.
Duży budżet pozwolił Chiltonowi podpisać kontrakt z zespołem serii GP2 – Barwa Addax – na starty w azjatyckim cyklu. W pierwszej rundzie rywalizację dwukrotnie ukończył w drugiej dziesiątce. Na drugą rundę, w Abu Zabi, przeniósł się do portugalskiego zespołu Ocean Racing Technology. W obu wyścigach zdobył punkty, zajmując odpowiednio ósmą i szóstą lokatę. Na dwie ostatnie eliminacje, odbywające się na torze Sakhir, powrócił jednak do hiszpańskiej ekipy. Podobnie, jak w przypadku pierwszych dwóch wyścigów, dojechał na odległych miejscach. Ostatecznie w klasyfikacji generalnej zajął 18. pozycję.
Chilton został kierowcą Ocean Racing Technology, w głównej serii GP2. W ciągu dziesięciu rund, Brytyjczyk dwukrotnie zdobył punkty, zajmując w dwóch wyścigach na torze Monza, odpowiednio ósme i piąte miejsce. Sezon ukończył na 24. pozycji, w końcowej klasyfikacji.
Formuła 1.
Przed sezonem 2013 zespół Marussia F1 Team, ogłosił, że miejsce w ich bolidzie zajmie Max Chilton. W trakcie sezonu Brytyjczyk skupiał się głównie na walce z kolegą zespołowym oraz kierowcami ekipy Caterham. Ostatecznie jednak jego wyniki okazały się najgorsze z całej czwórki i Chilton został sklasyfikowany na ostatnim, 23 miejscu w klasyfikacji generalnej.
Na sezon 2014 Brytyjczyk przedłużył kontrakt z rosyjską ekipą Marussia F1 Team. Podobnie jak w poprzednim sezonie bolid jego zespołu pozwalał jedynie na walkę z kierowcami Caterhama. Na początku sezonu to on był najlepszy, osiągając linię mety jako trzynasty w Australii i Bahrajnie. Jednak decydującym wyścigiem o klasyfikacji tejże czwórki było Grand Prix Monako, które Brytyjczyk ukończył na ostatniej, czternastej pozycji. Ostatecznie w walce między kierowcami Marussi i Caterhama uplasował się na trzeciej pozycji, a w klasyfikacji generalnej był 21.
Jego kontrakt z Marussią nie został przedłużony na sezon 2015. W tym sezonie zaczął się ściągać w serii Indy Lights oraz w FIA World Endurance Championship, w zespole Nissana.
Wyniki.
"Stan: 30 maja 2021"
Życie prywatne.
Jego starszy brat Tom jest kierowcą samochodów turystycznych.

</doc>
<doc id="1902822" url="https://pl.wikipedia.org/wiki?curid=1902822" title="Pięć dróg">
Pięć dróg



</doc>
<doc id="1902825" url="https://pl.wikipedia.org/wiki?curid=1902825" title="Leucon">
Leucon



</doc>
<doc id="1902826" url="https://pl.wikipedia.org/wiki?curid=1902826" title="Lari Lehtonen">
Lari Lehtonen

Lari Lehtonen (ur. 21 czerwca 1987 w Imatra) – fiński biegacz narciarski, zawodnik klubu Imatran Urheilijat.
Kariera.
Po raz pierwszy na arenie międzynarodowej Lari Lehtonen pojawił się w styczniu 2005 roku, podczas VII Zimowego Olimpijskiego Festiwalu Młodzieży Europy w Monthey. Zdobył tam trzy medale: złoty w biegu na 7,5 km techniką klasyczną, srebrny na dystansie 10 km techniką dowolną oraz brązowy w sprincie stylem dowolnym. Dwa miesiące później wziął udział w mistrzostwach świata juniorów w Rovaniemi, zajmując między innymi 26. miejsce w biegu na 10 km stylem dowolnym oraz dziesiąte w sztafecie. Jeszcze dwukrotnie startował na imprezach tego cyklu, najlepsze wyniki osiągając na mistrzostwach świata juniorów w Kranju w 2006 roku, gdzie był osiemnasty w biegu na 10 km klasykiem i szósty w sztafecie. Trzykrotnie startował na mistrzostwach U-23, zajmując między innymi ósme miejsce w biegu na 15 km stylem klasycznym podczas mistrzostw świata młodzieżowców w Hinterzarten w 2010 roku. W Pucharze Świata zadebiutował 2 marca 2008 roku w Lahti, gdzie zajął 39. miejsce w biegu na 15 km stylem klasycznym. Pierwsze pucharowe punkty wywalczył 16 stycznia 2010 roku w Otepää, kiedy na tym samym dystansie był osiemnasty. W klasyfikacji generalnej najlepiej wypadł w sezonie 2011/2012, który ukończył na 76. pozycji. W 2010 roku wystartował na igrzyskach olimpijskich w Vancouver, zajmując 33. miejsce w biegu łączonym na 30 km oraz 43. miejsce na dystansie 50 km klasykiem. Brał także udział w biegu łączonym na 30 km podczas mistrzostw świata w Oslo, kończąc rywalizację na 43. miejscu. Na rozgrywanych dwa lata później mistrzostwach świata w Val di Fiemme jego najlepszymi wynikami były dwudzieste miejsce w biegu na 15 km stylem dowolnym oraz piąte w sztafecie.
Po sezonie 2019/2020 zakończył karierę.
Osiągnięcia.
Puchar Świata.
Miejsca na podium.
Jak dotąd Lehtonen nie stał na podium zawodów Pucharu Świata.

</doc>
<doc id="1902829" url="https://pl.wikipedia.org/wiki?curid=1902829" title="Wittekind Waldeck-Pyrmont">
Wittekind Waldeck-Pyrmont

Wittekind Adolf Heinrich Georg-Wilhelm Prinz zu Waldeck-Pyrmont (ur. 9 marca 1936 w Arolsen) – od 1967 szef Domu Książęcego Waldeck-Pyrmont.
Wittekind jest synem księcia Jozjasza z Waldeck i Pyrmont (zbrodniarza hitlerowskiego, który jako SS-Obergruppenführer był współodpowiedzialny za funkcjonowanie obozu koncentracyjnego Buchenwald) i księżnej Altburgi z Oldenburga. Rodzicami chrzestnymi Wittekinda byli Adolf Hitler i Heinrich Himmler, czego śladem są jego imiona.
Studiował ekonomię we Frankfurcie nad Menem i Kolonii, a dzięki doświadczeniu zdobytemu podczas pracy w różnych firmach podjął się jeszcze przed śmiercią ojca opieki nad majątkiem rodziny Waldeck-Pyrmont. Przyczynił się w szczególności do zachowania wartości historycznych i architektonicznych w regionie oraz zachowanie lasów jako przestrzeni gospodarczych i rekreacyjnych. Jest zaangażowany w ochronę przyrody i zabytków.
9 sierpnia 2001 roku otrzymał od premiera kraju związkowego Hesja Rolanda Kocha krzyż kawalerski Orderu Zasługi RFN.

</doc>
<doc id="1902833" url="https://pl.wikipedia.org/wiki?curid=1902833" title="Championship">
Championship



</doc>
<doc id="1902834" url="https://pl.wikipedia.org/wiki?curid=1902834" title="52 Pułk Piechoty (austro-węgierski)">
52 Pułk Piechoty (austro-węgierski)

Węgierski Pułk Piechoty Nr 52 (IR. 52) – pułk piechoty cesarskiej i królewskiej Armii. 
Historia pułku.
Pułk kontynuował tradycje pułku utworzonego w 1741 roku. 
Okręg uzupełnień nr 52 Pecz na terytorium 4 Korpusu.
Pułk obchodził swoje święto 23 marca w rocznicę bitwy pod Novarą stoczonej w 1849 roku, w czasie wojny austriacko-piemonckiej.
Kolory pułkowe: ciemny czerwony (dunkelrot), guziki złote. 
Skład narodowościowy w 1914 roku 52% - Węgrzy, 38% - Niemcy.
W 1875 sztab pułku znajdował się w Grazu, natomiast komenda rezerwowa i stacja okręgu uzupełnień w Peczu (.
W latach 1903-1905 pułk stacjonował w Peczu, z wyjątkiem 3. batalionu, który stacjonował w Stolacu.
W latach 1906-1911 komenda pułku razem z 1. i 4. batalionem stacjonowała w Budapeszcie, natomiast 2. i 3. batalion zamiennie w latach 1906-1907 odpowiednio w Stolacu i Peszcie oraz w latach 1908-1911 w Peszcie i Stolacu.
W latach 1912-1914 komenda pułku razem z 1. i 4. batalionem stacjonowała w Slavonskim Brodzie (niem. "Brod an der Save"), 3. batalion w Peszcie, a 2. batalion był detaszowany w Dubrowniku (niem. "Ragusa").
W 1914 roku pułk (bez 2. i 3. batalionu) wchodził w skład 13 Brygady Piechoty należącej do 7 Dywizji Piechoty, natomiast 2. batalion był podporządkowany komendantowi 4 Brygady Górskiej należącej do 47 Dywizji Piechoty, natomiast 3. batalion wchodził w skład 61 Brygady Piechoty należącej do 31 Dywizji Piechoty.
W czasie I wojny światowej pułk walczył z Rosjanami w Królestwie Kongresowym w lutym 1915 roku.
Szefowie pułku.
Kolejnymi szefami pułku byli:
Drugimi szefami pułku byli:

</doc>
<doc id="1902835" url="https://pl.wikipedia.org/wiki?curid=1902835" title="Harold James Ruthven Murray">
Harold James Ruthven Murray

Murray Harold James Ruthven "(H. J. R. Murray)" (ur. 24 czerwca 1868 w Londynie, zm. 16 maja 1955 tamże) – angielski historyk szachów, matematyk, działacz oświatowy.
Publikował wiele artykułów na łamach prasy brytyjskiej.
W 1897 niemiecki historyk Tassilo von der Lasa zachęcił go do szukania źródeł gry szachowej
w kulturze Indii. Swe biblioteki udostępnili mu J.C. White i J.W. Remington Wilson.
Aby studiować stare rękopisy szachowe nawiązał współpracę z wieloma filologami języków martwych i egzotycznych, a sam opanował język arabski.

</doc>
<doc id="1902836" url="https://pl.wikipedia.org/wiki?curid=1902836" title="Władimir Pilguj">
Władimir Pilguj

Władimir Michajłowicz Pilguj (ros. Владимир Михайлович Пильгуй, ukr. Володимир Михайлович Пільгуй, "Wołodymyr Mychajłowicz Pilhuj"; ur. 26 stycznia 1948 r. w Dniepropietrowsku) – rosyjski piłkarz pochodzenia ukraińskiego, grający na pozycji bramkarza, były reprezentant kraju, trener piłkarski.
Kariera piłkarska.
Pilguj jest wychowankiem klubu Budiwelnyk Dniepropetrowsk. Profesjonalną karierę piłkarza rozpoczął w 1967 w zespole Dnipro Dniepropietrowsk. Od 1970 grał w Dinamo Moskwa. Już w pierwszym sezonie w barwach Dinamo zdobył Pucharu ZSRR. Sukces ten powtórzył także w 1977. Został także wicemistrzem ZSRR w 1970. Wraz z klubem osiągnął także sukces w rozgrywkach europejskich, docierając do finału Pucharu Zdobywców Pucharów w sezonie 1971/72. Dinamo przegrało w finale 2:3 z Rangersami. Łącznie przez 11 lat gry dla Dinama zagrał w 223 spotkaniach, w których wpuścił 209 bramek. Od 1982 reprezentował barwy Kubań Krasnodar, w którym zagrał w 55 spotkaniach. Karierę piłkarską zakończył w 1983.
Kariera reprezentacyjna.
Pilguj w reprezentacji ZSRR zadebiutował 7 czerwca 1972 w spotkaniu przeciwko reprezentacji Bułgarii, wygranym 1:0. W tym samym roku został powołany na Euro 1972. na którym ZSRR dotarło do finału. Podczas turnieju nie zagrał w żadnym ze spotkań. Podczas Igrzysk Olimpijskich w Monachium zagrał w dwóch spotkaniach z Meksykiem i Danią. Wraz z drużyną zdobył brązowy medal. Ten sam sukces powtórzył w 1980 w Moskwie. Po raz ostatni w reprezentacji zagrał 7 września 1977 w meczu przeciwko Polsce, wygranym 4:1. Łącznie w latach 1972–1977 wystąpił w 12 spotkaniach reprezentacji ZSRR, w których wpuścił 9 bramek.
Kariera trenerska.
Po zakończeniu kariery piłkarskiej w latach 1987–1989 pracował na stanowisku Prezesa drużyny „Klub seniorów sportu ZSRR” (reprezentacji seniorów ZSRR w piłce nożnej). W latach 1989–1990 pełnił funkcję Prezesa klubu Dinamo Moskwa. W 1992 został wybrany na Dyrektora Generalnego Rosyjskiej Profesjonalnej Piłkarskiej Ligi. W latach 1996–1997 zajmował stanowisko Dyrektora Generalnego klubu Torpedo-Łużniki Moskwa. W końcu lat 90. XX wieku pracował jako przedstawiciel Ministerstwa Ośrodków Wypoczynkowych i Turystyki Autonomicznej Republiki Krymu w Moskwie. Zakres jego obowiązków to: propaganda wypoczynku na Krymie, realizacja biletów do ośrodków wypoczynkowych i bazy turystyczne, współpraca z agencjami turystycznymi. W latach 2003–2005 pomagał trenować bramkarzy młodzieżowej i juniorskiej reprezentacji Rosji. W latach 2007–2010 pracował na stanowisku dyrektora sportowego klubu Saturn Ramienskoje, kierował działem selekcji. W latach 2011–2012 pełnił funkcję asystenta trenera w Torpedo Moskwa.

</doc>
<doc id="1902838" url="https://pl.wikipedia.org/wiki?curid=1902838" title="Most Pamięci Sybiraków w Opolu">
Most Pamięci Sybiraków w Opolu

Most Pamięci Sybiraków w Opolu - główna przeprawa drogowa nad rzeką Odrą, na którą składają się w istocie 2 równoległe mosty; dawniej "Most Śląsko-Dąbrowski", do 1945 r. "Adolf Hitler-Brücke". Most stanowi tzw. wąskie gardło i w godzinach szczytu jego przepustowość ulega wyczerpaniu; poprowadzono tędy wiele linii opolskiego MZK: 7, 8, 12, 16, 17, 18, N1. Do początku 2007 r. biegła tędy droga krajowa nr 94 a przedtem także 46 i 45; obecnie droga wojewódzka nr 414.
Historia.
Historia przeprawy to głównie historia mostu południowego (kierunek: do centrum), który został uroczyście otwarty 30 kwietnia 1933 r., w związku z budową obwodnicy śródmiejskiej Opola, na którą składały się również obecne ulice: Nysy Łużyckiej i Katowicka. Most do roku 1945, kiedy to został wysadzony przez wycofujące się oddziały niemieckie, nosił imię Adolfa Hitlera ("Adolf Hitler-Brücke").
W styczniu 1945 r. wysadzeniu uległ środkowy filar i wschodni przyczółek. Spowodowało to zawalenie się najkrótszego przęsła, przęsło o rozpiętości 46 m oparło się z jednej strony o pozostałość środkowego filara, natomiast stalowe przęsło podwieszone utonęło w nurcie Odry. W 1984 r. oddano do użytku most północny.
Konstrukcja.
Most południowy
Konstrukcja składa się z (idąc w kierunku Zaodrza): przyczółka wschodniego, przęsła zalewowego o rozpiętości teoretycznej 16,92 m, przęsła nurtowego o rozpiętości 58,08 m, kolejnego przęsła nurtowego o rozpiętości 46,00 m oraz przęsła zalewowego 38,00 m i przyczółka zachodniego. Rozpiętość teoretyczna całej przeprawy wynosi 159 m. Szerokość użytkowa obiektu wynosi 12,00 m, z czego 7,50 m przypada na jezdnię. Cała konstrukcja oparta jest na 2 przyczółkach i 3 filarach.
Generalnie konstrukcja nośna jest wykonana z żelbetu, jednak fragment najdłuższego przęsła składa się z trzech 2-metrowych blachownic tworzących tzw. przęsło zawieszone na żelbetowych wspornikach (wyprowadzonych z prawego i środkowego filara).

</doc>
<doc id="1902840" url="https://pl.wikipedia.org/wiki?curid=1902840" title="Sezon snookerowy 1996/1997">
Sezon snookerowy 1996/1997

Poniższa tabela przedstawia wyniki finałów najważniejszych turniejów snookerowych rozgrywanych w sezonie 1996/97.

</doc>
<doc id="1902841" url="https://pl.wikipedia.org/wiki?curid=1902841" title="Cayetano Valdés">
Cayetano Valdés

Cayetano Valdés y Flores Bazán y Peón (ur. 28 września 1767 w Sewilli, zm., 6 lutego 1835 w San Fernando) - dowódca Real Armada Española (Hiszpańskiej Floty Wojennej), odkrywca. Brał udział w wojnach rewolucyjnej Francji oraz w wojnach napoleońskich. Walczył w nich w stopniu kapitana generała. W różnych okresach reprezentował odmienne strony konfliktu, w zależności od zaangażowania Hiszpanii. Brał udział w dużej liczbie bitew morskich, m.in. w wielkim oblężeniu Gibraltaru, bitwie koło Przylądka św. Wincentego oraz w bitwie pod Trafalgarem. Był odkrywcą, którego wyprawy wniosły duży wkład w poznanie Wybrzeża Północno-Zachodniego.
W 1791 Cayetano Valdés otrzymał zadanie zbadania północno-zachodniego wybrzeża Ameryki Północnej. Ekspedycja badawcza rozpoczęła się 8 marca 1792. Dowodząc szkunerem "Mexicana", wspólnie z Dionisio Alcalá Galiano, poprowadził wyprawę morską, której dokonaniem było opłynięcie wyspy Vancouver. W eksploracji wziął udział również George Vancouver, który dołączył do wyprawy dwa miesiące później. Ekspedycja, która zakończyła się 31 sierpnia 1792, dostarczyła wielu cennych informacji na temat geografii północno-zachodniego wybrzeża Ameryki Północnej, tubylców i ich kultury, jak również rozmieszczenia surowców naturalnych.
Podczas swojej długiej kariery osiągnął najwyższe stopnie w "Armada Española", otrzymując tytuł kapitana generała Kadyksu oraz kapitana generała Hiszpańskiej Floty Wojennej.

</doc>
<doc id="1902842" url="https://pl.wikipedia.org/wiki?curid=1902842" title="Portret Émila Zoli">
Portret Émila Zoli

Portret Émila Zoli () – obraz olejny francuskiego malarza Édouarda Maneta namalowany w 1868, a obecnie przechowywany w Musée d’Orsay w Paryżu. Dzieło ma wymiary 146,3 cm wysokości i 114 cm szerokości.
Historia.
Émile Zola w młodości był przyjacielem Cézanne'a. Był też miłośnikiem malarstwa, szczególnie tego, którego nie akceptowała oficjalna krytyka. Wcześnie zwrócił uwagę na Maneta, gdyż uważał go za wielkiego artystę. W 1866 napisał artykuł chwalący malarza i opublikował go w "La Revue du XXe siècle". Rok później znów wziął go w obronę przy okazji wystawy urządzonej przez Maneta. Zola twierdził, że malarz jest na tyle wybitny, iż jego obrazy znajdą się w Luwrze. Artykuł został opublikowany w formie broszury w niebieskiej okładce. Manet, chcąc wyrazić swą wdzięczność pisarzowi za pochwałę swej twórczości, zaproponował mu pozowanie do portretu. Zola pozował mu siedem lub osiem razy od listopada 1867 do lutego 1868. Obraz został wystawiony w Salonie w 1868 i, jak inne dzieła Maneta, od razu wzbudził falę krytyki.
Opis.
Obraz przedstawia pisarza w pozycji siedzącej, trzymającego w lewej ręce książkę. Prawdopodobnie jest to "L'Histoire des Peintres" Charlesa Blanca. Wydaje się, że sam portret nie jest najważniejszy, gdyż po pierwsze postać pisarza zbudowana jest z jednolitych, płaskich plam kolorystycznych, a po drugie na obrazie znajduje się wiele elementów symbolicznych, które określają osobowość i profesję Zoli. Pisarz przedstawiony jest przy stoliku, na którym stoi kałamarz z piórem, co wskazuje na zawód portretowanego. Na stoliku można też dostrzec broszurę w niebieskiej okładce. Jest to wspomniana wcześnie publikacja sławiąca Maneta. Z lewej strony widać fragment jedwabnego parawanu z motywami japońskimi. Nawiązanie do sztuki japońskiej wyrażone jest też przez obecność ryciny Utamaro. Obok niej widoczna jest reprodukcja obrazu "Olimpia" Maneta, uważanego przez Zolę za najwybitniejsze dzieło malarza. Nad nim znajduje się fragment reprodukcji obrazu Diego Velazqueza "Los Borrachos", albo "Triumf Bachusa", co wskazuje na wspólne zainteresowanie Zoli i Maneta sztuką hiszpańską. Mamy tu do czynienia ze zjawiskiem obrazu w obrazie.

</doc>
<doc id="1902844" url="https://pl.wikipedia.org/wiki?curid=1902844" title="Szymon (Winogradow)">
Szymon (Winogradow)

Szymon, imię świeckie Sergiusz Andriejewicz Winogradow (ur. 1876 we Włodzimierzu nad Klaźmą, zm. 24 lutego 1933 w Pekinie) – biskup Rosyjskiego Kościoła Prawosławnego.
Urodził się w rodzinie kapłana prawosławnego, jednak w wieku czterech lat stracił matkę, zaś dwa lata później również ojca. Był wychowywany przez babkę. Po ukończeniu seminarium duchownego wstąpił do Kazańskiej Akademii Duchownej. Już jako student pierwszego roku, 7 maja 1899 zdecydował się na złożenie ślubów monastycznych przed rektorem Akademii metropolitą Antonim (Chrapowickim). W tym samym roku został hierodiakonem. W 1902 ukończył studia i natychmiast został włączony do składu rosyjskiej misji prawosławnej w Chinach. Uczestniczył w praktycznym wznowieniu jej działalności po zniszczeniach z okresu powstania bokserów. W uznaniu tych zasług 15 sierpnia 1907 otrzymał godność archimandryty. Udał się wówczas do Harbinu, gdzie opiekował się jednym z powołanych przez misję klasztorów. Po powrocie do Pekinu mianowany zastępcą zwierzchnika misji biskupa Innocentego (Figurowskiego).
Od 1922 biskup szanghajski. W Szanghaju, angażując się w organizację instytucji dobroczynnych kierowanych przez misję. Po śmierci metropolity Innocentego w 1931 objął po nim funkcję naczelnika misji, równocześnie otrzymując godność arcybiskupa. Zmarł 24 lutego 1933 w opinii świętości, którą zdobył sobie poprzez ascetyczne życie i talent kaznodziei. Pochowany w cerkwi św. Nowomęczenników Chińskich w Pekinie.

</doc>
<doc id="1902845" url="https://pl.wikipedia.org/wiki?curid=1902845" title="Wacław Minakowski">
Wacław Minakowski

Wacław Franciszek Minakowski (ur. 9 marca 1913 w Warszawie, zm. 6 lutego 1994 w Olsztynie) – polski biochemik, lekarz weterynarii, profesor Wyższej Szkoły Rolniczej i Akademii Rolniczo-Technicznej w Olsztynie. 
Życiorys.
Urodził się 9 marca 1913 w Warszawie w rodzinie Wacława Eliasza Minakowskiego (1874–1954) i jego drugiej żony Zofii z Nowakowskich (1876–1964). Miał przyrodniego brata, pilota Władysława Minakowskiego (1902–1952). Młodość spędził w Przemyślu, gdzie ojciec był pracownikiem cywilnym wojska w randze kapitana.
W latach 1932-1939 studiował na Wydziale Weterynaryjnym Uniwersytetu Warszawskiego. W tym czasie dwukrotnie był prezesem Akademickiego Stowarzyszenia Charytatywnego "Pomoc Bliźniemu".
W styczniu 1939 objął etat asystenta w Zakładzie Higieny Zwierząt i Paszoznawstwa UW. Wojnę przetrwał jako lekarz weterynarii w Grodzisku i w Rejowcu Lub., po czym jesienią 1945 powrócił na UW. W 1949 jako pierwszy w świecie odkrył i ogłosił ("Polski Tygodnik Lekarski" nr 42 i 43) przeciwkrzepliwe właściwości kwasu acetylosalicylowego (aspiryny).
Obronił doktorat w 1952. W związku z trudną sytuacją (wykonanie wyroku śmierci na bracie Władysławie w procesie politycznym) w roku 1953 skorzystał z propozycji pracy w Olsztynie. Tu zorganizował Katedrę Biochemii w Wyższej Szkole Rolniczej (późniejszej Akademii Rolniczo-Technicznej, a obecnie Uniwersytet Warmińsko-Mazurski). 1959 otrzymał stopień naukowy docenta, a 1969 tytuł profesora nadzwyczajnego. Prowadził zajęcia z biochemii na wydziałach: Rybackim, Zootechnicznym, Mleczarskim i Weterynaryjnym. Łącznie wykształcił ok. 20 tysięcy studentów. Przez sześć lat (dwie kadencje) dziekan Wydziału Zootechnicznego ART.
Autor podręcznika akademickiego "Biochemia kręgowców", PWN, Warszawa 1981 (kolejne wydania: 1983 i 1990). Po śmierci autora (1994) podręcznik był wznawiany (po zmianach) w l. 1998 i 2005 jako praca zbiorowa pod red. Wacława Minakowskiego i Stanisława Weidnera.
Członek Komitetu Nauk Zootechnicznych Polskiej Akademii Nauk, Komitetu Biochemii i Biofizyki PAN. Członek założyciel Ośrodka Badań Naukowych im. Wojciecha Kętrzyńskiego w Olsztynie.
Życie prywatne.
23 czerwca 1941 w Warszawie ożenił się z Zofią Radzicką (1914–1991), prapraprawnuczką posła na Sejm Czteroletni, Józefa Radzickiego (ok.1736–1793). Jego zięciem jest prof. dr hab. Stanisław Weidner (ur. 1947), a wnukiem dr Marek Minakowski (ur. 1972).

</doc>
<doc id="1902846" url="https://pl.wikipedia.org/wiki?curid=1902846" title="Brukit">
Brukit



</doc>
<doc id="1902848" url="https://pl.wikipedia.org/wiki?curid=1902848" title="Szwajcaria na Zimowych Igrzyskach Olimpijskich 2010">
Szwajcaria na Zimowych Igrzyskach Olimpijskich 2010

Szwajcarię na Zimowych Igrzyskach Olimpijskich 2010 reprezentowało stu czterdziestu sześciu zawodników.
Wyniki reprezentantów Szwajcarii.
Biathlon.
Mężczyźni
Kobiety
Bobsleje.
Mężczyźni
Kobiety
Biegi narciarskie.
Mężczyźni
Kobiety
Curling.
Mężczyźni – 
Kobiety – 4. miejsce
Hokej na lodzie.
Kobiety
Mężczyźni
Kombinacja norweska.
Mężczyźni
Łyżwiarstwo figurowe.
Mężczyźni
Kobiety
Pary
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Kobiety

</doc>
<doc id="1902849" url="https://pl.wikipedia.org/wiki?curid=1902849" title="Qaarsut">
Qaarsut

Qaarsut (dawniej "Qaersut") – osada na zachodniej Grenlandii, w gminie Qaasuitsup, na półwyspie Nuussuaq. W latach 1778–1924 działała tu pierwsza kopalnia węgla na wyspie. W miejscowości znajduje się port lotniczy łączący Qaarsut z Ilulissat, Upernavik i Uummannaq.
Według danych oficjalnych liczba mieszkańców w 2011 roku wynosiła 192 osoby.

</doc>
<doc id="1902850" url="https://pl.wikipedia.org/wiki?curid=1902850" title="Václav Zachoval">
Václav Zachoval

Václav Zachoval (ur. 26 kwietnia 1912 w Slatinach, zm. 20 kwietnia 1952 w Tatrach) – czeski taternik i instruktor taternictwa.
Václav Zachoval po raz pierwszy zetknął się z Tatrami w 1946 roku i już tego samego roku zaczął uprawiać tatrzańską wspinaczkę. W latach 1948–1952 należał do najaktywniejszych czechosłowackich taterników, przechodził wówczas szereg nowych dróg w warunkach letnich i zimowych. Zachoval zginął 20 kwietnia 1952 roku u podnóża zachodniej ściany Łomnicy podczas próby zimowego przejścia przez tzw. Hokejkę – w trakcie wspinaczki zaskoczyła go lawina kamienna. Jego ciało spoczęło na cmentarzu w rodzinnej miejscowości.

</doc>
<doc id="1902851" url="https://pl.wikipedia.org/wiki?curid=1902851" title="Qeqertaq">
Qeqertaq

Qeqertaq (dun. "Øen") – osada na zachodnim wybrzeżu Grenlandii, w gminie Qaasuitsup. Jest położona na półwyspie Nuussuaq, 90 km na północ od Ilulissat. Grenlandzka nazwa Qeqertaq znaczy "wyspa". Została założona w 1830 roku. W Qeqertaq znajduje się heliport będący środkiem komunikacji z innymi miejscowościami na Grenlandii.
Według danych oficjalnych liczba mieszkańców w 2011 roku wynosiła 127 osób.

</doc>
<doc id="1902856" url="https://pl.wikipedia.org/wiki?curid=1902856" title="Rosja na Zimowych Igrzyskach Olimpijskich 2010">
Rosja na Zimowych Igrzyskach Olimpijskich 2010

Rosję na Zimowych Igrzyskach Olimpijskich 2010 reprezentowało stu osiemdziesięciu siedmiu zawodników.
Wyniki reprezentantów Rosji.
Biathlon.
Mężczyźni
Kobiety
Bobsleje.
Mężczyźni
Kobiety
Biegi narciarskie.
Mężczyźni
Kobiety
Curling.
Kobiety – 9. miejsce
Hokej na lodzie.
Mężczyźni
Kobiety
Kombinacja norweska.
Mężczyźni
Łyżwiarstwo figurowe.
Mężczyźni
Kobiety
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Short track.
Mężczyźni
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Mężczyźni
Kobiety

</doc>
<doc id="1902857" url="https://pl.wikipedia.org/wiki?curid=1902857" title="Au pair">
Au pair

Au pair (l.mn. aux pairs, z fr. „równy”, „w normie”) – program wymiany kulturowej, szczególnie popularny wśród młodzieży w Europie i Stanach Zjednoczonych. Idea programu au pair powstała w Europie i łączy w sobie cechy wymiany młodzieży i programu zatrudnienia cudzoziemców, przy czym szczególny nacisk położony jest na edukacyjny wymiar programu.
Wymiana edukacyjno-kulturowa między au pair a rodziną goszczącą jest podstawowym założeniem programu; w wielu krajach na au pair nakłada się również obowiązek uczestnictwa w kursach językowych. Zgodnie z założeniami programu au pair, osoba przyjęta przez rodzinę goszczącą powinna na okres swego pobytu stać się członkiem rodziny, odpowiedzialnym za edukację i dobrostan dzieci.
W większości krajów nie ma obowiązku korzystania z usług pośrednika (tzw. agencji "au pair"), można bezpośrednio kontaktować się z poszukującymi opiekunki rodzinami. Wyjątkiem są Stany Zjednoczone, ponieważ tylko wybrane agencje "au pair" mogą wystąpić o wizę J-1, która umożliwia pobyt w kraju w ramach programu.
Zakres obowiązków.
Do obowiązków au pair zazwyczaj należy opieka nad dziećmi i niektóre drobne prace domowe. Według założeń programu aux pairs nie są zobowiązane do wykonywania prac domowych niezwiązanych z opieką nad dziećmi. Do obowiązków au pair mogą należeć:
Podkreśla się, że au pair może, ale nie musi, podejmować się obowiązków niezwiązanych z opieką nad dziećmi, takich jak:
Program Au Pair w Stanach Zjednoczonych.
Au Pair USA to program edukacyjno-kulturowy, który dla młodych osób jest doskonałą szansą na poznanie Stanów Zjednoczonych. Uczestnik programu mieszka u amerykańskiej rodziny goszczącej, której pomaga w opiece nad dziećmi i w drobnych pracach domowych, w zamian za co otrzymuje własny pokój, wyżywienie, kieszonkowe. Rodzina goszcząca opłaca także kurs językowy, podróż do USA i powrotną do Polski, oraz podstawowe ubezpieczenie medyczne.
Warunki, które należy spełnić, by móc wziąć udział w programie:
Przebieg aplikacji:
Program au pair w Stanach Zjednoczonych nakłada na rodziny goszczące szereg wymagań, m.in.:
Na czas pobytu w USA zapewniona jest opieka miejscowego koordynatora z ramienia agencji amerykańskiej. Konieczne jest uzyskanie wizy J-1 (wizę uzyskuje się przy pomocy polskiej i amerykańskiej agencji Au Pair).

</doc>
<doc id="1902858" url="https://pl.wikipedia.org/wiki?curid=1902858" title="Short track na Zimowych Igrzyskach Olimpijskich 2010 – bieg na 1500 m mężczyzn">
Short track na Zimowych Igrzyskach Olimpijskich 2010 – bieg na 1500 m mężczyzn

Walka o medale olimpijskie w short tracku na dystansie 1500 m mężczyzn odbyła się w dniu 13 lutego w hali Pacific Coliseum. Mistrzem olimpijskim został Koreańczyk Lee Jung-su.

</doc>
<doc id="1902860" url="https://pl.wikipedia.org/wiki?curid=1902860" title="54 Pułk Piechoty (austro-węgierski)">
54 Pułk Piechoty (austro-węgierski)

Morawski Pułk Piechoty Nr 54 (IR. 54) - pułk piechoty cesarskiej i królewskiej Armii.
Historia pułku.
Pułk kontynuował tradycje pułku utworzonego w 1661 roku.
Kolejnymi szefami pułku byli:
Od 1888 roku pułk nosił imię marszałka polnego Ernsta Rüdigera von Starhemberg.
Swoje święto pułk obchodził 24 lipca w rocznicę bitwy pod Sommacampagna stoczonej w 1848 roku, w trakcie wojny austriacko-piemonckiej.
Barwy pułku: zielone jabłko (apfelgrün), guziki srebrne.
Skład narodowościowy w 1914 roku 64% - czesi, 30% - Niemcy.
Okręg uzupełnień nr 54 Ołomuniec () na terytorium 1 Korpusu.
W 1873 roku komenda pułku, batalion zapasowy oraz batalion uzupełnień stacjonowały w Ołomuńcu.
W latach 1903-1905 komenda pułku oraz II batalion i batalion zapasowy stacjonowały w Cieszynie (niem. "Teschen"), natomiast I i III batalion w Ołomuńcu.
W latach 1906-1908 komenda pułku, II i III batalion oraz batalion zapasowy stacjonowały w Pljevlji, natomiast I batalion w Ołomuńcu.
W 1909 roku komenda pułku, II i III batalion oraz batalion zapasowy stacjonowały w Sarajewie, natomiast I batalion w Ołomuńcu.
W latach 1910-1914 komenda pułku razem z 1. 3. i 4. batalionem stacjonowała w Ołomuńcu, natomiast 2. batalion w Karniowie (niem. "Jägerndorf").
W 1914 roku pułk wchodził w skład 9 Brygady Piechoty należącej do 5 Dywizji Piechoty.
W październiku 1918 pułk stacjonował w koszarach w Sanoku (wcześniej zajmowane przez 45 pułk piechoty), gdzie od 1 listopada 1918 został rozbrojony przez Polaków (komendantem załogi był wtedy płk Iwan Maksymowycz). Wcześniej przyjaźnie nastawieni wobec sprawy polskiej czescy wojskowi z pułku (oficerowie, podoficerowie, szeregowi) utworzyli rewolucyjny Komitet Żołnierski, na czele którego stanął por. Viktor Nopp-Rudolf, który był patriotycznie usposobiony i szczególnie oddany dla sprawy polskiej. Zamiarem Komitetu było wypowiedzenie posłuszeństwa komendzie pułku oraz powrót do Czech. Na dzień podjęcia działań ustalono 1 listopada 1918 i wtedy plutony i kompanie złożone z czeskich żołnierzy wymaszerowały pod kierunkiem por. Noppa na sanocki rynek, gdzie on sam objaśnił podkomendnym sytuację i nakazał zdjęcie z czapek „bączków austriackich” oraz złożenie przysięgi na wierność państwu czeskiemu (wzgl. czechosłowackiemu). Do zgromadzonych Czechów dołączyli się polscy przedstawiciele władz miasta i główni działacze niepodległościowi. Tego samego 1 listopada 1918 do koszar udała się skierowana rankiem tego dnia przez sanocką Radę Miejską delegacja z żądaniem wobec płk. Maksymowicza rozbrojenia załogi wojskowej i oddania władzy Polakom. W składzie delegacji byli: burmistrz Sanoka dr Paweł Biedka, były burmistrz Feliks Giela, adwokaci dr Wojciech Ślączka, dr Adolf Bendel i dr Jonasz Spiegel, działacze sokoli Adam Pytel i Marian Szajna, Michał Słuszkiewicz, lekarz dr Karol Zaleski, H. Sobol, Tomasz Rozum, Michał Guzik oraz wojskowi kpt. Antoni Kurka (kmdt POW na Sanok), kpt. Franciszek Stok, kpt. Eugeniusz Hoffman i – jak po latach określił historyk Wojciech Sołtys – „"pozyskany dla sprawy polskiej Czech"” por. Viktor Nopp-Rudolf. Pułkownik Maksymowycz wyraził opór, jednak mimo tego ostatecznie uległ (także wskutek presji czeskich żołnierzy pojawiających się w gabinecie komendanta) i Polacy kontynuowali przejmowani władzę w mieście i powiecie. Podczas spotkania presję na pułkownika wywarli także czescy żołnierze 54 pułku, którzy stanęli po stronie polskiej. W tym samym dniu Maksymowycz został internowany, początkowo odprowadzony do swojej kwatery, a potem w asyście dwóch oficerów wywieziony do Krakowa. Czescy żołnierze postanowili pozostać w mieście w kolejnych dniach w czasie przejmowania władzy przez Polaków, wobec czego ich wyjazd z miasta przesunął się o kilka dni. W dniu 4 listopada 1918 pułk nr 54 w sile ok. 1000 żołnierzy pułku wyjechał z Sanoka (ok. 600 narodowości czeskiej i 300 narodowości niemieckiej).

</doc>
<doc id="1902868" url="https://pl.wikipedia.org/wiki?curid=1902868" title="53 stacje szlaku Tōkaidō">
53 stacje szlaku Tōkaidō

 – stacje pocztowe (shukuba), które znajdowały się na drodze Tōkaidō biegnącej wzdłuż wybrzeża Pacyfiku. Zaczynała się w Nihonbashi w Edo (dzisiejsze Tokio) i kończyła w Sanjō Ōhashi w Kioto.
Stacje na Tōkaidō.
Pierwotnie na Tōkaidō znajdowały się 53 stacje pocztowe, gdzie wędrowcy mogli m.in. przenocować i pożywić się, ale musieli okazywać dokumenty upoważniające ich do podróży po tej drodze. 
Wszystkie stacje wraz z miejscami początku i końca trasy są przedstawione poniżej. Stacje są podzielone na dzisiejsze prefektury, w których się znajdowały oraz podano miasta wraz z dzielnicami, w których się znajdowały.
Ōsaka Kaidō.
W 1619 droga Ōsaka Kaidō (大阪街道) została rozbudowana, aby rozciągnąć Tōkaidō tak, żeby osiągnęła ona Kōraibashi w obecnej Osace. Podróżnicy nie musieli iść do Sanjō Ōhashi, lecz mogli od Ōtsu-juku iść w stronę Fushimi-juku. Dlatego czasami mówi się, że Tōkaidō posiadało 57 stacji. Inna nazwa tego przedłużenia to Kyōkaidō (京街道).
Przez historyczne prowincje.
W okresie Edo, kiedy Tōkaidō była już ukończona, biegła przez poniższe historyczne prowincje Japonii:

</doc>
<doc id="1902869" url="https://pl.wikipedia.org/wiki?curid=1902869" title="Paulina Waldeck-Pyrmont">
Paulina Waldeck-Pyrmont

Paulina Waldeck-Pyrmont (niem. "Emma Auguste Pauline Hermina zu Waldeck-Pyrmont", ur. 19 października 1855 w Arolsen; zm. 3 lipca 1925 w Wittgenstein) − niemiecka arystokratka, księżna Bentheim-Steinfurt.
Życiorys.
Rodzicami Pauliny byli: książę Jerzy Wiktor Waldeck-Pyrmont (1831-1893) i jego pierwsza żona - Helena Nassau-Weilburg (1831-1888), córka księcia Wilhelma I i jego drugiej żony Pauliny Fryderyki Wirtemberskiej. Była siostrzenicą szwedzko-norweskiej królowej Zofii Nassau i Wielkiego Księcia Luksemburga Adolfa.
Małżeństwo i rodzina.
W 1881 w Arolsen Paulina wyszła za mąż za księcia Bentheim i Steinfurt Aleksandra (1845-1919), najstarszego syna księcia Ludwika Wilhelma (1812-1890) i jego żony Berty księżniczki Hessen-Philippsthal Barchfeld (1818-1888). Para miała razem 8 dzieci:

</doc>
<doc id="1902871" url="https://pl.wikipedia.org/wiki?curid=1902871" title="Dzbanecznik Sumatrana">
Dzbanecznik Sumatrana



</doc>
<doc id="1902873" url="https://pl.wikipedia.org/wiki?curid=1902873" title="Fungizone">
Fungizone



</doc>
<doc id="1902875" url="https://pl.wikipedia.org/wiki?curid=1902875" title="Sporotrychoza">
Sporotrychoza

Sporotrychoza – choroba wywołana przez grzyba "Sporothrix schenckii". Najczęściej zajmuje skórę, choć może również zajmować stawy, kości, płuca i mózg. Sporotrychoza jest chorobą przewlekłą. Postępuje wolno, pierwsze objawy mogą wystąpić od 1 do 12 tygodni po zarażeniu. Chorobą tą można zarazić się przez ukłucie kolcem róży.
Leczenie.
Chorobę leczy się amfoterycyną B, itrakonazolem oraz chirurgicznie. Łagodniejsze formy sporotrychozy leczy się jodkiem potasu (mechanizm prowadzący do wyleczenia w tym przypadku nie jest znany).
Rozpoznanie.
Lekarz może rozpoznać sporotrychozę, gdy uzyska wymaz lub biopsję ze świeżo otwartego guzka skóry. Aby potwierdzić diagnozę należy wykonać posiew grzyba.

</doc>
<doc id="1902876" url="https://pl.wikipedia.org/wiki?curid=1902876" title="Stany Zjednoczone na Zimowych Igrzyskach Olimpijskich 2010">
Stany Zjednoczone na Zimowych Igrzyskach Olimpijskich 2010

Stany Zjednoczone na Zimowych Igrzyskach Olimpijskich 2010 reprezentowało dwustu szesnastu zawodników, w tym 123 mężczyzn i 93 kobiety. Sportowcy USA zdobyli łącznie 37 medali (9 złotych, 15 srebrnych i 13 brązowych). Był to drugi najlepszy występ Amerykanów na zimowych igrzyskach olimpijskich, lepiej spisali się tylko w Salt Lake City w 2002 roku. USA miało swoich przedstawicieli we wszystkich 15 sportach, natomiast zdobywało medale w 9 dyscyplinach. Chorążym na ceremonii otwarcia był saneczkarz Mark Grimmette, dla którego były to piąte igrzyska. Piąty raz na igrzyskach startowali także kombinator norweski Todd Lodwick i narciarz dowolny Casey Puckett, który na IO w 1992, 1994, 1998 i 2002 startował w narciarstwie alpejskim. Dla 12 zawodników, w tym saneczkarza Bengta Waldena, który wcześniej trzykrotnie startował w reprezentacji Szwecji, były to czwarte igrzyska. Trzeci raz na igrzyska pojechało 22 zawodników, a drugi – 50. Na igrzyskach debiutowało 129 zawodników.
Reprezentacja Stanów Zjednoczonych na igrzyskach w Vancouver zdobyła najwięcej medali łącznie w wszystkich ekip – 37 (9 złotych, 15 srebrnych i 13 brązowych). Był to wtedy najlepszy wynik w historii zimowych igrzysk olimpijskich. Niemniej w klasyfikacji medalowej znalazła się na 3. pozycji, za Kanadą (26 medali w tym 14 złotych) i Niemcami (30 medali w tym 10 złotych).
W reprezentacji znalazło się 31 medalistów z poprzednich igrzysk. Jeden zawodnik, Apolo Anton Ohno, zdobył 5 medali. Troje zawodników zdobyło 3 medale, siedmioro – po dwa, a 20 – po jednym medalu. Sześcioro zawodników ma powiązania z armią. Ośmioro reprezentantów urodziło się poza granicami USA. 5 w Kanadzie i po jednym w Korei, Szwecji i Wenezueli. W reprezentacji znalazło się 17 ojców i 6 matek. Na igrzyska pojechała jedna para bliźniaczek – Jocelyne i Monique Lamoureux, startujące w hokeju. W Kanadzie startowali sportowcy z 35 stanów. Najwięcej zawodników reprezentowało Minnesotę (21) i Nowy Jork (19).
Najwyższym zawodnikiem w kadrze był, mierzący 196 centymetrów, bobsleista Chuck Berkeley. Najniższych pięciu zawodników mierzyło 153 centymetry. Najmłodszą reprezentantką była, urodzona 14 września 1993, narciarka dowolna Ashley Caldwell. Najmłodszym reprezentantem był, urodzony 25 lutego 1992, skoczek narciarski Peter Frenette. Najstarszą zawodniczką była, urodzona 20 lutego 1969, curlerka Tracy Sachtjen. Najstarszym zawodnikiem był, urodzony 23 czerwca 1969, curler John Benton. Średnia wieku reprezentantów USA wynosiła niespełna 26 lat. 15 zawodników miało od 16 do 19 lat. 161 sportowców miało od 20 do 29 lat. 38 sportowców było w wieku powyżej 30 lat.
Amerykańscy narciarze alpejscy, po nieudanym występie na igrzyskach w Turynie, gdzie zdobyli tylko dwa medale (oba złote), zaliczyli najlepszy występ olimpijski w historii, zdobywając 8 medali (2 złote, 3 srebrne i 3 brązowe). Lindsey Vonn została pierwszą reprezentantką Stanów Zjednoczonych, która zdobyła złoty medal w zjeździe. Bode Miller, po zdobyciu mistrzostwa olimpijskiego w superkombinacji i dwóch innych medali, został najbardziej utytułowanym amerykańskim alpejczykiem. Sukces drużyny dopełniły medale Julii Mancuso (dwa srebrne) i Andrew Weibrechta (brązowy).
Amerykańscy kombinatorzy norwescy zdobyli medale pierwszy raz w historii zimowych igrzysk olimpijskich. Bill Demong został mistrzem olimpijskim na dużej skoczni, a Johnny Spillane zdobył srebrne medale na obu obiektach. Demong, Spillane, Todd Lodwick i Brett Camerota zajęli także drugie miejsce w konkursie drużynowym.
Sześć medali zdobyli łyżwiarze szybcy, startujący w short tracku. Apolo Anton Ohno zdobył srebro na 1500 m i brąz na 1000 metrów. Znalazł się także w drużynie, która zdobyła brąz w sztafecie na 5000 metrów. Katherine Reutter została pierwszą Amerykanką od 1994, która zdobyła indywidualny medal w short tracku (srebro). Startowała także w sztafecie, która zdobyła brązowy medal - pierwszy od 1994. Łyżwiarze startujący na długim torze zdobyli cztery medale. Shani Davis obronił tytuł mistrza olimpijskiego z Turynu na dystansie 1000 m. W biegu na 1500 metrów, tak jak 4 lata temu, wywalczył srebro. Amerykanie zajęli drugie miejsce także w biegu drużynowym. Chad Hedrick zdobył brąz w biegu na 1000 metrów.
Łyżwiarz figurowy Evan Lysacek został pierwszym, od czasu zwycięstwa Briana Boitano w 1988 w Calgary, amerykańskim mistrzem olimpijskim w konkurencji solistów. Meryl Davis i Charlie White zdobyli dopiero drugi srebrny, a trzeci w ogóle medal dla Stanów Zjednoczonych w konkurencji par tanecznych.
Amerykańska drużyna snowboardowa zdobyła 5 medali (2 złote, srebrny i 2 brązowe). Shaun White obronił tytuł mistrza olimpijskiego w half-pipe'ie wywalczony 4 lata temu w Turynie. Tego samego w snowrossie dokonał Seth Wescott. Hannah Teter i Kelly Clark zdobyły odpowiednio srebrny i brązowy medal w half-pipe'ie.
Bobslejowa czwórka USA I, nazywana „Nocnym pociągiem”, pilotowana przez Stevena Holcomba zdobyła, pierwsze od igrzysk w St. Moritz w 1948, mistrzostwo olimpijskie. Z Holcombem jechali także Justin Olsen, Steve Mesler i Curtis Tomasevicz.
W Vancouver trzy medale zdobyli: Bode Miller (złoto, srebro i brąz), Johnny Spillane (trzy srebra) i Apolo Anton Ohno (srebro i dwa brązy). Po dwa medale zdobyli: Shani Davis, Bill Demong (złoto i srebro), Lindsey Vonn (złoto i brąz), Julia Mancuso (dwa srebra), Katherine Reutter i Chad Hedrick (srebro i brąz).
Apolo Anton Ohno dzięki trzem medalom zdobytym w Vancouver pobił rekord Bonnie Blair w liczbie medali olimpijskich. Panczenistka posiada ich sześć (5 złotych i brązowy), a panczenista – osiem (2 złote, 2 srebrne i 4 brązowe).
Konkurencje.
Objaśnienia.
Q – Awans
QA – Awans do dużego finału
QB – Awans do małego finału
DSQ – Dyskwalifikacja
DNF – Zawodnik/Zawodniczka nie ukończył(a) zawodów
DNS – Zawodnik/Zawodniczka nie wystartował(a)
WD – Zawodnik/Zawodniczka wycofany/wycofana z wyścigu
ADV – Zawodnik/Zawodniczka awansował(a)
RNS – Zawodnik/Zawodniczka nieoceniony/nieoceniona
Curling.
Turniej mężczyzn.
10. miejsce
16 lutego 2010, 9:00
16 lutego 2010, 19:00
17 lutego 2010, 14:00
18 lutego 2010, 9:00
19 lutego 2010, 14:00
20 lutego 2010, 9:00
21 lutego 2010, 14:00
22 lutego 2010, 9:00
22 lutego 2010, 19:00
Turniej kobiet.
10. miejsce
16 lutego 2010, 14:00
17 lutego 2010, 9:00
18 lutego 2010, 14:00
19 lutego 2010, 9:00
20 lutego 2010, 14:00
21 lutego 2010, 9:00
21 lutego 2010, 19:00
23 lutego 2010, 9:00
22 lutego 2010, 19:00
Hokej na lodzie.
Turniej mężczyzn.
Faza grupowa.
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Faza pucharowa.
Ćwierćfinały
Półfinały
Finał
Turniej kobiet.
Faza grupowa.
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Faza pucharowa.
Półfinały
Finał

</doc>
<doc id="1902877" url="https://pl.wikipedia.org/wiki?curid=1902877" title="Bastun">
Bastun

Baltic Sea Trade Union Network (pol. Sieć Związków Zawodowych Państw Morza Bałtyckiego) – organizacja zrzeszająca związki zawodowe, zarejestrowane w państwach leżących nad Morzem Bałtyckim.
Założona w Helsinkach w lipcu 1999 roku. Siedziba organizacji mieści się w Sztokholmie. Polska w BASTUN jest reprezentowana przez związkowców z NSZZ „Solidarność”, OPZZ oraz Forum Związków Zawodowych.
Do BASTUN należą również związki zawodowe z Danii, Estonii, Finlandii, Litwy, Łotwy, Niemiec, Norwegii, Rosji i Szwecji.

</doc>
<doc id="1902878" url="https://pl.wikipedia.org/wiki?curid=1902878" title="AmBisome">
AmBisome



</doc>
<doc id="1902881" url="https://pl.wikipedia.org/wiki?curid=1902881" title="Amphocil">
Amphocil



</doc>
<doc id="1902882" url="https://pl.wikipedia.org/wiki?curid=1902882" title="Abelcet">
Abelcet



</doc>
<doc id="1902890" url="https://pl.wikipedia.org/wiki?curid=1902890" title="Husarz zielony">
Husarz zielony

Husarz zielony ("Anax junius") – gatunek owada z rodziny żagnicowatych, występujący w Ameryce Północnej od Alaski po Panamę i Hawaje, na Tahiti oraz w Azji od Kamczatki po Chiny i Japonię. Żyje przy stojącej lub wolno-płynącej wodzie.
Wygląd.
Husarz zielony dorasta do 7-8 cm, rozpiętość skrzydeł 9-10,5 cm, co czyni go jedną z największych ważek. Ciało zielone, z czerwonawym odwłokiem, samice nieco jaśniejsze. Dolna część ciała niebieska.
Tryb życia.
Ważki te we wszystkich stadiach życia są drapieżnikami. Larwy żywią się wodnymi insektami, kijankami i bardzo małymi rybami. Dorosłe osobniki jedzą ćmy, komary i inne latające owady. Stworzenia te latają z prędkością niemal 29 km/h i mają doskonały wzrok, co czyni je bardzo sprawnymi łowcami.
Rozmnażanie.
Rozmnażają się w lipcu i sierpniu. Samce kopulują siedząc na samicy i trzymając otworem gębowym jej szyję. Po zapłodnieniu samiec strzeże partnerki i nie pozwala innym samcom się do niej zbliżyć. Samica składa jajeczka, z których po trzech tygodniach wylęgają się młode. W formie dorosłej owady przeżywają jedynie kilka tygodni.

</doc>
<doc id="1902895" url="https://pl.wikipedia.org/wiki?curid=1902895" title="Vaniqa">
Vaniqa



</doc>
<doc id="1902896" url="https://pl.wikipedia.org/wiki?curid=1902896" title="Anax junius">
Anax junius



</doc>
<doc id="1902901" url="https://pl.wikipedia.org/wiki?curid=1902901" title="Narciarstwo dowolne na Zimowych Igrzyskach Olimpijskich 2010 – jazda na muldach kobiet">
Narciarstwo dowolne na Zimowych Igrzyskach Olimpijskich 2010 – jazda na muldach kobiet

Zawodniczki o medale olimpijskie walczyły 13 lutego na trasie w kurorcie Cypress Mountain Resort, umiejscowionym w północnym Vancouver. Zwyciężyła Amerykanka Hannah Kearney, drugie miejsce zajęła Kanadyjka Jennifer Heil, która broniła tytułu mistrzyni z poprzednich igrzysk w Turynie, a trzecią lokatę zajęła wicemistrzyni z 2002 roku, Amerykanka Shannon Bahrke.

</doc>
<doc id="1902911" url="https://pl.wikipedia.org/wiki?curid=1902911" title="P-70 (samochód)">
P-70 (samochód)



</doc>
<doc id="1902916" url="https://pl.wikipedia.org/wiki?curid=1902916" title="Eoceratops">
Eoceratops



</doc>
<doc id="1902919" url="https://pl.wikipedia.org/wiki?curid=1902919" title="Elżbieta Waldeck-Pyrmont">
Elżbieta Waldeck-Pyrmont

Elżbieta Waldeck-Pyrmont (niem. "Prinzessin Louise Elisabeth Hermine Erica Pauline zu Waldeck und Pyrmont", ur. 6 września 1873, zm. 23 listopada 1961) – księżniczka niemiecka. 
Urodziła się w Arolsen jako siódme dziecko i najmłodsza córka księcia Jerzego Wiktora Waldeck-Pyrmont (1831-1893) i jego żony Heleny Nassau (1831-1888), córki Wilhelma Nassau. Była daleko spokrewniona z brytyjską rodziną królewską: przez matkę była potomkiem króla Jerzego II Hanowerskiego. Była siostrą: 
Małżeństwo i rodzina.
3 maja 1900 w Arolsen Elżbieta wyszła za mąż za Aleksandra, księcia Erbach-Schönberg (1872-1944), najstarszego dziecka Gustawa księcia Erbach-Schönberg i Marii Battenberg. Mieli czworo dzieci: 
W chwili śmierci była ostatnim żyjącym dzieckiem Jerzego Wiktora Waldeck-Pyrmont i jego żony Heleny Nassau.

</doc>
<doc id="1902920" url="https://pl.wikipedia.org/wiki?curid=1902920" title="Hiob Anzerski">
Hiob Anzerski

Hiob Anzerski, imię świeckie: Joann (ur. w 1635 w Moskwie – zm. 6 marca 1720 na wyspie Anzer) – święty mnich prawosławny.
Święcenia kapłańskie przyjął jako biały duchowny-celibatariusz, posługę kapłańską wypełniał w jednej z parafii w Moskwie. Żył samotnie, organizując swoje życie w podobny sposób, jak współcześni mu mnisi. Zajmował się również pomocą najuboższym. Informacja o świątobliwym księdzu dotarła do cara Piotra I, który uczynił go spowiednikiem swoim i całej rodziny carskiej. Jako osobisty kapłan cara Joann jeszcze bardziej zaangażował się w pomoc ubogim. Z czasem jednak zmienił postępowanie, rezygnując z działalności społecznej na rzecz wielogodzinnych rozmyślań duchowych. Z domu wychodził tylko wtedy, gdy miał odsłużyć Świętą Liturgię.
W 1701 na skutek fałszywego donosu Piotr I oddalił kapłana z dworu i zmusił go do wstąpienia do Monasteru Sołowieckiego. Joann otrzymał imię mnisze Hiob. Rok później car, przekonawszy się o jego uczciwości, pragnął jego powrotu na dwór. Zakonnik jednak odmówił, a dla pogłębienia uprawianej ascezy przeniósł się do podległego klasztorowi skitu Trójcy Świętej na wyspie Anzer. Jego twórcą był późniejszy święty prawosławny mnich Eleazar Anzerski. Po jego śmierci mnich Hiob został nowym przełożonym skitu. W 1710 złożył śluby wielkiej schimy z imieniem Jezus. Wkrótce po tym miał mieć widzenie św. Eleazara Anzerskiego i Matki Bożej, którzy nakazali mu organizację jeszcze jednej wspólnoty na wyspie Anzer. Starzec Jezus miał założyć skit Ukrzyżowania Chrystusa. Tak też uczynił razem z dwoma uczniami duchowymi: schimnichem Mateuszem i mnichem Makariuszem. W 1715 w skicie powstała drewniana cerkiew pod tym samym wezwaniem, co cała wspólnota. Schimnich Jezus stanął na jej czele, jednak mimo tego stale zajmował się pracą fizyczną.
Jeszcze kilkakrotnie zakonnik miał mieć objawienia Matki Bożej. Przepowiedział również dzień swojej śmierci. Zmarł 6 marca 1720. 

</doc>
<doc id="1902921" url="https://pl.wikipedia.org/wiki?curid=1902921" title="Fisio">
Fisio



</doc>
<doc id="1902926" url="https://pl.wikipedia.org/wiki?curid=1902926" title="Pierwszy rząd Heinricha Brüninga">
Pierwszy rząd Heinricha Brüninga

Pierwszy rząd Heinricha Brüninga – 31 marca 1930 – 9 października 1931.

</doc>
<doc id="1902928" url="https://pl.wikipedia.org/wiki?curid=1902928" title="Drugi rząd Heinricha Brüninga">
Drugi rząd Heinricha Brüninga

Drugi rząd Heinricha Brüninga – 10 października 1931 – 1 czerwca 1932.

</doc>
<doc id="1902930" url="https://pl.wikipedia.org/wiki?curid=1902930" title="Pięć Dróg Edo">
Pięć Dróg Edo



</doc>
<doc id="1902931" url="https://pl.wikipedia.org/wiki?curid=1902931" title="Jedlica Menziesa">
Jedlica Menziesa



</doc>
<doc id="1902932" url="https://pl.wikipedia.org/wiki?curid=1902932" title="Natan Zach">
Natan Zach

Natan Zach (ur. 1930 w Berlinie, zm. 6 listopada 2020 w Ramat Ganie) – izraelski poeta, eseista, krytyk literacki, tworzący w języku hebrajskim.
Od 1935 roku mieszkał w Palestynie. Był jednym z czołowych przedstawicieli modernizmu lat pięćdziesiątych w literaturze hebrajskiej. W swoich wierszach przeprowadzał krytykę społeczeństwa i politycznej rzeczywistości Izraela.

</doc>
<doc id="1902938" url="https://pl.wikipedia.org/wiki?curid=1902938" title="Tiniteqilaaq">
Tiniteqilaaq

Tiniteqilaaq, dawniej Tiniteqilâq – osada na wschodnim wybrzeżu Grenlandii, w gminie Sermersooq.
Według danych oficjalnych liczba mieszkańców w 2011 roku wynosiła 124 osoby.

</doc>
<doc id="1902939" url="https://pl.wikipedia.org/wiki?curid=1902939" title="Tasiusaq">
Tasiusaq



</doc>
<doc id="1902941" url="https://pl.wikipedia.org/wiki?curid=1902941" title="Tasiusaq (Kujalleq)">
Tasiusaq (Kujalleq)

Tasiusaq – osada w południowej Grenlandii, w gminie Kujalleq. Według danych oficjalnych liczba mieszkańców w 2011 roku wynosiła 70 osób.

</doc>
<doc id="1902945" url="https://pl.wikipedia.org/wiki?curid=1902945" title="The Best">
The Best

The Best – album Urszuli, wydany w 2002 roku nakładem wydawnictwa BMG Poland z okazji 20-lecia pracy artystycznej wokalistki.
Album uzyskał status złotej płyty.
Lista utworów.
CD1
CD2

</doc>
<doc id="1902953" url="https://pl.wikipedia.org/wiki?curid=1902953" title="Jesse Väänänen">
Jesse Väänänen

Jesse Väänänen (ur. 6 stycznia 1984 w Lahti) – fiński biegacz narciarski.

</doc>
<doc id="1902957" url="https://pl.wikipedia.org/wiki?curid=1902957" title="Bank holiday">
Bank holiday



</doc>
<doc id="1902959" url="https://pl.wikipedia.org/wiki?curid=1902959" title="Tuanku Mukhriz">
Tuanku Mukhriz

Tuanku Mukhriz ibni Almarhum Tuanku Munawir (ur. 14 stycznia 1948), król malezyjskiej prowincji Negeri Sembilan od grudnia 2008. Absolwent prawa na uniwersytecie w Aberystwyth w Walii.

</doc>
<doc id="1902960" url="https://pl.wikipedia.org/wiki?curid=1902960" title="BF504-506">
BF504-506

Seria BF504-506 – tranzystory małej mocy, wielkiej częstotliwości, pierwsze produkowane w Polsce tranzystory krzemowe i pierwsze typu npn.
Historia.
Produkcję seryjną tranzystorów serii BF504-BF506 rozpoczęła Fabryka Półprzewodników Tewa w roku 1967. Tranzystory krzemowe mesa były zapowiadane w różnych publikacjach i katalogach od początku lat 60, a gdy weszły do produkcji były już przestarzałe i bardzo szybko zostały wyparte przez nowocześniejsze tranzystory planarne (BF519-BF521 i BC527-BC528). Umieszczano je w typowych obudowach typu TO-5. Wersje o zwiększonej niezawodności do celów profesjonalnych oznaczano literą "S" po oznaczeniu typu.
Charakterystyka.
BF504-505 były krzemowymi tranzystorami mesa, małej mocy (dopuszczalna moc strat kolektora 300 mW) i wielkiej częstotliwości (częstotliwość graniczna 50MHz), typu npn. Poszczególne typy różniły się dopuszczalnym napięciem kolektora:

</doc>
<doc id="1902963" url="https://pl.wikipedia.org/wiki?curid=1902963" title="Jerzy II Waldeck-Pyrmont">
Jerzy II Waldeck-Pyrmont

Jerzy II Henryk (ur. 20 września 1789 w Weil am Rhein, zm. 15 maja 1845 w Arolsen) – książę Waldeck-Pyrmont od 1813 do 1845. 
Konstytucja.
W roku 1814 (28 dni od przejęcia władzy po ojcu) książę zatwierdził konstytucję (opartą na Kodeksie Napoleona). Konstytucja nadawała unii Waldeck-Pyrmont kształt prawny. Oba okręgi były sobie równe.
Takie rozwiązanie spowodowało wśród mieszkańców Waldeck burzę protestów. Przewodniczący Nieruchomości Carl Friedrich von Dalwigk był rzecznikiem opozycji, która ostatecznie zwyciężyła, w efekcie czego książę Jerzy II dnia 3 lipca 1814 musiał potwierdzić ponownie podzielenie Waldeck-Pyrmont.
Rodzina.
Jerzy II był synem i następcą Jerzego I, księcia Waldeck-Pyrmont, i Augusty Schwarzburg-Sondershausen. 26 czerwca 1823 w Schaumburgu ożenił się z księżniczką Emmą Anhalt-Bernburg-Schaumburg-Hoym (1802-1858). Mieli pięcioro dzieci:

</doc>
<doc id="1902964" url="https://pl.wikipedia.org/wiki?curid=1902964" title="Dositej Obradović">
Dositej Obradović

Dositej Obradović, właściwie Dimitrije Obradović (ur. 17 lutego 1742, zm. 7 kwietnia 1811 w Belgradzie) – serbski pisarz, myśliciel i moralista. Czołowy przedstawiciel serbskiego oświecenia. Założyciel Uniwersytetu Belgradzkiego.
Życiorys.
W młodości złożył śluby zakonne w jednym z monasterów Fruškiej gory, jednak rozczarowany życiem mniszym zbiegł z niego. Celem zdobycia wiedzy, rozpoczął podróże po świecie. W ciągu blisko czterdziestu lat, przewędrował niemal całą Europę i część Azji, zdobywając praktyczną znajomość kilkunastu języków obcych. Szczególny wpływ na jego światopogląd miały pobyt na górze Athos, na Korfu, w Dalmacji oraz studia matematyczne, przyrodnicze i filozoficzne w Wiedniu, Lipsku i Halle. W czasie podróży angażował się również w działalność dyplomatyczną, starając się zdobywać poparcie Zachodu dla serbskich wystąpień antytureckich.
Powrócił do Belgradu na zaproszenie Jerzego Czarnego i został ministrem edukacji w jego rządzie. W swoich licznych pismach moralistyczno-wychowawczych krzewił kult oświaty oraz propagował idee racjonalizmu. Jako tłumacz przyswajał literaturze serbskiej dzieła wybitnych europejskich pisarzy oraz filozofów europejskich jego epoki. W 1808 roku założył pierwszą serbską uczelnie wyższą Velika Škola.
Był prekursorem serbskiej literatury świeckiej, skierowanej do szerokich warstw społecznych. Jest autorem autobiografii "Život i priključenija Dimitrija Obradovića..." (wyd. I część 1783, II 1788) oraz dzieł, w których propagował swoje poglądy: "Sovjeti zdravago razuma" (1784), "Basne" (1788), "Etika" (1804). Zainspirował reformę językową przeprowadzoną przez Vuka Karadžicia.
System poglądów.
Dositej Obradović nie stworzył jednolitego systemu poglądów filozoficznych, inspirowany z jednej strony myślą zachodnioeuropejskiego Oświecenia, z drugiej zaś – filozofią bizantyjską. W swoim programie Obradović zawarł elementy filozofii późnobizantyjskiej (XIV-XV wiek), jak również wzywał Serbów, by "udali się po nauki do szkół zachodnioeuropejskiego racjonalizmu". Nie krytykował jednak prawosławia jako takiego i podkreślał swoją wiarę w Boga i jego dobroć (chociaż występował przeciwko nadużyciom mnichów Serbskiego Kościoła Prawosławnego); zdaniem Vladety Jeroticia jego wiara była bliska deizmowi, czy nawet panteizmowi.
Jego działalność była obiektem krytyki współczesnych i późniejszych działaczy związanych z Serbskim Kościołem Prawosławnym. Władyka Czarnogóry Piotr II Petrowić-Niegosz, uznając talent literacki Obradovicia, zarzucił mu brak szacunku dla tradycji serbskiej kultury ludowej, a jego teksty określił jako "heretyckie i bezbożne". W 1842 jeden z biskupów serbskich zwrócił się do patriarchy konstantynopolitańskiego ze skargą na poglądy Obradovicia, co doprowadziło do obłożenia jego publikacji klątwą kościelną. Równie negatywnie odnosił się do działalności Obradovicia serbski metropolita karłowicki Stefan, który dostrzegał w zachodnich ideach niebezpieczeństwo dla prawosławia. W XX wieku obszerne teksty nt. Dositeja Obradovicia publikował metropolita Amfilochiusz (Radović), kontrastując jego postać ze św. Sawą. Obradović został w tekstach metropolity ukazany przede wszystkim jako okcydentalista i przedstawiciel "filozofii rozumu", a przez to niemal heretyk.

</doc>
<doc id="1902968" url="https://pl.wikipedia.org/wiki?curid=1902968" title="Największe przeboje (album Urszuli)">
Największe przeboje (album Urszuli)

GWIAZDY XX WIEKU: Urszula, największe przeboje – dwuczęściowy kompilacyjny album Urszuli, wydany w 2004 roku nakładem wydawnictwa BMG Poland.

</doc>
<doc id="1902973" url="https://pl.wikipedia.org/wiki?curid=1902973" title="Sel-Rob Prawica">
Sel-Rob Prawica



</doc>
<doc id="1902974" url="https://pl.wikipedia.org/wiki?curid=1902974" title="Jerzy I Waldeck-Pyrmont">
Jerzy I Waldeck-Pyrmont

Jerzy I (ur. 6 maja 1747 w Bad Arolsen, zm. 9 września 1813 w Pyrmont) - hrabia Pyrmont (1805-1813), następnie książę Waldeck-Pyrmont (1812-1813).
Życie.
Jerzy był synem księcia Karola Augusta Fryderyka von Waldeck (1704-1763) i Christiane Henriette von Pfalz-Zweibrücken (1725-1816), córki palatyna Chrystiana III Wittelsbacha. Dnia 24 września 1812, po śmierci swego brata Fryderyka Karola, został księciem Waldeck-Pyrmont-Rappoltstein.
Rodzina.
12 września 1784 w Otterwisch ożenił się z Augustą (1768-1849), córką księcia Augusta II Schwarzburg-Sondershausen i miał z nią dzieci:

</doc>
<doc id="1902975" url="https://pl.wikipedia.org/wiki?curid=1902975" title="Sel-Rob Lewica">
Sel-Rob Lewica



</doc>
<doc id="1902978" url="https://pl.wikipedia.org/wiki?curid=1902978" title="Moe Meguro">
Moe Meguro

 - japońska curlerka, dwukrotna reprezentantka kraju na zimowych igrzyskach olimpijskich. Była kapitanem drużyny z Aomori Curling Club, dyscyplinę tę uprawia od 1995.
Dwukrotnie uczestniczyła jako skip w mistrzostwach świata juniorów, w 2005 zajęła 5. miejsce. Rok później zakwalifikowała się do fazy finałowej, gdzie przegrała dwa mecze i uplasowała się na 4. pozycji. W 2004 triumfowała w Mistrzostwach Pacyfiku. W 2006 wystąpiła na ZIO, Japonki zakończyły rywalizację na 7. miejscu. W tym samym roku wywalczyła brązowy medal Mistrzostw Strefy Pacyfiku 2006. Następnie zespół Meguro doszedł do małego finału Zimowej Uniwersjady 2007, gdzie w stosunku 7:6 pokonał szwedzki zespół Stiny Viktorsson.
W swoim pierwszym występie na MŚ zajęła średnie 8. miejsce. W 2008 drużyna Meguro wyrównała najlepszy rezultat Japonii na MŚ zajmując 4. miejsce. W tie-breaker pokonała Dunki (Angelina Jensen) 7:3, w dolnym meczu play-off wynikiem 6:4 pokonała Mirjam Ott. Półfinał przegrała 8:9 na rzecz Kanadyjek (Jennifer Jones), w małym finale Szwajcarki zrewanżowały się 9:7.
Po kilku miesiącach w nowym sezonie Japonki uplasowały się na 3. miejscu Mistrzostw Strefy Pacyfiku 2008 i nie pojechały na MŚ 2009. Rok później zdobyła srebrny medal, w finale zwyciężyła bezkonkurencyjna Wang Bingyu. Moe Meguro wystąpiła na Igrzyskach Olimpijskich 2010, reprezentacja pod jej przewodnictwem z bilansem 3 wygranych i 6 porażek zajęła 8. miejsce. Miesiąc później z 2 wygranymi i 9 przegranymi drużyna Meguro zajęła 11. miejsce mistrzostw świata.
W czerwcu 2010 Meguro ogłosiła zakończenie kariery sportowej.

</doc>
<doc id="1902979" url="https://pl.wikipedia.org/wiki?curid=1902979" title="Ziuzia">
Ziuzia

Ziuzia (brus. Зюзя, Мароз; ros. Мороз, Морозко, Зюзя – пьяница; ukr. Зюзя, Мороз) – postać z folkloru białoruskiego, odpowiednik rosyjskiego Dziadka Mroza. Wyobrażany jest jako niski, gruby starzec z długimi białymi włosami i brodą. Odziewa się w ciepłą jasną odzież – najczęściej biały kożuch – jednak zawsze z odkrytą głową i boso. W dłoni nosi żelazną buławę.
Imię Ziuzia pochodzi od białoruskiego czasownika зюзець/ziuzieć czyli marznąć, odczuwać pieczenie spowodowane mrozem.
Zasadniczo królestwem Ziuzi jest las, tylko czasem zjawia się w osiedlach ludzkich – najczęściej by pomóc ludziom lub ostrzec ich przed niezwykle surową zimą.
Obrzędową strawą związaną z Ziuzia, jest kutia – często uważa się, że jest ona przygotowywana specjalnie z myślą o Ziuzi. Z wigilijnej kutii odkładano nieco na osobny talerz, bądź miseczkę i kładziono na osobny stolik, by nocą bóstwo mogło posilić się.
"Зюзя на дварэ – куцьця на стале /Ziuzia na dvare – kućcia na stalie"
Ziuzia kiedy się rozzłości stuka żelazną buławą po drzewach, a nawet bierwionach chat – i wtedy skrzypią i pękają one od tych silnych uderzeń. Natomiast kiedy pada śnieg – znaczy, że Ziuzia pożałował przyrodę i nakazał swojemu słudze Mrozowi przykryć świat – a w szczególności pola – ciepłym pokryciem. Ale mróz też jest oznaką dobroci bóstwa – w dość częstych na Białorusi okolicach bagiennych – daje on możliwość zwiezienia saniami siana z podmokłych łąk. Do dziś używa się wyrażenia „Zmarzł jak Ziuzia”.
Mimo podobieństwa do Dziadka Mroza – Ziuzia nie stał się patronem rozdawania podarunków na Nowy Rok. W tej – powstałej w XX wieku – funkcji zastępuje go rosyjski Dziadek Mróz.
W gospodarstwie leśnym Prudniki w rejonie postawskim obwodu witebskiego organizowane są imprezy turystyczne pod hasłem „W gościnie u Ziuzi Pojeziernego”, które cieszą się coraz większą popularnością na Białorusi.

</doc>
<doc id="1902980" url="https://pl.wikipedia.org/wiki?curid=1902980" title="ISFP">
ISFP

ISFP (ang. "Introverted Sensing Feeling Perceiving" – Introwertyk Percepcjonista Uczuciowiec Obserwator) – skrót stosowany przy jednym z szesnastu typów Myers-Briggs Type Indicator (MBTI) oraz w innych jungowskich testach osobowości.
ISFP to typ introwertywny z przewagą uczuć, doznaniowy, obserwujący.
Osoby o tym typie osobowości cechuje introwersja, kierowanie percepcji i działań na własne myśli, emocje. Podejście uczuciowe nakierowane jest na wnętrze, zaś interpretacja bodźców i wrażeń zmysłowych – na otoczenie. Ludzie o takiej osobowości są obserwatorami, słuchaczami.
Osoby o typie ISFP cechuje serdeczna natura. Są życzliwi, czuli, delikatni. Choć są silnymi "wrażliwcami", a ich przymiotem jest pewna otwartość, to zarazem cechuje ich pewna skrytość i rezerwa do otoczenia.
ISFP są skromni, dość często ambitni. Preferują samodzielną pracę, najlepiej w samotności – głównie wtedy są najbardziej produktywni. Wykonując pracę samodzielną, są zadowoleni, będąc w pełni odpowiedzialnymi za jej przebieg i efekty.
W codziennych relacjach ISFP mają znaczną tendencję do "stania pośrodku", gdyż nie chcą być ani najlepszymi, ani najgorszymi w grupie. Jest to powód, dla którego zwykle nie potrafią otwarcie krytykować ludzi ani nie lubią uczestniczyć w sporach. Wręcz przeciwnie – z natury są pokojowi, czasem dyplomatyczni, potrafią unikać i zakańczać konflikty. ISFP dzięki głównym cechom charakteru potrafi prawie bez trudu sprawiać, aby inni stali się szczęśliwi; ma cierpliwość do wad innych, a w każdym nietakcie stara się odnaleźć też dobrą stronę.
Osoby o tym typie starają się cieszyć, na ile to możliwe, i chcą doświadczyć w swoim życiu jak najwięcej. Czas wolny spędzają najchętniej w towarzystwie najlepszych, szczególnie zaufanych przyjaciół lub przy muzyce czy książce. Nie przepadają za spotkaniami towarzyskimi liczącymi nawet nieznacznie większą grupę osób. Zachowanie ISFP może być czasem tak niezależne, że może wprawić w zakłopotanie i zdezorientować innych ludzi.
Praca i obszary, w których ma szansę zrealizować się typ ISFP, to między innymi: artysta (malarz, poeta, muzyk...), psychiatra, psycholog, psychoterapeuta, socjolog, nauczyciel, tłumacz, doradca lub też ratownik.

</doc>
<doc id="1902990" url="https://pl.wikipedia.org/wiki?curid=1902990" title="Jesse Leach">
Jesse Leach

Jesse David Leach (ur. 3 lipca 1978 w Providence) – amerykański muzyk i wokalista, wieloletni członek zespołu Killswitch Engage oraz współtwórca innych grup i projektów muzycznych.
Życiorys.
Życie prywatne.
Urodził się i wychowywał w Providence. Jest synem Leroya Leacha, emerytowanego luterańskiego duchownego tj. ministra oraz wykładowcy teologii w Concordia College w Bronxville. Pomimo chrześcijańskiego wychowania w pewnym okresie (ok. 2011) duchowo kierował się w stronę rastafarianizmu. Po latach przyznał, że nadal pozostaje mocny w wierze chrześcijańskiej i wiele z jego tekstów piosenek dotyczą relacji z Bogiem.
Przez 12 lat do 2008 był wegetarianinem, a przez rok weganinem. W latach gdy pozostawał poza grupą Killswitch Engage (2002-2012), prócz tworzenia innych projektów muzycznych, zarabiał na życie w pracach fizycznych. Od około 2009 pracował jako DJ prezentujący muzykę w Providence.
Jego żoną została Melissa Lopez, z którą rozszedł się w 2018 po 16 latach związku. W 2019 boje wzięli rozwód. W okresie poprzedzającym te wydarzenia Jesse Leach zmagał się z problemami natury wewnętrznej, w tym niepokojem i depresją (oficjalnie zdiagnozowaną w 2019), o czym informował publicznie. W tym czasie przyznał się do zażywania grzybów psylocybinowych, ayahuasca, LSD, marihuany. Zamieszkiwał w nowojorskim Brooklyn, skąd w 2019 przeprowadził się na prowincję stanu Nowy Jork i osiadł sam w Catskill w Hudson Valley. W tym miejscu związał się z nową kobietą.
Charakterystyka artysty.
Zainteresowanie muzyką zaczynał od sceny punkowej, zaś na koncerty chodził od 1992. Z czasem przeszedł w odłam zaangażowany w zachowanie czystości, dbania o środowisko, wegetarianizmu. Inspiracją był dla niego zespoły Minor Threat, Bad Brains. Około 1995/1996 znalazł się pod wpływem sceny hardcore kształtowanej przez inspiracje metalowe, wskutek czego powstawał nurt metalcore. Po latach Leach przyznał, że inspiruje go wiele gatunków muzycznych i jest otwarty na różne stylistyki np. rap, rhythm and blues, folk, rock klasyczny, indie rock, hardcore punk, grindcore, trip hop, drum and bass, death metal, gotyk. Do pierwszego zespołu trafił w wieku 14 lat i jak sam twierdzi, w swojej karierze muzycznej przewinął się w sumie przez około 20-30 grup muzycznych, lecz w żadnej z nich nie pozostał na stałe. Oprócz zdolności wokalnych, gra na gitarze, basie, pianinie oraz programuje muzykę elektroniczną.
Jak sam przyznawał, swoją postawę zawdzięczał wychowaniu w wierzącej rodzinie, a jego życie i twórczość pozostaje zawsze pod wpływem Boga. W 2002 stwierdził, że jest osobą religijną, jednak jego teksty nie są i określił je jako uduchowione. Podkreślił, że wierzy w Boga, ale jest muzykiem a nie religijnym ministrem. Podkreślił, że cechuje go „pasja życia i chęć wywołania swym głosem pozytywnej zmiany”.
W zakresie wykonań wokalnych jest samoukiem. Przed wczesnymi sesjami nagraniowymi i trasami koncertowymi KsE brał krótkotrwale lekcje śpiewu. W zakresie tworzenia tekstów Leach już w czasie pierwszego okresu nawet podczas trasy koncertowej nie rozstawał się z notatnikiem, w którym zapisywał swoje przemyślenia. W późniejszych latach nadal pisał podczas podroży. Ponadto wiele ze swoich liryków stworzył nagrywając słowa podczas jazdy na rowerze.
Za swój ulubiony album w 2021 uznał płytę "Offair: Lullabies for the Damned" projektu Andersa Fridéna pod nazwą If Anything Suspicious.
Corrin (1994-1996).
Pierwszym zespołem Leacha był Corrin założony w 1994. Zespół nagrał w 1996 cztery niewydane utwory, które zostały opublikowane ostatecznie, już po rozpadzie grupy, pod koniec 1998 jako płyta przez "Propaganda Machine". Płyta została udostępniona do pobrania przez byłego perkusistę Corrin – Briana Hulla. Jak przyznał sam Hull, to jego osoba była przyczyną zakończenia działalności zespołu, jako że zdecydował się przenieść do Connecticut, aby być ze swoją dziewczyną. Wraz z tym zespołem Leach występował na koncertach obok grupy Aftershock i wtedy zauważył gitarzystę tejże, Adama Dutkiewicza
Nothing Stays Gold (1998-1999).
Drugim zespołem Leacha był Nothing Stays Gold, sformowany w 1998. Leach był w nim wokalistą, zaś gitarzystą był Joe Cantrell, podobnie jak w Corrin. Grupa wydała wydawnictwo EP, następnie zaprzestała działalności po tym, jak Leach stał się członkiem Killswitch Engage.
Killswitch Engage (1999-2002).
Tymczasem nowy zespół tworzyli w Massachusetts członkowie zespołów Overcast oraz Aftershock, będących pod koniec lat 90. jednymi z prekursorów nowego gatunku muzycznego – metalcore. Muzycy poszukiwali wokalisty. W 1999 Jesse Leach dołączył do basisty Mike'a D'Antonio, gitarzystów Adama Dutkiewicza oraz Joela Stroetzela i razem stworzyli formację Killswitch Engage. Po wybraniu przez muzyków Leacha na wokalistę nagrał on wokalizy do nagranego już materiału na płytę. Ich debiutancki album, nazwany tak jak sama grupa tj. "Killswitch Engage", wydano 11 lipca 2000.
Po dwóch latach, 21 maja 2002, miało premierę drugie wydawnictwo zespołu, zatytułowane "Alive or Just Breathing". Płyta osiągnęła duży sukces, a wśród narastającej fali popularności nurtu metalcore była wymieniana przez wielu krytyków oraz słuchaczy w czołówce najlepszych albumów. Istotną rolę odgrywały kompozycje muzyczne, jednakże duża zasługa tkwiła również w wykonaniach wokalnych Leacha, wyrażającego się na płycie głosem przechodzącym od growlu, przez krzyk, wołanie aż do czystego śpiewu w refrenach. Spójnym aspektem były teksty do utworów jego autorstwa, z których każdy osobno stanowił swoisty manifest. Przez wzgląd na liryki Jesse’go płyta uważana jest za uduchowioną. Przed zaplanowaną trasą koncertową opuścił on grupę, powiadamiając o tym pozostałych członków drogą e-mailową. Przyczynami były jego stan fizyczny (choroba gardła) i mentalny (sprawy osobiste).
Seemless (2003-2009).
Odpowiadając na zaproszenie swojego przyjaciela zapoznał się z zaprezentowaną przez niego muzyką i przystąpił w 2003 do formacji Seemless, by - jak sam przyznał - śpiewać bluesa (wraz z nimi tworzyli grupę były perkusista Shadows Fall, Derek Kerswill oraz były gitarzysta Overcast i Killswitch Engage, Pete Cortese). Swoista supergrupa muzyczna wykonywała szeroko rozumiany stoner rock z wpływami metalu. Zespół wydał dwa albumy studyjne: "Seemless" (2005) oraz "What Have We Become" (2006), po czym zakończył działalność w 2009. Jak przyznał później Leach, gra w zespole pozwoliła mu odkryć pełniej jego głos.
One Of You (od 2004).
W 2007 Jesse Leach wydał demo projektu muzycznego pod nazwą One Of You, tworzonego od 2004 wraz z Nickiem Sollecito. Charakter tego materiału znacząco odbiegał od dotychczasowej twórczości Leacha. Muzyka na trzech opublikowanych utworach była spokojna, stonowana dotykająca gatunków trip hopu, muzyki eksperymentalnej oraz ambientu. Nagrania udostępnione na stronie projektu w serwisie Myspace.
The Empire Shall Fall (od 2008).
Czując potrzebę grania agresywniejszej muzyki od 2008 Jesse Leach zaprosił do współpracy Nicka Sollecito, z którym utworzył grupę The Empire Shall Fall wykonującą metalcore. Premiera debiutanckiej płyty pt. "Awaken" miała miejsce 17 listopada 2009.
Times Of Grace (od 2008).
Osobnym projektem muzycznym Jesse'go Leacha jest Times Of Grace, który stworzył wraz z Adamem Dutkiewiczem. Premiera debiutanckiej płyty "The Hymn of a Broken Man" została wyznaczona na 18 stycznia 2011.
Po dziesięciu latach 16 lipca 2021 premierę miał drugi album grupy zatytułowany "Songs of Loss and Separation". Duet twórców zdecydował się na wydanie drugiego albumu sposobem niezależnym w ramach założonej przez siebie wytwórni Wicked Good Records.
AliKeN (od 2010).
W marcu 2010 Jesse Leach zaprezentował oficjalnie swój autorski i solowy projekt pod nazwą AliKeN. Na stronie w serwisie MySpace opublikował on dziewięć utworów demo stworzonych w nurcie ambient, downtempo i trip hop. Poinformował przy tym, iż planuje wydanie solowego albumu studyjnego, przewidywalnie w latach 2010-2011.
Killswitch Engage (od 2012).
Po odejściu ze składu Killswitch Engage przez lata Leach utrzymywał przyjacielskie kontakty z pozostałymi członkami grupy. 18 marca 2010 zagrał z nimi jednorazowy koncert w oryginalnym zestawieniu muzyków.
4 stycznia 2012 grupa Killswitch Engage poinformowała o odejściu ze składu Howarda Jonesa, który dziesięć lat wcześniej tj. w 2002 zastąpił Leacha. W tym czasie Leach zaproponował na wspomnieniową trasę z KsE z okazji 10 rocznicy wydania albumu "Alive or Just Breathing". Członkowie grupy planowali zaś urządzić przesłuchania celem wybrania nowego wokalisty na wakujące miejsce. Po ich przeprowadzeniu w dniu 6 lutego 2012 Jesse Leach został oficjalnie ogłoszony wokalistą zespołu. Decyzję o powrocie podjął mimo niepewności wobec tego, czy podoła śpiewać piosenki stworzone przez Jonesa. Do wspomnianych przesłuchań musiał nauczyć się siedmiu piosenek KsE zaśpiewanych przez Jonesa, mając do wypełnienia warunki takie jak każdy innych kandydat. Pierwszy koncert KsE z jego udziałem odbył się 22 kwietnia 2012.
Premiera nowego albumu grupy pt. "Disarm the Descent" została wyznaczona na 2 kwietnia 2013. Był to trzeci w historii grupy album nagrany z Leachem. W 2016 został wydany pt. "Incarnate", a w 2019 krążek zatytułowany "Atonement", który Leach uznał za swój najbardziej zróżnicowany w całej karierze. W kwietniu 2018 Leach przeszedł operację usunięcia polipów strun głosowych, stanowiące zagrożenie dla kontynuacji jego kariery wokalnej, po czym przechodził rehabilitację. 1 maja 2020 za pośrednictwem serwisu Bandcamp grupa wydała zbiór sześciu utworów pod nazwą "Atonement II B-Sides For Charity", powstałych podczas sesji nagraniowej do albumu "Atonement" i jednocześnie zadeklarowano, że dochód z nich uzyskany, zostanie przekazany fundacji działającej na rzecz zwalczania trwającej pandemii COVID-19.
The Weapon (od 2018) i inne projekty.
W lutym 2018 Jesse Leach wraz ze swoim nowym projektem muzycznym pod nazwą The Weapon, grającym muzykę hardcore punk (w jego składzie znalazł się m.in. jako basista Josh Mihlek, wcześniej udzielający się sesyjnie oraz w roli menedżera produkcji dla Killswitch Engage), opublikował zawierające dwa utwory EP. W maju 2020 zespół ogłosił album pt. "A Repugnant Turn Of Events", opublikowany za pośrednictwem serwisu Bandcamp.
Inne projekty.
W lutym 2020 Leach opublikował piosenkę o charakterze dubstep/EDM/industrial pt. "Luminescent Dreams", przy której współpracował wraz ze swoją partnerką życiową, którą została Philia Porphyra. W kwietniu 2020 wydał ambientową piosenkę pt. "The Path" swojego projektu o nazwie The Way Back Within, zaś w utworze głosu udzieliła także Philia Porphyra.
W czerwcu 2020 Jesse Leach gościnnie pojawił się w piosence i teledysku do utworu "Stop The Bleeding" z singla "Civil Unrest" grupy Machine Head, którego lider Robb Flynn zainspirował się śmiercią George’a Floyda oraz wywołanymi zamieszkami.
Filmografia.
Jesse Leach zagrał niewielką rolę w amerykańskim filmie "Prawa młodości" (tytuł oryg. "Outside Providence") w reżyserii Michaela Corrente. Wokalista wcielił się w rolę postaci o przydomku "Decenz".
Informowano również, jakoby pracował nad filmem niezależnym, którego produkcja miałaby się rozpocząć w październiku 2008. Jak sam powiadomił na swoim blogu: "W najbliższy piątek spotkam się pierwszy raz z producentem/reżyserem by omówić moją główną rolę w filmie niezależnym, którego produkcja rozpocznie się w październiku. Gram nowojorskiego artystę ze szczyptą psychodelii; jest to rodzaj mrocznej odjazdowej historii miłosnej. Będę Was o tym informował we wpisach."

</doc>
<doc id="1902992" url="https://pl.wikipedia.org/wiki?curid=1902992" title="Osiedle robotnicze na Czartorii w Poznaniu">
Osiedle robotnicze na Czartorii w Poznaniu

Osiedle robotnicze na Czartorii – pozostałość założenia osiedlowego dla robotników w Poznaniu na Czartorii (Chwaliszewo) na osiedlu samorządowym Stare Miasto. 
Okoliczności powstania.
Głód mieszkaniowy wśród uboższych warstw społecznych, przede wszystkim rozwijającej się klasy robotniczej, na przełomie XIX i XX wieku, spowodował, że zaczęto myśleć w Poznaniu o rozwijaniu mieszkalnictwa dla tej grupy ludności. Dodatkowym asumptem do działań w tym zakresie była wielka powódź, jaka nawiedziła miasto w 1898, niszcząc dobytek bardzo wielu biednych osób.
Historia.
Odpowiedzią na takie zaszłości było powstanie Poznańskiej Spółdzielni Budowlanej Użyteczności Publicznej ("Posener Gemeinnützige Baugenossenschaft"). Jednym z ważnych osiągnięć spółdzielni był blok zabudowy robotniczej (1899 - 1902), zlokalizowany na Czartorii, w stylu inspirowanym innymi realizacjami neogotyckimi (autor koncepcji nie jest znany). Wygięty w łuk kwartał kamienic odwrócony był do obecnego koryta Warty stroną pełną. Wewnątrz znalazł się zielony dziedziniec o charakterze rekreacyjnym. W 21 trzypiętrowych budynkach zrealizowano 214 skromnych mieszkań (jedno- lub dwuizbowych). Ubikacje znajdowały się tylko na klatkach schodowych. Bloki nie posiadały łazienek (łaźnia mieściła się przy ul. Siennej 7). Lokale zasiedlono rodzinami robotniczymi z Chwaliszewa, Zawad i Śródki. Pieniądze na budowę Spółdzielnia uzyskała z kredytu zaciągniętego w Krajowym Zakładzie Ubezpieczeń w Poznaniu ("Landesversicherungs-Anstalt Posen"). Pomimo przeznaczenia mieszkań dla robotników domy budowane były w nowoczesny sposób: belki stropowe z żelaza, sufity według systemu Schürmanna, schody cementowe, balkony, a do mieszkań doprowadzono wodę i gaz. Spółdzielnia pobierała czynsz co najmniej 20% niższy od czynszu w innych kamienicach czynszowych w Poznaniu.
Stan zachowania.
Do dziś po kompleksie pozostał tylko jeden dom (ściślej - jest to część po większej kamienicy, mocno uszkodzonej w czasie ostatniej wojny) w bardzo złym stanie technicznym (ul. Czartoria 5). Przez dziesięciolecia stanowił on istotny element nadwarciańskiej panoramy starówki od strony Ostrowa Tumskiego i Zagórza. Obecnie wchłania go nowa zabudowa plombowa Chwaliszewa i Czartorii. 

</doc>
<doc id="1902996" url="https://pl.wikipedia.org/wiki?curid=1902996" title="Ida Waldeck-Pyrmont">
Ida Waldeck-Pyrmont

Ida Karolina Waldeck-Pyrmont, niem. "Ida Caroline Prinzessin zu Waldeck und Pyrmont" (26 września 1796 - 12 kwietnia 1869) - członkini rodu Waldeck-Pyrmont, księżniczka Pyrmont. 
Życiorys.
Urodziła się w Rhoden jako drugie dziecko (najstarsza córka) Jerzego I Waldeck-Pyrmont i jego pierwszej żony, Augusty Schwarzburg-Sondershausen. 23 czerwca 1816 w Arolsen wyszła za mąż za Jerzego Wilhelma, księcia Schaumburg-Lippe - syna Filipa II Ernsta, hrabiego Schaumburg-Lippe i jego drugiej żony, Julli Hesse-Philippsthal. Ida i Jerzy mieli dziewięcioro dzieci:

</doc>
<doc id="1902998" url="https://pl.wikipedia.org/wiki?curid=1902998" title="Edzai Kasinauyo">
Edzai Kasinauyo

Edzai Kasinauyo (ur. 28 marca 1975 w Seke, zm. 16 czerwca 2017) – zimbabwejski piłkarz grający na pozycji pomocnika.
Kariera klubowa.
Karierę piłkarską Kasinauyo rozpoczął w klubie CAPS United Harare. W 1994 roku zadebiutował w jego barwach w zimbabwejskiej Premier League. W klubie tym występował do 1998 roku. W barwach CAPS United dwukrotnie zdobył Puchar Zimbabwe w latach 1997 i 1998 oraz dwukrotnie Puchar Niepodległości Zimbabwe w latach 1996 i 1997.
W 1998 roku Kasinauyo przeszedł do południowoafrykańskiego Cape Town Spurs. W 1999 roku klub połączył się z innymi z Kapsztadu i zmienił nazwę na Ajax Kapsztad. W 2000 roku zdobył Rothmans Cup. W 2001 roku odszedł do Hellenic FC, także z Kapsztadu. W 2002 roku wrócił do Ajaksu, a na początku 2003 roku został zawodnikiem Moroki Swallows, z którą w 2004 roku zdobył z nią ABSA Cup. W sezonie 2006/2007 występował w FC AK Roodeport, a w 2008 roku zakończył karierę jako zawodnik Moroki.
Kariera reprezentacyjna.
W reprezentacji Zimbabwe Kasinauyo zadebiutował w 2001 roku. W 2006 roku był podstawowym zawodnikiem Zimbabwe w Pucharze Narodów Afryki 2006 i zagrał tam w 3 meczach: z Senegalem (0:2), z Nigerią (0:2) i z Ghaną (2:1). Od 2001 do 2006 roku rozegrał 14 meczów i strzelił 3 gole.

</doc>
<doc id="1903002" url="https://pl.wikipedia.org/wiki?curid=1903002" title="Michael Kohlmann">
Michael Kohlmann

Michael Kohlmann (ur. 11 stycznia 1974 w Hagen) – niemiecki tenisista, reprezentant w Pucharze Davisa.
Kariera tenisowa.
Jako zawodowy tenisista występował w latach 1995–2013.
W singlu wygrał w roku 1997 zawody rangi ATP Challenger Tour w Bad Lippspringe. W finale pokonał rodaka Rainera Schüttlera. Rok później wygrał rozgrywki w Kioto (w finale pokonał Steve’a Campbella). W sezonie 2001 wygrał kolejne trzy tytuły ATP Challenger Tour, najpierw w Hull, potem w Wrexham oraz w Kostaryce. Pod koniec listopada 1998 roku awansował do czołowej setki rankingu singlistów – był 98.
W grze podwójnej Kohlmann wygrał pięć turniejów kategorii ATP World Tour. Pierwszy triumf odniósł w roku 2002 w Kopenhadze, partnerując Julianowi Knowle. W kolejnych latach wygrał grając z różnymi zawodnikami w Ćennaju (sezon 2003), Auckland (2005), Houston (2006) oraz Zagrzebiu (2007). Ponadto grał w czternastu finałach ATP World Tour. W wielkim szlemie jego najlepszym rezultatem jest półfinał deblowego Australian Open w sezonie 2010. Wspólnie z Jarkko Nieminenem wyeliminowali m.in. parę rozstawioną z nr 4. Mahesh Bhupathi–Maks Mirny. Przegrali z Bobem i Mikiem Bryanami.
W zestawieniu deblistów najwyżej sklasyfikowany był w marcu 2007 roku na 27. pozycji.
W roku 2000 zadebiutował w reprezentacji Niemiec w Pucharze Davisa. Jego najlepszym osiągnięciem w tych rozgrywkach jest ćwierćfinał z roku 2007. W barwach narodowych rozegrał łącznie osiem meczów (cztery wygrał i cztery przegrał).

</doc>
<doc id="1903006" url="https://pl.wikipedia.org/wiki?curid=1903006" title="Bekithemba Ndlovu">
Bekithemba Ndlovu

Bekithemba Ndlovu (ur. 9 sierpnia 1976 w Bulawayo) – zimbabwejski piłkarz grający na pozycji obrońcy.
Kariera klubowa.
Karierę piłkarską Ndlovu rozpoczął w klubie Highlanders Bulawayo. W 1996 roku zadebiutował w jego barwach w zimbabwejskiej Premier League. W klubie tym występował do 2004 roku. W barwach Highlanders czterokrotnie wywalczył mistrzostwo Zimbabwe w latach 1999, 2000, 2001 i 2002, jeden raz zdobył Puchar Zimbabwe w 2001 roku, dwukrotnie Puchar Niepodległości Zimbabwe w latach 2001 i 2002 oraz jeden raz Tarczę Dobroczynności.
W 2004 roku Ndlovu przeszedł do południowoafrykańskiej Moroki Swallows. W 2005 roku odszedł do zespołu Silver Stars, który 2 lata później zmienił nazwę na Platinum Stars. W 2007 roku wywalczył wicemistrzostwo Premier Soccer League, a w 2008 roku zakończył karierę sportową.
Kariera reprezentacyjna.
W reprezentacji Zimbabwe Ndlovu zadebiutował w 2000 roku. W 2004 roku zagrał w jednym meczu Pucharu Narodów Afryki 2004, z Algierią (2:1). W 2006 roku w Pucharze Narodów Afryki 2006 także wystąpił w jednym spotkaniu, z Nigerią (0:2). Od 2000 do 2006 roku rozegrał 18 meczów i strzelił 1 gola.

</doc>
<doc id="1903007" url="https://pl.wikipedia.org/wiki?curid=1903007" title="Fryderyk Antoni Ulryk Waldeck-Pyrmont">
Fryderyk Antoni Ulryk Waldeck-Pyrmont

Fryderyk Antoni Ulryk, książę Waldeck-Pyrmont (niem. "Friedrich Anton Ulrich Fürst zu Waldeck und Pyrmont", 27 listopada 1676 - 1 stycznia 1728) – pierwszy panujący książę Waldeck-Pyrmont. Panował od 1712 do 1728.
Był synem Krystiana Ludwika hrabiego Waldeck i hrabiny Anny Elżbiety Rappoltstein. Dnia 6 stycznia 1716 cesarz Karol VI Habsburg podniósł go do rangi księcia Waldeck-Pyrmont
Małżeństwo i dzieci.
22 października 1700 w Hanau ożenił się z hrabiną Palatynatu Ludwika Zweibrücken-Birkenfeld, córką Christiana II Wittelsbacha księcia Palatynatu-Zweibrücken-Birkenfeld i hrabiny Katarzyny Agaty von Rappoltstein. Mieli pięciu synów i sześć córek:

</doc>
<doc id="1903009" url="https://pl.wikipedia.org/wiki?curid=1903009" title="Jean-Éric Vergne">
Jean-Éric Vergne

Jean-Éric Vergne (ur. 25 kwietnia 1990 w Pontoise) – francuski kierowca wyścigowy.
Życiorys.
Formuła Renault.
Francuz rozpoczął karierę w 2001 roku, od startów w kartingu. W sezonie 2007 zadebiutował we Francuskiej Formule Renault Campus. W pierwszym roku startów zdobył tytuł mistrzowski.
W latach 2008–2009 łączył starty pomiędzy europejskim, a zachodnioeuropejskim Pucharem Formuły Renault, we francuskiej ekipie SG Formula. W pierwszym podejściu zmagania w nich zakończył odpowiednio na 6. i 4. miejscu w końcowej klasyfikacji (został nieoficjalnym mistrzem Francuskiej Formuły Renault). W drugim został dwukrotnie wicemistrzem (w obu przypadkach uległ Hiszpanowi, Albertowi Coście).
Formuła 3.
Na sezon 2010 Francuz podpisał kontrakt z mistrzowskim zespołem Carlin Motorsport, na starty w Brytyjskiej Formule 3. Vergne zdominował rywalizację w brytyjskiej serii, zwyciężając w 13 z 29 wyścigów, w tym 11 razy startował z pole position. Tytuł zapewnił sobie na rundę przed zakończeniem sezonu. Z brytyjskim zespołem wziął udział również w prestiżowym wyścigu Masters of Formula 3 (zajął w nim 4. pozycję).
Oprócz regularnych startów w tej serii, Vergne wystąpił również w dwóch rundach nowo-utworzonej serii GP3, we francuskiej ekipie Tech 1 Racing. W ciągu czterech wyścigów dwukrotnie dojechał na punktowanej pozycji, zajmując czwarte i piąte miejsce. W klasyfikacji generalnej został sklasyfikowany na 17. pozycji. Z tą samą ekipą wziął też udział w trzech ostatnich rundach sezonu World Series by Renault. Podczas sześciu wyścigów, Jean-Éric Vergne czterokrotnie stanął na podium (w tym raz zwyciężył, na brytyjskim torze Silverstone, po dyskwalifikacji Argentyńczyka Estebana Guerrieri). Ostatecznie w klasyfikacji generalnej zajął 8. miejsce.
W sezonie 2011 Vergne został etatowym zawodnikiem zespołu Carlin. Francuz do ostatniego wyścigu walczył o tytuł mistrzowski ze swoim partnerem Robertem Wickensem, jednak ostatecznie przegrał z nim rywalizację o dziewięć punktów. W trakcie zmagań Vergne dziewięciokrotnie znalazł się na podium, w tym odnosząc pięć zwycięstw (z czego dwa na węgierskim torze Hungaroring).
Formuła 1.
14 grudnia 2011 został potwierdzony jako kierowca wyścigowy Scuderia Toro Rosso w Formule 1. W pierwszym sezonie startów czterokrotnie kończył wyścigi na ósmym miejscu (w Malezji, Belgii, Korei Południowej i Brazylii). Ostatecznie uzbierane szesnaście punktów dało mu siedemnaste miejsce w końcowej klasyfikacji kierowców. Rok później walka pomiędzy Vergne a Danielem Ricciardo o posadę kierowcy w Red Bull Racing rozgorzała na dobre, ponieważ Mark Webber ogłosił zakończenie kariery. W pierwszej części sezonu lepiej spisywał się Francuz, który Grand Prix Kanady ukończył na szóstej pozycji. Jednak w drugiej połowie sezonu Vergne w ogóle nie zdobywał punktów, a Ricciardo niejednokrotnie plasował się w pierwszej dziesiątce. Ostatecznie to Australijczyk przeszedł do zespołu mistrzowskiego, jednak Francuzowi udało się wynegocjować przedłużenie kontraktu.
Przed sezonem 2014 Francuz był świadomy, że będzie to najprawdopodobniej jego ostatni sezon w Toro Rosso, który odgrywał rolę juniorskiego zespołu Red Bulla. Toteż wiedział, że jedyną rzeczą, która może przedłużyć jego przyszłość w Formule 1 mogą być regularne, dobre wyniki w nowym sezonie. Jego sytuację pogorszyły jednak nowe przepisy dotyczące wagi bolidu, podjął więc próby zrzucenia kilogramów, które spowodowały nawet, że przez krótki okres musiał przebywać w szpitalu. Sezon 2014 rozpoczął od ósmej pozycji w wyścigu o Grand Prix Malezji. Jednak bardziej zwrócono uwagę na debiutującego partnera Francuza – Daniiła Kwiata, który zdobył swoje pierwsze punktu. W kolejnych wyścigach Francuz zdobywał punkty dwukrotnie częściej niż Rosjanin. Jednak ku jego niezadowoleniu, gdy ogłoszono odejście Vettela z Red Bull Racing, to Rosjanin został zatrudniony jako etatowy kierowca austriackiej ekipy. Dzięki tej sytuacji znowu liczył się jako kandydat do przyszłorocznego bolidu Toro Rosso, a zakontraktowany Max Verstappen popierał jego kandydaturę, ze względu na duże doświadczenie Vergne’a. Ponadto zdobyte 22 punkty w sezonie były najlepszym wynikiem Francuza w karierze. Gdy sprawa nowego kontraktu Francuza wydawała się tylko kwestią czasu, 28 listopada włoska ekipa ogłosiła zatrudnienie Carlosa Sainza Jr, co oznaczało pożegnanie Francuza z posadą kierowcy w Toro Rosso.
Pod koniec 2014 roku francuski kierowca został kierowcą testowym Scuderia Ferrari.
Formuła E.
W sezonie 2014/2015 Francuz podpisał kontrakt z amerykańską ekipą Andretti Autosport na starty w Formule E. W ciągu dziewięciu wyścigów, w których wystartował, dwukrotnie stawał na podium. Nie wygrał żadnego wyścigu, mimo że trzykrotnie startował z pole position. Z dorobkiem 70 punktów został sklasyfikowany na siódmej pozycji w końcowej klasyfikacji kierowców. W sezonie 2015/2016 reprezentował brytyjską ekipę DS Virgin Racing Formula E Team. W następnym sezonach (2016/2017, 2017/2018, 2018/2019, 2019/2020, 2020/2021 i 2021/2022) reprezentował chińską ekipę Techeetah (od sezonu 2018/2019 DS Teecheetah); w sezonie 2017/2018 (zdobył wtedy 198 punktów) i sezonie 2018/2019 (zdobył wtedy 136 punktów) wygrał klasyfikacje kierowców Formuły E.
Wyniki.
"Stan: 23 listopada 2014"

</doc>
<doc id="1903012" url="https://pl.wikipedia.org/wiki?curid=1903012" title="Turystyka uzdrowiskowa">
Turystyka uzdrowiskowa

Turystyka uzdrowiskowa – świadome i dobrowolne udanie się na pewien okres do miejscowości posiadającej status uzdrowiska w czasie wolnym od pracy, mając na celu utrzymanie lub polepszanie obecnego stanu zdrowia przez wypoczynek fizyczny i psychiczny z wykorzystaniem balneoterapii (czyli metod korzystania z wód leczniczych i peloidów oraz z warunków klimatycznych w celach leczniczych i profilaktycznych) oraz przez oderwanie się od szkodliwych wpływów otoczenia stałego pobytu i niehigienicznego trybu życia .
Turystyka uzdrowiskowa (lecznicza) jest również definiowana jako wyjazdy wypoczynkowe do uzdrowisk, gdzie wykorzystuje się do regeneracji organizmu czynniki naturalne, takie jak woda, klimat itp. W literaturze można również spotkać termin turystyka uzdrowiskowa, jako ogólne określenie turystyki realizującej funkcję zdrowotną w uzdrowisku.
Turystyka uzdrowiskowa zawiera się w turystyce zdrowotnej. Rozróżnienie między turystyką zdrowotną i uzdrowiskową jest konieczne m.in. ze względu na możliwość uprawiania turystyki zdrowotnej nie tylko w miejscowościach posiadających status uzdrowiska, ale również tych, które pozwalają na efektywną realizację funkcji zdrowotnej . Mogą to zatem być miejscowości o potwierdzonych (przez ministra właściwego ds. środowiska) korzystnych właściwościach klimatycznych, walorach krajobrazowych oraz warunkach umożliwiających pobyt w celach zdrowotnych.
Cechy turystyki uzdrowiskowej:

</doc>
<doc id="1903013" url="https://pl.wikipedia.org/wiki?curid=1903013" title="Jacob Grimmer">
Jacob Grimmer

Jacob Grimmer (ur. ok. 1525/26 w Antwerpii, zm. 1590 tamże) – malarz flamandzki, pejzażysta.
Artysta związany całe życie z Antwerpią, od 1547 był mistrzem gildii malarskiej. Kształcił się u Mathysa Cocka, jego pierwsze znane obrazy pochodzą z 1553 roku.
Jacob Grimmer znany jest jako twórca pejzaży, które uważane są za zapowiedź sztuki Pietera Bruegla starszego i świadczą o odejściu od tradycyjnego malarstwa reprezentowanego m.in. przez Joachima Patinira.
W 1548 ożenił się z Luciaą van de Wouwer, która urodziła mu czworo dzieci, jego syn Abel Grimmer był również malarzem pejzażystą.

</doc>
<doc id="1903014" url="https://pl.wikipedia.org/wiki?curid=1903014" title="Štefan Závacký">
Štefan Závacký

Štefan Závacký (ur. 8 maja 1937 w Wielkiej Łomnicy) – słowacki taternik, przewodnik tatrzański i ratownik górski.
Štefan Závacký był aktywnym taternikiem od 1959 roku, w 1963 otrzymał uprawnienia przewodnickie i został zawodowym ratownikiem Pogotowia Górskiego. Wśród jego taternickich dokonań można wyróżnić zimowe przejście północno-zachodniej ściany Galerii Gankowej, zimowe przejście północnej ściany Wysokiej, zimowe przejście zachodniej ściany Łomnicy i zimowe przejście północnego filara Mięguszowieckiego Szczytu Wielkiego.

</doc>
<doc id="1903015" url="https://pl.wikipedia.org/wiki?curid=1903015" title="Inspektoraty graniczne Straży Granicznej (1928–1939)">
Inspektoraty graniczne Straży Granicznej (1928–1939)

Inspektorat Graniczny Straży Granicznej - jednostki organizacyjne Straży Granicznej II Rzeczypospolitej.
Historia.
Inspektoraty Graniczne Straży Granicznej były jednostkami wyszkoleniowymi i administracyjnymi. Podlegały Inspektoratom okręgowym Straży Granicznej. Inspektoraty Graniczne składały się z czterech lub pięciu Komisariatów. Pas działalności obejmował odcinek graniczny od 120 do 160 kilometrów. 
Na czele Inspektoratów stali Kierownicy z reguły w stopniu komisarza i nadkomisarza. Do zadań kierowników należało m.in.:
Kierownik miał do pomocy Sztab Inspektoratu złożony z: 4 oficerów Straży Granicznej, 30 szeregowych Straży Granicznej oraz dwóch pracowników cywilnych co daje trzydziestu sześciu ludzi. Sztab dysponował ponadto jednym lub dwoma samochodami osobowymi, motocyklem i dwudziestoma ośmioma rowerami. Na wyposażeniu Inspektoratu Granicznego była również radiostacja o zasięgu ogólnokrajowym.
Rozkazem nr 2 z 8 września 1938 roku "w sprawie terminologii odnośnie władz i jednostek organizacyjnych formacji", dowódca Straży Granicznej płk Jan Gorzechowski nakazał zmienić termin „Inspektorat Graniczy” na „Obwód Straży Granicznej”.
W tym samym roku liczba Inspektoratów Granicznych wynosiła 26.

</doc>
<doc id="1903018" url="https://pl.wikipedia.org/wiki?curid=1903018" title="Christian Filip Waldeck-Pyrmont">
Christian Filip Waldeck-Pyrmont

Christian Filip Waldeck-Pyrmont (1701, Kleinern - 1728, Mannheim) - książę Waldeck-Pyrmont od stycznia do maja 1728.
Życiorys.
Był najstarszym synem Fryderyka Antoniego Ulryka Waldeck-Pyrmont (1676-1728) i Ludwiki Birkenfled-Bichwiller (1678-1753). Po śmierci ojca został księciem, ale sprawował władzę tylko kilka miesięcy. Cierpiał na chorobę, która zabiła go w maju, gdy przebywał w Mannheim.
Christian Philip nigdy śię nie ożenił i nie miał dzieci z tego powodu po jego śmierci, następcą został jego młodszy brat Karol August Waldeck-Pyrmont.

</doc>
<doc id="1903020" url="https://pl.wikipedia.org/wiki?curid=1903020" title="Francis Chandida">
Francis Chandida

Francis Chandida (ur. 28 maja 1979 w Bulawayo) - były zimbabwejski piłkarz grający na pozycji pomocnika.
Kariera klubowa.
Karierę piłkarską Chandida rozpoczął w klubie Shabanie Mine Zvishavane. W jego barwach zadebiutował w zimbabwejskiej Premier League. W klubie tym występował do 2003 roku. Wtedy też odszedł do Dynamos Harare, z którym w 2004 roku zdobył Puchar Niepodległości Zimbabwe. W latach 2005-2006 grał w Buymore Chitungwiza.
Kariera reprezentacyjna.
W reprezentacji Zimbabwe Chandida zadebiutował w 2001 roku. W 2005 roku zdobył z Zimbabwe COSAFA Cup 2005 i w finale z Zambią (1:0) strzelił zwycięskiego gola. W 2006 roku w Pucharze Narodów Afryki 2006 był rezerwowym i nie rozegrał żadnego spotkania. Od 2001 do 2006 roku rozegrał 13 meczów i strzelił 3 gole.

</doc>
<doc id="1903021" url="https://pl.wikipedia.org/wiki?curid=1903021" title="Charlotte Forever">
Charlotte Forever



</doc>
<doc id="1903022" url="https://pl.wikipedia.org/wiki?curid=1903022" title="Klasyfikacja medalowa Zimowych Igrzysk Olimpijskich 2010">
Klasyfikacja medalowa Zimowych Igrzysk Olimpijskich 2010

Klasyfikacja medalowa Zimowych Igrzysk Olimpijskich 2010 – zestawienie państw, reprezentowanych przez narodowe komitety olimpijskie, uszeregowanych pod względem liczby zdobytych medali na XXI Zimowych Igrzyskach Olimpijskich w 2010 roku w Vancouver.
Rywalizacja olimpijska w Vancouver składała się z 86 konkurencji w piętnastu dyscyplinach sportowych. W porównaniu do poprzednich igrzysk, które przeprowadzono w Turynie, do kalendarza igrzysk włączono dwie konkurencje narciarstwa dowolnego – skicross kobiet i mężczyzn.
Mimo starań do programu igrzysk nie wprowadzono czterech nowych konkurencji – zawodów indywidualnych w skokach narciarskich kobiet, jazdy drużynowej w narciarstwie alpejskim, zawodów indywidualnych w curlingu i sztafety saneczkarskiej.
W zawodach olimpijskich w 2010 roku wzięło udział 2536 sportowców (1503 mężczyzn i 1033 kobiety) z 82 narodowych reprezentacji. Dla siedmiu państw – Czarnogóry, Ghany, Kajmanów, Kolumbii, Pakistanu, Peru i Serbii – start w Vancouver był pierwszym w historii występem w zimowych igrzyskach olimpijskich.
Medale olimpijskie na zimowych igrzyskach w Vancouver zdobyli reprezentanci 26 państw, spośród których 19 reprezentacji osiągnęło przynajmniej jeden złoty medal. Tym samym 56 spośród reprezentacji, które przyjechały na igrzyska, nie zdobyło żadnego medalu. Kanadyjczycy, którzy byli gospodarzami Letnich Igrzysk Olimpijskich 1976 w Montrealu i Zimowych Igrzysk Olimpijskich 1988 w Calgary, po raz pierwszy zdobyli złoty medal olimpijski na igrzyskach rozgrywanych na własnym terytorium. Była to pierwsza od Zimowych Igrzysk Olimpijskich 1952 sytuacja, że organizator igrzysk triumfował w tabeli medalowej. Jednocześnie pierwszy raz zdarzyło się, że Kanada została zwycięzcą klasyfikacji medalowej igrzysk. 
Kanada poprawiła dotychczasowy rekord zdobytych złotych medali na zimowych igrzyskach olimpijskich. Wcześniejszy rekord należał do ZSRR (13 medali w 1976 roku) i Norwegii (13 medali w 2002 roku). Wynik Kanadyjczyków był ich najlepszym osiągnięciem olimpijskim pod względem liczby zdobytych medali od Letnich Igrzysk Olimpijskich 1984, biorąc pod uwagę zarówno letnie, jak i zimowe starty. Poprawiony został również rekord zdobytych medali wszystkich kolorów. Reprezentanci Stanów Zjednoczonych zdobyli łącznie 37 medal i o jeden poprawili dotychczasowy rekord Niemców z Zimowych Igrzysk Olimpijskich 2002 w Salt Lake City.
W Vancouver pierwszy złoty medal zimowych igrzysk olimpijskich dla reprezentacji Słowacji zdobyła biathlonistka Anastasija Kuźmina, a dla reprezentacji Białorusi – narciarz dowolny Alaksiej Hryszyn. Dla obu tych państw występ w Vancouver był jednocześnie najlepszym pod względem sumy zdobytych medali na zimowych igrzyskach. Pierwszy od 38 lat złoty medal zimowej edycji igrzysk dla Polski zdobyła Justyna Kowalczyk. Wynik medalowy w Vancouver był najlepszym w historii dotychczasowych startów kraju w zimowych igrzyskach olimpijskich.
Najlepsze starty w zimowych igrzyskach odnotowali również reprezentanci Korei Południowej, Szwajcarii, Chińskiej Republiki Ludowej, Australii, Czech, Słowenii i Łotwy. Dla Koreańczyków, Szwajcarów, Chińczyków, Australijczyków i Czechów był to najlepszy rezultat pod względem liczby złotych medali zimowych igrzysk olimpijskich. Osiągnięcie reprezentantów Szwajcarii było ich najlepszym od Letnich Igrzysk Olimpijskich 1928 wynikiem olimpijskim. Reprezentanci Australii po raz pierwszy zdobyli trzy medale olimpijskie na jednych zimowych igrzyskach, a reprezentanci Czech po raz pierwszy dwukrotnie stanęli na najwyższym stopniu podium ZIO od czasu rozpadu Czechosłowacji. Olimpijczycy ze Słowenii po raz drugi, po igrzyskach w Lillehammer, zdobyli trzy medale na jednych zimowych igrzyskach, a Łotysze zdobyli pierwsze srebrne medale dla swojego kraju. Reprezentacja Holandii osiągnęła najlepszy wynik złotych medali zimowych igrzysk olimpijskich od igrzysk w Nagano, a olimpijczycy ze Szwecji osiągnęli drugi w historii wynik złotych medali po igrzyskach w Turynie. Zdobyty przez Jelenę Chrustalową srebrny medal w biathlonie był pierwszym medalem zimowych igrzysk dla Kazachstanu od 1998 roku.
Dla reprezentacji Finlandii i Rosji wynik w Vancouver był najsłabszym rezultatem osiągniętym przez kraj na igrzyskach olimpijskich, biorąc pod uwagę letnie i zimowe starty. Dla Finów były to piąte w historii ich startów igrzyska bez złotego medalu. Spośród tych startów po raz drugi, po igrzyskach w Lillehammer, zakończyli oni igrzyska z dorobkiem jednego srebrnego medalu. Dla Rosjan występ w Vancouver był najsłabszym pod względem liczby złotych medali startem olimpijskim od czasu rozpadu ZSRR. Pod względem sumy wszystkich medali był to wynik lepszy tylko od występu w 2002 roku. Reprezentanci Włoch zdobyli najmniejszą liczbę złotych medali zimowych igrzysk olimpijskich od 1980 roku – od 1984 do 2006 roku zdobywali przynajmniej dwa złota. Francuzi po raz drugi w historii zdobyli jedenaście medali w trakcie jednych zimowych igrzysk, jednak jednocześnie był to ich pierwszy od 1998 roku start olimpijski z wynikiem gorszym niż trzy złote medale. Niemcy natomiast zaliczyli najsłabszy występ pod względem złotych medali od igrzysk w Lillehammer, jednak biorąc pod uwagę liczbę wszystkich medali poprawili się o jeden względem igrzysk w Turynie. Spośród państw, które zdobyły medale na poprzednich zimowych igrzyskach olimpijskich, w Vancouver ani razu nie stanęli na podium olimpijskim reprezentanci Bułgarii i Ukrainy.
61 zawodników i zawodniczek przynajmniej dwukrotnie stanęło na podium olimpijskim w Vancouver. Spośród nich 37 sportowców zdobyło co najmniej jeden złoty medal. Najbardziej utytułowaną zawodniczką igrzysk została Marit Bjørgen, która w biegach narciarskich zdobyła pięć medali – trzy złote, jeden srebrny i jeden brązowy. Trzy złote medale osiągnęła także chińska łyżwiarka, specjalistka short tracku – Wang Meng. W biegach narciarskich mężczyzn czterokrotnie na podium olimpijskim stanął również Petter Northug, zdobywając dwa złote, jeden srebrny i jeden brązowy medal. Wśród multimedalistów igrzysk olimpijskich w Vancouver znaleźli się również Simon Ammann, który po raz drugi w karierze wygrał oba indywidualne konkursy olimpijskie w skokach narciarskich oraz Ole Einar Bjørndalen – pięciokrotny mistrz olimpijski w biathlonie z igrzysk w Nagano i Salt Lake City.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Olimpijskich 2010 w Vancouver, sporządzoną na podstawie oficjalnych raportów Międzynarodowego Komitetu Olimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
W jednej z konkurencji biathlonowych, w biegu indywidualnym mężczyzn, drugie miejsce zajęli ex aequo Ole Einar Bjørndalen oraz Siarhiej Nowikau, w wyniku czego dwóch zawodników zdobyło srebrny medal, a medalu brązowego nie przyznano.
Klasyfikacje według dyscyplin.
Biathlon.
Podczas igrzysk w Vancouver rozegrano dziesięć konkurencji biathlonowych – po pięć w rywalizacji kobiet i mężczyzn. Program zawodów nie uległ zmianie względem poprzednich igrzysk.
Czterech biathlonistów i sześć biathlonistek przynajmniej dwukrotnie stanęło na podium olimpijskim w 2010 roku. Najbardziej utytułowaną zawodniczką została Magdalena Neuner – dwukrotna mistrzyni i jednokrotna wicemistrzyni olimpijska. Wśród biathlonistek po jednym złotym i jednym srebrnym medalu zdobyły Anastasija Kuźmina i Olga Zajcewa, po jednym srebrnym i jednym brązowym – Marie Dorin i Marie-Laure Brunet, a dwa brązowe medale zdobyła Simone Hauswald. Wśród mężczyzn najbardziej utytułowanym zawodnikiem został Emil Hegle Svendsen z dorobkiem dwóch złotych medali. Złoto i srebro zdobył Ole Einar Bjørndalen, a złoto i brąz osiągnęli Vincent Jay i Jewgienij Ustiugow.
Biegi narciarskie.
Olimpijska rywalizacja biegaczy i biegaczek narciarskich w Vancouver składała się z dwunastu konkurencji – sześciu wśród mężczyzn i sześciu wśród kobiet. Liczba konkurencji nie zmieniła się w porównaniu do igrzysk w Turynie.
Najbardziej utytułowaną biegaczką igrzysk została Marit Bjørgen z dorobkiem pięciu medali – trzech złotych, jednego srebrnego i jednego brązowego. Wśród kobiet multimedalistkami zostały również: Justyna Kowalczyk z trzema medalami (po jednym z każdego kruszcu), Charlotte Kalla, Evi Sachenbacher-Stehle i Claudia Nystad ze złotym i srebrnym medalem, Anna Haag z dwoma srebrnymi medalami oraz Aino-Kaisa Saarinen z dwoma medalami brązowymi. 
W rywalizacji mężczyzn najlepszy wynik osiągnął Petter Northug, który zdobył cztery medale – dwa złote, jeden srebrny i jeden brązowy. Więcej niż jeden raz na podium olimpijskim stanęli także: Marcus Hellner (dwa złote medale), Johan Olsson (jeden złoty i dwa brązowe medale), Axel Teichmann (dwa srebrne medale) i Lukáš Bauer (dwa brązowe medale).
Bobsleje.
Tak samo jak cztery lata wcześniej, w programie igrzysk olimpijskich w Vancouver znalazły się trzy konkurencje bobslejowe – dwójki mężczyzn i kobiet oraz czwórki mężczyzn. Jedynymi zawodnikami, którzy dwukrotnie zdobyli medale olimpijskie byli Niemcy – André Lange i Kevin Kuske – mistrzowie olimpijscy w dwójkach i wicemistrzowie w czwórkach.
Curling.
W ramach igrzysk w Vancouver przeprowadzono turniej mężczyzn i turniej kobiet w curlingu, tak samo jak cztery lata wcześniej w Turynie. Międzynarodowy Komitet Olimpijski nie wyraził zgody na dołączenie do programu olimpijskiego zawodów indywidualnych w curlingu.
Turniej mężczyzn zwyciężyli reprezentanci Kanady przed Norwegami i Szwajcarami. W rywalizacji kobiet najlepsze okazały się Szwedki przed Kanadyjkami i Chinkami.
Hokej na lodzie.
W kalendarzu igrzysk znalazły się dwa turnieje hokejowe – kobiet i mężczyzn, tak samo jak w Turynie.
Zarówno wśród mężczyzn, jak i wśród kobiet, podium olimpijskie składało się z reprezentacji tych samych trzech państw. Oba złote medale zdobyli hokeiści z Kanady, srebrne medale – ze Stanów Zjednoczonych, a brązowe – z Finlandii.
Kombinacja norweska.
Rywalizacja dwuboistów klasycznych, niezmiennie od poprzednich igrzysk, składała się z trzech konkurencji – dwóch indywidualnych i jednej drużynowej.
Najbardziej utytułowanym zawodnikiem w kombinacji norweskiej został Bill Demong z tytułem indywidualnego mistrza i drużynowego wicemistrza olimpijskiego. Złoty i brązowy medal wywalczył ponadto Bernhard Gruber, a trzy srebrne medale zdobył Johnny Spillane.
Łyżwiarstwo figurowe.
Rywalizacja łyżwiarzy figurowych składała się z czterech konkurencji, tak samo jak podczas igrzysk w Turynie. Rozegrano zawody solistów i solistek oraz par tanecznych i par sportowych. Żaden z zawodników nie zdobył więcej niż jednego medalu olimpijskiego.
Łyżwiarstwo szybkie.
W kalendarzu Zimowych Igrzysk Olimpijskich 2010 znalazło się dwanaście konkurencji w łyżwiarstwie szybkim, tak samo jak podczas poprzednich zimowych igrzysk.
Najbardziej utytułowaną panczenistką igrzysk została Martina Sáblíková z dorobkiem dwóch złotych i jednego brązowego medalu. Wśród kobiet więcej niż jeden medal zdobyły ponadto Stephanie Beckert (jeden złoty i dwa srebrne) i Kristina Groves (jeden srebrny i jeden brązowy). W rywalizacji mężczyzn po jednym złotym i jednym srebrnym medalu zdobyli Mo Tae-bum, Lee Seung-hoon i Shani Davis. Złoto i brąz wywalczyli Holendrzy Mark Tuitert i Sven Kramer, natomiast srebro i brąz – Iwan Skobriew i Chad Hedrick.
Narciarstwo alpejskie.
Narciarze alpejscy rywalizowali w Vancouver w dziesięciu konkurencjach – pięciu wśród kobiet i pięciu wśród mężczyzn. Konkurencje nie uległy zmianie względem igrzysk w Turynie.
Najbardziej utytułowaną alpejką została Maria Höfl-Riesch – mistrzyni olimpijska w slalomie i kombinacji. Dwa medale zdobyły także: Lindsey Vonn (złoty i brązowy), Julia Mancuso i Tina Maze (obie po dwa srebrne) oraz Elisabeth Görgl (dwa brązowe medale). Najbardziej utytułowanymi zawodnikami w rywalizacji mężczyzn zostali Bode Miller i Aksel Lund Svindal, którzy zdobyli po trzy medale – po jednym z każdego koloru. Dwa srebrne medale wywalczył Ivica Kostelić. 
Narciarstwo dowolne.
W narciarstwie dowolnym podczas igrzysk w Vancouver rozegrano sześć konkurencji – trzy wśród mężczyzn i trzy wśród kobiet. Do wcześniej rozgrywanych – jazdy po muldach i skoków akrobatycznych – dołączono zawody w skicrossie.
Żaden z zawodników nie zdobył więcej niż jednego medalu. W skokach akrobatycznych mężczyzn pierwszy złoty medal zimowych igrzysk olimpijskich dla Białorusi zdobył Alaksiej Hryszyn.
Saneczkarstwo.
W programie igrzysk w Vancouver, tak jak w Turynie, znalazły się trzy konkurencje saneczkarskie – jedynki mężczyzn, jedynki kobiet i dwójki mężczyzn. Żaden z saneczkarzy nie zdobył więcej niż jednego medalu olimpijskiego.
Short track.
Liczba konkurencji w short tracku nie zmieniła się w porównaniu do igrzysk w 2006 roku i wyniosła osiem – cztery konkurencje mężczyzn i cztery kobiet.
Najbardziej utytułowaną zawodniczką w short tracku została Wang Meng, która zdobyła trzy złote medale. Dwa złota osiągnęła Zhou Yang. Po dwa medale olimpijskie zdobyły również Marianne St-Gelais (dwa srebrne), Katherine Reutter (srebrny i brązowy) oraz Park Seung-hi (dwa brązowe). W zawodach mężczyzn najlepszy wynik medalowy uzyskał Lee Jung-su z dorobkiem dwóch złotych i jednego srebrnego medalu. Dwa tytuły mistrza olimpijskiego zdobył także Charles Hamelin. Poza nimi multimedalistami igrzysk w Vancouver zostali: François-Louis Tremblay (złoto i brąz), Sung Si-bak i Lee Ho-suk (obaj po dwa srebra), Apolo Anton Ohno (srebro i dwa razy brąz) oraz John Robert Celski (dwa razy brąz).
Skeleton.
Tak jak podczas poprzednich igrzysk w Vancouver rozegrano dwie konkurencje skeletonowe – ślizg kobiet i ślizg mężczyzn. Medale zdobyli reprezentanci pięciu państw, spośród których tylko Niemcy zdobyli dwa medale – srebro i brąz zdobyły Kerstin Szymkowiak i Anja Huber w rywalizacji kobiet.
Skoki narciarskie.
Tak samo jak na poprzednich igrzyskach zawody w skokach narciarskich składały się z trzech konkurencji – dwóch indywidualnych i jednej drużynowej. Międzynarodowy Komitet Olimpijski nie włączył do kalendarza igrzysk dodatkowej konkurencji – indywidualnych zawodów kobiet.
W obu zawodach indywidualnych złote medale zdobył Simon Ammann, który po raz drugi w karierze zdobył dwa tytuły mistrza olimpijskiego na jednej imprezie. Kolejność na dwóch pozostałych miejscach podium również była taka sama – dwa srebrne medale zdobył Adam Małysz, a dwa brązowe – Gregor Schlierenzauer. Schlierenzauer dodatkowo wywalczył tytuł mistrza olimpijskiego w konkursie drużynowym.
Snowboarding.
Podczas igrzysk w Vancouver, niezmiennie od poprzednich igrzysk, przeprowadzono rywalizację w sześciu konkurencjach snowboardowych – trzech wśród mężczyzn i trzech wśród kobiet. Żaden z zawodników nie zdobył więcej niż jednego medalu.
Multimedaliści.
37 sportowców zdobyło w Vancouver więcej niż jeden medal, w tym przynajmniej jeden złoty. Najwięcej – siedmioro – multimedalistów startowało w barwach Niemiec. Ośmioro z multimedalistów stawało na podium olimpijskim w konkurencjach biegowych, po siedmioro w łyżwiarstwie szybkim i biathlonie, pięcioro w short tracku, a czworo w narciarstwie alpejskim. Po dwóch multimedalistów odnotowano w bobslejach, kombinacji norweskiej i skokach narciarskich.
Najwięcej medali – pięć – zdobyła reprezentantka Norwegii w biegach narciarskich, Marit Bjørgen. Trzykrotnie została ona mistrzynią olimpijską, dodatkowo zdobyła srebrny i brązowy medal. Trzy tytuły mistrzyni olimpijskiej zdobyła również Wang Meng w short tracku. Cztery medale olimpijskie – dwa złote, jeden srebrny i jeden brązowy – uzyskał Petter Northug w biegach narciarskich.
Poniższa tabela przedstawia indywidualne zestawienie multimedalistów Zimowych Igrzysk Olimpijskich 2010, czyli zawodników i zawodniczek, którzy zdobyli więcej niż jeden medal olimpijski na tych igrzyskach, w tym przynajmniej jeden złoty.

</doc>
<doc id="1903023" url="https://pl.wikipedia.org/wiki?curid=1903023" title="Božidar Maljković">
Božidar Maljković

Božidar "Boža" Maljković, cyr. Божидар Божa Маљковић (ur. 20 kwietnia 1952 w Otočacu) – jugosłowiański koszykarz i trener.
Od maja 2017 przewodniczący komitetu olimpijskiego Serbii.
Kariera zawodnicza.
Maljković swoją koszykarską karierę zakończył, zanim na dobre się ona rozpoczęła. Kiedy miał 19 lat, zdecydował się zakończyć treningi i zacząć nowy etap swoim życiu, poświęcony jednak wciąż koszykówce.
Kariera trenerska.
Z miejsca został trenerem regionalnego Usce Belgrad, gdzie wcześniej trenował koszykówkę. Zespół ten prowadził od 1971 roku do końca sezonu 1978/79. Potem odszedł do miejscowego KK Radnicki, gdzie pomagał Bratislavowi Djordjeviciowi. Po roku zastąpił go, po czym trafił do renomowanej Crvenej zvezdy. Tam pierwszym szkoleniowcem był Ranko Zeravica, któremu Maljković pomagał przez następne pięć lat.
Przełom w jego karierze trenerskiej nastąpił w 1986 roku, gdy pojawiła się oferta ze Splitu. Miejscowa Jugoplastika zamierzała zwojować europejskie parkiety, a Maljković miał poprowadzić zdolną młodzież ku sukcesom. Cel został osiągnięty, bo Jugoplastika za czasów Maljkovicia osiągnęła najlepsze wyniki w swojej historii. Przez cztery lata Maljković pracował z przyszłym gwiazdami europejskiej i światowej koszykówki, a byli to m.in. Toni Kukoč, Dino Rađa, Zoran Savić, Duško Ivanović, Žan Tabak, Aramis Naglić i Petar Naumoski.
Wszystko rozpoczęło się od mistrzostwa i pucharu Jugosławii w 1988, a rok i dwa lata później zespół ze Splitu miał na koncie po trzy mistrzostwa i puchary kraju, jeden superpuchar i, co najcenniejsze, dwukrotne zwycięstwo w najważniejszych europejskich rozgrywkach - Pucharze Europy (obecnie Euroliga).
Za drugim razem (1990) jego Jugoplastika w finale pokonała hiszpańską Barcelonę, do której odszedł kilka miesięcy później. Oba zespoły spotkały się w finale euroligowych rozgrywek już rok później, ale tym razem Maljković był po drugiej stronie barykady i z nowym zespołem musiał uznać wyższość swoich byłych podopiecznych. Jugoplastika zatem, już bez niego, wygrała po trzeci z rzędu europejskie rozgrywki koszykarskie.
Maljković się jednak tym nie załamał i skoro nie wyszło mu w Barcelonie, to spróbował swoich sił gdzie indziej. Odszedł do Francji, gdzie przez trzy lata pracował w CSP Limoges - były to obfite w sukcesy sezony, bo jego drużyna, w składzie której był m.in. Słoweniec Jure Zdovc, wygrała w 1993 roku Euroligę, a na krajowym podwórku trzykrotnie sięgnęła po mistrzostwo i puchar Francji.
Tak liczne sukcesy dostrzeżono w greckim Panathinaikosie Ateny tym bardziej, że prowadzone przez Maljkovicia Limoges sięgnęło po Puchar Europy, wygrywając w wielkim finale z odwiecznym rywalem "Koniczynek"' - Olympiakosem Pireus. Jugosłowiański szkoleniowiec nie wahał się ani chwili i podpisał dwuletnią umowę.
W Atenach powiodło mu się tylko w pierwszym sezonie, kiedy PAO było bliskie zdobycia poczwórnej korony. Mimo że Dominique Wilkins, Panajotis Janakis, Frangiskos Alwertis, Stojko Vranković, John Korfas i Nikos Ekonomou na szyi powiesili jedynie srebrne medale mistrzostw Grecji (lepsi byli rywale z Pireusu 3:2 po pięciu meczach), to zdobyli puchar Grecji, w Europie - Euroligę, a w Świecie Puchar Interkontynentalny.
Potem Maljković pracował w Hiszpanii – w Unicai Malaga i Realu Madryt. Z tymi pierwszymi zdobył w 2001 roku Puchar Koracia (choć już rok wcześniej grał z nimi w finale), a w 2002 wicemistrzostwo Hiszpanii. Trzy lata później jednak to sobie odrobił, wygrywając rozgrywki ACB z Realem, dla którego był to tytuł po sześciu latach przerwy.
Za to dla Maljkovicia był to ostatni sukces na ławce trenerskiej w karierze. Potem, mimo że przejął TAU Ceramikę w połowie sezonu, był często krytykowany, przez co pracował w Vitorii tylko pół roku. Obecnie jest dyrektorem sportowym w KK Crvena Zvezda.
Sukcesy trenerskie.
Klubowe
Wyróżnienia

</doc>
<doc id="1903025" url="https://pl.wikipedia.org/wiki?curid=1903025" title="Mateusz Chruściński">
Mateusz Chruściński

Mateusz Chruściński (ur. 29 listopada 1987 w Katowicach) – polski łyżwiarz figurowy.
Życiorys.
Od sezonu 2008/2009 do 2010/2011 startował w kategorii par sportowych z Joanną Sulej. Wcześniej jeździł w kategorii solistów. Duet trenowany był przez jego matkę; Iwonę Mydlarz-Chruścińską. Współpracowali również z Richardem Gauthierem i Brunnem Marcotte, a wcześniej ze Stanisławem Leonowiczem. Choreografię tworzyli Sarkis Tewanian i Julie Marcotte.
Od lipca 2020 roku jest trenerem pary sportowej Anna Hernik i Michał Woźniak. 
Brat Mateusza – Radosław Chruściński – również był łyżwiarzem figurowym.

</doc>
<doc id="1903026" url="https://pl.wikipedia.org/wiki?curid=1903026" title="Bozidar Maljković">
Bozidar Maljković



</doc>
<doc id="1903031" url="https://pl.wikipedia.org/wiki?curid=1903031" title="António Félix da Costa">
António Félix da Costa

António Maria de Mello Breyner Félix da Costa (ur. 31 sierpnia 1991 w Cancais) – portugalski kierowca wyścigowy.
Życiorys.
Formuła Renault.
Portugalczyk karierę rozpoczynał jak większość kierowców, od kartingu. Po jej zakończeniu postanowił rozpocząć poważną karierę wyścigową, debiutując w 2008 roku, w europejskim oraz północno-europejskim Pucharze Formuły Renault. W obu seriach ścigał się dla niemieckiego zespołu Motopark Academy. Zajął w nich odpowiednio 13. oraz 2. miejsce (za bezkonkurencyjnym Finem, Valtterim Bottasem). Poza tym wziął udział w zimowym cyklu portugalskiego i brytyjskiego odpowiednika tej serii, jednakże bez sukcesu.
W drugim roku startów zdominował już rywalizację w Formule NEC, zwyciężając w dziewięciu z czternastu wyścigów. W Formule Eurocup natomiast zajął 3. miejsce, wygrywając w trzech wyścigach (szansę na tytuł stracił po dyskwalifikacji w przedostatniej rundzie sezonu, na torze Nürburgring).
Formuła 3.
W sezonie 2010 awansował z niemiecką stajnią do Formuły 3 Euroseries. W trakcie rywalizacji czterokrotnie znalazł się na podium, z czego trzykrotnie wykorzystał start z pierwszego rzędu do zwycięstwa. Najwyższą pozycją w głównym wyścigu było trzecie miejsce na niemieckim torze w Oschersleben. Zdobyte punkty sklasyfikowały go na 7. pozycji.
Seria GP3.
W roku 2010 zadebiutował w nowo powstałej serii GP3. W dwóch rundach (na Hungaroringu oraz Spa-Francorchamps) zastąpił Brazylijczyka Lucasa Forestiego, w brytyjskim zespole Carlin. Wystąpiwszy w czterech wyścigach, po punkty sięgnął w pierwszym starcie na Węgrzech, plasując się na szóstej lokacie. Trzy punkty pozwoliły mu zająć 26. miejsce w końcowej klasyfikacji.
W sezonie 2011 Antonio podpisał kontrakt z irlandzką ekipą Status GP na pełny etat. Portugalczyk pięciokrotnie sięgnął po punkty, kończąc starty zwycięstwem w sprincie na torze Monza. Ostatecznie znalazł się na 13. lokacie.
W 2012 roku przeniósł się do brytyjskiej stajni Carlin. Portugalczyk sześciokrotnie stanął na podium, z czego trzykrotnie na najwyższym stopniu. Popisał się znakomitą formą podczas rundy na węgierskim torze Hungaroring, gdzie wygrał obydwa wyścigi. Jego forma nie była jednak stabilna, bowiem z Wielkiej Brytanii, Hiszpanii czy też Włoszech wyjeżdżał z zerowym, tudzież niewielkim dorobkiem punktowym. Ostatecznie rywalizację ukończył na 3. miejscu.
Formuła Renault 3.5.
Po tym, jak w czerwcu Antonio został przyjęty do programu rozwoju młodych kierowców Red Bulla, kosztem Brytyjczyka Lewisa Williamsona, zajął jego miejsce w zespole Arden Caterham, w Formule Renault 3.5. Po średnio udanych startach w Niemczech oraz Rosji, podczas których uzyskał kilka punktów, Portugalczyk zdobył solidne punkty na torze Silverstone, gdzie w drugim wyścigu dojechał na drugiej lokacie. W ostatnich trzech rundach Antonio był zdecydowanie najskuteczniejszym zawodnikiem, triumfując w czterech z sześciu wyścigów. Sezon zakończył dwoma zwycięstwami na torze w Katalonii, dzięki czemu zmagania zakończył na bardzo wysokiej 4. pozycji, pomimo braku udziału w pierwszych pięciu wyścigach. Znakomita jazda da Costy sprawiła, że został zaproszony przez zespół Red Bulla w F1 na testy dla młodych kierowców w Abu Dhabi.
Na sezon 2013 przedłużył kontrakt z zespołem Arden Caterham. Już podczas pierwszej rundy, na Autodromo Nazionale di Monza, wygrał niedzielny wyścig. Na kolejne zwycięstwo musiał jednak czekać aż do niedzielnych zmagań na Hungaroringu. Później wygrał również sobotni wyścig na Circuit Paul Ricard. Z dorobkiem 172 punktów uplasował się na najniższym stopniu podium klasyfikacji generalnej, jednak do mistrza stracił 102 punkty.
Deutsche Tourenwagen Masters.
W 2014 roku da Costa dołączył do stawki Deutsche Tourenwagen Masters w zespole BMW Team MTEK. W ciągu dziesięciu wyścigów uzbierał łącznie pięć punktów, co dało mu 21 miejsce w klasyfikacji generalnej.
Formuła E.
W sezonie 2014/2015 Portugalczyk podpisał kontrakt z japońską ekipą Amlin Aguri na starty w Formule E. W ciągu ośmiu wyścigów, w których wystartował odniósł jedno zwycięstwo (ePrix Buenos Aires 2015). Z dorobkiem 51 punktów został sklasyfikowany na ósmej pozycji w końcowej klasyfikacji kierowców. W sezonie 2016/2017, 2017/2018 oraz 2018/2019 reprezentował ekipę MS Amlin Andretti (po zmianie nazwy MS A&amp;D Andretti Formula E, potem BMW i Andretti Autosport). Od sezonu 2019/2020 reprezentuje chiński zespół DS Techeetah. W sezonie 2019/2020 wygrał klasyfikację kierowców Formuły E (zdobył wtedy 158 punktów). Aktualnie (13 kwietnia 2021) w wyścigach Formuły E zwyciężył pięciokrotnie, a trzynastokrotnie stawał w nich na podium.
Wyniki.
Podsumowanie startów.
† - nie był liczony do klasyfikacji

</doc>
<doc id="1903033" url="https://pl.wikipedia.org/wiki?curid=1903033" title="Puchar Europy w Triathlonie 2010">
Puchar Europy w Triathlonie 2010

Puchar Europy w Triathlonie 2010 (ITU Triathlon European Cup 2010) - cykl jedenastu zawodów triathlonowych zaliczanych do europejskiego rankingu triathlonowego. Cykl rozpoczął się 11 kwietnia w Quarteirze, a zakończy 13 listopada w Eilacie.
Kalendarz.
Pogrubioną czcionką zaznaczono zawody zaliczane do Pucharu Europy Premium

</doc>
<doc id="1903041" url="https://pl.wikipedia.org/wiki?curid=1903041" title="Janusz Zbudniewek">
Janusz Zbudniewek

Janusz Zbudniewek (ur. 22 stycznia 1938 w Helenkowie) – polski duchowny rzymskokatolicki, paulin, historyk Kościoła.
Życiorys.
Wychowywał się w rodzinie rolniczej. W 1954 roku wstąpił do zakonu paulinów w Częstochowie. W 1960 roku złożył śluby wieczyste a dwa lata później przyjął święcenia kapłańskie z rąk biskupa Stefana Bareły. W latach 1962–1964 posługiwał jako duszpasterz w Wyższym Seminarium Duchownym Ojców Paulinów w Krakowie na Skałce a w latach 1964–1968 i 1973–1975 jako duszpasterz i prefekt gości na Jasnej Górze w Częstochowie. Stamtąd został przeniesiony na dwa lata do Brdowa, by pełnić funkcję katechety i rekolekcjonisty.
Równolegle z działalnością duszpasterską w konwentach paulińskich rozwijał swoje zainteresowania historyczne. W 1968 roku rozpoczął studia na wydziale historii Katolickiego Uniwersytetu Lubelskiego, podczas których uzyskał specjalność archiwisty, historyka sztuki kościelnej oraz tytuł magistra. W 1974 roku obronił doktorat a w 1992 rozprawę habilitacyjną. W 1998 roku otrzymał tytuł profesora.
Na przestrzeni kilkunastu lat był wykładowcą historii Kościoła na Akademii Teologii Katolickiej w Warszawie oraz w seminariach duchownych paulinów, bernardynów, salezjanów oraz w Instytucie Teologicznym w Częstochowie. Do września 2012 r. wykładał historię Kościoła w średniowieczu na Uniwersytecie Kardynała Stefana Wyszyńskiego w Warszawie, gdzie pełnił funkcję kierownika Katedry Historii Kościoła Średniowiecznego. W roku 1981 założył "Studia Claromontana", rocznik poświęcony dziejom zakonu paulinów w Polsce i na świecie. Od samego początku tego rocznika aż do chwili obecnej jest jego redaktorem naczelnym. W grudniu 2008 roku był odpowiedzialny za organizację międzynarodowej konferencji historycznej poświęconej 700-leciu zatwierdzenia zakonu paulinów. Konferencja odbyła się na Jasnej Górze i zgromadziła historyków zakonu z kraju i zagranicy.
Został członkiem Warszawskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.

</doc>
<doc id="1903043" url="https://pl.wikipedia.org/wiki?curid=1903043" title="Liebenthal (ród)">
Liebenthal (ród)

Von Liebenthal – ród szlachecki pochodzący prawdopodobnie z księstwa brunszwickiego, na Pomorze przybył w połowie XIII w., w Nowej Marchii wzmiankowany od XIV w. Posiadał dobra ziemi myśliborskiej (Batowo 1619; Krasne 1590, do 1740; Nowogródek Pomorski 1353, do 1704; Pstrowice 1644; Renice 1479, 1550; Sulimierz 1337), pyrzyckiej (Kunowo i Swochowo 1575), chojeńskiej (Smolnica 1337) oraz świdwińskiej (Łabędzie 1487)

</doc>
<doc id="1903044" url="https://pl.wikipedia.org/wiki?curid=1903044" title="Neurotic Records">
Neurotic Records

Neurotic Records – holenderska niezależna wytwórnia płytowa, specjalizująca się w death metalu, założona pod koniec 2003 roku przez Ruuda Lemmena. Siedzibą Neurotic Records jest Tilburg. 
Pierwszym zespołem, który podpisał kontrakt z Neurotic Records, jest duńska deathmetalowa grupa Corpus Mortale.
Od 2004 roku wytwórnia organizuje coroczny festiwal Neurotic Deathfest, na którym wystąpiły m.in. następujące zespoły: Psycroptic, Grave, Immolation, Krisiun, Napalm Death, Hate Eternal, Behemoth, Entombed, Suffocation.
Artyści.
Lista zespołów aktualna na dzień 13 lutego 2010 roku.
Z Neurotic Records współpracowali również:
Wydawnictwa.
Opracowano na podstawie materiału źródłowego.

</doc>
<doc id="1903048" url="https://pl.wikipedia.org/wiki?curid=1903048" title="CryoSat-2">
CryoSat-2

CryoSat-2 – satelita naukowo-badawczy Europejskiej Agencji Kosmicznej (ESA) przeznaczony do badań pokrywy lodowej na Ziemi za pomocą wysokościomierza radarowego. Powstał w celu zastąpienia niedoszłego satelity CryoSat, utraconego w nieudanym wystrzeleniu na orbitę. Stanowi część programu obserwacji Ziemi ESA, pod nazwą "Earth Explorers".
Satelita ma pracować co najmniej 3 lata, w tym 6 miesięcy zajęła faza testów i przygotowań.
Cele naukowe.
Satelita ma wykonać dokładne pomiary grubości swobodnie pływającej kry lodowej na morzach i oceanach, i dzięki temu pomóc określić roczne wahania jej ilości. Dodatkowo ma rejestrować zmiany grubości lądolodu i lodowców górskich.
Radar mierzy rozmiary części gór lodowych wystających ponad wodę, czego możliwość zaprezentował wcześniej satelita ERS-1. Pomiary CryoSat-2 będą miały 20 razy większą rozdzielczość przestrzenną: 250 metrów, wobec 5000 m ERSa. Dokładność pomiaru grubości wynosi około 10% jej całorocznej zmiany. Zakładana dokładność pomiaru zmian grubości wynosi dla arktycznego lodu morskiego 1,6 cm/rok, dla regionalnej pokrywy lodowej na lądzie 3,3 cm/rok, dla lądolodu na Antarktydzie 0,17 cm/rok.
Budowa i działanie.
CryoSat-2 został zbudowany przez firmę EADS Astrium.
Orbita statku, w przeciwieństwie do większości satelitów teledetekcyjnych, nie jest heliosynchroniczna. Wymusiło to jego specyficzną budowę. Prócz zaworów w systemie napędowym, CryoSat-2 nie posiada żadnych ruchomych elementów mechanicznych. Nie posiada także paneli ogniw słonecznych. Ogniwa arsenkowo-galowe są wbudowane w jego poszycie tak, aby zapewnić dostarczanie odpowiedniej ilości energii elektrycznej przy różnych kątach padania promieni słonecznych. Dostarczają one do 850 W energii elektrycznej, ładując akumulatory litowo-jonowe, o pojemności 78 Ah.
Centrum nadzoru misji stanowi stacja śledzenia w Kirunie w Szwecji. Nawiązuje ona łączność ze statkiem na 10 minut, około 11 razy dziennie. W tym czasie przesyłane są do statku rozkazy oraz pobierane dane z satelity. Ośrodek ESRIN we Włoszech planuje obserwacje, a niemiecki ESOC manewry orbitalne i utrzymanie statku na orbicie.
Pozycja statku na orbicie jest stabilizowana trójosiowo, z 6 stopniowym pochyleniem przodu statku w dół. Do określania pozycji służą szukacze gwiazd, magnetometry i magnetyczne koła zamachowe. Urządzeniem wykonawczym są silniczki gazowe o ciągu 10 mN. Błąd pozycjonowania jest mniejszy od 0,25°.
Satelita dziennie generuje około 400 Gbitów danych, gromadzonych w dwóch rejestratorach, każdy o pojemności 128 Gbitów. Na ziemię są one przesyłane w paśmie X (8,1 GHz), z prędkością 100 Mbps. Dane telemetryczne są odbierane na ziemi z prędkością 16 kbps, a wysyłane w paśmie S, z prędkością 2 kbps.
Orbita.
Orbita statku została dobrana, aby mógł on obserwować bieguny Ziemi. Maksymalne położenie statku względem powierzchni Ziemi sięga 88. równoleżnika północnego i południowego. Satelita przelatuje dokładnie nad tym samym obszarem powierzchni Ziemi co 369 dni, a w pobliżu co 30 dni.
Przetwarzanie danych.
Większa część przetwarzania danych ma również miejsce w Kirunie. Dane wyjściowe są podzielone na dwie kategorie:
Dane są zbierane i przetwarzane w sposób powtarzalny i systematyczny, bez możliwości akcji „na żądanie”.
Informacje zewnętrzne o parametrach orbity, potrzebne do obróbki danych, pochodzą z ośrodka SSALTO, prowadzonego przez francuską agencję kosmiczną CNES. University College London analizuje dane i zajmuje się tworzeniem map rozmieszczenia lodu na morzach i lądolodu.
Wyposażenie.
Trzy ostatnie elementy służą do określania dokładnej pozycji statku na orbicie i względem powierzchni Ziemi. Określenie położenia anten w danym momencie jest kluczowe dla powodzenia i dokładności pomiarów.

</doc>
<doc id="1903049" url="https://pl.wikipedia.org/wiki?curid=1903049" title="George Mbwando">
George Mbwando

George Stanley Mbwando (ur. 29 października 1975 w Musumie) – zimbabwejski piłkarz występujący na pozycji obrońcy lub pomocnika, reprezentant Zimbabwe w latach 2001–2006.
Kariera klubowa.
Karierę piłkarską Mbwando rozpoczął w klubie Blackpool Harare. W jego barwach zadebiutował w 1995 roku w Zimbabwe Premier Soccer League. W klubie tym występował do 1996 roku i latem przeszedł do Lecha Poznań. W I lidze zadebiutował 28 lipca 1996 w wygranym 2:1 domowym spotkaniu z Hutnikiem Kraków. W rundzie jesiennej rozegrał 10 spotkań, a wiosną nie wystąpił w żadnym meczu ligowym. W połowie 1997 roku przeszedł do Bonner SC, klubu niemieckiej Regionalligi. W zespole z Bonn spędził jeden sezon i odszedł do VfB Oldenburg, występującego na tym samym poziomie rozgrywkowym. W latach 2000–2002 był zawodnikiem VfB Lübeck, w którym jako obrońca strzelił 14 goli.
W 2002 roku Mbwando trafił do Alemannii Aachen. W 2. Bundeslidze zadebiutował 11 sierpnia 2002 w spotkaniu z SC Freiburg (0:1). Zawodnikiem tego klubu był przez dwa lata. W 2004 roku podpisał kontrakt z SSV Jahn Regensburg (Regionalliga). W 2006 roku przeszedł do FC Ingolstadt 04, gdzie występował przez dwa sezony. W latach 2008–2018 Mbwando grał w zespołach z amatorskich kategorii rozgrywkowych, kolejno: TSV 1897 Kösching, VfB Friedrichshofen, FC Böhmfeld, FC Fatih Spor Ingolstadt oraz SpVgg Hofstetten.
Kariera reprezentacyjna.
W reprezentacji Zimbabwe Mbwando zadebiutował w 2001 roku. W 2004 roku wystąpił w dwóch meczach Pucharu Narodów Afryki: z Egiptem (1:2) oraz Kamerunem (3:5). W Pucharze Narodów Afryki 2006 był rezerwowym i rozegrał jedno spotkanie przeciwko Senegalowi (0:2). Ogółem w latach 2001–2006 rozegrał w drużynie narodowej 11 spotkań i strzelił 1 gola.

</doc>
<doc id="1903051" url="https://pl.wikipedia.org/wiki?curid=1903051" title="Ulica Reymonta we Wrocławiu">
Ulica Reymonta we Wrocławiu



</doc>
<doc id="1903054" url="https://pl.wikipedia.org/wiki?curid=1903054" title="Jens Albinus">
Jens Albinus

Jens Albinus (ur. 3 stycznia 1965 w Bogense) – duński aktor, reżyser i scenarzysta, znany z udziału w uhonorowanym nagrodą Emmy serialu "Orzeł" ("Ørnen: En krimi-odyssé", 2004-06).

</doc>
<doc id="1903056" url="https://pl.wikipedia.org/wiki?curid=1903056" title="Iwan Łytwynczuk">
Iwan Łytwynczuk

Iwan Łytwynczuk pseud. "Dubowyj" (ur. 1917 w Dermaniu czy Biskupicach Ruskich, zm. 1952 w rejonie horochowskim) – dowódca okręgu wojskowego Ukraińskiej Powstańczej Armii (UPA), członek Organizacji Ukraińskich Nacjonalistów (OUN), major. Możliwie, że był jednym z organizatorów i inicjatorów rzezi wołyńskiej, uznanej za ludobójstwo. Jego oddziały jako pierwsze na Wołyniu przystąpiły do eksterminacji Polaków.
Życiorys.
Urodził się w roku 1917 w Dermaniu na Wołyniu w rodzinie duchownego prawosławnego (według innych badaczy w Biskupicach Ruskich).
Studiował w prawosławnym seminarium duchownym w Krzemieńcu. W latach 1937-1939 był więziony przez władze polskie za działalność podziemną w OUN.
W roku 1943 był organizatorem oddziałów Ukraińskiej Powstańczej Armii na północno-wschodnim Wołyniu oraz dowódcą Okręgu Wojskowego (WO) UPA "Zahrawa".
Prokurator Instytutu Pamięci Narodowej Piotr Zając oraz Grzegorz Motyka wskazują na jego możliwy udział (wspólnie z Dmytrem Klaczkiwskim i Wasylem Iwachiwem) w podjęciu decyzji o przeprowadzeniu tzw. rzezi wołyńskiej. Oddziały podległe Łytwynczukowi jako pierwsze na Wołyniu przystąpiły do eksterminacji Polaków. Łytwynczuk wziął bezpośredni udział w zniszczeniu osiedla Janowa Dolina, gdzie dowodzone przez niego oddziały zamordowały ok. 600 Polaków. Łytwynczuk wykazywał się szczególną gorliwością w przeprowadzaniu mordów na Polakach, czym się niejednokrotnie chwalił.
Zginął w roku 1952 wysadzając się w powietrze w zaatakowanym przez NKWD bunkrze w rejonie horochowskim obwodu wołyńskiego.
Upamiętnienie.
Na miejscu śmierci Iwana Litwinczuka postawiono Krzyż Pamięci, a jego imieniem nazwano szkołę we wsi Złoczowka. 

</doc>
<doc id="1903057" url="https://pl.wikipedia.org/wiki?curid=1903057" title="Stopnie w Straży Granicznej II Rzeczypospolitej">
Stopnie w Straży Granicznej II Rzeczypospolitej

Stopnie w Straży Granicznej II Rzeczypospolitej – stopnie służbowe zostały wprowadzone 1 kwietnia 1928 roku – z dniem wejścia w życie rozporządzenia Prezydenta Rzeczypospolitej z dnia 22 marca 1928 roku o Straży Granicznej. 
Artykuł 11 wspomnianego wyżej rozporządzenia stanowił, że Straż Graniczna składała się z oficerów Straży Granicznej i szeregowych Straży Granicznej.
Artykuł 12 rozporządzenia ustalał następujący „porządek stopni”.
Oficerami Straży Granicznej byli: 
Szeregowymi Straży Granicznej byli:
Przez pierwsze dwa lata oficerów i szeregowych Straży Granicznej obowiązywały przepisy rozporządzenia Ministra Skarbu z dnia 8 lutego 1928 roku w sprawie umundurowania funkcjonariuszy Straży Celnej. Wspomniane rozporządzenie określało między innymi „oznaki szarż” wyższych i niższych funkcjonariuszy Straży Celnej. 
7 września 1928 roku weszło w życie rozporządzenie Ministra Skarbu z dnia 20 sierpnia 1928 roku w sprawie przejścia funkcjonariuszy Straży Celnej na stanowiska oficerów i szeregowych Straży Granicznej. Funkcjonariusze Straży Celnej, którzy spełniali warunki określone w tym rozporządzeniu, i których podania o przyjęcie do służby w Straży Granicznej (wniesione wyłącznie drogą służbową, w terminie do 30 września 1928 roku) zostały rozpatrzone pozytywnie, otrzymali nowe stopnie służbowe z zachowaniem dotychczasowych grup i szczebli uposażenia. Przemianowanie zostało zakończone 30 listopada 1928 roku. Funkcjonariusze Straży Celnej, którzy do tego czasu nie zostali „przemianowani”, zostali zwolnieni ze służby. 
10 kwietnia 1930 roku weszło w życie rozporządzenie Ministra Skarbu z dnia 4 lutego 1930 roku wydane w porozumieniu z Ministrem Spraw Wojskowych i Ministrem Spraw Wewnętrznych w sprawie umundurowania i uzbrojenia szeregowych i oficerów Straży Granicznej. Rozporządzenie określało oznaki stopni oficerów i szeregowych oraz sposób ich noszenia. Rozporządzenie nie określiło wzoru oznak „Komendanta Straży Granicznej”, pomimo tego że stopień ten był wymieniony w rozporządzeniu Prezydenta RP z 22 marca 1928 roku. Jest to rozwiązanie zrozumiałe w sytuacji, kiedy Prezydent RP na stanowisko „Komendanta Straży Granicznej” mianował zawsze generała Wojska Polskiego. Zrozumiałe zważywszy na treść artykuł 10 rozporządzenia Prezydenta RP z 22 marca 1928 roku który stanowił, że „w razie częściowej lub całkowitej mobilizacji, albo w innych wypadkach, w których ze względu na interes obronny państwa Rada Ministrów uzna to za konieczne, Straż Graniczna z chwilą ogłoszenia mobilizacji względnie od dnia, wskazanego uchwałą Rady Ministrów, staje się z mocy samego prawa częścią sił zbrojnych państwa”.
Wszyscy oficerowie i szeregowi Straży Granicznej zostali zobowiązani do zmiany „dotychczasowych oznak szarż i stopni”, w terminie do 1 lipca 1930 roku. 
Zgodnie z rozporządzeniem z dnia 4 lutego 1930 roku oznaki stopni były noszone otokach czapek angielskich i na patkach, naszytych na zewnętrznych stronach obu rękawów kurtki i płaszcza. Kolor otoków i patek dla szeregowych był ciemnozielony, a dla oficerów – z ciemnozielonego aksamitu. Oznaki szeregowych Straży Granicznej wykonane były z taśmy srebrnej, oksydowanej. Strażnik graniczny nie miał żadnych oznak. Dla oficerów Straży Granicznej oznakami stopni były czteroramienne, haftowane lub wytłaczane, gwiazdki o ostrych promieniach, o długości 18 mm, od środka zakończone kulisto. Gwiazdki były umieszczane na otokach czapek i na patkach, na obu rękawach kurtek i płaszczy. Patki oficerów wyższych stopni były obszyte haftem srebrnym o szerokości 6 mm.
Na naramiennikach kurtek i płaszczy oficerowie i szeregowi Straży Granicznej nosili cyfry oznaczające przynależność do Okręgowego Inspektoratu Straży Granicznej. Dla szeregowych były to białe, oksydowane cyfry rzymskie, metalowe wysokości 2,5 cm, natomiast dla oficerów cyfry arabskie, haftowane. Dla oficerów Sztabu Komendy Głównej był to haftowany monograf składający się z liter K.S.G. otoczony liśćmi dębowymi, dla oficerów Sztabu Inspektoratu Okręgowego monogram haftowany składający się z liter I.O. Dla szeregowych Sztabu Komendy Głównej był to monogram metalowy lub wytłaczany składający się z liter K.S.G. wysokości 2,5 cm, a dla szeregowych Sztabu Inspektoratu Okręgowego monogram metalowy lub wytłaczany składający się z liter I.O. 
24 sierpnia 1933 roku weszło w życie rozporządzenie Ministra Skarbu z dnia 24 sierpnia 1933 roku wydane w porozumieniu z Ministrem Spraw Wojskowych i Ministrem Spraw Wewnętrznych w sprawie umundurowania oficerów i szeregowych Straży Granicznej. Zgodnie z § 10 rozporządzenia wszyscy oficerowie i szeregowi Straży Granicznej zostali zobligowani do zmiany dotychczasowych oznak stopni w terminie do 11 listopada 1933 roku. Zmiana polegała na przeniesieniu oznak z rękawów kurtek i płaszczy na naramienniki. Wygląd odznak został zbliżony do oznak stopni w siłach zbrojnych.

</doc>
<doc id="1903058" url="https://pl.wikipedia.org/wiki?curid=1903058" title="Cypr na Letnich Igrzyskach Olimpijskich 2000">
Cypr na Letnich Igrzyskach Olimpijskich 2000

Cypr na Letnich Igrzyskach Olimpijskich 2000 reprezentowało 22 zawodników.
Lekkoatletyka.
Mężczyźni
Kobiety
Żeglarstwo.
Mężczyźni
Strzelectwo.
Mężczyźni
Kobiety
Pływanie.
Mężczyźni
Kobiety

</doc>
<doc id="1903059" url="https://pl.wikipedia.org/wiki?curid=1903059" title="Historia Uzbekistanu">
Historia Uzbekistanu

Uzbekistan jest położony w sercu Azji Środkowej, wśród stepów, pustyń i wysokich gór, na skrzyżowaniu wielkich szlaków komunikacyjnych i handlowych. Jego dzieje zostały ukształtowane przez migracje wielu ludów, następujące wskutek rozwoju i upadku wielkich imperiów. Sami Uzbecy, posługujący się językiem należącym do rodziny tureckiej, nie są nikim innym, jak właśnie ostatnim ludem napływowym na swojej ziemi. Uzbekistan jest obecnie najbardziej zaludnionym państwem Azji Środkowej.
Prehistoria.
Badania dowiodły, że człowiek przybył na tereny obecnego Uzbekistanu 40–50 tys. lat temu, co czyni ten kraj jednym z najdłużej zamieszkanych w regionie. Ludzie ci byli praprzodkami ludności, zasiedlającej później Europę, Syberię i Amerykę Pn. Region uznaje się też za kolebkę języków indoeuropejskich
Epoka brązu.
W latach 2200–1700 p.n.e. południe Uzbekistanu i Turkmenistanu zamieszkiwała zaawansowana cywilizacja epoki brązu, znana pod nazwą "baktryjsko-margiańskiej" (ang. "Bactria–Margiana Archaeological Complex", "BMAC"). Była ona spokrewniona z cywilizacją Doliny Indusu, stanowiła mieszankę ludów autochtonicznych, nieindoeuropejskich. Obecnie ludność ta całkowicie zaginęła, wyparta przez ludy indo-aryjskie z zach. Kazachstanu. Warstwy archeologiczne (np. w "Dżarkutan" niedaleko granicy z Afganistanem) dowodzą istnienia cywilizacji o miejskim sposobie życia, w której znano i stosowano metody irygacji, uprawiano pszenicę i jęczmień oraz prawdopodobnie znano pewien rodzaj pisma. Od ok. roku 1700 p.n.e. Indoariowie zaczęli emigrować do Indii. Zostali zastąpieni przez irańskie plemiona pasterskie z Sogdiany, które zmieniły tu tryb życia na osiadły.
Wiadomo również o istnieniu innej kultury, znanej jako Tazabagyab. Pojawiła się ona ok. roku 1500 p.n.e. koło Chorezmu, na południe od Jeziora Aralskiego i jest kolebką ludów irańskich zach. Turkiestanu. Kultura ta zawierała elementy kultury andronowskiej, której zasięg rozciągał się od Uralu do jez. Bajkał, a na południu sięgał Syr-darii. Kultura andronowska była pierwszą, która dysponowała rydwanami bojowymi, ciągniętymi przez konie. Jej mieszkańcy żyli w osadach, uprawiali ziemię i hodowali zwierzęta. Umieli wytwarzać broń i narzędzia codziennego użytku z brązu.
Persowie, Grecy i nomadzi.
Sogdiana, Baktria i imperium Achemenidów.
W starożytności na terenie Uzbekistanu dwoma głównymi organizmami państwowymi, zamieszkałymi przez ludy irańskie, były: Sogdiana w rejonie Samarkandy i Buchary oraz Baktria, zajmująca południe Uzbekistanu i północ Afganistanu. Mieszkańcy Indii nazywali Baktryjczyków "bahlikâ", zaś Chińczycy znali ich pod nazwą "daxia". Stolica Baktrii mieściła się w mieście "Zariaspa", późniejsza "Baktra" (obecnie Balch). Z kolei Sogdyjczycy prawdopodobnie w V w. p.n.e. założyli Samarkandę – początkowo pod legendarną nazwą "Maracanda". Sogdyjczycy i Baktryjczycy nigdy nie stworzyli wspólnego państwa; ich terytoria dzieliły się na księstwa, zorganizowane wokół miast.
Zoroastryzm, religia czysto irańska, mógł rozwinąć się w Baktrii. Awesta, święte księgi zoroastryzmu, wspomina o "Sughda", być może w odniesieniu do Sogdiany – choć bardzo trudno podać datę powstania tych tekstów. Uważa się, że Sogdyjczycy byli osiadłymi Scytami.
Bardziej na północ, na wschód od Jeziora Aralskiego, mieszkały koczownicze plemiona Saków i Massagetów, oba ludy irańskie. Ci ostatni byli wojownikami, którzy za panowania królowej "Tomyris" zamordowali króla Persji Cyrusa Wielkiego. Zarówno u Massagetów, jak u Baktryjczyków czy Sogdyjczyków, rola kobiet w społeczeństwie jest wyjątkowo ważna.
Mieszkańcy królestw Baktrii i Sogdiany, jak też późniejszego Chanatu Chiwy, byli przeważnie rolnikami i doprowadzili do perfekcji techniki irygacji w dolinach rzek Syr-daria, Amu-daria i Zerawszan. Tworzyli wspólnoty o znacznej wielkości, wyrabiali ozdoby i przyrządy z metalu, zajmowali się handlem. Koczownictwo zaś rozwinęło się w rejonach pustynnych i górskich.
Po roku 500 p.n.e. powstało miasto Afrasiab koło Samarkandy. W muzeum przy tamtejszym stanowisku archeologicznym znajdują się najstarsze figurki pionków szachowych na świecie. Również znane są malowidła naścienne z Afrasiab, a samo miasto jest uznawane za jedną z kolebek języka perskiego.
Między rokiem 545 a 540 p.n.e. Cyrus Wielki, założyciel Imperium Perskiego, podbijał Azję Środkową. W wyniku tego Baktria, Sogdiana, Chorezm i Partia znalazły się w obrębie imperium Achemenidów.
Aleksander Wielki i imperium Seleucydów.
Aleksander Wielki podbił Sogdianę i Baktrię w roku 327 p.n.e. w czasie kampanii przeciwko Dariuszowi III Kodomanowi. Kampania ta położyła kres dynastii Achemenidów. Dwa lata wcześniej założył miasto Termez, które obecnie jest najbardziej na południe wysuniętym miastem Uzbekistanu.
Aleksander osiadł w Samarkandzie i ożenił się z Roksaną, córką Oxyartesa, lokalnego wodza baktryjskiego. Wziął go do niewoli w roku 327 p.n.e., przed zdobyciem twierdzy na górze Aornos, mającej opinię niezdobytej. To małżeństwo posłużyło Aleksandrowi w uśmierzeniu niezwykle ostrego sogdyjskiego ruchu oporu, dowodzonego przez Spitamenesa, który musiał powstrzymać działania swoich ludzi. Małżeństwo to stanowiło też preludium wydarzenia znanego jako "śluby w Suzie", podczas których 10 tys. Greków ożeniło się z 10 tys. kobiet Wschodu w r. 324 p.n.e.
Przed wyruszeniem na kampanię indyjską, Aleksander Wielki porzucił swoją siedzibę w Samarkandzie (323 p.n.e.), aby zdobyć cytadelę, usytuowaną w granicach obecnego Taszkentu. Na południe od niej polecił zbudować ufortyfikowane miasto, które nazwał Aleksandria Eschate ("Kresowa").
Po śmierci Aleksandra w r. 323 p.n.e., północno-wschodnia część jego imperium, znana jako Transoksania (tzn. "„położona za rzeką Oksus”", którą to nazwą starożytni Grecy określali Amu-darię), trafiła w ręce Seleukosa Nikatora, założyciela dynastii Seleucydów. Podczas jego panowania Baktria została zalana falą imigrujących tu Greków, przez co stała się najbardziej zhellenizowanym regionem ze wszystkich podbitych przez Aleksandra.
Pod panowaniem Seleukosa Kallinikosa Seleucydzi, zajęci swoimi problemami w Syrii, zaprzepaścili możliwość zabezpieczenia swoich interesów w krajach Wschodu. Dlatego w r. 250 p.n.e. Diodotos I mógł stworzyć Królestwo Greko-Baktryjskie, z łatwością uwalniając się od zwierzchnictwa Seleucydów. Dynastia ta próbowała przywrócić swoje rządy w Baktrii (Eutydemos I, Antioch III Wielki), ale nie powiodło się jej to i musiała uznać niepodległość Baktrii. Okres ten charakteryzuje się intensywnym rozwojem miast oraz synkretyzmem grecko-orientalnym w sztukach, który osiąga swoje apogeum.
Inwazje koczowników i początki Jedwabnego Szlaku.
Między I w. p.n.e. a II wiekiem n.e. terytorium Królestwa Greko-Baktryjskiego zawładnęli koczownicy z korytarza Gansu i kotliny Tarymu; przybyli zza gór na wschodzie indoeuropejscy Tocharowie i Sakowie. Państwo przeniosło się w wyniku tego na południowy wschód, przekształcając się ok. r. 190 p.n.e. w Królestwo Indo-Greckie.
W 115 r. zachodnią część Baktrii (między Uzbekistanem a Turkmenistanem) zajęli Partowie, wypychając stamtąd Saków bardziej na południe – na teren obecnego Afganistanu. Dzielili ten region z Tocharami, którzy panowali tam od r. 126 p.n.e.
W tej epoce synkretyzm religijny, praktykowany przez Partów, ewoluował stopniowo w stronę monoteizmu. Dzięki wpływom kapłanów, religią oficjalną imperium Sasanidów stał się zoroastryzm
Bardziej na wschód, na początku I tysiąclecia, z wielu pojedynczych księstw zaczęło kształtować się imperium Kuszanów – sto lat po zniszczeniu Królestwa Greko-Baktryjskiego przez nomadów. Zajmowali oni stopniowo Baktrię, część Sogdiany i Chorezm. Kuszanie byli odgałęzieniem Tocharów – nazywanych w źródłach chińskich "Yuezhi", zamieszkującego pierwotnie tereny obecnie zamieszkiwane przez Ujgurów. W ciągu wieków cywilizacja Kuszanów usytuowała się na głównej arterii wymiany handlowej między Wschodem (Chiny) a Zachodem (Imperium Rzymskie) – na Jedwabnym Szlaku. Kuszanie sprowadzili buddyzm do Azji Środkowej i rozwinęli sztukę hellenistyczną Wschodu.
Powstanie Jedwabnego Szlaku – najdłuższej drogi handlowej lądowo-morskiej w starożytności (II wiek p.n.e.) – a przede wszystkim konieczność jego ochrony przed nieustannie nękającymi kupców złodziejami i bandami zbójców, spowodowało przesunięcie środka ciężkości imperium perskiego znad ujścia Tygrysu nad Amu-darię. Handel z Chinami stał się tak ważny, jak nigdy nie był handel z Grecją, a Transoksania znalazła się dokładnie w centrum przemian. Jedwabny Szlak nie służył do transportu wyłącznie jedwabiu do Europy – tą samą drogą przewożono również przyprawy, papier i porcelanę. Poza tym, szlak odgrywał istotną rolę w dyfuzji wierzeń religijnych (jak np. buddyzmu), idei i kultury. W ciągu swego istnienia Jedwabny Szlak pod każdym względem wzbogacił miasta, przez które przechodził – jak Samarkanda, Kokand czy Fergana.
Podsumowując, można powiedzieć, że dzieje Transoksanii między II wiekiem p.n.e. a III wiekiem n.e. były skomplikowane: różne królestwa, mniej lub bardziej efemeryczne, o niepewnym pochodzeniu, następowały po sobie, aby ostatecznie zostać startymi z mapy przez rosnące w siłę imperium Sasanidów. Niezależność zdołała utrzymać jedynie Fergana – miasto stanowiące kluczowy etap na Jedwabnym Szlaku.
Persowie – imperium Sasanidów.
Sasanidzi byli dynastią, pochodzącą z prowincji Fars (której nazwa stała się źródłosłowem dla nazwy "Persja" we wszystkich językach). Dynastię założył prawdopodobny potomek ostatniego Achemenidy, Dariusza Kodomana – Ardaszir I w 224 r. Pod panowaniem Sasanidów sztuka i kultura perska osiągnęły szczyt rozwoju, a ich wojska były w stanie skutecznie zatrzymać podboje Rzymu. Królestwo Sasanidów charakteryzowało się silną centralizacją władzy, silną urbanizacją kraju i zaawansowaniem technik rolniczych.
Już w III i IV wieku Sasanidzi próbowali zdobyć Transoksanię, ale ich postępująca ekspansja sprowokowała rewoltę koczowników kuszańskich, którzy odmówili włączenia swojego terytorium do państwa perskiego i wydali liczne bitwy Sasanidom. Nieco później, pod koniec IV wieku, pochód Sasanidów powstrzymali Hunowie, Chionici (Czerwoni Hunowie) i Kidaryci, utrzymując swój stan posiadania w Azji Środkowej, a nawet najeżdżając Persję.
W roku 427 król sasanidzki Bahram V pokonał ostatecznie Heftalitów (Białych Hunów), przybyłych do Azji Środkowej z Chin, przywracając panowanie perskie w tym regionie. Jego syn, Jezdegard II, umocnił je, eliminując sukcesorów królestwa Kuszytów – Kidarytów, związanych z Hunami, w innych czasach sprzymierzeńców Persów.
Dynastia Sasanidów kontrolowała przez ponad cztery wieki ogromne terytorium, obejmujące również Transoksanię. Rozwinęła wystawną sztukę pałacową, podejmowała wielkie prace z zakresu inżynierii lądowej i – korzystając ze swojej pozycji na Jedwabnym Szlaku – wychodziła zwycięsko z wojen prowadzonych na wschodzie z Hunami i Turkami, na zachodzie – z Rzymem.
Heftalici (Biali Hunowie).
Król sasanidzki Jezdegard II musiał zmagać się z najazdami plemion koczowniczych Heftalitów od roku 442. Jego syn Peroz prosił Heftalitów, aby przysyłając swoje wojska, pomogli mu w odebraniu ojcu władzy. Dzięki tej pomocy, Peroz został królem Persji na lata 459–484. W dowód przyjaźni przekazał Heftalitom dystrykt Taliqan – na południowym wschodzie dzisiejszego Turkmenistanu. Jednak nie trzeba było długiego czasu, aby wybuchł nowy konflikt.
Heftalici byli wprawnymi wojownikami i już wspomnienie ich nazwy wprawiało ludność w przerażenie. Żołnierze perscy idący na wojnę z nimi czuli się jak skazani na śmierć, prowadzeni na szafot.
Peroz I umarł w 484 roku podczas bitwy z Heftalitami. Jego śmierć sprowokowała konflikty wewnętrzne w samej dynastii Sasanidów, wskutek czego zostali oni zmuszeni do oddania Heftalitom terenu obecnego Uzbekistanu i do zapłacenia kontrybucji.
Podbój doliny Tarymu zmusił Heftalitów do sojuszu z Rouranami. Ci ostatni ponieśli jednak decydującą klęskę w 552 roku z ręki kaganatu starotureckiego. Wtedy Turcy sprzymierzyli się z Sasanidami, aby ostatecznie pokonać Heftalitów w bitwie niedaleko Buchary, która według tradycji miała trwać 8 dni – ok. roku 563. Resztki państwa Heftalitów zostały podzielone na księstwa, z których jedne płaciły trybut Persom, inne – Turkom.
Heftalici po podbiciu Sogdiany przejęli tamtejszy język. W późniejszym okresie przeszli na osiadły tryb życia. Uważa się, że Heftalici są przodkami dzisiejszych Uzbeków.
Turkuci.
Turkuci stworzyli swoje imperium w 552 r. W 576 r. Mugan, syn kagana Bumyna, powierzył zachodnią część swojego państwa wujowi Istemiemu. Ten sprzymierzył się z Persami (Sasanidami) w celu pokonania Heftalitów. Po ich wyeliminowaniu dwaj sojusznicy podzielili między siebie terytorium obecnego Uzbekistanu, łącznie z Sogdianą, która wszczęła rebelię.
Rządy następcy Istemiego, kagana Tardu, charakteryzowały się dużym wpływem Chińczyków, którzy chcieli ostatecznie zakończyć istnienie państwa starotureckiego. Polityka Tardu doprowadziła do rozpadu kaganatu na dwie części: wschodnią, obejmującą m.in. obecną Mongolię, rządzoną przez Niwara, oraz zachodnią, obejmującą góry Tienszan i obszar obecnego Uzbekistanu i Kazachstanu, rządzoną przez Tardu.
Tardu został pokonany przez syna Niwara – Apa-kagana. Wprowadziło to spory chaos w kaganacie zachodnim, dopóki władzy nie objął nowy lider, znany jedynie z chińskiej wersji imienia Shegui. Jego brat i następca – Tong Jagbu (618–630) (również chińska wersja imienia) był potężnym władcą, który rozszerzył terytorium państwa m.in. na obecny Afganistan i północne Indie. Jednak w roku 630 niektóre plemiona wasalne, m.in. Karłucy, zbuntowały się i zamordowały Tonga. Kaganat zachodni znów się rozpadł. W latach 40. VII w. Chińczycy wypędzili Turków zachodnich z bogatych oaz w Kotlinie Tarymskiej, położonej na południu ich państwa. W 651 r. Turcy zachodni znaleźli się pod panowaniem kagana Helu (chińska wersja imienia). Poniósł on klęskę w 657 r. w bitwie z Chińczykami, którym pomagali Ujgurowie. Wówczas praktycznie cała Azja Środkowa znalazła się w rękach Chińczyków.
Pod panowaniem tureckim ludność obecnego Uzbekistanu w bardzo wysokim stopniu rozwinęła produkcję przedmiotów z metalu (złoto, srebro, ołów, miedź itp.) – głównie wskutek zapotrzebowania na broń i biżuterię – a także pismo. Rozwój handlu na Jedwabnym Szlaku wpływał znacząco na lokalną produkcję bawełny i jedwabiu.
Słynny podróżnik chiński Xuanzang odwiedził Taszkent i Samarkandę podczas swojej podróży do Indii w poszukiwaniu świętych tekstów buddyjskich.
Arabowie.
Podbijając i islamizując Samarkandę i Ferganę w 706 r., Arabowie pod dowództwem generała Kutajby Ibn Muslima, zdobyli tereny obecnego Uzbekistanu i Kirgistanu. Znaleźli się tym samym w bezpośrednim kontakcie z Chińczykami. W 751 roku, za panowania As-Saffaha, pierwszego kalifa z dynastii Abbasydów miała miejsce bitwa nad rzeką Tałas, zakończona zwycięstwem Arabów. Od tego czasu Arabowie siłą nawracali mieszkańców Azji Środkowej – do tej pory wyznawców zoroastryzmu – na islam.
Sogdyjczycy, którzy zaakceptowali nową religię, zostali zwolnieni z podatków. Ale duża liczba nawróceń spowodowała spadek dochodów z podatków, dlatego Arabowie nakazali nowo nawróconym obrzezanie i obszernie sprawdzali znajomość Koranu. Sprowokowało to rebelię.
W latach 720 i 721 Sogdyjczycy zniszczyli z pomocą Turków garnizon arabski w Samarkandzie. Mianowano wtedy nowego gubernatora Chorasanu, "Saida ibn Amr al-Harashiego". Powstańcy przyjęli zaś strategię wycofywania się. Pod dowództwem "Divashticha", króla Pendżykentu, schronili się w twierdzy "Abargar" na górze "Mug". Tam, na prawym brzegu Zerawszanu, archeolodzy odkryli liczne dokumenty, zawierające cenne dane o społeczeństwie Sogdiany. Arabowie oblegali twierdzę w 722 r., ale musieli odstąpić.
W 728 r. gubernator Chorasanu, "Ashras ibn Abdallah al-Sulami", zaproponował zwolnienie nowo nawróconych na islam z podatków, co spowodowało dokładnie taki sam efekt, jak pierwsza tego typu inicjatywa. Wkrótce Buchara stała się ośrodkiem powstania sogdyjskiego. Po ostrych walkach została opanowana w lecie 729 r. Samarkanda, rządzona przez króla "Ghuraka", nie buntowała się. Mimo represji ze strony Arabów, opór Sogdiany nie malał. Szczególnie aktywny był w latach 733–734. Gubernator Nasr ibn Sajjar (738–748) zdecydował więc o wprowadzeniu w życie bardziej ugodowej polityki.
Panowanie arabskie w Azji Środkowej umocniło się po bitwie nad rzeką Tałas (751). Zwycięstwo arabskie, wyznaczające wschodni kraniec podbojów arabskich, było również idealną okazją do zapoznania się z różnymi wynalazkami chińskimi, jak np. produkcja papieru. Bardzo wcześnie zdano sobie sprawę ze znaczenia tego nowego nośnika pisma dla rozprzestrzeniania islamu, a Samarkanda stała się głównym ośrodkiem produkcji papieru w świecie muzułmańskim. Poza tym, Arabowie ulepszyli techniki jego produkcji, dodając do niego bawełnę. Harun ar-Raszid nakazał używanie papieru we wszystkich urzędach imperium. Tak więc dzięki podbojom arabskim w Azji Środkowej papier rozprzestrzenił się po całym świecie islamskim i na Zachodzie. W Bagdadzie pojawił się w 739 r., w Kairze – w 900, w Játivie – w 1056, we Francji – na pocz. XIV wieku.
Ludność Uzbekistanu wszczynała liczne rewolty przeciw Arabom. Najważniejsze miały miejsce w latach 720–722 w Sogdianie i w Chorasanie. Ostatecznie, w latach 747–750, pod dowództwem Kutajby Ibn Muslima, powstania upadły. Był to okres, gdy upadły też rządy dynastii Omajjadów, a zaczęły się rządy dynastii Abbasydów. Inne powstania wybuchały jeszcze w latach 801, 802 i 806 na terenie całej Transoksanii (lub też Mawarannahru, jak nazywali tę krainę Arabowie).
Aneksja Transoksanii przez Arabów spowodowała rozwój miast (Samarkanda, Taszkent, Termez, Buchara), rzemiosła, handlu (zwłaszcza międzynarodowego) oraz technik irygacji. W latach 750–850, pierwszym stuleciu rządów kalifów abbasydzkich, nauka arabsko-muzułmańska cieszyła się największym splendorem. Władcy płacili ogromne sumy za jakąkolwiek przetłumaczoną księgę i dlatego od IX wieku prawie wszystkie teksty napisane po grecku były też dostępne w języku arabskim. Pierwszorzędne znaczenie w tym okresie miał filozof Al-Farabi, urodzony właśnie w Transoksanii.
Wielki matematyk Muhammad ibn Musa al-Chuwarizmi, twórca zasad algebry, urodził się ok. 780 r. w Chiwie. Astronom Al-Farghani pochodził zaś z Fergany.
Samanidzi.
Samanidzi byli pierwszą dynastią perską, która zdobyła władzę w Uzbekistanie od czasu podboju przez Arabów.
W 819 r. kalif Al-Mamun nagrodził za wzorową służbę państwową czterech wnuków pewnego Persa, Samanchudy (ich imiona: Nuh, Ahmad, Ibrahim, Jahja), nadając każdemu we władanie jedną prowincję. Syn Ahmada, Isma’il, błyskawicznie zdobył kontrolę nad Transoksanią i Chorasanem i stał się gubernatorem prawie niezależnym, rezydując w Bucharze. Dolina Zerawszanu, Czacz (dzis. Taszkent), Samarkanda i Termez znalazły się w centrum imperium samanidzkiego i stały się ośrodkami rzemiosła i handlu (klejnoty, papier, skóra, tkaniny, jedwab itp.).
W 900 r. Amr Ibn Lajs, władca Sistanu z dynastii Saffarydów, próbował podbić Transoksanię. W 1005 r. Samanidzi utracili panowanie nad regionem.
Samanidzi, aby móc zabezpieczyć się przed opanowaniem przez sąsiadów z południa (Tahirydzi, Ghaznawidzi, Ghurydzi), z którymi konfliktowali się w X wieku, nie uciekali się jedynie do siły militarnej, ale także dbali o architekturę i sztukę. Rozwijali miasta i architekturę sepulkralną, tworzyli przedmioty z ceramiki bogato zdobione jaspisem.
Wielki lekarz i filozof, Awicenna, urodził się niedaleko Buchary w 980 r., zaś encyklopedysta Al-Biruni – na przedmieściach miasta "Kath" koło Urgenczu, w 973 r.
Chanowie karachanidzcy, Turcy seldżuccy, imperium chorezmijskie.
Turecka dynastia Karachanidów, uważanych za przodków Uzbeków, panowała na terenie obecnego Uzbekistanu od końca wieku XI do 1212 r. W 920 r. Karachanidzi, których wodzem był wówczas Satuk Bughra-chan, masowo przeszli na islam. Za rządów Hasana Bughry-chana zdobyli Bucharę i Samarkandę 992. Nieco później Karachanidzi podjęli się podboju całej Transoksanii, rozpoczynając od zadania klęski rządzącym tam wówczas Samanidom w 999 r.
W 1040 roku Karachanidów pokonali Seldżukidzi. W tym momencie państwo Karachanidów rozpadło się na dwie części: zachodnią ze stolicą w Bucharze (przeniesioną w 1042 r. do Samarkandy) i wschodnią ze stolicą w Kaszgarze. W 1089 r. Seldżucy najechali królestwo zachodnie, rządzone przez Ahmada – zajęli Bucharę i Samarkandę. Mimo pozostawania pod formalnym zwierzchnictwem wasalnym Seldżuków, Karachanidzi z Transoksanii nadal intensywnie się rozwijali na polu architektury. Za panowania "Mohammeda II" (1120–1130) powstał w Bucharze minaret "Kalyan".
W latach 1124–1128 Kotlina Fergańska trafiła w ręce plemion mongolskich z Chin. Ich władca ’Ala ad-Din Tekesz (1172–1200) podbił Persję (1194), pozbawiając urzędu ostatniego sułtana seldżuckiego, Tughrila III, którego władztwo obejmowało też część Transoksanii. Ale dzieła ostatecznego zniszczenia chanatu karachanidzkiego dokonał ’Ala ad-Din Muhammad II z Chorezmu w 1212 r.
Szybki rozwój Chorezmu doprowadził do zatarć i sojuszy z Kipczakami (Połowcami, Kumanami) i Oguzami. Kampanie przeciwko tym ostatnim spowodowały ogromne zniszczenia w rolnictwie Azji Środkowej – poza dewastacją wynikłą z samych działań wojennych, wiele obszarów uprawnych zostało przekształconych w pastwiska przez koczowników kipczackich.
Imperium Chorezmijskie trwało krótko. W 1219 r. gubernator Otraru nad Syr-darią wymordował karawanę kupców szpiegujących dla Dżyngis-chana; posłów wysłanych, aby dowiedzieli się o powodach takiego postępowania, spotkał podobny los. Przyniosło to tragiczne konsekwencje. W 1220 r. Mongołowie zdobyli Uzbekistan, a Samarkanda i Buchara doświadczyły znacznych zniszczeń.
Mongołowie i Turko-Mongołowie.
Czyngis-chan, Czagataj i Barłasowie.
Zajęcie Samarkandy było częścią wielkich podbojów władcy mongolskiego Czyngis-chana, który pokonał chorezmijczyków. Czyngis-chan przekazał swoje państwo czterem synom, a seniorem mianował trzeciego – Ugedeja. Teren obecnego Uzbekistanu dostał się drugiemu synowi Czyngis-chana – Czagatajowi.
Chanat czagatajski został założony w 1229 roku i obejmował oprócz Uzbekistanu także Kirgistan, Turkmenistan, Tadżykistan, południe Kazachstanu, zachodni Sinciang i północny Afganistan. Istniał do czasów Tamerlana jako autonomiczna część imperium mongolskiego (ułus).
W pierwszej połowie XIV wieku chanat czagatajski dzielił się na dwie części: wschodnią – Mogolistan, zamieszkały przez koczowników, i zachodnią – Transoksanię, zamieszkałą przez ludność osiadłą. Panowanie Czagataidów trwało do 1346 r., kiedy ostatniego chana z tej dynastii zamordował wódz plemienia Karnau, Kazaghan, który sam ogłosił się emirem.
Ród Kazaghana zakończył się na jego synu "Abdallahu", który panował w Uzbekistanie do początku lat 60. XIV w. i został również zamordowany. W kraju zapanował chaos. Koczownicy turko-mongolscy ze wschodniego Mogolistanu, lepiej zorganizowani militarnie, wykorzystywali sytuację i przeprowadzali liczne ataki, które osłabiały władzę w Transoksanii. Wówczas na scenie pojawiło się plemię Barłasów, które zaczęło zyskiwać na ważności. Wkrótce kontrolę przejął Tamerlan – początkowo wódz Barłasów, potem również innych plemion regionu.
Tamerlan i jego następcy.
Tamerlan (1336–1405) urodził się w Shahr-e Sabz niedaleko Samarkandy. Był członkiem plemienia Barłasów, a także wielkim dowódcą wojskowym i erudytą w zakresie sztuki i literatury. Był dalekim krewnym Czyngis-chana. Był dowódcą bezlitosnym i dumnym, cierpiał też na niedowład w nogach. Pod koniec życia kazał swoim ludziom, żeby nieśli go na swoich ramionach, aby mógł walczyć.
W 1369 r. został wybrany wielkim emirem Samarkandy, miasta, które uczynił swoją stolicą. Odbudował ją po zniszczeniu przez żołnierzy Czyngis-chana w 1220 r. Sprowadzał tam wiele utalentowanych osobistości (artystów, rzemieślników, mędrców), których brał w niewolę podczas swoich licznych kampanii.
Jego imperium obejmowało dużą część terenu obecnych państw Azji Środkowej. Przetrwało tylko wiek i upadło w 1507 r., trafiając w ręce uzbeckiej dynastii Szejbanidów. Mimo swego krótkiego życia, państwo to było miejscem narodzin wielu wielkich arcydzieł kultury, sztuki i nauki, przede wszystkim Samarkanda i Herat. Dlatego też XV wiek w Azji Środkowej określa się jako „renesans Tamerlana”.
W 1420 r. regent Uług Beg (wnuk Tamerlana) zlecił budowę medresy w Samarkandzie. Prawdopodobnie on sam, osobiście, prowadził w niej zajęcia, w 1429 roku założył też obserwatorium, w którym pracował z 70 matematykami i astronomami, jak Ghijas ad-Din Kaszi. Po śmierci swojego ojca, a syna Tamerlana – sułtana Szahrucha – w 1447 r. Uług Beg wstąpił na tron, ale szybko wdał się w konflikt ze swoim synem, Abd al-Latifem. Abd al-Latif zamordował go w 1449 r., samemu obejmując władzę, ale rok później popełnił samobójstwo.
Medresa Uług Bega istniała do XVII wieku. Ale życie kulturalne w II poł. XV wieku koncentrowało się w Heracie, gdzie żył i tworzył poeta i filozof Ali Szer Nizamaddin Nawoi, twórca nowoczesnego języka uzbeckiego.
Pierwsi Uzbecy.
Szejbanidzi, dynastia muzułmańska pochodząca od Szibana, syna Dżocziego (przybrany syn Czyngis-chana), pierwotnie składali się z 15 000 rodzin i osiągnęli taką liczebność, że niemożliwe stało się utrzymanie ich w jedności. W 1429 r. potężny chan Abu al-Chajr zjednoczył plemiona koczowników, żyjące między rzeką Toboł, Uralem i Syr-darią pod nazwą Ułusu Uzbeckiego. Tak więc po raz pierwszy w historii pojawiła się nazwa "Uzbek", ale na razie nie oznaczała narodu. Pochodziła od imienia chana Ozbega, który szerzył islam w Złotej Ordzie.
Abu al-Chajr próbował stworzyć stałe państwo uzbeckie, ale został zamordowany w 1468 r. przez mieszkańców obecnego Kazachstanu. Jego bratanek, książę Muhammad Szejbani, wraz ze swym bratem "Mahmudem", założył chanat uzbecki. Później z pomocą kupców astrachańskich zdobył miasta Buchary i Samarkandy. Zmarł w trakcie walk z Persami w 1510 roku.
Inni sułtani szejbanidzcy, "Ilbars" i "Bilbars", zdobyli Chiwę w 1511 r. Jednak chanat nie był pewien swojego terytorium, dopóki w 1512 roku nie pokonał Babura – późniejszego twórcy dynastii Wielkich Mogołów. Ale nawet wówczas państwo nie stało się zjednoczone i silne.
Chanat uzbecki próbował również wyciągać korzyści z ruchu karawan, które przejeżdżały przez to państwo, ale handel międzynarodowy znacznie osłabł w tamtych czasach. Poza tym, pod panowaniem Abdallaha II z Buchary, chanat przeżywał zahamowanie rozwoju kulturalnego z powodu silnych wpływów religii w państwie.
Dynastia Szejbanidów wygasła w 1598 r. wraz z zabójstwem chana "Abd al-Mumina". W drugiej połowie XVII wieku w chanacie Buchary doszła do władzy dynastia wywodząca się z Astrachania – Dżanidzi, potomkowie Dżocziego. Duża część plemion uzbeckich, pochodzących od Abu al-Chajra, przeniosła się na północ, przeważnie w dolinę rzeki Czu – dając początek narodowi kazaskiemu.
Panowanie Babura w Ferganie.
Kolebka zoroastryzmu, Fergana, odgrywała w średniowieczu znaczącą rolę w historii Imperium Mogołów w Azji Południowej i w Indiach, którego twórcą był Babur.
Po śmierci Umara Szajcha, władcy Fergany (1498), jego syn Babur (1483–1530), mimo młodego wieku, został wodzem, który kontrolował wschodnią część terytorium obecnego Uzbekistanu. Potomek Tamerlana po mieczu i Czyngis-chana po kądzieli, zasiadający już na tronie, miał obsesyjną chęć poszerzania swojego terytorium.
Tak więc w 1497 r. próbował zdobyć Samarkandę, co do której uważał, że ma dziedziczne prawo. Ale powstanie wzniecone przez szlachtę zmusiło jego wojska do wycofania się. Próbował na nowo w 1501 r., ale został pokonany przez swego głównego wroga, Muhammada Szejbaniego, chana Uzbeków. Po trzech latach bezowocnych prób odzyskania swoich utraconych włości, zebrał najwierniejsze oddziały, przeszedł Hindukusz, zdobywając twierdzę Kabul, która stała się stolicą nowego królestwa.
W 1510 r. po śmierci Muhammada Szejbaniego Babur znów zwrócił się w stronę swoich dawnych posiadłości, tym razem z pomocą szacha Persji Isma’ila I. W 1511 r. wkroczył triumfalnie do Samarkandy, ale w 1514 r. na nowo doznał klęsk z rąk chanów uzbeckich i musiał wycofać się do Kabulu.
Trzy chanaty powstałe po upadku Chanatu Czagatajskiego.
Chanat Chiwy.
Chanat Chiwy był najstarszym z trzech chanatów uzbeckich. Istniał w latach 1512–1920 na południe od Jeziora Aralskiego. Jego stolica początkowo znajdowała się w Köneürgenç, ale potem została przeniesiona do Chiwy, małej fortecy – po tym, jak niespodziewanie rzeka Amu-daria zmieniła bieg w 1598 r. Po kilku wiekach Chiwa stała się jednym z ośrodków świata islamskiego, zanim w 1873 roku weszła w skład imperium rosyjskiego.
Chanat i Emirat Buchary.
Emirat Buchary (1599–1920) był państwem, które władało nie tylko stołeczną Bucharą, ale i Samarkandą. W latach 1599–1785 rządziła tam dynastia "Dżanidów", po usunięciu potomków Dżocziego – Szejbanidów. W XVII wieku Dżanidzi zbudowali dwie z trzech medres znajdujących się na placu Registan w Samarkandzie.
Chanat Buchary przemianował się na „emirat” w 1785 r. po podboju przez władcę Persji Nadir Szacha. W 1868 r. emirat Buchary stał się protektoratem Rosji. Krótko po rosyjskiej wojnie domowej Armia Czerwona zdobyła Bucharę – 2 sierpnia 1920 roku. Chanat ostatecznie stracił niepodległość, stając się Bucharską Ludową Republiką Radziecką, którą w 1924 roku włączono częściowo do Uzbeckiej SRR, a częściowo do Tadżyckiej SRR
Chanat Kokandu.
Chanat Kokandu, którego korzenie tkwią w Ferganie, istniał między 1709 a 1876 rokiem na terenie obecnego Uzbekistanu, Tadżykistanu i Kirgistanu. Wielkie hordy koczowników kirgiskich i kazaskich szybko stały się wasalami chanatu.
Na początku XIX wieku Kokand dokonał aneksji Taszkentu. Na tym tle rodziły się niesnaski między Kokandem a Chanate Buchary, który też miał ochotę na Taszkent. Zatargi wykorzystał rosyjski generał Michaił Czerniajew, przeprowadzając udaną ofensywę na Taszkent w 1865 roku. Po wyczerpującej wojnie Chanat Kokandu został w 1876 roku włączony do Imperium Rosyjskiego, otwierając Rosjanom drogę do pozostałej części Azji Środkowej.
Pod rządami carów Rosji.
Rosjanie zapanowali nad Azją Środkową pod koniec XIX wieku. Walki rozpoczęły się od brawurowego zdobycia Szymkentu (ob. Kazachstan) przez gen. Czerniajewa w 1864 roku. Rosjanie objęli władzę nad koczownikami kazaskimi, nad Chanatem Buchary i Chanatem Chiwy. Następnie zajęli Uzbekistan wraz z Taszkentem (1865). Ze zdobytych terytoriów utworzono jednostkę administracyjną pod nazwą "Generalna Gubernia Turkiestanu". W 1867 roku Taszkent stał się stolicą Turkiestanu.
Władze carskie faworyzowały uprawę bawełny w Turkiestanie kosztem tradycyjnych upraw ekstensywnych. Produkcja i dystrybucja była kontrolowana przez Rosjan, co powodowało konflikty z miejscową ludnością. Rosjanie stosowali także różne środki, aby propagować język rosyjski w podbitych rejonach Azji Środkowej.
W marcu 1876 w wyniku licznych bitew, w ręce Rosjan dowodzonych przez generałów "Konstantina Pietrowicza Von Kaufmana" i "Michaiła Skobelewa" dostał się Chanat Kokandu. Chanaty Buchary i Chiwy stały się rosyjskimi protektoratami już w 1868 roku, a całkowicie straciły niepodległość w 1920 r., gdy zostały zjednoczone w ramach Turkiestańskiej Autonomicznej SRR.
W 1916 r. Uzbecy zbuntowali się przeciw władzom rosyjskim, ale powstanie zostało ostro stłumione przez cara.
Aneksje rosyjskie doprowadziły do powstania nowych relacji społeczno-kulturalnych i do wymiany handlowej między kupcami rosyjskimi i uzbeckimi, jak też do rozwoju edukacji, przemysłu i kolei, co wpłynęło na rozwój społeczno-gospodarczy regionu.
Epoka sowiecka.
Powstanie narodu uzbeckiego.
Bolszewicy, którzy przejęli władzę w Rosji po rewolucji październikowej, spotkali się z silnym oporem ze strony nacjonalistów uzbeckich – basmaczy. Po stłumieniu tego oporu, komuniści próbowali szukać sprzymierzeńców wśród postępowych muzułmanów – ponieważ zauważyli, że zbyt ostre represje powodują, że muzułmanie z Turkiestanu przechodzą na stronę Białych. Szczególnie jednak niepokoił komunistów ruch panturecki (panturkizm, panturanizm), co sprawiło, że zlikwidowano Turkiestańską ASRR.
Uzbekistan jako republika radziecka i jako naród zjednoczony i oddzielony od innych narodził się 27 października 1924 roku, po tym, jak różne organizmy terytorialne istniejące w Azji Środkowej (część Turkiestanu oraz republik Buchary i Chiwy) zgrupowano w Uzbecką SRR. Pięć republik Azji Środkowej powstało jako skutek nowego podziału terytorialnego, obmyślonego przez ówczesnego komisarza do spraw narodowości, Józefa Stalina, na podstawie rozmieszczenia ludności należącej do poszczególnych narodowości. W ten sposób liczne enklawy uzbeckie wytworzyły się na terytorium Kirgistanu i Tadżykistanu – i odwrotnie. W 1936 r. Uzbecka SRR wchłonęła Karakałpacką ASRR, która wcześniej stanowiła część Kazachskiej ASRR (gdyż ta z kolei stała się republiką związkową – Kazachską SRR).
Pod rządami Stalina.
W 1928 r. Stalin zarządził przymusową kolektywizację wszystkich gospodarstw ZSRR. Rewolta basmaczy uzbeckich (którzy byli głównie pochodzenia chłopskiego), trwająca w latach 1916–1926, rozgorzała na nowo i nie zakończyła się do lat 40.
W latach 1937–1938 – latach Wielkiej Czystki – stracono wielu funkcjonariuszy i nacjonalistów uzbeckich, jak np. Fajzulla Chodżajew, jeden z pierwszych przywódców Uzbeckiej SRR. Obiektem represji stał się także islam, gdyż Stalin chciał przekształcić swoje państwo w całkowicie ateistyczne. Większość meczetów zamknięto, a wielu działaczy religijnych stracono.
Podczas wielkiej wojny ojczyźnianej Uzbekistan przyjął wiele rodzin z zajętej przez hitlerowców części ZSRR, łącznie z licznymi ofiarami wojny, co przyspieszyło rusyfikację republiki – zwłaszcza jej stolicy, Taszkentu. Część zakładów przemysłowych, przeniesionych z europejskiej części ZSRR, umieszczono i pozostawiono w Uzbekistanie po wojnie, co wpłynęło na uprzemysłowienie regionu.
Po wojnie.
Walka o równouprawnienie kobiet zakończyła się sukcesem. W latach 50. niewiele z nich nosiło już czador, a wszystkie dziewczęta pobierały taką samą edukację, jak chłopcy. Analfabetyzm, w 1924 r. prawie powszechny, w latach 50. został praktycznie zlikwidowany.
4 stycznia 1966 zorganizowano w Taszkencie konferencję indyjsko-pakistańską, przywracającą wzajemne stosunki między tymi krajami.
26 kwietnia 1966 roku Taszkent i jego okolice zostały poważnie zniszczone przez trzęsienie ziemi. Zainicjowano wtedy szeroki program odbudowy dzięki udziałowi wszystkich republik radzieckich. Spowodowało to czwartą falę imigracji rosyjskiej do Uzbekistanu (po tej z czasów kolonialnych, z lat 20. i w czasie II wojny światowej).
Po roku 1966 Taszkent znacząco się rozwinął, przekształcając się w najliczniej zaludnione i najnowocześniejsze miasto Azji Środkowej. W latach 60., 70. i 80. organizowano tam prestiżowy międzynarodowy festiwal filmów z krajów Azji, Afryki i Ameryki Łacińskiej.
Problem bawełny.
Tematem nierozerwalnie związanym z historią Uzbekistanu lat 1960–1980 jest intensywny rozwój uprawy bawełny, zarządzonej przez Moskwę jako „specjalność” Uzbekistanu w ramach „specjalizowania” republik radzieckich w poszczególnych gałęziach przemysłu. Planiści radzieccy ustalili produkcję 6 mln ton uzbeckiego „białego złota”. Ten nieokiełznany rozwój, nie biorący pod uwagę warunków uprawy, miał katastroficzny wpływ na ekologię regionu: nieproporcjonalnie wysokie użycie nawozów sztucznych i defoliantów zatruło glebę i wody, a nadmierny pobór wód Amu-darii i Syr-darii tak osuszył Jezioro Aralskie, do którego obie te rzeki uchodzą, że jego powierzchnia w ciągu 40 lat zmalała dwukrotnie.
Presja wywierana przez Moskwę, aby produkować coraz więcej bawełny wymusiła na władzach uzbeckich konieczność fałszowania statystyk. Za (wyimaginowane) wysokie wyniki produkcji bawełny cała Republika, a także poszczególni oficjele, otrzymywali wysokie premie. W ten proceder był zaangażowany przewodniczący KC Komunistycznej Partii Uzbekistanu (i przywódca całej Republiki) Szaraf Raszydow wraz z otoczeniem, a także zięć samego Leonida Breżniewa, Jurij Czurbanow. Gdy w 1983 r. cała afera wyszła na jaw, główna osobistość sowieckiego Uzbekistanu, Raszydow, zmarł na zawał serca.
Mimo całej wagi tych zarzutów i mimo widocznej wśród obecnych uzbeckich władz chęci utrzymania w zapomnieniu całego okresu sowieckiego, Raszydow jest uznawany za przywódcę, który przyczynił się do rozwoju Republiki i który – dzięki przyzwoleniu z Moskwy na pewną autonomię – używał subtelnie swoich wpływów i interpretował zarządzenia władz centralnych na korzyść Republiki Uzbeckiej.
„Problem uzbecki” i jego konsekwencje polityczne.
Po ujawnieniu „afery bawełnianej” z 1983 r., z Moskwy popłynęły liczne oskarżenia o korupcję. Wszczęto śledztwo federalne, kierowane przez "Telmana Gdliana" i "Nikołaja Iwanowa". W rezultacie prawie cały skład władz Uzbekistanu został wymieniony, a część urzędników – aresztowana. Przywrócono bezpośrednią kontrolę Moskwy nad republiką – zwłaszcza za rządów byłego szefa KGB, Jurija Andropowa. Przywódcy uzbeccy byli wymieniani stosunkowo często, aby – w pojęciu władz centralnych – nie wytworzyła się nowa struktura korupcyjna. Funkcję tę (Przewodniczącego Najwyższej Rady Uzbeckiej SRR) do r. 1990 pełnili kolejno: "Inamżon Usmanchodżajew" (1983), "Akił Salimow" (1983-86), "Rafik Niszanow" (1986-87), "Pułat Chabibullajew" (1988-89) i "Mirzaolim Ibragimow" (1989-1990).
Pogromy Turków meschetyjskich.
W czerwcu 1989 roku, w szczycie pierestrojki, miał miejsce szereg aktów przemocy w Kotlinie Fergańskiej, które przekształciły się w autentyczne pogromy skierowane przeciwko Turkom meschetyjskim – ludności tureckiej, deportowanej z Gruzji w 1944 roku przez Stalina. Około 40 000 Turków uciekło z Uzbekistanu, z czego ok. 15 000 do Rosji. Przyczyna tych pogromów nie jest pewna: nie wiadomo, czy były konsekwencją nacjonalizmu uzbeckiego, czy też raczej zaostrzenia się konfliktów narodowościowych, wybuchających w całym Związku Radzieckim na początku latach 90.
Upadek ZSRR.
Jako beneficjenci licznych subwencji, zasilających budżet republiki, Uzbecy byli zagorzałymi zwolennikami utrzymania istnienia Związku Radzieckiego w czasach, gdy rozbrzmiewały głosy żądające liberalizacji systemu. W referendum, zorganizowanym przez Michaiła Gorbaczowa w 1991 r. w kwestii dalszych losów ZSRR, przytłaczająca większość Uzbeków opowiedziała się za utrzymaniem imperium.
Po licznych negocjacjach większość republik radzieckich, łącznie z Uzbekistanem, zaakceptowała nowy traktat związkowy, ustanawiający federację, w ramach której miały istnieć niepodległe republiki, ze wspólnym prezydentem, polityką zagraniczną i obronną. Traktat miał zostać podpisany 20 sierpnia 1991 roku, ale zastrzeżenia Ukrainy spowodowały, że władze uzbeckie przyjęły pozycję wyczekującą. Rosja zadeklarowała wtedy wyższość ustaw rosyjskich nad radzieckimi. Przewidując upadek ZSRR, Najwyższa Rada Uzbeckiej SRR zadecydowała o niepodległości kraju – 31 sierpnia 1991 roku. Niepodległość została później potwierdzona w nowym referendum – teraz już przeważająca większość obywateli głosowała „za”.
Czasy niepodległości.
21 grudnia 1991 roku niepodległy Uzbekistan stał się członkiem Wspólnoty Niepodległych Państw, zrzeszającej 12 spośród 15 byłych republik radzieckich. 2 marca 1992 roku zaś stał się członkiem ONZ oraz UNESCO. 15 czerwca 2001 roku wszedł w grono państw członkowskich Szanghajskiej Organizacji Współpracy.
W latach 2006–2008 był członkiem Euroazjatyckiej Wspólnoty Gospodarczej. W latach 1994–1999 i 2006-2012 był członkiem Organizacji Układu o Bezpieczeństwie Zbiorowym.
Rządy Karimova.
Po uzyskaniu niepodległości, Uzbekistan znalazł się pod rządami Isloma Karimova, który już od 1989 roku rządził Uzbecką SRR jako pierwszy sekretarz KC Komunistycznej Partii Uzbeckiej SRR, a od 1990 roku jako pierwszy (i jedyny) Prezydent Uzbeckiej SRR. W pierwszych w historii niepodległej republiki wyborach prezydenckich, które odbyły się 29 grudnia 1991 roku, Karimov uzyskał 87,10% głosów czym zapewnił sobie mandat do sprawowania władzy. Islom Karimov uzyskiwał kolejne reelekcje w 2000, 2007 i 2015 roku, startując w wyborach jako kandydat początkowo Partii Ludowo-Demokratycznej (powstałej w 1991 z przekształcenia Komunistycznej Partii Uzbeckiej SRR), a następnie Partii Liberalno-Demokratycznej (założonej w 2003 z inicjatywy Karimova).
Wybory parlamentarne z 26 grudnia 2004 roku pozwoliły prezydentowi na przedłużenie mandatu, choć zostały skrytykowane przez dwudziestu międzynarodowych obserwatorów z ramienia OBWE, której członkiem jest Uzbekistan.
Pod rządami Karimova działalność wszystkich partii opozycyjnych, nawet umiarkowanych, została zakazana, a dysydenci, przede wszystkim islamscy, byli represjonowani. Pomimo faktycznego funkcjonowania pięciu ugrupowań politycznych i ich różnic programowych, wszystkie partie dopuszczone do startu w wyborach parlamentarnych były lojalne wobec polityki prezydenta. Media i wszystkie aspekty życia społecznego, politycznego i gospodarczego, jak też kultura, znalazły się pod nadzorem i cenzurą aparatu państwowego.
Islom Karimov zmarł 2 września 2016 roku w Taszkencie w wieku 78 lat. Uroczystości pogrzebowe odbyły się dzień później, 3 września w Samarkandzie – rodzinnym mieście Karimova. W pogrzebie wzięli udział przedstawiciele 17 delegacji zagranicznych m.in. premier Kazachstanu Kärym Mäsymow i premier Gruzji Giorgi Kwirikaszwili.
Terroryzm islamistyczny.
Ze względu na niechętną wobec islamizmu politykę rządu, w latach 90. wybuchło powstanie dżihadystyczne wywołane przez Islamski Ruch Uzbekistanu. Jego głównym celem było utworzenie w Uzbekistanie państwa muzułmańskiego. Następnie rozszerzył on swoje plany na całą Azję Centralną, w której miałby zostać utworzony ponadnarodowy kalifat, głosząc radykalnę poglądy ruch zdobył poparcię Al-Kaidy.
16 lutego 1999 w Taszkencie miało miejsce 6 eksplozji, w czym jedna z nich naprzeciwko parlamentu, tuż po przybyciu prezydenta Karimova. Wybuchy zabiły 16 osób i raniły 130, spowodowały także poważne szkody w budynkach rządowych, jak też w siedzibie Banku Narodowego. Władze uwierzyły, że był to zamach na życie prezydenta, dokonany przez siły islamskie.
W 2004 roku miały miejsce dwa akty terroru, również w stolicy, do których przyznał się ruch islamski Hizb at-Tahrir: w końcu marca jedna z eksplozji skierowana przeciw siłom porządku na bazarze Chorsu, zaś w końcu lipca dwa równoległe zamachy samobójcze – przed ambasadami USA i Izraela. Od tej pory milicja była wszechobecna, kontrole przeprowadzane były w najbardziej uczęszczanych miejscach i w punktach wylotowych z miasta. Klimat polityczny powrócił do normalności i wybory parlamentarne (26 grudnia 2004 i 9 stycznia 2005) odbyły się już bez zakłóceń.
Umiarkowane reformy gospodarcze.
Po odzyskaniu niepodległości prezydent Karimov realizował strategię stopniowych reform gospodarczych, nakierowanych przede wszystkim na osiągnięcie samowystarczalności energetycznej i żywnościowej kraju oraz na przyciągnięcie inwestorów zagranicznych. W pewnym stopniu ta polityka przyniosła sukces – niektóre firmy miejscowe utworzyły spółki joint venture z organizacjami zagranicznymi, jak np. z Daewoo. Niewątpliwie, wzrost gospodarczy jest uzależniony od regularnych dopływów surowców. Rozwój gospodarczy silnie zależy od przychodów z eksportu, które stanowią 40% PKB kraju. Był on hamowany wskutek złych zbiorów bawełny, której Uzbekistan jest czwartym producentem na świecie.
Oprócz tego, bez żadnej realnej strategii reform, władze mnożyły swoje błędy, jak np. rezygnacja z wymienności waluty narodowej w 2003 roku, co wywołało tarcia z MFW. Prowadzono także restrykcyjne akcje przeciwko małym i średnim przedsiębiorstwom, co spowodowało zatrzymanie wielu projektów. Jedynie drobny handel uliczny i firmy mogły importować towary, co pozwoliło im działać, podczas gdy ogólna gospodarka znajduje się – oficjalnie lub "de facto" – pod silnym wpływem państwa.
Faktycznie, rząd wstrzymał liberalizację gospodarki i prywatyzację ze strachu przed konsekwencjami w społeczeństwie, i tak już zbiedniałym (27% ludności żyje poniżej progu biedy, a średnie dochody są najniższe od 1997 roku), a także w celu zabezpieczenia interesów gospodarczych najbardziej wpływowych udziałowców rynku, zbliżonych do kręgów rządzących. Akcje podjęte w 2004 roku w celu ratowania pogrążonej gospodarki, wywołały protesty społeczne.
Rozruchy w Andiżanie.
W piątek 13 maja 2005 roku liczna grupa mężczyzn zaatakowała więzienie w Andiżanie w celu uwolnienia setek osób, m.in. 23 handlowców, oskarżonych o terroryzm islamski. Zajęto również urzędy administracji regionalnej, gdzie zorganizowano trybunę, na której wielu mieszkańców krytykowało w przemówieniach rząd i służby bezpieczeństwa. Aby stłumić rozruchy, władze wysłały wojsko, które otworzyło ogień do pokojowej manifestacji. Władze zaprzeczają tej wersji, twierdząc, że chodziło o destabilizację kraju.
Różne organizacje pozarządowe, jak Międzynarodowy Komitet Czerwonego Krzyża, określały liczbę zabitych na 500-1000 osób, podczas gdy rząd przyznawał się do 187 ofiar. Organizacje broniące praw człowieka i wolności prasy alarmowały o tych faktach i prosiły społeczność międzynarodową o przeciwdziałanie.
14 listopada wydano wyroki na 15 oskarżonych, wynoszące od 14 do 20 lat więzienia. Liczni obserwatorzy z organizacji pozarządowych, jak Human Rights Watch, powtarzały zarzuty tortur. Po wydaniu wyroku Unia Europejska zakazała wstępu na swój teren niektórym ważnym osobistościom, jak np. ministrom spraw wewnętrznych i obrony, których bezpośrednio oskarżono o przeprowadzenie represji w Andiżanie.
Unia Europejska zakazała wstępu 12 wysokim funkcjonariuszom państwowym (wśród których nie było prezydenta Karimova) i nałożyła embargo na sprzedaż broni do Uzbekistanu
Stosunki ze Stanami Zjednoczonymi i Rosją.
Krótko po zamachu z 11 września prezydent Karimov zgodził się pomóc Stanom Zjednoczonym w „wojnie przeciw terroryzmowi” i zdecydował, że kraj będzie służył jako baza do przeprowadzania operacji w trakcie wojny w Afganistanie. Uzbeckie instalacje wojskowe, jak np. baza powietrzna K2 w Dżanabadzie, były wykorzystywane przez koalicję. Dzięki tej pomocy, władze uzbeckie mogły liczyć na współpracę gospodarczą i wojskową ze Stanami Zjednoczonymi, co pomogłoby rozwiązać problemy gospodarcze i polityczne.
Jednak w końcu 2002 roku Uzbekistan uznał, że jego zależność w różnych kwestiach, wynikająca z zainstalowania się Amerykanów w jego bazach, jest zbyt duża. Dodatkowo, po rozruchach w Andiżanie kraje zachodnie i organizacje obrony praw człowieka rozpoczęły wojnę medialną przeciw Uzbekistanowi, próbując wywrzeć na reżimie presję polityczną i gospodarczą.
Stosunki uległy pogorszeniu. Poza tym, ONZ przeprowadziło repatriację ponad 450 obywateli zbiegłych do baz amerykańskich. 30 lipca 2005 roku Taszkent zareagował, zamykając dla Amerykanów wszystkie bazy na swoim terenie i reorientując swoją politykę zagraniczną ku Rosji, która nie skrytykowała pacyfikacji rozruchów w Andiżanie. Uzbekistan został członkiem Euroazjatyckiej Wspólnoty Gospodarczej – organizacji pod auspicjami Moskwy.
Stosunki z sąsiadami z Azji Środkowej.
Stosunki z państwami Azji Środkowej są wciąż napięte z powodu zaszłości historycznych, gospodarczych i politycznych (jak np. problem wytyczenia granic, zwłaszcza w Kotlinie Fergańskiej). Spotkanie prezydenta Karimova z prezydentem Turkmenistanu Saparmuratem Nijazowem pozwoliło na wznowienie dialogu, który utknął w martwym punkcie od 2002 roku. Uzbekistan aspiruje – podobnie, jak jego sąsiad Kazachstan – do pozycji regionalnego lidera, co doprowadza do spięć z kolejnymi sąsiadami – Tadżykistanem i Kirgistanem. Uzbekistan, który zawsze wspierał relacje z Uzbekami z Afganistanu, zmienił swoją strategię, zbliżając się do Iranu – w celu realizacji projektów, które pozwoliłyby na przerwanie izolacji komunikacyjnej kraju.
W styczniu 2004 roku w Taszkencie zainaugurowało działalność centrum regionalne do walki z terroryzmem.
Rządy Mirziyoyeva.
8 września 2016 roku, 6 dni po śmierci prezydenta Karimova, połączone izby parlamentu zadecydowały o powierzeniu pełnienia obowiązków prezydenta premierowi Shavkatowi Mirziyoyevowi. Mirziyoyev, który na czele rządu stał nieprzerwanie od 2003 roku (co czyniło go najdłużej urzędującym premierem w historii kraju) stał się tym samym faworytem w zapowiedzianych na grudzień wyborach prezydenckich.
Shavkat Mirziyoyev zwyciężył w wyborach prezydenckich, które zostały przeprowadzone 4 grudnia 2016 roku uzyskując już w pierwszej turze wynik 88,61% głosów. Drugie miejsce zajął lider Partii Ludowo-Demokratycznej Hotamjon Ketmonov z wynikiem 3,73% głosów. 14 grudnia 2016 został zaprzysiężony przez parlament na stanowisku prezydenta. Tego samego dnia nowym szefem rządu został Abdulla Aripov.

</doc>
<doc id="1903066" url="https://pl.wikipedia.org/wiki?curid=1903066" title="Podróż wśród wojowników">
Podróż wśród wojowników

Podróż wśród wojowników (ang.: "Journey Among Warriors") – reportaż wojenny francusko-amerykańskiej dziennikarki i pisarki Ève Curie, po raz pierwszy wydany w Stanach Zjednoczonych w 1943, będący owocem podróży autorki do Afryki, na Bliski Wschód, do ZSRR, Chin i Indii, którą odbyła w okresie od listopada 1941 do kwietnia 1942.
Geneza książki.
Autorka "Podróży wśród wojowników", francuska pianistka, dziennikarka i pisarka Ève Curie (córka Marii Skłodowskiej-Curie), po upadku Francji w czerwcu 1940 przedostała się do Wielkiej Brytanii, gdzie opowiedziała się za siłami Wolnej Francji generała Charles'a de Gaulle'a. Walczyła z nazizmem jako dziennikarka, publikując artykuły i wygłaszając odczyty. Czas wojny spędziła w Wielkiej Brytanii i w Stanach Zjednoczonych, gdzie pisała artykuły do "New York Herald Tribune".
W listopadzie 1941 (Stany Zjednoczone nie przystąpiły wtedy jeszcze do wojny) jej pracodawcy – Herald Tribune Syndicate z Nowego Jorku i Allied Newspapers Limited z Londynu – postanowili wysłać Ève Curie jako reporterkę w podróż do krajów objętych działaniami wojennymi. Ève miała wyjechać z Nowego Jorku, odwiedzić Afrykę, Bliski Wschód, Związek Radziecki, Chiny i z Singapuru przez Ocean Spokojny i San Francisco powrócić na wschodnie wybrzeże USA, w zamierzeniu była to więc podróż dokoła świata.
Japoński atak na Pearl Harbor 7 grudnia 1941 spowodował częściową zmianę tych planów. Po dotarciu do Chin Ève Curie nie mogła już jechać dalej do zdobytego przez Japończyków Singapuru i, również przez Azję i Afrykę, powróciła do USA. Ze swojej podróży na bieżąco pisała reportaże do zatrudniających ją gazet. Na ich podstawie w 1943 została wydana "Podróż wśród wojowników".
Treść.
"Podróż wśród wojowników" składa się z pięciu części, z których każda opisuje jeden etap w podróży autorki.
Część I – Afryka.
Reporterska wyprawa Ève Curie rozpoczęła się 10 listopada 1941, kiedy to na pokładzie wodnosamolotu Boeing 314 (tzw. Clippera) wystartowała z Nowego Jorku do Afryki. Był to pierwszy, jeszcze eksperymentalny lot tej ogromnej łodzi latającej z Ameryki na zachodnie wybrzeże kontynentu afrykańskiego i dlatego przez zarząd Pan Am i władze amerykańskie był utrzymywany w tajemnicy. Wśród ok. 40 pasażerów Ève była jedyną kobietą i jedyną dziennikarką; większość jej towarzyszy podróży była pracownikami linii lotniczych Pan Am, którzy lecieli do Afryki, aby przygotować infrastrukturę dla planowanego połączenia lotniczego, którym miało być transportowane zaopatrzenie wojenne, w tym samoloty wojskowe, przesyłane z USA na Bliski Wschód (choć Stany Zjednoczone nie uczestniczyły wtedy jeszcze formalnie w wojnie, czynnie pomagały aliantom dostawami sprzętu).
Przez Bermudy, Portoryko, Trynidad i wybrzeże Brazylii Ève Curie doleciała do Bathurst w Gambii, a stamtąd do Lagos w Nigerii (kraje te były wtedy koloniami brytyjskimi). Chociaż na wybrzeżu zachodnioafrykańskim nie toczyły się działania wojenne, w leżących tu posiadłościach brytyjskich czuć było zagrożenie ze strony państw Osi, pełną parą pracowano też nad zapewnieniem dostaw na front. W Nigerii Ève po raz pierwszy spotkała się z polskimi żołnierzami – rozmawiała z polskimi pilotami, niejaki kapitan Izicki opowiedział jej też, jak polscy i brytyjscy piloci pilotują zmontowane w Afryce Zachodniej samoloty w konwojach nad dżunglą i pustynią do Sudanu i dalej do Egiptu.
Z Nigerii Ève Curie przeleciała samolotem do Chartumu w Sudanie, po drodze lądując między innymi w Kano, gdzie spotkała się z miejscowym emirem, i w Fort Lamy w Czadzie, kontrolowanym przez Wolnych Francuzów. W Chartumie dowiedziała się o rozpoczęciu przez Brytyjczyków ofensywy w Cyrenajce, po czym wyjechała do Egiptu, aby napisać reportaż z walk.
Pomimo początkowych zastrzeżeń wojskowych, sprzeciwiających się obecności kobiety tak blisko linii frontu, dzięki pomocy Randolpha Churchilla (syna Winstona Churchilla) Ève udało się dotrzeć w pobliże miejsc w Libii, gdzie na pustyni toczyły się walki z wojskami włoskimi i niemieckimi. Po raz pierwszy poznała tam wysiłek żołnierzy, zmuszonych walczyć w skrajnie niesprzyjających warunkach klimatycznych, spotkała też polskiego pilota, który walczył w siłach Royal Air Force.
Po powrocie do Egiptu autorka spotkała kolejnych polskich żołnierzy, którzy różnymi drogami trafiali na Bliski Wschód. Z większości z nich już w kwietniu 1940 w kontrolowanej przez Francję Syrii sformowano Brygadę Strzelców Karpackich, a kiedy po upadku Francji Syria dostała się pod władzę rządu w Vichy, brygada ta przeszła do brytyjskiej Palestyny i Egiptu.
Ève odwiedziła też port nad Morzem Czerwonym, gdzie rozładowywano amerykańskie statki z dostawami dla walczących Brytyjczyków, a 8 grudnia ogromnie zaskoczona dowiedziała się, że poprzedniego dnia Japończycy zaatakowali Pearl Harbor. Później nadeszły kolejne wieści o postępach Japończyków na Dalekim Wschodzie, perspektywa dojazdu do Singapuru zaczęła się więc oddalać.
Część II – Bliski Wschód.
Z Kairu Ève Curie poleciała samolotem najpierw do Bejrutu, gdzie spotkała się z generałem Georges'em Catroux, który z ramienia de Gaulle'a pełnił funkcję wysokiego komisarza w Lewancie. Reporterka zapoznała się też z sytuacją w Syrii i Palestynie. Mimo że Wolni Francuzi kontrolowali te tereny, wciąż musieli borykać się z problemem dywersji politycznej, jaką Niemcy i Włosi prowadzili wśród miejscowych Arabów na falach eteru i nie tylko. W pobliskim Iraku rosły nastroje antybrytyjskie i doszło do potyczek pomiędzy Irakijczykami i Brytyjczykami, które przerodziły się w otwartą wojnę brytyjsko-iracką.
Po kilku dniach z portu lotniczego w Lyddzie Ève odleciała dalej na wschód, w kierunku Teheranu. Po drodze spotykała coraz więcej polskich oficerów i dyplomatów, między innymi musiała ustąpić miejsca w samolocie polskiemu konsulowi ze Stambułu, który spieszył się na spotkanie z generałem Sikorskim, wreszcie jednak udało jej się dotrzeć do stolicy Iranu.
Podczas II wojny światowej Iran był państwem formalnie niepodległym i neutralnym, w rzeczywistości od sierpnia 1941 był pod wspólną okupacją brytyjsko-radziecką. Zaniepokojenie rosnącymi wpływami Niemców w Iranie, pragnienie zabezpieczenia złóż ropy naftowej i przede wszystkim znaczenie Iranu jako kraju tranzytowego dla dostaw sprzętu wojskowego dla Związku Radzieckiego spowodowały, że wojska radzieckie i brytyjskie zajęły kraj, zmusiły szacha Rezę Pahlawiego do abdykacji i osadziły na tronie jego syna Mohammada Rezę Pahlawiego. Od tego momentu do końca wojny Iran był bardzo ważnym centrum komunikacyjnym – tędy wiodły drogi alianckich (również polskich) wojskowych i dyplomatów udających się do Związku Radzieckiego, tędy przesyłano też do ZSRR znaczną część amerykańskiego sprzętu w ramach pomocy na podstawie Lend-Lease Act.
W Teheranie Ève Curie przez kilka tygodni musiała czekać na możliwość wyjazdu do ZSRR. Czas ten wykorzystywała na spotkania, między innymi "prywatną" ("off-the-record") rozmowę z generałem Władysławem Sikorskim, który pomimo negatywnych doświadczeń z ZSRR wciąż miał nadzieję na wspólną walkę Polaków u boku Rosjan z Niemcami. Spotkała się też z szachem Rezą Pahlawim, który, głównie z racji młodego wieku (miał tylko 22 lata), nie czuł się jeszcze w pełni komfortowo na tronie.
Część III – Rosja.
Ève wyleciała z Teheranu 6 stycznia 1942 przez Baku do Kujbyszewa (obecnie Samara), dokąd z powodu zagrożenia ofensywą niemiecką pod koniec 1941 ewakuowano z Moskwy ambasady i wiele radzieckich centralnych urzędów. Już z pokładu samolotu mogła zobaczyć zamarznięte Morze Kaspijskie; silne mrozy i śniegi miały jej towarzyszyć przez cały okres pobytu w ZSRR. W Kujbyszewie spotkała się z rannymi żołnierzami w miejscowym szpitalu, zwiedziła fabrykę łożysk ewakuowaną z Moskwy, której robotnicy pracowali i mieszkali w skrajnie trudnych warunkach, była też na nabożeństwie w cerkwi i rozmawiała z miejscowym popem (po wybuchu wojny Józef Stalin nieco złagodził politykę prześladowań wobec religii). Zarówno w Baku, Kujbyszewie, jak i Moskwie mogła się też przekonać, jak ważna dla walczącego ZSRR pozostała kultura, aczkolwiek mocno zideologizowana – oglądała przedstawienia teatralne, operowe i chodziła na inne imprezy kulturalne; w Kujbyszewie rozmawiała też z Olgą Lepieszyńską, czołową radziecką baleriną tego czasu.
Podczas pobytu w ZSRR Ève Curie była cały czas pod "opieką" porucznik Ljuby Mieston, przydzielonej jej przez władze radzieckie, która oficjalnie odgrywała rolę jej tłumaczki, w rzeczywistości jednak – jak domyślała się tego Curie – pracowała dla NKWD i nadzorowała jej kontakty z mieszkańcami Związku Radzieckiego. Mimo to obie kobiety się zaprzyjaźniły, Ève w swoich wspomnieniach bardzo ciepło pisała o Ljubie.
Po kilku dniach starania Ève o pozwolenie na wyjazd na front odniosły skutek i 12 stycznia 1942 razem z Ljubą (jeszcze przed innymi zagranicznymi korespondentami, którzy zostali w Kujbyszewie) wyleciała wojskowym samolotem do Moskwy, a 15 stycznia mogła wyjechać ze stolicy w kierunku miejsc, gdzie toczyły się walki. W grudniu 1941 w wyniku tzw. bitwy pod Moskwą wojskom radzieckim udało się odrzucić Niemców spod bram Moskwy, walki toczyły się teraz około 100 km od granic miasta. W drodze na front Curie mogła zobaczyć dowody okrucieństwa Niemców wobec ludności cywilnej – spalone wioski i miasta; wracający teraz do nich mieszkańcy opowiadali jej o powszechnym rabunku ich dobytku i masowych egzekucjach przeprowadzanych przez Niemców. Obecnie wojska niemieckie się wycofywały, a o ich klęsce w tej fazie działań wojennych przesądziły też warunki klimatyczne – dla Niemców na froncie wschodnim była to pierwsza zima, do której zarówno pod względem odzieży, jak i wyposażenia wojskowego nie byli przygotowani. Wielokrotnie Ève natykała się na trupy niemieckich żołnierzy leżące na śniegu.
Po przyjeździe do Wołokołamska doszło też do interesującego spotkania Ève i Ljuby z generałem Andriejem Własowem, dowódcą wojsk radzieckich walczących na przedpolach Moskwy. Własow ukazał się jej jako wierny żołnierz i patriota radziecki, nie wiedziała wtedy jeszcze, że już po kilku miesiącach trafi do niewoli niemieckiej i przejdzie na stronę nazistów jako dowódca Rosyjskiej Armii Wyzwoleńczej (ROA).
Kolejny raz Ève wyjechała z Moskwy 18 stycznia, aby odwiedzić właśnie odblokowaną Tułę (od października do grudnia 1941 obleganą przez wojska niemieckie) i dom Lwa Tołstoja w Jasnej Polanie. W Tule miejscowy sekretarz partii komunistycznej Żaworonkow opowiedział jej o trudach trzymiesięcznego oblężenia, w mieście Ève spotkała się też z jednym z partyzantów, cieślą Jesipowem, walczącym na tyłach wojsk niemieckich. Następnego dnia (19 stycznia) Ève i Ljuba w towarzystwie Sofii Andriejewny Tołstoj (córki bratanka pisarza, sprawującej nadzór nad wszystkimi muzeami Tołstoja w ZSRR) odwiedziły dom rodziny Tołstoja w Jasnej Polanie, który Niemcy przekształcili na kasyno wojskowe dla oficerów Wehrmachtu i który próbowali podpalić podczas wycofywania się.
Ève pragnęła odwiedzić też oblężony Leningrad, z powodu odmowy władz nie mogła jednak zrealizować tych planów, przez pewien czas pozostawała więc w stolicy, zapoznając się z codziennym życiem jej mieszkańców, uczestnicząc w życiu kulturalnym Moskwy (obejrzała między innymi operę "Eugeniusz Oniegin" Piotra Czajkowskiego, a także rozmawiając z naukowcami w Instytucie Geologicznym i Akademii Nauk ZSRR. Od dr. Jefima Smirnowa, szefa służb medycznych Armii Czerwonej, dowiedziała się też o milionowych stratach, jakie na froncie ponoszą wojska radzieckie.
Ostatnim wyjazdem na tereny ogarnięte wojną w ZSRR był wypad do Możajska, który odwiedziła 23 stycznia, zaledwie w kilkanaście godzin po wyparciu z niego Niemców. Znowu mogła usłyszeć o okrucieństwie nazistów, którzy pogrzebali żywcem 200 osób w wysadzonej katedrze i usiłowali podpalić miasto. Ève miała też okazję rozmawiać z niemieckimi żołnierzami wziętymi do niewoli i przekonać się o upadku ich morale na skutek surowej zimy i porażek na froncie.
26 stycznia Ève odleciała z powrotem z Moskwy do Kujbyszewa, aby zdążyć na powrotny samolot do Iranu. Czas oczekiwania w Kujbyszewie spędziła przede wszystkim w polskiej ambasadzie, rozmawiając z ambasadorem Stanisławem Kotem, a także wieloma polskimi żołnierzami, właśnie zwolnionymi z łagrów i pragnącymi wstąpić do armii Andersa. O życiu w obozie dla oficerów w Wołogdzie na północy Rosji opowiedział jej niejaki Grzybowski (też pianista, podobnie jak Ève); z kolei niewymieniony z nazwiska arystokrata, który w 1939 został aresztowany i długi czas spędził w radzieckim więzieniu, opowiedział jej, jaką pociechę dawała mu w tym czasie religia. Ève dowiedziała się też o tragicznym losie wielu innych Polaków na zesłaniu oraz o trudnościach, z jakimi polskie władze borykały się przy odnajdywaniu Polaków w głębi Rosji i formowaniu armii; mogła się też jednak przekonać o ogromnej determinacji, zarówno żołnierzy jak i cywilów, którzy za wszelką cenę pragnęli powrócić z ZSRR do Polski. W rozmowie z nią generał Anders wyraził to słowami: „Dojdziemy do Polski. Nie wszyscy, oczywiście. Ale Polska będzie żyć”.
Opis pobytu Ève Curie w Związku Radzieckim zajął najwięcej miejsca w jej książce; był to również ten etap jej podróży, który wywarł na niej największe wrażenie. Stosunek Ève do radzieckiej rzeczywistości nie był jednoznaczny. Z jednej strony dostrzegała autorytarność ustroju w ZSRR, prześladowania, zdawała sobie sprawę, że wielu jej rozmówców (np. wspomniany pop podczas wizyty w cerkwi w Kujbyszewie) nawet jej – zachodniej korespondentce – boi się otwarcie powiedzieć, co myśli o życiu w ZSRR; w rozmowie z polskimi zesłańcami poznała wreszcie, choćby częściową, prawdę o zbrodniach stalinowskich. Z drugiej strony była pełna podziwu dla poświęcenia zwykłych żołnierzy i cywilów w walce z najeźdźcą, z książki co rusz przebija też fascynacja systemem radzieckim, tak różniącym się od ustrojów panujących w znanych jej krajach. Ève Curie z pewnością nie była jednym z "fellow travellers" – sympatyków ideologii komunistycznej i systemu panującego w ZSRR, ale też nie była ich zajadłym krytykiem. Opis ZSRR w książce Curie jest jednym z bardziej interesujących opisów walk na froncie wschodnim i codziennego życia na zapleczu walczącego kraju, jaki wyszedł spod pióra zachodniego dziennikarza.
Część IV – Azja.
Ève Curie wyleciała z Kujbyszewa z powrotem do Iranu 29 stycznia 1942. W Teheranie dowiedziała się o kolejnych postępach wojsk japońskich na Dalekim Wschodzie, mimo to podjęła próbę dotarcia do Singapuru. Pociągiem dojechała do Abadanu, kontrolowanego przez Brytyjczyków wielkiego ośrodka rafineryjnego nad Zatoką Perską (po drodze, w pobliżu Ahwazu, widziała obóz budowany dla polskich żołnierzy, których wkrótce spodziewano się ze Związku Radzieckiego), stamtąd samolotem poleciała do Basry w Iraku, gdzie znowu usłyszała o proniemieckich nastrojach Irakijczyków, wreszcie z Basry łodzią latającą do Kalkuty w Indiach, dokąd dotarła 8 lutego. Podróż do Singapuru była już niemożliwa (Japończycy zdobyli miasto 15 lutego, po tygodniowym oblężeniu), zamiast tego Ève poleciała więc do Birmy, która wtedy również była kolonią brytyjską.
W Birmie Curie przebywała w Lashio, w północno-wschodniej części kraju, gdzie mieszkała w domu Arthura Portera, brytyjskiego komisarza północnych prowincji Szan. Odwiedziła też Rangun i inne miejscowości, w całym kraju wyczuwało się napięcie z powodu nacierających Japończyków. W Birmie Ève po raz trzeci w swojej podróży była też w bezpośredniej bliskości frontu – niedaleko Thatôn i rzeki Sittaung, która oddzielała wojska japońskie od brytyjskich. Wojskami brytyjskimi dowodził na tym odcinku generał John George Smyth, który opowiedział jej o trudnej sytuacji jego oddziałów – Japończycy mieli przewagę w uzbrojeniu, w walce w dżungli odznaczali się też fanatyzmem i bezwzględnością. Wszystko to sprawiło, że poświęcenie brytyjskich i hinduskich oddziałów nie na wiele się zdało: Ève była świadkiem bezładnej ewakuacji Brytyjczyków i innych cudzoziemców z Rangunu, uciekających przez zbliżającymi się Japończykami.
Ève Curie w swojej książce dużo miejsca poświęciła też Drodze Birmańskiej, biegnącej przez górzyste obszary z Lashio do chińskiej prowincji Junnan. Była to główna droga, którą w trudnych warunkach terenowych, często z narażeniem życia, chińscy kierowcy transportowali zaopatrzenie wojskowe dla swojego kraju, od 1937 walczącego z Japonią. Później, po zajęciu Birmy przez Japończyków, wybudowano tzw. drogę Ledo, łączącą indyjską prowincję Asam z Drogą Birmańską.
Następnym etapem podróży Ève Curie był pobyt w Chinach, dokąd wyleciała samolotem z Lashio. Większość czasu spędziła w Chongqingu, który w czasie wojny chińsko japońskiej w latach 1937–1945 był tymczasową stolicą Chin i siedzibą rządu generalissimusa Czang Kaj-szeka, przez co często był bombardowany przez japońskie samoloty. Chiny już od dłuższego czasu przeżywały kryzys polityczny – wojna z zewnętrznym agresorem nałożyła się na trwającą już od 1927 wojnę domową z komunistami Mao Zedonga. Ève odwiedziła też prowincję Syczuan z jej stolicą Chengdu, gdzie mogła zapoznać się z trudnymi warunkami życia (często skrajnym ubóstwem) ludności w czasie wojny i gdzie odwiedziła też chińskie szkoły wojskowe.
Będąc z powrotem w Chongqingu, Ève spotkała się również z komunistycznym generałem Zhou Enlaiem, który był swego rodzaju emisariuszem pomiędzy komunistami i rządem centralnym, wdową po Sun Jat-senie (twórcy Republiki Chińskiej), wreszcie z samym Czang Kaj-szekiem i jego zamerykanizowaną żoną – Song Meiling, znaną jako Madame Czang Kaj-szek.
Wracając z Chin do Indii, Ève Curie w samolocie spotkała też jednego z tzw. "Latających Tygrysów", a podczas postoju w Kunming mogła rozmawiać też z ich dowódcą – Claire Chennault. "Latające Tygrysy" byli amerykańskimi lotnikami, którzy od 1941 ochotniczo walczyli w ramach chińskiego lotnictwa z Japończykami; cechowała ich żołnierska fantazja, ale często również lekceważący stosunek do dyscypliny wojskowej.
Po powrocie z Chin do Kalkuty w Indiach, w mieście i całym Bengalu Ève mogła znowu wyczuć powszechne obawy przed japońską inwazją. Gospodarka Indii już od dłuższego czasu była przestawiona na tory wojenne; sami Hindusi nie byli jednak do końca przekonani o celowości tego wysiłku wojennego i poświęcania życia za Wielką Brytanię. Już wcześniej, lecąc z Basry do Kalkuty, podczas postoju w Karaczi Ève Curie zetknęła się z sympatykami Indyjskiego Kongresu Narodowego; teraz spotykała coraz więcej nacjonalistów, domagających się niepodległości kraju. Jadąc pociągiem z Kalkuty do Delhi, Curie zatrzymała się w Allahabadzie, gdzie spotkała się z Jawaharlalem Nehru, czołowym działaczem Kongresu, reprezentującym lewe skrzydło partii, oraz jego córką Indirą (późniejszą premier Indii), która właśnie przygotowywała się do swojego ślubu (następnego dnia wychodziła za mąż za Feroze Gandhiego). Nehru wyłuszczył Curie swoje poglądy w kwestii niepodległości Indii, która w Imperium Brytyjskim stawała się coraz bardziej palącym problemem. Pobyt Curie w Indiach zbiegł się z przyjazdem Lorda Tajnej Pieczęci Stafforda Crippsa z Wielkiej Brytanii, który w imieniu brytyjskiego rządu miał przedstawić propozycje zwiększenia autonomii kraju (Ève również odbyła z nim rozmowę w New Delhi), propozycje te jednak spotykały się z raczej chłodnym przyjęciem Hindusów, którzy pod hasłem "Independence Now!" żądali niepodległości natychmiast.
Po przyjeździe do New Delhi Ève zamieszkała w rezydencji generała Archibalda Wavella, dowódcy brytyjskich wojsk na Dalekim Wschodzie. Poznała też wicekróla Indii markiza Linlithgow, jednak najważniejszym wydarzeniem na tym etapie podróży było jej spotkanie z Mahatmą Gandhim, do którego doszło rankiem 28 marca. Podczas spotkania, które zrobiło na niej bardzo duże wrażenie, przy śniadaniu i podczas późniejszej przechadzki Gandhi przedstawił jej swoją filozofię biernego oporu i niesprzeciwiania się złu, nawet w sytuacji niemieckiego i japońskiego zagrożenia. Zasady tej według Gandhiego należało przestrzegać zawsze, nawet jeśli wróg grozi nam fizycznym unicestwieniem. W odpowiedzi na sceptycyzm Ève, która wskazała na przykład bohaterskiej walki Polaków o niepodległość swojego kraju, Gandhi wypowiedział następującą opinię o narodzie polskim: „Są oni rasą wojowników, która nie ma najmniejszego pojęcia o tym, na czym taka filozofia niestosowania przemocy polega. Walka to ich jedyny sposób wyrażania siebie”.
Zaraz po tej rozmowie Ève spotkała się również z Muhammadem Alim Jinnah, przywódcą Ligi Muzułmańskiej (późniejszym założycielem Pakistanu); spotkanie to uświadomiło jej skalę konfliktów religijnych w Indiach pomiędzy hindusami i muzułmanami i prawdopodobieństwo rozpadu kraju po odzyskaniu niepodległości.
Część V – Z powrotem do Ameryki.
Ève Curie wyruszyła w drogę powrotną z New Delhi do Ameryki 4 kwietnia 1942, łodzią latającą przez Bliski Wschód i Afrykę i Amerykę Południową. Stany Zjednoczone uczestniczyły już otwarcie w wojnie, tak więc wszędzie spotykała amerykańskich żołnierzy, pilotów i personel techniczny, obok Brytyjczyków, Wolnych Francuzów, Polaków i żołnierzy z innych krajów. Ostatnie karty książki to swoisty hymn pochwalny na cześć współpracy aliantów, amerykańskich wartości, wolności i demokracji w walce z niemieckim i japońskim najeźdźcą.
Znaczenie "Podróży wśród wojowników".
"Podróż wśród wojowników" nie jest reportażem wojennym w ścisłym znaczeniu tego słowa. W czasie kilkumiesięcznej podróży Ève Curie tylko trzykrotnie była w bezpośredniej bliskości linii frontu: podczas walk na pustyni libijskiej, w Związku Radzieckim oraz w Birmie. Mimo to książka jest ważnym dokumentem ukazującym wydarzenia II wojny światowej, nie z punktu widzenia walk na pierwszej linii, lecz zaplecza frontu. Ève Curie opisała w niej nie tylko operacje militarne, lecz również wspomagające je procesy logistyczne (np. dostawy sprzętu amerykańskiego w ramach pomocy Lend-Lease itp.), problemy związane z wyposażeniem milionów żołnierzy itp. W swojej podróży Ève często rozmawiała z wyższymi wojskowymi i politykami, co daje czytelnikowi wgląd w zakulisowe rozgrywki II wojny światowej. Niektórzy z rozmówców Curie stali się znani lub rozwinęli działalność dopiero po wydaniu książki; należą do nich np. szach Iranu Mohammad Reza Pahlawi, dowódca ROA generał Andriej Własow czy chiński wojskowy i polityk Zhou Enlai, tym większą wartość ma książka jako źródło historyczne, cytujące ich poglądy.
Jeszcze większą zaletą "Podróży wśród wojowników" jest jej wartość dokumentalna, polegająca na zobrazowaniu życia ludności cywilnej w krajach uwikłanych w wojnę, jej poświęcenia, trudów codziennego życia, radości i smutków. Szczególnie cenne są tu opisy życia w Związku Radzieckim i Chinach. Autorka wprawdzie nie zawsze zachowuje obiektywność (widać to zwłaszcza w jej fascynacji ZSRR), jednak również pod tym względem jej reportaż jest cennym źródłem historycznym.
Polskie pochodzenie Ève Curie sprawiło, że dużo uwagi w swojej książce poświęciła też sprawom Polski i Polaków. Z jej reportażu możemy dowiedzieć się o życiu polskich żołnierzy walczących w siłach zbrojnych aliantów oraz o kłopotach związanych z formowaniem się polskiej armii w Związku Radzieckim. Curie podczas swojej podróży miała okazję rozmawiać z wieloma polskimi wyższymi oficerami, łącznie z Sikorskim i Andersem, i chociaż nie pisze o wszystkim, czego się od nich dowiedziała (niektóre rozmowy określa jako "prywatne" – "off-the-record"), reportaż jest też cennym źródłem do historii Polski.
Recepcja "Podróży wśród wojowników".
"Podróż wśród wojowników" po wydaniu w 1943 (jeszcze w trakcie wojny) spotkała się z przychylnym przyjęciem czytelników i krytyków, chociaż czasami zarzucano jej nadmierną długość (książka liczy ponad 500 stron). W 1944 "Podróż wśród wojowników" była nominowana do Nagrody Pulitzera, ostatecznie nagrody nie zdobyła, przyznano ją wtedy Ernestowi Taylorowi Pyle, również za zbiór reportaży wojennych. Po wojnie książka już nie była wznawiana i została w dużej mierze zapomniana.
W Polsce w czasach PRL "Podróż wśród wojowników" nie była wydawana z powodów cenzuralnych. Mimo widocznej fascynacji autorki Związkiem Radzieckim, wymowa wielu fragmentów reportażu dotyczących ZSRR (np. wywózki Polaków na Syberię) powodowała, że książka nie mogła ukazać się w języku polskim. Polskie wydanie ukazało się dopiero w 2017 roku nakładem Wydawnictwa Akademickiego Dialog.

</doc>
<doc id="1903067" url="https://pl.wikipedia.org/wiki?curid=1903067" title="Tomasz Karkowski">
Tomasz Karkowski

Tomasz Karkowski, ps. „Mściwój” (ur. 17 grudnia 1888 w Muniakowicach, zm. 29 stycznia 1967 w Miechowie) – polski polityk, działacz samorządowy i spółdzielczy oraz ruchu ludowego, poseł na Sejm Ustawodawczy w II RP oraz na Sejm PRL II kadencji.
Życiorys.
Kształcił się w Seminarium Nauczycielskim w Jędrzejowie, które ukończył w 1908. Podczas nauki brał udział w strajku szkolnym w 1905. Od 1908 był członkiem tajnej organizacji nauczycielskiej. Po I wojnie światowej został prezesem miechowskiego oddziału Związku Polskiego Nauczycielstwa Szkół Powszechnych. Przyczynił się do powstania szkół w Rzeżuśni i Wysocicach. Współredagował czasopismo „Lud Miechowski”. Współtworzył struktury PSL „Wyzwolenie” w Miechowie. W styczniu 1919 został wybrany do Sejmu Ustawodawczego, jednak zrzekł się mandatu w październiku tego samego roku. Powrócił do wyuczonego zawodu i rozpoczął pracę w szkole w Czaplach Wielkich. Został członkiem tamtejszego koła Związku Młodzieży Wiejskiej Rzeczypospolitej Polskiej, OSP oraz działał na rzecz miejscowych spółdzielni. Został prezesem okręgowego Towarzystwa Organizacji Kółek Rolniczych. W latach 1929–1932 był radnym gminnym i członkiem sejmiku powiatowego w Miechowie. Za organizowanie strajków chłopskich zwolniony z pracy. Po trwającym pięć lat procesie otrzymał odszkodowanie i został przywrócony do pracy. Pracował jako nauczyciel w Częstochowie i w Zagórzu. Po wybuchu II wojny światowej prowadził tajne nauczanie. Należał do powiatowego kierownictwa SL „Roch” i z jego ramienia brał udział w rozmowach scaleniowych z AK. Po wojnie przez kilka miesięcy sprawował urząd burmistrza Miechowa. Był kolejno członkiem SL, PSL i ZSL. Był wiceprezesem Zarządu Powiatowego SL w Miechowie i prezesem Komitetu Powiatowego ZSL w Miechowie. W latach 1947–1955 wycofał się z życia politycznego. W latach 1957–1961 był posłem na Sejm PRL II kadencji z listy ZSL, reprezentującym okręg Olkusz.

</doc>
<doc id="1903070" url="https://pl.wikipedia.org/wiki?curid=1903070" title="Sterup">
Sterup

Sterup – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Geltinger Bucht.

</doc>
<doc id="1903072" url="https://pl.wikipedia.org/wiki?curid=1903072" title="Edelbert Dinha">
Edelbert Dinha

Edelbert Dinha (ur. 14 marca 1974 w Harare) - zimbabwejski piłkarz grający na pozycji pomocnika.
Kariera klubowa.
Karierę piłkarską Dinha rozpoczął w klubie Darryn Textiles Harare. W jego barwach zadebiutował w 1992 roku w zimbabwejskiej Premier League. W klubie tym występował do końca 1993 roku i na początku 1994 roku odszedł do CAPS United Harare. Jesienią 1994 roku przeszedł do Sokoła Pniewy. W polskiej ekstraklasie zadebiutował 28 lipca 1996 w wygranym 3:2 domowym spotkaniu z Górnikiem Zabrze. W barwach Sokoła przez rok rozegrał 5 spotkań.
W 1996 roku Dinha wrócił do CAPS United Harare. W tamtym roku wywalczył z nim mistrzostwo Zimbabwe i Puchar Niepodległości Zimbabwe. Rok 1997 rozpoczął jako gracz tureckiego Petrolofisi SK z Ankary. Następnie wrócił do CAPS United i w 1997 roku zdobył Puchar Zimbabwe i Puchar Niepodlegości.
Na początku 1999 roku Dinha trafił do południowoafrykańskiego Seven Stars z Kapsztadu. Latem klub połączył się z innymi z tego miasta tworząc Ajax Kapsztad i Zimbabwejczyk został piłkarzem nowego zespołu. W 2002 roku odszedł do Orlando Pirates z Johannesburga. W 2003 roku został mistrzem kraju, a w latach 2005 i 2006 wywalczył wicemistrzostwo Premier Soccer League. W sezonie 2006/2007 grał w FC AK Roodeport, a w latach 2007-2009 w drużynie Mpumalanga Black Aces.
Kariera reprezentacyjna.
W reprezentacji Zimbabwe Dinha zadebiutował w 1997 roku. W 2006 roku był podstawowym zawodnikiem Zimbabwe w Pucharze Narodów Afryki 2006 i zagrał tam w 3 meczach: z Senegalem (0:2), z Nigerią (0:2) i z Ghaną (2:1).

</doc>
<doc id="1903074" url="https://pl.wikipedia.org/wiki?curid=1903074" title="Stoltebüll">
Stoltebüll

Stoltebüll (duń. "Stoltebøl") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Geltinger Bucht.

</doc>
<doc id="1903076" url="https://pl.wikipedia.org/wiki?curid=1903076" title="Journey Among Warriors">
Journey Among Warriors



</doc>
<doc id="1903077" url="https://pl.wikipedia.org/wiki?curid=1903077" title="Stoltebuell">
Stoltebuell



</doc>
<doc id="1903078" url="https://pl.wikipedia.org/wiki?curid=1903078" title="Bogusław Kaczyński (dyplomata)">
Bogusław Kaczyński (dyplomata)

Bogusław Kaczyński (ur. 13 lutego 1934 w Warszawie) – polski dyplomata, ambasador PRL w Syrii i Jordanii (1982–1986), w latach 1996–2001 ambasador w Uzbekistanie.
Życiorys.
W 1956 ukończył studia w Szkole Głównej Służby Zagranicznej. Doktor nauk prawnych w zakresie prawa międzynarodowego publicznego.
W 1956 podjął pracę w Ministerstwie Spraw Zagranicznych, gdzie doszedł m.in. do stanowiska wicedyrektora departamentu. Od 1955 należał do PZPR. Był II sekretarzem ambasady PRL w Czechosłowacji (1965–1969), a następnie I sekretarzem ambasady w ZSRR (1971–1976). W 1981 rozpoczął misję jako ambasador nadzwyczajny i pełnomocny PRL w Syrii, rok później uzyskał akredytację w Jordanii. Na obu placówkach przebywał do 1986. Po powrocie do kraju pełnił m.in. obowiązki doradcy ministrów spraw zagranicznych Krzysztofa Skubiszewskiego i Andrzeja Olechowskiego (1990–1994). Od 1994 do 1995 w ambasadzie w Moskwie. W latach 1995–1996 był chargé d’affaires, a następnie (1996–2001) pierwszym w historii ambasadorem RP w Uzbekistanie.
Odznaczony Złotym Krzyżem Zasługi, Brązowym Medalem „Za zasługi dla obronności kraju” oraz Krzyżami Kawalerskim i Oficerskim Orderu Odrodzenia Polski.

</doc>
<doc id="1903079" url="https://pl.wikipedia.org/wiki?curid=1903079" title="Stoltebøl">
Stoltebøl



</doc>
<doc id="1903080" url="https://pl.wikipedia.org/wiki?curid=1903080" title="Stolteboel">
Stolteboel



</doc>
<doc id="1903089" url="https://pl.wikipedia.org/wiki?curid=1903089" title="Angelus Novus">
Angelus Novus

Angelus Novus – akwarela namalowana przez Paula Klee w 1920 roku na papierze o wymiarach 31,8 × 24,2 cm; obecnie znajduje się w zbiorach Muzeum Izraela w Jerozolimie. 
Obraz należał do Waltera Benjamina, po którego śmierci trafił do jego wieloletniego przyjaciela Gershoma Scholema, później do wdowy po nim, a w końcu został przekazany do Muzeum Izraela.
Benjamin uważał, iż dzieło przedstawia anioła, który "wygląda tak, jak gdyby zamierzał się oddalić od czegoś, w czym zatopił spojrzenie. Ma szeroko rozwarte oczy, otwarte usta, rozpostarte skrzydła. Tak zapewne wygląda anioł historii. Oblicze zwrócił ku przeszłości. Tam, gdzie przed nami pojawia się łańcuch zdarzeń, on widzi jedną wieczną katastrofę, która nieprzerwanie mnoży piętrzące się ruiny i ciska mu je pod stopy. Chciałby się pewnie zatrzymać, zbudzić pomarłych i poskładać szczątki zaścielające pobojowisko. Lecz od raju wieje wicher, zaplątał mu się w skrzydłach, a tak jest potężny, że anioł nie potrafi ich złożyć. Wicher ten niepowstrzymanie gna go w przyszłość, do której zwrócony jest plecami, podczas gdy przed nim aż pod niebo wyrasta zwalisko ruin. To, co nazywamy postępem, to właśnie ten wicher".
Hannah Arendt w swojej książce o Benjaminie czyni postać Anioła Historii kluczową figurą Benjaminowskiej myśli, dopatrując się w nim zarówno pierwowzoru postawy flâneura, jak i odzwierciedlenia drogi życiowej samego autora. Koncept Anioła Historii zainspirował niektórych artystów i muzyków.

</doc>
<doc id="1903094" url="https://pl.wikipedia.org/wiki?curid=1903094" title="Prevotella">
Prevotella

Prevotella – rodzaj beztlenowych bakterii Gram-ujemnych. Do rodzaju należą polimorficzne pałeczki, których wzrost jest hamowany w obecności 20% żółci. Wchodzą w skład mikroflory jamy ustnej. Są wykrywane w kale człowieka
Antybiotykoterapia.
Wykazano działanie tygecykliny na patogeny z rodzaju "Prevotella". Pałeczki są bardzo wrażliwe na działanie olejku cedrowego.

</doc>
<doc id="1903096" url="https://pl.wikipedia.org/wiki?curid=1903096" title="Steinberg (Szlezwik-Holsztyn)">
Steinberg (Szlezwik-Holsztyn)

Steinberg (duń. "Stenbjerg") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Geltinger Bucht.

</doc>
<doc id="1903098" url="https://pl.wikipedia.org/wiki?curid=1903098" title="Steinberg">
Steinberg



</doc>
<doc id="1903101" url="https://pl.wikipedia.org/wiki?curid=1903101" title="THIRTEEN">
THIRTEEN



</doc>
<doc id="1903102" url="https://pl.wikipedia.org/wiki?curid=1903102" title="Wnet">
Wnet



</doc>
<doc id="1903106" url="https://pl.wikipedia.org/wiki?curid=1903106" title="Stenbjerg">
Stenbjerg



</doc>
<doc id="1903107" url="https://pl.wikipedia.org/wiki?curid=1903107" title="Wu XM Radio">
Wu XM Radio

Wu XM Radio to kompilacyjny album amerykańskiej grupy hip-hopowej Wu-Tang Clan wydany
27 sierpnia 2007 roku nakładem Think Differently Records. Album zawiera stare utwory członków Wu-Tang Clan'u zmiksowane przez El Michaelsa Affaira i RZA'e.

</doc>
<doc id="1903109" url="https://pl.wikipedia.org/wiki?curid=1903109" title="Wilhelm z Saint Thierry">
Wilhelm z Saint Thierry

Wilhelm z Saint Thierry (ur. 1075/1080 w Lüttich, zm. 8 września 1148 w Signy) – mistyk i teolog. Drogę życia monastycznego rozpoczął w klasztorze benedyktyńskim w Saint-Nicaise, nieopodal Reims. Następnie został opatem w klasztorze benedyktyńskim w Saint-Thierry. Był przyjacielem św. Bernarda z Clairvaux. W roku 1135 Wilhelm stał się cystersem w opactwie w Signy, gdzie pozostał do końca swojego życia.

</doc>
<doc id="1903110" url="https://pl.wikipedia.org/wiki?curid=1903110" title="Does It Offend You, Yeah?">
Does It Offend You, Yeah?

Does It Offend You, Yeah? – brytyjski zespół grający rock elektroniczny założony w 2006 w Reading, Berkshire. Twórczość grupy jest porównywana do muzyki takich artystów jak !!!, LCD Soundsystem i Digitalism.
Nazwa zespołu pochodzi od cytatu Davida Brenta, bohatera brytyjskiego sitcomu "Biuro", nadawanego w telewizji BBC Two.
Historia.
Zespół założyli James Rushent i Dan Coop w Reading w kwietniu 2006. Formacja wydała swój debiutancki album ("You Have No Idea What You're Getting Yourself Into") 24 marca 2008. Album został generalnie pozytywnie przyjęty przez krytyków, uzyskał 59 punktów w serwisie kompilującym oceny Metacritic. Obecnie grupa pracuje nad drugim albumem studyjnym, "Don't Say We Didn't Warn You".
Does It Offend You, Yeah? był dziewiątym najczęściej słuchanym i pobieranym zespołem za pośrednictwem serwisu last.fm w 2008, a także został zawarty na liście najlepszych alternatywnych artystów roku 2008 w USA sporządzonej przez iTunes.
Autorami materiału na pierwszy album studyjny, "You Have No Idea What You're Getting Yourself Into" (2008), byli James Rushent, Rob Bloomfield i Dan Coop. Sebastien Grainger, były wokalista formacji Death From Above 1979 wystąpił gościnnie śpiewając w utworze "Let's Make Out". W 2008 Does It Offend You, Yeah? na koncertach towarzyszył Morgan Quaintance. W 2009 do formacji dołączyli Chloe Duveaux (wcześniej Elle Milano) i Matty Derham (z Fields).
Zespół był porównywany z twórcami muzyki elektronicznej, np. Daft Punk i Justice. Inni artyści przyrównywani do grupy ze względu na rockowe brzmienie to The Killers i Gorillaz. "NME" porównuje formację do np. Muse. Grupa jest rozpoznawalna ze względu na spektakualrną formułę koncertów, które nierzadko kończące się stage divingiem i niszczeniem instrumentów.
Zespół wystąpił w serii amerykańskich programów, m.in. Jimmy Kimmel Live! i Last Call with Carson Daly. Wzięli również udział w brytyjskich programach Sound (BBC) i Transmission (Channel 4). Wystąpili również (obok takich artystów jak Pharrell Williams, Santogold, Julian Casablancas, MGMT i Karen O) w kampanii reklamowej The Converse Century Celebration.
Wokalista James Rushent był jednym z producentów singli Prodigy: "Invaders Must Die" i "Omen".
W kwietniu 2012 zespół na Facebooku ogłosił zawieszenie działalności na czas nieokreślony.
W 2015 ogłoszono decyzję o ostatecznym rozwiązaniu grupy. Pożegnalny koncert odbył się 12 grudnia 2015 w Londynie.
Członkowie.
Goście

</doc>
<doc id="1903118" url="https://pl.wikipedia.org/wiki?curid=1903118" title="Dymnica motylowa">
Dymnica motylowa

Dymnica motylowa, dymnicznik zwyczajny ("Amorphochilus schnablii") – gatunek ssaka z rodziny furiakowatych (Furipteridae).
Taksonomia.
Rodzaj i gatunek po raz pierwszy zgodnie z zasadami nazewnictwa binominalnego nazwał w 1877 roku niemiecki zoolog Wilhelm Peters nadając im odpowiednio nazwy "Amorphochilus" i "Amorphochilus schnablii". Holotyp pochodził z Tumbes, w Regionie Tumbes, w Peru. Jedyny przedstawiciel rodzaju dymnica ("Amorphochilus"). 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Dymnica motylowa znana jest tylko z wąskiego pasa na zachód od Andów w środkowym i południowym Ekwadorze (w tym wyspa Puná), Peru i północnym Chile.
Morfologia.
Długość ciała (bez ogona) 39–47 mm, długość ogona 27–34 mm, długość ucha 12–15 mm, długość tylnej stopy 6–10 mm, długość przedramienia 34–38 mm; masa ciała 3–10 g. Futro szarawe lub brązowe. Charakterystyczne wyrostki na pysku i wargach służą prawdopodobnie do smakowania pożywienia.
Tryb życia.
Żyje w lasach, na terenach suchych, a także w pobliżu pól uprawnych. Gnieździ się w jaskiniach i opuszczonych budynkach. Występuje w grupach do 300 osobników. Żywi się ćmami i motylami.

</doc>
<doc id="1903120" url="https://pl.wikipedia.org/wiki?curid=1903120" title="Kaidō">
Kaidō

 – drogi w Japonii budowane w okresie Edo (1603–1868). 
System dróg.
Głównym przykładem dawnych dróg jest system połączeń o wspólnej nazwie Gokaidō. Miały one swój początek w mieście Edo (dzisiejsze Tokio). Przykładami mniej ważnych, dawnych dróg są: Hokuriku Kaidō i Nagasaki Kaidō. Na szlakach tych znajdowały się stacje pocztowe (shukuba), w których podróżni mogli odpocząć, otrzymać nocleg i zjeść posiłek.
Do kaidō nie zalicza się traktów: San’yōdō, San’indō, Nankaidō i Saikaidō, gdyż zostały wybudowane przed okresem Edo. Należały one do dawnego systemu Gokishichidō, który został stworzony w okresie Asuka (538–710). Nazwy te były używane zarówno w znaczeniu jednostek administracyjnych, jak i dróg w ich obrębie.
W dzisiejszych czasach, wiele autostrad i linii kolejowych biegnie trasami dawnych kaidō i utrzymuje te same nazwy, a niektóre ocalałe fragmenty szlaków służą celom turystycznym. 
Gokaidō.
Głównymi drogami zaczynającymi się w mieście Edo, na Nihonbashi, było pięć dróg:
Kaidō a kultura.
Kaidō odegrały znaczącą rolę w gospodarce, dla wymiany handlowej i rozwoju kultury mieszczańskiej Japonii okresu Edo (1603–1868). 
Japoński poeta, Bashō Matsuo (1644–1694), utrwalił prozą i wierszem swoje podróże wzdłuż tych dróg w książce pt.: "Oku no hosomichi" („Ścieżki na daleką północ”, 1702). 
Jeden ze słynnych malarzy i twórców ukiyo-e („obrazów przemijającego świata”), Hiroshige Andō (1797–1858), jest autorem m.in. serii drzeworytów ("mokuhan-ga") obrazujących wszystkie odpoczynkowe stacje pocztowe (shukuba), które istniały wzdłuż drogi Tōkaidō. Cykl ten nosi nazwę: 53 stacje szlaku Tōkaidō ("Tōkaidō gojūsan-tsugi"). Na stacjach zatrzymywali się przedstawiciele wszystkich warstw społecznych, także panowie feudalni (daimyō) w czasie swoich obowiązkowych podróży (system "sankin-kōtai") ze swoich lenn (han) do sioguna w Edo.

</doc>
<doc id="1903126" url="https://pl.wikipedia.org/wiki?curid=1903126" title="MIFROG">
MIFROG

MIFROG (ang. "Maximum Internally Financeable Rate Of Growth") – najszybsze wewnętrzne tempo wzrostu możliwe do sfinansowania własnymi środkami, idea opublikowana przez Neila Churchilla i Johna Mullinsa.
Ogólny zarys koncepcji.
Jednym z istotnych parametrów ekonomicznych opisujących przedsiębiorstwo jest rachunek przepływu środków pieniężnych reprezentujący możliwość przedsiębiorstwa w zakresie przynoszenia gotówki. Jeżeli przedsiębiorstwo nie jest w stanie w dłuższej perspektywie generować gotówki (jej rachunek przepływu środków pieniężnych „Cash flow” jest ujemny) będzie wymagało dokapitalizowania bądź będzie zagrożone upadkiem. Sytuacja taka może być związana z bieżącą sytuacją rynkową np. nagłe załamanie rynku, a w konsekwencji załamanie sprzedaży przy niewłaściwej polityce obrotu zasobami magazynowymi lub też np. nagłe załamanie waluty w przypadku jeżeli transakcje nie były zabezpieczone.
Możliwy jest też inny scenariusz, który dotyczy w szczególności niewielkich przedsiębiorstw. Jeżeli takie przedsiębiorstwo zaoferuje na rynku produkt lub usługę oznaczoną na macierzy BCG jako „znak zapytania” (niewielki udział w dużym rynku, możliwość szybkiego wzrostu) będzie potrzebowało ponieść duże wydatki na obsługę marketingu, sprzedaży, logistyki, jak również kosztów materiałów i usług od dostawców. Zazwyczaj firmy znajdujące się w takiej sytuacji są zmuszone do poniesienia kosztów powiązanych operacjami dotyczącymi dostawców a długo czekają na przychód od sprzedanego towaru. Szybki rozwój będzie prowadził do powiększania się różnicy pomiędzy rzeczywistymi wydatkami a gotówką pojawiającą się w kasie a co za tym idzie „Cash flow” będzie ujemny a jego wartości bezwzględna będzie rosnąć. Taka sytuacja może stać się istotnym zagrożeniem dla istnienia przedsiębiorstwa.
Ideą MIFROG jest określenie tego jak szybko przedsiębiorstwo może się rozwijać samo finansując swój rozwój.
Sposób obliczenia.
Aby obliczyć MIFROG na wstępie należy obliczyć posiadać następujące dane:
Przykład.
Poniżej znajduje się przykład policzenia wartości MIFROG dla działalności charakteryzującej się następującymi parametrami:
Obliczenia.
Oznacza to, że omawiane przedsiębiorstwo może samo finansować swój rozwój w tempie około 64% w skali roku. Jeżeli przedsiębiorstwo będzie rozwijało się w szybszym tempie będzie to wymagało dostarczenia dodatkowych źródeł gotówki w celu uniknięcia sytuacji braku gotówki w kasie.

</doc>
<doc id="1903127" url="https://pl.wikipedia.org/wiki?curid=1903127" title="Michał z Žamberka">
Michał z Žamberka

Michał z Žamberka (zm. 1504) – duchowny husycki, jeden z założycieli Jednoty Braci Czeskich 
Życiorys.
Był księdzem Kościoła utrakwistycznego, proboszczem w Žamberku. Od 1457 r. należał do "Bractwa Ewangelii Chrystusa", które w 1467 r. na synodzie w Lhotce przekształciło się w Kościół czeskobraterski.
W 1467 r. przyjął sakrę biskupią z rąk biskupa austriackich waldensów, Stefana. W tym samym roku konsekrował na biskupa Macieja z Kunvaldu i wyświęcił pierwszych duchownych "Jednoty". Został za to potępiony przez arcybiskupa utrakwistycznego, Jana Rokycana.
Po 1467 r. nie sprawował funkcji biskupich.

</doc>
<doc id="1903128" url="https://pl.wikipedia.org/wiki?curid=1903128" title="Artiemij Arcychowski">
Artiemij Arcychowski

Artiemij Arcychowski (Arcichowski), ros. "Артемий Владимирович Арциховский" (ur. 26 grudnia 1902 roku w Sankt Petersburgu, zm. 17 lutego 1978 roku w Moskwie) – rosyjski archeolog i historyk, doktor nauk historycznych od 1940 roku, członek Akademii Nauk ZSRR od 1960 roku, profesor Instytutu Filozofii, Literatury i Historii Uniwersytetu Moskiewskiego, a od 1939 roku kierownik katedry archeologii tejże uczelni. Kierował przez ponad czterdzieści lat Nowogrodzką Ekspedycją Archeologiczną. Jego zainteresowania naukowe obejmowały słowiańską archeologię na obszarze obwodów nowogrodzkiego i moskiewskiego. Jego badania archeologiczne zaowocowały odkryciem na terenie Nowogrodu Wielkiego gramot na brzozowej korze, które jako pierwszy opublikował i skomentował.
Życiorys.
Artiemij Arcychowski urodził się 26 grudnia 1902 roku w rodzinie rosyjskiego botanika – Władimira Arcychowskiego. W 1925 roku ukończył fakultet historyczny na Uniwersytecie Moskiewskim. Po obronie dysertacji na stopień kandydata nauk "Kurhany Wiatyczów" ("Курганы вятичей") kierował wykopaliskami archeologicznymi przy budowie Moskiewskiego Metra imienia W. I. Lenina. Od 1929 roku prowadził badania nad kurhanami ziemi nowogrodzkiej, a od 1932 roku rozpoczął w Nowogrodzie Wielkim wykopaliska archeologiczne. W 1938 roku był historykiem konsultantem podczas kręcenia filmu "Aleksander Newski" Siergieja Eisensteina. Od lutego 1940 roku należał do Rady Naukowej, zajmującej się restauracją Ławry Troicko-Siergijewskiej.
Po zakończeniu II wojny światowej, ponieważ Nowogród Wielki został praktycznie w całości zburzony, Nowogrodzka Ekspedycja Archeologiczna, którą wówczas kierował Artiemij Arcychowski, znacznie powiększyła obszar wykopalisk. 26 lipca 1951 roku w nerewskiej dzielnicy miasta została odkryta pierwsza gramota na korze brzozowej. W latach 1957–1979 Arcychowski pełnił funkcję redaktora czasopisma „Archeologia Sowiecka” („Советская археология”).
Dwukrotny laureat Nagrody Państwowej ZSRR: w 1970 oraz pośmiertnie w 1982.

</doc>
<doc id="1903129" url="https://pl.wikipedia.org/wiki?curid=1903129" title="Mikołaj Budzanowski">
Mikołaj Budzanowski

Mikołaj Edward Budzanowski (ur. 11 listopada 1971 w Krakowie) – polski menedżer i urzędnik państwowy, w latach 2009–2011 podsekretarz stanu w Ministerstwa Skarbu Państwa, a w latach 2011–2013 minister skarbu państwa.
Życiorys.
Pochodzi z rodziny przesiedleńców ze Lwowa. Jego ojciec Andrzej Budzanowski był fizykiem, członkiem PAN, a matka Elżbieta dermatologiem, ordynatorem szpitala im. Ludwika Rydygiera.
W latach 1990–1996 studiował na Wydziale Historycznym Uniwersytetu Jagiellońskiego, następnie odbył m.in. studia podyplomowe z dziedziny dyplomacji i stosunków międzynarodowych na macierzystej uczelni. Był stypendystą Uniwersytetu w Trewirze, japońskiej Nippon Foundation i Deutscher Akademischer Austauschdienst (DAAD). W 2004 uzyskał stopień doktora nauk humanistycznych na podstawie dysertacji "Nisze kultowe na górnym tarasie świątyni Hatszepsut w Deir el-Bahari. Aspekty kultu królewskiego w Świątyni Milionów Lat Dsr-dsrw w okresie panowania królowej Hatszepsut".
Od 2002 do 2004 zatrudniony w Urzędzie Marszałkowskim Województwa Małopolskiego (m.in. jako kierownik zespołu ds. integracji europejskiej). W latach 2004–2007 pracował jako doradca w polskiej delegacji do Parlamentu Europejskiego. Od stycznia do września 2008 był dyrektorem Departamentu Zmian Klimatu i Zrównoważonego Rozwoju Ministerstwa Środowiska, a od września 2008 do lipca 2009 pełnił funkcję dyrektora Departamentu Nadzoru Właścicielskiego i Prywatyzacji Ministerstwa Skarbu Państwa. 20 lipca 2009 został mianowany podsekretarzem stanu w tym resorcie.
18 listopada 2011 prezydent Bronisław Komorowski powołał go na urząd ministra skarbu państwa w drugim rządzie Donalda Tuska. 19 kwietnia 2013 premier Donald Tusk zadeklarował zamiar odwołania Mikołaja Budzanowskiego ze stanowiska ministra skarbu państwa, do czego doszło pięć dni później.
26 lipca 2013 został członkiem zarządu spółki akcyjnej Boryszew i dyrektorem ds. rozwoju tego przedsiębiorstwa.
Jest także autorem felietonów z zakresu energetyki i innowacji publikowanych w „Rzeczpospolitej”.
Życie prywatne.
Jest żonaty z Anną Budzanowską.

</doc>
<doc id="1903130" url="https://pl.wikipedia.org/wiki?curid=1903130" title="Uniwersytet w Roskilde">
Uniwersytet w Roskilde

Uniwersytet w Roskilde ("Roskilde Universitet"; "RUC") – uniwersytet w duńskim mieście Roskilde.
Uniwersytet został utworzony w 1972 roku, początkowo pod nazwą "Roskilde Universitetscenter" (Centrum Uniwersyteckie w Roskilde). W momencie powstania był czwartą uczelnią wyższą w Danii. Został wybudowany na przedmieściu Roskilde zwanym Trekroner. W latach 90. XX w. i na początku XXI w. nastąpiła znaczna rozbudowa uczelni, która otrzymała miasteczko uniwersyteckie, nowoczesną bibliotekę i szereg innych budynków. Zbudowano tutaj także przystanek kolejowy z uwagi na sporą liczbę studentów dojeżdżających z Kopenhagi i innych miast.
Liczba studiujących wzrosła z ok. 1600 osób w 1985 r. do ok. 9000 w 2007 r., w tym wielu studentów z zagranicy, studiujących w sześciu instytutach:
Logo uczelni przedstawia krzew koralowca i napis łaciński: "Universitas Roskildensis. In tranquillo mors, in fluctu vita" (Uniwersytet Roskildzki. W bezruchu śmierć, w ruchu życie). Motto uczelni odnosi się do warunków życia koralowca, który rozwija się w wodach poruszanych ciągłymi prądami morskimi, zamiera w wodach spokojnych.

</doc>
<doc id="1903131" url="https://pl.wikipedia.org/wiki?curid=1903131" title="Łyżwiarstwo szybkie na Zimowych Igrzyskach Olimpijskich 2010 – bieg na 5000 m mężczyzn">
Łyżwiarstwo szybkie na Zimowych Igrzyskach Olimpijskich 2010 – bieg na 5000 m mężczyzn

Bieg na 5000 metrów mężczyzn w łyżwiarstwie szybkim na Zimowych Igrzyskach Olimpijskich 2010 rozegrano 13 lutego w Richmond Olympic Oval. Mistrzem olimpijskim na tym dystansie został Holender Sven Kramer.

</doc>
<doc id="1903133" url="https://pl.wikipedia.org/wiki?curid=1903133" title="Kieron Williamson">
Kieron Williamson

Kieron Williamson (ur. 4 sierpnia 2002 w Holt (Norfolk)) – brytyjski malarz.
Życiorys.
Zaczął malować w wieku pięciu lat na wakacjach w Kornwalii, zainspirowany widokiem lokalnego portu. Jego prace i talent wzbudziły zainteresowanie brytyjskich mediów. W zaledwie 14 minut sprzedał 16 swoich prac – za prawie 30 tys. dolarów (18 tys.funtów)
Został okrzyknięty cudownym dzieckiem, a jego prace porównywane są do wczesnych obrazów Moneta. Eksperci podkreślają zaawansowane użycie perspektywy, cieniowania i odbić.
Tworzy w różnych technikach: olej, pastel, akwarela, akryl. Inspirują go krajobrazy rodzinnego hrabstwa Norfolk (wschodnie wybrzeże Anglii).

</doc>
<doc id="1903138" url="https://pl.wikipedia.org/wiki?curid=1903138" title="Semla">
Semla

Semla – ciastko z bułki pszennej wypełnione słodkim nadzieniem. W Szwecji jest to tradycyjny deser spożywany w tłusty wtorek (szw. "fettisdag"), czyli ostatni dzień karnawału. Poza Szwecją tę tradycję obchodzi się również w Finlandii oraz regionalnie w innych państwach północnej Europy i w Niemczech.
Tradycyjnie semlę serwuje się w głębokim talerzu, zamoczoną w gorącym mleku i przyozdobioną laską cynamonu. Tak podana semla nazywa się "hetvägg". Najczęściej jednak semlę podaje się na zwykłym talerzyku, jak każde inne podobne ciasto.
Nazewnictwo.
Nazwa semla pochodzi od łacińskiego wyrazu "semila", oznaczającego najdrobniejszy rodzaj mąki. Początkowo w Szwecji słowo semla oznaczało każdy rodzaj bułki pszennej lub żytniej i nadal tak jest stosowane wśród fińskich Szwedów, którzy semlę nazywają fastlagsbulle, natomiast fińska nazwa semli to "laskiaispulla". Również w południowej Szwecji stosowana jest nazwa "fastlagsbulle", chociaż tam słowo semla jest coraz częściej stosowane, szybko wypierając dawne nazewnictwo. Innym synonimem tego wyrazu jest fettisdagsbulle. Semle zamoczone w mleku nazywa się "hetvägg". Nazwa ta pochodzi od niemieckiego zwrotu "heisse Wecken", oznaczającego "gorące kliny", jako że pierwotnie semle miały kształt klina, co pozwalało na umieszczenie większej ilości ciastek w rondlu z mlekiem. Poza Szwecją i Finlandią, semla jest popularna również w innych krajach, które często stosują własne nazwy. I tak na przykład duńska nazwa to "fastelavnsbolle", norweska – "fastelavensbolle", łotewska – "debeskūka", a estońska – "vastlakukkel".
Skład.
Rodzaj bułki, jak i wypełnienia, może się różnić w zależności od regionu. W Szwecji najpopularniejsze semle składają się ze słodkiej bułki pszennej z rozciętym wierzchem, wypełnionej masą migdałową i bitą śmietaną, z wierzchu są posypane cukrem pudrem. Masa migdałowa składa się ze zmielonych migdałów zmieszanych z cukrem pudrem i białkiem lub syropem kukurydzianym nadającym jej właściwą gęstość (nie mylić z marcepanem). W zachodniej Szwecji cukier puder zastępowany jest cukrem drobnoziarnistym, a zamiast masy migdałowej stosuje się siekane migdały. W Finlandii zamiast masy migdałowej używa się często dżemu, najczęściej malinowego lub truskawkowego. Semle wypełnione masą migdałową dekoruje się z wierzchu cukrem pudrem lub polewą, której głównym składnikiem są grubo starte migdały, natomiast semle z dodatkiem dżemu posypywane są cukrem pudrem.
Również rodzaje bułki mogą różnić się w zależności od regionu. Tradycyjnie jest to słodka bułka pszenna z dodatkiem kardamonu.
W sprzedaży dostępne są również semle dla alergików. Przykładowo dla osób z nietolerancją laktozy do wypełnienia używa się bezlaktozowej śmietany i kremu waniliowego.
Historia.
Pieczywo zamoczone w mleku jako deser znane było już w starożytnym Rzymie, skąd przeniesiono je do Germanii. W średniowiecznych niemieckich kronikach używa się nazwy "semala".
Nie wiadomo dokładnie, kiedy semle pojawiły się w Szwecji. Najstarsza znana wzmianka o semli pochodzi z "Biblii Gustawa Wazy" z 1541 roku. Istnieje prawdopodobieństwo, że do Szwecji semle sprowadziła Katarzyna saska, pierwsza żona króla Gustawa Wazy, która, będąc Niemką, narzekała na wszystko, co szwedzkie.
Wielkim miłośnikiem semli był szwedzki król Adolf Fryderyk, który w tłusty wtorek 12 lutego 1771, po spożyciu obfitego obiadu, na deser zjadł jeszcze dużą ilość semli. Wkrótce po tym dostał skurczy żołądka, a kilka godzin później już nie żył. Po tym wydarzeniu, hrabia Johan Gabriel Oxenstierna zaproponował wprowadzenie zakazu spożywania semli w Szwecji nazywając je "zabójcami króla". Ta propozycja jednak nie uzyskała społecznego poparcia.
Po raz pierwszy masę migdałową do semli zaczęto stosować w 1833 roku, a bitą śmietanę po I wojnie światowej.

</doc>
<doc id="1903141" url="https://pl.wikipedia.org/wiki?curid=1903141" title="Filar (film)">
Filar (film)

Filar (fr. "La Jetée") – czarno-biały film fantastycznonaukowy z 1962 roku autorstwa Chrisa Markera. Ten, powstały niemal w całości ze statycznych zdjęć, 28-minutowy obraz opowiada historię postapokaliptycznego eksperymentu z podróżą w czasie.
Opis fabuły.
Niedobitki mieszkańców zniszczonego w trakcie trzeciej wojny światowej Paryża ukrywają się w podziemiach pod Palais de Chaillot – pracują nad podróżami w czasie z nadzieją wysłania do różnych okresów historii – przeszłości i przyszłości – „wezwania do pomocy w ocaleniu teraźniejszości”. Trudność w tych działaniach sprawia wybranie osób, których psychika zdołałaby oprzeć się stresowi związanemu z tego rodzaju przedsięwzięciem, jednak znajduje się więzień, którego niewyraźne, lecz natarczywe wspomnienie kobiety (Hélène Chatelain) biorącej udział w brutalnym incydencie na terenie terminalu lotniska Orly, staje się kluczem do jego podróży do przeszłości.
Jest on wielokrotnie wysyłany do czasów poprzedzających wojnę i do swojego dzieciństwa. Wiele razy spotyka kobietę ze swoich wspomnień i z nią rozmawia. Po udanych wyprawach do przeszłości zostaje wysłany w odległą przyszłość, w której spotyka zaawansowanych technologicznie ludzi oferujących mu pewien artefakt mogący pomóc w odtworzeniu zniszczonego społeczeństwa. Po powrocie, gdy jego misja okazuje się sukcesem, odkrywa, że ma zostać stracony. Kontaktują się z nim ludzie z przyszłości i proponują mu ucieczkę do ich czasów, jednak on prosi o wysłanie go do okresu przed wojną, ma bowiem nadzieję odnaleźć kobietę ze swoich wspomnień. Udaje mu się, jednak okazuje się, że jest śledzony przez agenta swoich byłych mocodawców, a incydent z lotniska zapamiętany z dzieciństwa to jego własna śmierć widziana jego oczami dziecka.
Dzieła zależne.
Amerykański film wyreżyserowany przez Terry’ego Gilliama "12 małp" (1995) powstał z inspiracji "Filarem", powielając kilka pomysłów z filmu Markera. W 1996 roku Zone Books wydało książkową adaptację filmu zawierającą zdjęcia w nim użyte oraz skrypt zarówno po francusku jak i angielsku. Nakład został już wyczerpany, lecz kolejna edycja została wydana przez Zone Books w 2008 roku. W 2003 roku powstała miniatura filmowa pod tytułem "La puppé", będąca zarówno hołdem dla "Filaru", jak i jego parodią.

</doc>
<doc id="1903143" url="https://pl.wikipedia.org/wiki?curid=1903143" title="Saneczkarstwo na Zimowych Igrzyskach Olimpijskich 2010 - jedynki mężczyzn">
Saneczkarstwo na Zimowych Igrzyskach Olimpijskich 2010 - jedynki mężczyzn

Saneczkarskie jedynki mężczyzn na Zimowych Igrzyskach Olimpijskich 2010 odbyły się w dniach 13-14 lutego na torze saneczkarskim w Whistler. Rozegrane zostały cztery ślizgi - po dwa pierwszego dnia i drugiego.

</doc>
<doc id="1903145" url="https://pl.wikipedia.org/wiki?curid=1903145" title="Bitwa pod Abensberg">
Bitwa pod Abensberg



</doc>
<doc id="1903150" url="https://pl.wikipedia.org/wiki?curid=1903150" title="Hush (piosenka)">
Hush (piosenka)

Hush – drugi singel brytyjskiego zespołu hardrockowego Deep Purple (pierwszy wydany został jeszcze jako grupa „Roundabout”), pochodzący z ich debiutanckiego albumu o nazwie „Shades of Deep Purple” (który ukazał się nakładem wytwórni Tetragrammaton Records w lipcu 1968 w Stanach Zjednoczonych), wydanego po raz pierwszy przez Parlophone 21 czerwca 1968 w Wielkiej Brytanii. Producentem singla, jak i albumu był Derek Lawrence, natomiast za reżyserię dźwięku odpowiadał Barry Ainsworth. We wrześniu 1968 singel osiągnął 4 miejsce w notowaniu „Billboard Hot 100”.
„Hush” to cover utworu napisanego w 1967 przez amerykańskiego wokalistę, gitarzystę oraz tekściarza Joego Southa dla amerykańskiego wokalisty Billyego Joego Royala. W oryginalnej wersji kompozycja utrzymana jest w stylistyce pop rockowej. W wersji Deep Purple wyraźnie rozpoznawalny jest funkowy akompaniament.
Historia.
Sesja odbyła się w dniach 11-13 maja 1968 w mieszczącym się w Londynie studiu „De Lane Lea”. Pierwszego dnia muzycy spędzili w studiu około 10 godzin. Dzień drugi poświęcony był dokończeniu pracy przez grupę natomiast trzeciego dnia odbyło się miksowanie. Po zakończeniu nagrywania postanowiono zdecydować o wyborze odpowiedniego utworu na singel mający promować album. Zespół optował za piosenką „Help!”. Wytwórnia stwierdziła jednak, iż na rynek amerykański bardziej odpowiednią piosenką będzie "Hush". „One More Rainy Day” wybrano jako piosenkę na stronę B.

</doc>
<doc id="1903153" url="https://pl.wikipedia.org/wiki?curid=1903153" title="Batalion Kagnew">
Batalion Kagnew

Batalion "Kagnew" (ang. "Kagnew" Batallions) – nazwa czterech rotacyjnych etiopskich oddziałów wojskowych podczas wojny koreańskiej (1950–53).
Rys historyczny.
Wojna koreańska wybuchła 25 czerwca 1950. W letniej kampanii armia Korei Północnej zyskała przewagę nas siłami Korei Południowej. Stany Zjednoczone Ameryki przeforsowały na forum ONZ wysłanie do Korei Południowej oddziałów wojskowych nazwanych „oddziałami ONZ” (aczkolwiek ONZ nie sprawował nad nimi dowództwa). W ich skład wszedł liczący 1200 żołnierzy etiopski batalion „Kagnew”, rekrutujący się z elitarnej Cesarskiej Gwardii Honorowej Kebur Zabangna. Nazwę oddziału nadano na cześć cesarza Menelika II. Na czele sił etiopskich stanął generał Mulugueta Bulli, zaś dowódcą batalionu został ppłk Teshome Irgetu.
Pierwszy Batalion „Kagnew” został sformowany w sierpniu 1950. Składał się z trzech kompanii strzeleckich. Etiopczycy, po 8-miesięcznym intensywnym przeszkoleniu wojskowym w górach Etiopii, przybyli na amerykańskim transportowcu do Korei Południowej na początku maja 1951, zaś do walki weszli w czerwcu tego roku. Zostali podporządkowani amerykańskiemu 32 Pułkowi Piechoty 7. Dywizji Piechoty. Przy batalionie istniał również pododdział medyczny, złożony z etiopskich sanitariuszek i lekarzy. Od kwietnia 1952 w Korei walczył, po wycofaniu pierwszego, drugi Batalion „Kagnew”, a od kwietnia 1953, po wycofaniu drugiego, trzeci Batalion „Kagnew”. Ogółem przewinęło się przez nie ponad 3500 etiopskich żołnierzy. Wyróżnili się oni podczas bitew o wzgórze Pork Chop, kiedy pod koniec stycznia 1953 dwa plutony batalionu zajęły wzgórze nazwane „Old Baldy” i utrzymały je przez dłuższy czas pomimo chińskiego kontrataku i bardzo silnego ognia artyleryjskiego.
Straty Etiopczyków podczas wojny koreańskiej wyniosły 121 zabitych i 536 rannych. Zyskali reputację jednego z najlepszych oddziałów spod znaku ONZ. Nigdy nie uciekali z zajmowanych pozycji, a żaden etiopski żołnierz nie trafił do niewoli. Wielu Etiopczyków zostało odznaczonych amerykańskimi i południowokoreańskimi medalami wojskowymi. Po powrocie do Etiopii cesarz Haile Selassie I odznaczył ppłk. T. Irgetu i por. Haptewolda Mamo najwyższym etiopskim medalem i tytułem "Rycerzy w Służbie Cesarza Menelika". Po zawarciu rozejmu 27 lipca 1953, do Korei przybył jeszcze czwarty Batalion "Kagnew", ale nie zdążył wziąć udziału w walkach. Ostatni etiopscy żołnierze wyjechali dopiero na pocz. stycznia 1965.

</doc>
<doc id="1903155" url="https://pl.wikipedia.org/wiki?curid=1903155" title="C/1882 F1">
C/1882 F1

C/1882 F1, Wielka Kometa z roku 1882 lub Kometa Wellsa – kometa długookresowa, która powróci prawdopodobnie w okolice Słońca. Widoczna była gołym okiem na półkuli południowej.
Odkrycie i orbita komety.
Kometę C/1882 F1 odkrył Charles S. Wells 18 marca 1882 roku. Osiągnęła ona swe peryhelium 11 czerwca tegoż roku i znalazła się w odległości 0,06 au od Słońca. Poruszała się po niezwykle wydłużonej eliptycznej orbicie o nachyleniu 73,8° względem ekliptyki.

</doc>
<doc id="1903156" url="https://pl.wikipedia.org/wiki?curid=1903156" title="Bitwa pod Ratyzboną">
Bitwa pod Ratyzboną

Bitwa pod Ratyzboną zwana również Bitwą pod Regensburgiem – bitwa, która została stoczona w dniach 19–23 kwietnia 1809 roku pomiędzy siłami francuskimi i austriackimi. Po stronie francuskiej dowodził marszałek Jean Lannes, podczas gdy na czele wojsk austriackich stał Arcyksiążę Karol. Austriacy zostali zmuszeni do wycofania się, a garnizon miasta do kapitulacji.
Przebieg starcia.
Ścigający Austriaków cesarz, nie czekając nawet na końcowe zwycięstwo pod Eckmühl, dotarł 21 kwietnia pod Ratyzbonę, gdzie spędził cały dzień, ale uznawszy, że garnizon miasta to tarcza ochronna arcyksięcia Karola, zostawił zdobycie cytadeli miejskiej marszałkowi Lannesowi.
W czasie bitwy cesarz Napoleon został trafiony pociskiem karabinowym w kostkę. Strzał został oddany ze znacznej odległości i nie zranił cesarza poważnie – była to jedynie kontuzja.
Z relacji Dezyderego Chłapowskiego, w tym czasie oficera ordynansowego Napoleona: "Cesarz podjechał bliżej do miasta, zatrzymał się na wzgórzu, skąd miał dobrą perspektywę i patrzył przez swą lunetę, gdy nagle kula karabinowa, wystrzelona zapewne z ogrodów pod miastem, trafiła go w stopę. Cesarz zsiadł z konia, zdjęto mu but z nogi i Iwan, jego osobisty chirurg, założył opatrunek na kostkę, która była mocno stłuczona; przeciął także but w tym miejscu, by nie był za ciasny. Cesarz zaraz dosiadł konia i wrócił galopem do armii"
Dwa kolejne szturmy nie pozwoliły Francuzom sforsować murów cytadeli, a obie strony poniosły znaczne straty. Pod murami i na moście wiodącym do bramy leżało wiele ciał poległych. Ludzie Lannesa nie mogli poderwać się do trzeciego natarcia, wobec czego marszałek sam chwycił drabinę i krzyknął: „Pokażę wam, że kiedyś byłem grenadierem i choć zostałem marszałkiem, to nadal jestem jednym z was!”
Ruszył naprzód w kierunku murów, ale zaraz został powstrzymany przez swych adiutantów. Jednak jego żołnierze, zawstydzeni słowami dowódcy, rzucili się do ataku. W tej sytuacji trzeci szturm się powiódł i w ciągu kilku minut wojska francuskie zdobyły cytadelę, a tym samo miasto. Ich straty wyniosły 1 500 do 2 000 zabitych i rannych, podczas gdy Austriacy stracili co najmniej 6 000 zabitych, rannych i wziętych do niewoli.
Tymczasem cesarz, posławszy marszałka Davouta do pilnowania północnych brzegów Dunaju, ruszył bezpośrednio na Wiedeń.

</doc>
<doc id="1903158" url="https://pl.wikipedia.org/wiki?curid=1903158" title="Ryszard Jan Harajda">
Ryszard Jan Harajda

Ryszard Jan Harajda (ur. 22 kwietnia 1921 w Stryju, zm. 22 kwietnia 1999 w Zielonej Górze) – polski nauczyciel, pedagog, dydaktyk, doktor nauk humanistycznych, działacz PTTK i pamiętnikarz.
Życiorys.
Był absolwentem Gimnazjum Ogólnokształcącego im. Ludwika Lorentza w Warszawie z 1937 – jego polonistą był Stanisław Helsztyński, następnie uczył się w I Państwowym Liceum im. Mieczysława Romanowskiego w Stanisławowie w klasie humanistycznej. Zdał maturę 17 maja 1939, został przyjęty na prawo na Uniwersytet Jana Kazimierza we Lwowie jednak z powodu wybuchu wojny studiów nie rozpoczął. W latach 1940–1941 studiował matematykę w Instytucie Pedagogicznym (radzieckim) w Stanisławowie. W 1945 kontynuował studia z matematyki na Uniwersytecie Poznańskim, a następnie w Wyższej Szkole Pedagogicznej w Krakowie. Studia ukończył w Poznaniu, gdzie uzyskał magisterium z pedagogiki. Zaocznie zdobył też wykształcenie średnie bibliotekarskie w Ministerstwie Kultury i Sztuki w Warszawie. 28 października 1968 został doktorem nauk humanistycznych na Uniwersytecie im. Adama Mickiewicza w Poznaniu. W czasie II wojny w latach 1942-1945 pracował jako księgowy w Warsztatach Kolejowych w Stanisławowie. Studiując w latach 1945-1947 pracował jako nauczyciel na Kursach Oświaty dla Dorosłych w Luboniu koło Poznania. W latach 1947–1974 pracował jako nauczyciel w Technikum Handlowym w Poznaniu do 1955 będąc także bibliotekarzem 1947–1955, a w latach 1964–1972 zastępcą dyrektora szkoły. W 1974 przeniósł się jako wykładowca dydaktyki, andragogiki i turystyki na Wyższą Szkołę Pedagogiczną w Zielonej Górze. Był prodziekanem Wydziału Pedagogicznego (1 kadencja) oraz przez 2 kadencje członkiem Senatu WSP.
31 grudnia 1944 wziął ślub w kolegiacie w Stanisławowie z Heleną Anną Jasielską córka kapitana WP Jana Macieja Jasielskiego. Zmarł w dniu swoich 78 urodzin w Zielonej Górze i został pochowany na cmentarzu Junikowo w Poznaniu.
Publikacje.
To około 200 pozycji. Między innymi:

</doc>
<doc id="1903159" url="https://pl.wikipedia.org/wiki?curid=1903159" title="Karol August Waldeck-Pyrmont">
Karol August Waldeck-Pyrmont

Karol August Fryderyk Waldeck-Pyrmont (ur. 24 września 1704, zm. 29 sierpnia 1763) – książę Waldeck-Pyrmont i dowódca holenderskich sił zbrojnych w wojnie o sukcesję austriacką. 
Był drugim synem Fryderyka Antoniego Ulryka, księcia Waldeck-Pyrmont, i hrabiny Palatynatu Ludwiki Zweibrücken-Birkenfeld. W 1728 zmarł jego ojciec, a 2 miesiące później jego starszy brat Christian Philip i tak stał się dziedzicem Waldeck-Pyrmont. 
W wojnie o sukcesję austriacką, został mianowany dowódcą armii holenderskiej przez Stany Generalne Holandii, jako przeciwwaga dla Wilhelma IV Orańskiego, który był całkowicie zależny od jego szwagra księcia Cumberland. Holenderska armia pod dowództwem Karola Augusta została pokonana w bitwach pod Fontenoy, pod Roucoux i pod Lauffeldt. W 1746 roku został mianowany Feldmarszałkiem Świętego Cesarstwa.
Małżeństwo i dzieci.
Karl August ożenił się 19 sierpnia 1741 w Zweibrücken ze swoją kuzynką hrabiną Christiane Henriette Birkenfeld-Bischweiler (1725-1816), córką Christiana III Wittelsbach, z którą miał siedmioro dzieci: 

</doc>
<doc id="1903160" url="https://pl.wikipedia.org/wiki?curid=1903160" title="Raoul Follereau">
Raoul Follereau

Raoul Follereau (ur. 17 sierpnia 1903 w Nevers - zm. 6 grudnia 1977 w Paryżu) – Sługa Boży Kościoła katolickiego, francuski podróżnik, pisarz i poeta znany z walki na rzecz trędowatych. W posłudze tej współpracował m.in. z misjonarką s. Eugenią Ravasio. Inicjator ustanowienia Światowego Dnia Pokoju i Światowego Dnia Trędowatych. W języku polskim ukazał się jego wybór pism pt. "Moje imię Chrześcijanin".

</doc>
<doc id="1903161" url="https://pl.wikipedia.org/wiki?curid=1903161" title="Sandon Stolle">
Sandon Stolle

Sandon Frederick Stolle (ur. 13 lipca 1970 w Sydney) – australijski tenisista, zwycięzca US Open 1998 w grze podwójnej, reprezentant kraju w Pucharze Davisa.
Jest synem Freda Stolle, zwycięzcy dziewiętnastu turniejów wielkoszlemowych.
Kariera tenisowa.
Jako zawodowy tenisista występował w latach 1991–2004.
W grze pojedynczej jego najlepszym wynikiem jest finał turnieju ATP World Tour w Nottingham z 1996 roku. Pojedynek finałowy przegrał z Janem Siemerinkiem 3:6, 6:7. Najwyższą pozycję w rankingu singlistów osiągnął w styczniu 1997 roku, 50. miejsce.
W grze podwójnej Stolle jest mistrzem US Open z roku 1998. W parze z Cyrilem Sukiem wyeliminowali w drodze po tytuł m.in. debel Todd Woodbridge–Mark Woodforde oraz Mahesh Bhupathi–Leander Paes, a w finale pokonali Marka Knowlesa i Daniela Nestora 4:6, 7:6, 6:2. Ponadto jest finalistą US Open 1995 (grał w parze z Alexem O’Brienem), French Open 2000 (z Paulem Haarhuisem) oraz Wimbledonu 2000 (z Paulem Haarhuisem). Łącznie w rozgrywkach deblowych ATP World Tour Stolle wygrał 22 turnieje oraz 29 razy grał w finałach. Na początku marca 2001 roku był sklasyfikowany na 2. miejscu w indywidualnym zestawieniu deblistów.
W roku 1997 zadebiutował w reprezentacji Australii w Pucharze Davisa. Najlepszym wynikiem Stolle'a z zespołem jest finał rozgrywek z roku 2000, kiedy to Australijczycy ulegli Hiszpanom 1:3. W barwach narodowych rozegrał 6 meczów, z których 2 wygrał.
W sezonie 1999 był w składzie zespołu, który wygrał Drużynowy Puchar Świata. W finale Australijczycy pokonali Szwecję 2:1.

</doc>
<doc id="1903162" url="https://pl.wikipedia.org/wiki?curid=1903162" title="Lee Seung-hoon">
Lee Seung-hoon

Lee Seung-hoon (kor. 이승훈, ur. 6 marca 1988 w Seulu) – południowokoreański łyżwiarz szybki, mistrz olimpijski, trzykrotny medalista igrzysk olimpijskich, czterokrotny medalista mistrzostw świata w łyżwiarstwie szybkim oraz wielokrotny medalista mistrzostw świata w short tracku.
Kariera.
Pierwsze sukcesy w karierze osiągał w short tracku. W latach 2005-2008 zdobył łącznie pięć medali mistrzostw świata, w tym złote w biegu na 3000 m i sztafecie podczas mistrzostw świata w Gangneung w 2008 roku. Od 2010 roku startuje w łyżwiarstwie szybkim, specjalizując się w długich dystansach. Na igrzyskach olimpijskich w Vancouver w 2010 roku zwyciężył na dystansie 10 000 m, a w biegu na 5000 m był drugi za Holendrem Svenem Kramerem. Na tych samych igrzyskach był też piąty w biegu drużynowym. Na rozgrywanych cztery lata później igrzyskach w Soczi wspólnie z Joo Hyong-junem i Kimem Cheol-minem wywalczył srebro w drużynie. W startach indywidualnych nie zdobył medalu, zajmując dwunaste miejsce w biegu na 5000 m i czwarte na 10 000 m. W walce o brązowy medal lepszy okazał się Bob de Jong z Holandii. Zdobył ponadto srebrne medale w biegach na 5000 m podczas mistrzostw świata na dystansach w Inzell w 2011 roku i rozgrywanych dwa lata później mistrzostw świata w Soczi. Podczas dystansowych mistrzostw świata w Heerenveen w 2015 roku wspólnie z Ko Byung-wookiem i Kim Cheol-minem zajął trzecie miejsce w sztafecie, a na dystansowych mistrzostwach świata w Kołomnie w 2016 roku był najlepszy w starcie masowym.
Kilkakrotnie stawał na podium zawodów Pucharu Świata, odnosząc przy tym dwa zwycięstwa. W sezonach 2014/2015 i 2016/2017 zwyciężał w klasyfikacji końcowej startu masowego. Ponadto w sezonie 2012/2013 był czwarty w klasyfikacji końcowej 5000/10 000 m.

</doc>
<doc id="1903163" url="https://pl.wikipedia.org/wiki?curid=1903163" title="Iwan Skobriew">
Iwan Skobriew

Iwan Aleksandrowicz Skobriew (ros. Иван Александрович Скобрев; ur. 8 lutego 1983 w Chabarowsku) – rosyjski łyżwiarz szybki, dwukrotny medalista olimpijski, wielokrotny medalista mistrzostw świata i dwukrotny medalista mistrzostw Europy.
Kariera.
Specjalizuje się w biegach na długich dystansach. Pierwszy sukces w karierze osiągnął w 2002 roku, kiedy podczas mistrzostw świata juniorów w Collalbo zdobył srebrny medal w wieloboju. W 2006 roku brał udział w igrzyskach olimpijskich w Turynie, zajmując między innymi szóste miejsce w biegach na 1500 i 10 000 m i piąte w biegu drużynowym. Podczas rozgrywanych rok później mistrzostw świata na dystansach w Salt Lake City wspólnie z Aleksiejem Juninem i Jewgienijem Łalenkowem zdobył brązowy medal w sztafecie. Igrzyska olimpijskie w Vancouver w 2010 roku przyniosły mu dwa medale. Najpierw zajął trzecie miejsce za Holendrem Svenem Kramerem i Lee Seung-hoonem z Korei Południowej w biegu na 5000 m, a następnie był drugi na 10 000 m, przegrywając tylko z Lee. Na tych samych igrzyskach był też czwarty w biegu na 1500 m, przegrywając walkę o medal z Håvardem Bøkko z Norwegii. Kolejne medale zdobył podczas mistrzostw świata na dystansach w Inzell w 2011 roku, gdzie zajął trzecie miejsce w biegach na 5000 m i 10 000 m. Dwa brązowe medale przywiózł także z mistrzostw świata w Soczi w 2013 roku, gdzie był trzeci na 1500 i 5000 m. Na rozgrywanych w międzyczasie mistrzostwach świata w Heerenveen Skobriew był drugi na dystansie 1500 m i trzeci na 5000 m. W 2011 roku zwyciężył ponadto na wielobojowych mistrzostwach świata w Calgary i mistrzostwach Europy w Collalbo. W 2014 roku brał udział w igrzyskach olimpijskich w Soczi, zajmując między innymi szóste miejsce w biegu drużynowym oraz siódme na dystansie 5000 m. Kilkakrotnie stawał na podium zawodów Pucharu Świata, odnosząc przy tym dwa zwycięstwa. W sezonach 2009/2010 i 2010/2011 zajmował drugie miejsce w klasyfikacji końcowej 5000/10 000 m.

</doc>
<doc id="1903164" url="https://pl.wikipedia.org/wiki?curid=1903164" title="Fryderyk Karol August Waldeck-Pyrmont">
Fryderyk Karol August Waldeck-Pyrmont

Fryderyk Karol August książę Waldeck-Pyrmont, niem. "Friedrich Karl August Fürst zu Waldeck und Pyrmont" (ur. 25 października 1743, zm. 24 września 1812) - książę Waldeck-Pyrmont od 1763 do 1812.
Był drugim synem Karola Augusta, księcia Waldeck-Pyrmont i hrabiny Christiane Henriette von Zweibrücken-Birkenfeld. Przez dwa lata przebywał w Lozannie i odbył Grand Tour przez Włochy i Francję. 
Kariera wojskowa.
Podobnie jak ojciec i brat służył w armii holenderskiej. W 1757 był już podpułkownikiem. W 1766 został generałem-majorem, a w 1772 - generałem holenderskiej armii. Dla armii holenderskiej jego ojciec wyekwipował z Waldeck trzy bataliony, on sam jako książę Waldeck-Pyrmont w 1767 dodał czwarty batalion.
Waldeck-Pyrmont.
Przejął władzę po śmierci ojca w 1763. W 1775 roku udał się w podróż do Anglii. Po powrocie do Waldeck podjął szereg działań modernizacyjnych. Działał na rzecz budowy dróg, rozwoju rolnictwa i handlu. Podobnie jak jego rodzice i bracia był dobrze wykształcony. Uważano go za władcę oświeconego i historiografa. Napisał m.in. dzieje wojny siedmioletniej oraz biografie znanych dowódców swoich czasów. Pragnął wydać pamiętniki ojca napisane w czasie kampanii 1745-1747. Popierał wojnę o niepodległość Ameryki, która wybuchła w 1775. Wysłał do Stanów Zjednoczonych łącznie ponad 1200 żołnierzy z Waldeck, z których ponad 720 zginęło.
W 1805 księstwo podzielono - jego brat Jerzy otrzymał Pyrmont a Fryderyk Karol August zachował Waldeck. W 1807 wstąpił do Konfederacji Reńskiej i otrzymał miejsce w Kolegium Książąt Zgromadzenia Federalnego. Po jego bezdzietnej śmierci w 1812 roku, tron objął jego brat Jerzy.

</doc>
<doc id="1903166" url="https://pl.wikipedia.org/wiki?curid=1903166" title="Ogród Botaniczny Uniwersytetu Kazimierza Wielkiego w Bydgoszczy">
Ogród Botaniczny Uniwersytetu Kazimierza Wielkiego w Bydgoszczy

Ogród Botaniczny Uniwersytetu Kazimierza Wielkiego w Bydgoszczy – ogród botaniczny położony w centrum Bydgoszczy. Pełni funkcje naukowo-badawcze, dydaktyczne oraz rekreacyjno-wypoczynkowe.
Lokalizacja.
Obiekt zajmuje teren byłego Ogrodu Botanicznego usytuowanego w centralnej części Bydgoszczy. Ogród posiada wymiary 80 x 240 m i graniczy z ulicami: Chodkiewicza, Niemcewicza i Powstańców Wielkopolskich. Od wschodu przylega do niego główny kampus Uniwersytetu Kazimierza Wielkiego.
Misja.
Misją ogrodu jest gromadzenie, uprawa i eksponowanie wybranych gatunków roślin zielnych, drzew, krzewów i fitocenoz dla potrzeb nauki, dydaktyki i popularyzacji. Prowadzi się tu badania naukowe m.in. na temat mikoryz wybranych gatunków drzew, oceny zasobów naturalnych owadów zapylających, czy też występowania grzybów wielkoowocnikowych. Ogród uczestniczy corocznie w organizacji Bydgoskiego Festiwalu Nauki.
Historia.
Arboretum w Bydgoszczy otwarto 1 sierpnia 1930 r. na terenie byłego, szkolnego ogródka botanicznego o powierzchni 0,71 ha jako Miejski Ogród Botaniczny. Zaprojektował go dyrektor Zieleni Miejskiej inż. Marian Güntzel, dla którego wzorem był ogród botaniczny w Poznaniu. W 1937 r. w ogrodzie znajdowały się drzewa i krzewy ozdobne zaliczane do 237 gatunków i odmian. 
W czasie II wojny światowej obiekt ten został częściowo zdewastowany, wskutek prac ziemnych związanych z obroną miasta. Po jej zakończeniu ówczesne władze miejskie postanowiły przywrócić temu terenowi pierwotny wygląd. 26 stycznia 1946 roku, uchwałą Zarządu Miejskiego miasta Bydgoszczy Miejski Ogród Botaniczny uzyskał status placówki naukowo-badawczej i stał się odrębną jednostką organizacyjną. W tym roku zwiększono jego obszar do 2,5 ha, a na siedzibę kierownictwa ogrodu przydzielono willę wraz z zabudowaniami gospodarczymi, sąsiadującymi bezpośrednio z terenami „Botanika” od strony ul. Niemcewicza. Planowano wówczas utworzenie w tych budynkach Muzeum Przyrodniczego i pracowni przyrodniczych.
W latach 1946–1951 uporządkowano obiekt, założono instalacje techniczne oraz wybudowano budynki gospodarcze ze szklarnią. Drzewostan stopniowo uzupełniano nowymi gatunkami drzew i krzewów, rodzimego i obcego pochodzenia.
W 1951 roku ogród został przekazany Instytutowi Hodowli i Aklimatyzacji Roślin i do roku 1979 pełnił funkcję Ogrodu Botanicznego. Do roku 1970 podlegał Zakładowi Biologii i Fizjologii Rozwoju Roślin IHAR w Radzikowie k. Warszawy, natomiast od 1971 r. działał w ramach Zakładu Centralnej Kolekcji Roślin. W tym czasie z jednostki służącej szkolnictwu oraz wypoczynkowi przekształcił się w instytucję naukowo-badawczą. 
Podstawowym jego zadaniem było jednakże umożliwienie zwiedzającym poznanie różnorodności świata roślin pochodzenia zarówno rodzimego, jak i obcego. „Botanik" umożliwiał obejrzenie różnych osobliwości z dziedziny biologii, morfologii, fitopatologii, dendrologii, stwarzał możliwość poznania flory łąk, lasów, torfowisk itp. Była to również okazja do spotkania się „oko w oko” z wielogatunkowością roślin w warunkach miejskich. Ogród skupiał wówczas 300 gatunków roślin, wydawał corocznie „Katalog Nasion” i prowadził wymianę materiału siewnego z innymi ogrodami botanicznymi w kraju i za granicą.
Miarą popularności Ogrodu Botanicznego stała się duża liczba odwiedzających. Wielu mieszkańców Bydgoszczy spędzało tu wolny czas i podziwiało ogrodowe rzeźby czterech gracji czy kilkuletnich dziewczynek (symbolizujących 4 pory roku) Bronisława Kłobuckiego (1896-1944), jak również stałą ekspozycję kamiennych rzeźb, zwanych „Potokiem Kamiennym", ofiarowaną miastu przez artystę Stanisława Horno-Popławskiego. Elementy te, wkomponowane w bogatą roślinność Ogrodu, nadawały mu poetycki wygląd.
W 1977 r., gdy zapadła decyzja o utworzeniu nowego ogrodu botanicznego w północno-wschodniej części Leśnego Parku Kultury i Wypoczynku, stary „Botanik” stał się ogólnodostępnym parkiem miejskim. W konsekwencji spowodowało to zaginięcie prac rzeźbiarskich prof. Horno-Popławskiego, zegara słonecznego oraz posągów „Czterech pór roku”.
W 1995 r. staraniem mgr inż. Marka Wilcza - wojewódzkiego konserwatora przyrody, park uzyskał status kompleksowego pomnika przyrody jako arboretum. O zaliczeniu w poczet zabytkowych elementów przyrody zadecydował fakt, że jest to teren o unikatowej florze krajowej i obcego pochodzenia. W 1999 r. ogród (z około 220 gatunkami drzew i krzewów) został przekazany Uniwersytetowi Kazimierza Wielkiego i stał się pracownią dydaktyczno-naukową Zakładu Botaniki Instytutu Biologii i Ochrony Środowiska na Wydziale Nauk Przyrodniczych. Od tego czasu rozpoczęto stopniową rewitalizację ogrodu. Od 2002 r. zmodernizowano staw i szereg elementów małej architektury, założono rozarium, utworzono wiejski ogródek z siedliskiem dla owadów oraz kaktusowy zakątek, zamontowano 40 tablic edukacyjnych „Tajemnice ogrodu”. Od 2006 r. Uniwersytet Kazimierza Wielkiego prowadzi ogród zgodnie z ustawą o ochronie przyrody, a także jest członkiem Rady Ogrodów Botanicznych w Polsce.
Od 2010 r. w budynku dawnej biblioteki znajduje się Galeria Arboretum, w której prezentowane są prace plastyczne i fotograficzne.
Kierownikiem Arboretum od 1999 była Barbara Wilbrandt. Obecnie funkcję tę pełni Katarzyna Marcysiak.
Charakterystyka.
Ogród zajmuje teren częściowo ujęty w szerokie, łagodnie schodzące terasy, o lekkim nachyleniu z północy na południe. Zgromadzono w nim ok. 600 gatunków drzew i krzewów oraz 700 gatunków roślin zielnych, zarówno rodzimych, jak i obcego pochodzenia. Ekspozycję podzielono na działy: biologii roślin, ekologii, systematyki, roślin użytkowych, lekarskich, ozdobnych oraz arboretum i sad owocowy. W ramach działu ekologii urządzono alpinarium, wydmę, step, solnisko, torfowisko oraz staw o powierzchni 50 m2.
Poza tym znajdują się tu łuki kamienne, pergola, a w narożnikach położonego w jej pobliżu niewielkiego dziedzińca znajdują się kamienne, 1,5-metrowej wysokości rzeźby "Jesień" i "Zima" dłuta prof. Stanisława Radwańskiego z Gdańska. Figury te, stanowiące odrestaurowaną część cyklu czterech posągów stojących tu od 1930 r., wróciły na swoje historyczne miejsce odpowiednio w połowie maja 2008 r. (fundacja Ewy Taterczyńskiej) oraz 22 marca 2010 r. (z inicjatywy Pomorskiej Spółki Gazownictwa). Na swoje miejsce wrócił także zrekonstruowany przez Ryszarda Lewandowskiego zegar słoneczny, będący wierną repliką zegara z 1930 r. Przy południowym ogrodzeniu (na murze nieopodal dawnego wejścia) znajduje się reliefowy plan Bydgoszczy z 1930 r., wykonany ze sztucznego kamienia przez Bronisława Kłobuckiego, z wyeksponowanymi krawędziami dolin rzecznych, wzgórzami, wodami, wybranymi drogami oraz zabudową.
18 września 2014 na swoje historyczne miejsce trafiła trzecia zrekonstruowana rzeźba - "Wiosna", a 17 października 2015 czwarta rzeźba - "Lato".
Rewitalizacja.
Projekt rewitalizacji parku zawarto w Programie Rozwoju Bydgoszczy na lata 2009–2014. Przewiduje on renowację i rekonstrukcję infrastruktury technicznej (szklarnie, pergole, zegar słoneczny, rzeźby, murki, bramki i ogrodzenia, baseny roślin wodnych, relief Bydgoszczy, alpinarium i inne) oraz rewitalizację sfery botanicznej (przebudowa drzewostanu, utworzenie kolekcji roślin rzadkich, zagrożonych i chronionych Pomorza i Kujaw).
Od 2018 r., w kolejnej edycji Gminnego Programu Rewitalizacji, przewidywano montaż nowego oświetlenia oraz monitoringu, a także dostosowanie ogrodu do potrzeb osób niepełnosprawnych. W związku z tym ścieżki edukacyjne miały zostać poszerzone, a nawierzchnia placów i chodników wymieniona. Rozbudowie i adaptacji poddane miały być również znajdujące się tutaj budynki (parterowy - na cele dydaktyczne i kulturalne, obiekt nad stawem oraz dwie planowane wiaty - na cele dydaktyczne i społeczne), a ponadto na stawie powstać miał pomost. Koszt inwestycji szacowano na 1.084.612 zł, z czego 625.268 zł przekazać miało miasto ze środków UE. Przetarg na opracowanie projektu rewitalizacji ogłoszono w maju 2019, jednak z uwagi na brak środków realizacja projektu została przesunięta na 2021 i lata kolejne.
W związku z postulatami społecznymi, dotyczącymi wydłużenia godzin otwarcia ogrodu, od 2018 jest on dostępny w godzinach 8.00 - 19.00 (w dni wolne od pracy od 10.00), z wyjątkiem okresu od listopada do wiosny.
Dendroflora.
W 2010 r. kolekcja drzew i krzewów (arboretum) liczyła 660 gatunków i odmian roślin, w tym 65 rodzin, 161 rodzajów 13 krzyżówki międzyrodzajowe. Znajdują się wśród nich gatunki rodzime, zagraniczne, prawnie chronione oraz reliktowe. Do najliczniej reprezentowanych roślin należą m.in.: różowate (143 taksonów), klony (26 taksonów), jałowce (24), brzozy (15), trzmieliny (13), derenie (11). 
Gatunki reliktowe (szczyt ich rozwoju przypadał na inne epoki geologiczne):
Gatunki prawnie chronione:
Gatunki iglaste:
Inne rośliny zimozielone:
Rośliny o formach zwisłych:
Rośliny egzotyczne:
Wśród dendroflory Dalekiego Wschodu znajdują się także m.in. miłorząb dwuklapowy, metasekwoja chińska, sosna himalajska, żywotnikowiec japoński, eukomia wiązowata, kolkwicja chińska, roztrzeplin wiechowaty, okółkowiec czteropłatkowy, korkowiec chiński, sofora japońska, dawida chińska. Z kolei Amerykę Północną reprezentują m.in. mamutowiec olbrzymi, jodła jednobarwna, choina kanadyjska, żółtnica pomarańczowa, orzech czarny, kasztanowiec drobnokwiatowy, amorfa krzewiasta, tulipanowiec amerykański, magnolia parasolowata, kłokoczka trójlistkowa.
Do gatunków rodzimych w parku należą m.in. różne odmiany topoli, klonów, białych brzóz oraz dąb burgundzki, rosnący w pobliżu głównego wejścia. Występują także rośliny wielkolistne, miododajne, pnącza oraz okazałe rozarium. 
Rośliny wodne.
Wodne zbiorowisko roślinne na terenie ogrodu liczy ponad 100 taksonów.
Awifauna.
Na terenie arboretum spotykane są liczne ptaki:

</doc>
<doc id="1903167" url="https://pl.wikipedia.org/wiki?curid=1903167" title="Fagopyrum sagittatum">
Fagopyrum sagittatum



</doc>
<doc id="1903168" url="https://pl.wikipedia.org/wiki?curid=1903168" title="C/1847 C1">
C/1847 C1

C/1847 C1, kometa Hinda – kometa długookresowa, która powróci prawdopodobnie w okolice Słońca. Widoczna była gołym okiem.
Odkrycie i orbita komety.
Kometę C/1847 C1 odkrył John Russell Hind 6 lutego 1847 roku. Osiągnęła ona swe peryhelium 30 marca tegoż roku i znalazła się w odległości 0,04 au od Słońca. Porusza się ona po niezwykle wydłużonej eliptycznej orbicie o nachyleniu 48,66° względem ekliptyki.

</doc>
<doc id="1903171" url="https://pl.wikipedia.org/wiki?curid=1903171" title="C/1743 X1">
C/1743 X1

C/1743 X1, Kometa Klinkenberg-de Chéseaux – kometa jednopojawieniowa, która nie powróci prawdopodobnie w okolice Słońca. Widoczna była gołym okiem.
Odkrycie i orbita komety.
Kometę C/1743 X1 odkryli niezależnie Dirk Klinkenberg (9 grudnia 1743) i Jean-Philippe de Chéseaux (13 grudnia 1743 roku). Osiągnęła ona swe peryhelium 1 marca 1744 roku i znalazła się w odległości 0,22 j.a. od Słońca. Porusza się ona po parabolicznej orbicie o nachyleniu 47,1° względem ekliptyki.

</doc>
<doc id="1903177" url="https://pl.wikipedia.org/wiki?curid=1903177" title="Żółtnica pomarańczowa">
Żółtnica pomarańczowa

Żółtnica pomarańczowa ("Maclura pomifera") – gatunek małego drzewa lub krzewu naturalnie występującego w środkowych i południowo-wschodnich Stanach Zjednoczonych. Gatunek szeroko rozpowszechniony w południowej Europie oraz zachodniej i środkowej Azji.
Biologia.
Wszystkie części rośliny zawierają biały sok mleczny. Liście rozwijają się późno. Kwitnienie następuje w końcu maja i w czerwcu. Owocostany wiszą długo, nawet po opadnięciu liści.

</doc>
<doc id="1903180" url="https://pl.wikipedia.org/wiki?curid=1903180" title="Guillaume Durand II">
Guillaume Durand II

Guillaume Durand II (ur. w Puimisson w diecezji Béziers, zm. w 1330 jako VI biskup Mende) – następca Guillaume Duranda, swego stryja i biskupa Mende.
Życiorys.
Jego ojcem był szlachcic Hugon Aquisvisis. Miał trzech braci: Pierre odziedziczył majątek rodzinny, natomiast dwaj pozostali Bernard oraz Pons zostali kanonikami w Mende.
7 marca 1291 otrzymał swoje pierwsze stanowisko w Banassac, w ówczesnej prowincji Gévaudan (obecnie departament Lozère). Powierzono mu troskę o tzw. kolację dla ubogich (kolacja św. Medarda, u Francuzów kolacja odpowiada naszemu obiadowi). Później został kanonikiem, następnie archidiakonem w Mende i w końcu, 17 grudnia 1296 r., biskupem. Formalnie było to wbrew zasadom, gdyż formalnie miał za niskie stanowisko. Stało się to za specjalną prerogatywą wydaną przez Bonifacego VIII, wobec wakatu po śmierci wuja. Formalny ingres nastąpił dopiero 23 października 1304 roku.
Pariagium.
Od 1161 roku, mocą złotej bulli (Bulle d'or) nadanej za zasługi Aldebertowi III, biskupi Mende otrzymali władzę świecką w mieście Mende i hrabstwie Gévaudan. Od 1258 r. kraina Gévaudan, dotąd podlegająca królowi Aragonii, została włączona do francuskiej domeny królewskiej. Władza biskupia i królewska nakładały się na siebie na terytoriach wicehrabstwa Grèzes nadanego biskupom jeszcze w czasach, gdy Gévaudan znajdowało się pod panowaniem dynastii aragońskiej. Na początku XIV w. Grèzes znajdowało się we władaniu wicehrabiów z rodu Peyre. W międzyczasie wyrosły też majątki 6 innych baronii. Ich właściciele mieli obronne zamki i wcale nie uznawali powstałych podległości (może nawet o nich nie wiedzieli). Poczynali sobie dość swobodnie, często z uszczerbkiem dla majątku biskupiego. Największym miastem prowincji było Marvejols. Tam miał siedzibę sędzia (bailli) seneszala w Beaucaire (Gard), często współpracujący z biskupami Mende.
Guillaume Durand nie miał siły, aby usunąć z władztwa biskupiego baronów lub tylko ich zmusić do uznania jego zwierzchności. Aby jako tako zabezpieczyć się przed nimi, dodatkowo obsadził swoimi ludźmi warowną osadę La Garde-Guérin i zaczął szukać rozwiązania swego problemu. W 1302 roku otrzymał La Chaise-Dieu oraz z tego tytułu przeoraty Brion, Termes, Saint-Pierre-le-Vieux oraz Bacon. Ponadto, otrzymał od Króla Francji relikwie św. Krzyża i uroczyście wprowadził je do katedry w Mende.
Korzystając z przychylności króla, Guillaume Durand postanowił przedstawić królowi Złotą bullę Aldeberta III i wyegzekwować jej przepisy. Między 1301 a 1302 rokiem przygotował memoriał przypominający racje i dowody na przynależność terenu do kościoła oraz do hrabiów biskupów Gévaudan (z siedzibą w Mende). Zbierał dowody i szukał poparcia ze strony ważnych osób takich jak Gaucelin de la Garde (biskup Maguelone) oraz Pierre de La Chapelle-Taillefert (arcybiskup Tuluzy). Przypomniał też królowi jakie ten ma uprawnienia w Gévaudan i zainteresował go ich egzekucją. Proces w tej sprawie został zaczęty 36 lat wcześniej i dotyczył ustalenia granic poszczególnych obszarów. Po procesie, 3 lutego 1307 roku doszło do zawarcia pariagium pomiędzy królem Filipem Pięknym a Durandem. Akt rozdzielał Gévaudan na trzy obszary zależne od biskupów, od króla i część wspólną. Filip Piękny uznał biskupów Mende za świeckich książąt Gévaudan i przyznał im prawo bicia własnej monety. Księstwo biskupie utrzymało się do Rewolucji francuskiej, przez te lata Mende oficjalnie było stolicą świecką i religijną regionu. Królewski sędzia rezydował w Marvejols, natomiast sąd kościelny znajdował się w Mende. Baronowie musieli uznać swą podległość albo w stosunku do biskupów albo w stosunku do króla, musieli płacić podatki i wykonywać obowiązki wasala, jednak mając swobodę działań na swoim terenie. Na pewien czas zapanowała zgoda, jednak baronowie próbując zrzucić pętające ich ograniczenia rozpoczęli proces przed parlamentem paryskim. Wyrok z 1341 roku okazał się dla nich niekorzystny i popadli w niełaskę u króla. W XVI w. niechętni władzy biskupiej baronowie z Gévaudan w większości opowiedzieli się po stronie hugenotów i w czasie wojen religijnych ich zamki zdobyto i zburzono.
Przeciw Templariuszom.
Guillaume Durand był w dobrych kontaktach z królem Filipem Pięknym. Król i papież Klemens V postanowili zniszczyć zakon templariuszy. W sierpniu 1308 r. biskup został powołany w skład rady 8 komisarzy naznaczonych przez papieża do prowadzenia procesu. 5 czerwca 1311 r. biskup przedstawił raport z procesu, nieobiektywny, nacechowany wielką wrogością do templariuszy i zgodny z sądową instrukcją otrzymaną od papieża.
Sobór w Vienne (1311-1312) na podstawie raportu potępił templariuszy. Dla stworzenia pozorów zagrożenia ze strony templariuszy w 1312 r. biskup musiał dla siebie utworzyć straż ochronną w Paryżu.
Próba reform.
Na sobór w Vienne Guillaume Durand przygotował też raport zatytułowany "Tractatus de modo generalis Concilii celebrandi" w którym proponuje reformę kościoła.
Raport został odczytany 16 października 1311 r. W raporcie Durand podaje w wątpliwość sens absolutnej władzy Stolicy Apostolskiej nad Kościołem, opowiada się za zniesieniem celibatu księży i apeluje się za bezpłatnym udzielaniem sakramentów, sprzeciwia się świętom religijnym, gdyż jak uważa, są zbyt rozpustne. Pomysły Duranda nie znalazły poparcia i zostały odrzucone, w obawie schizmy. Raport nie zachwiał jednak zaufania papieża do niego, zwłaszcza w kwestii procesu templariuszy.
Doradca królewski.
W 1316 roku, po śmierci Jana I, Durand jako prawnik wystąpił z propozycją wzmocnienia praw do tronu Filipa V. Dzięki temu stał się doradcą królewskim. Był aktywny w dyplomacji. W 1317 r. negocjował traktat francusko-kastylijski, a także dokonał arbitrażu między hrabią Rodez a hrabią Armagnac (ustalenia zostały anulowane przez papieża Jana XXII). W wielu sprawach Durandus był pośrednikiem pomiędzy królem francuskim a papieżem. Między 1319 i 1321, przebywał w Anglii jako rozjemca, negocjator pokojowy w konflikcie między królami Anglii oraz Szkocji
Organizowanie krucjaty i śmierć.
W 1323 r. we współpracy z Amauri de Narbonne próbował zorganizować krucjatę, ale pomysł nie został zrealizowany. Na życzenie papieża Jana XXII i króla Filipa Valois powrócił do pomysłu zorganizowania krucjaty. Pomysł krucjaty wynikł z doniesień uzyskanych przez Egipt od Pierre de Palu (Pierre III de la Palude) – patriarchy Jerozolimy.
Niedomagający na zdrowiu, 24 kwietnia 1329 r. uzyskał od papieża pełne rozgrzeszenie (absolucję) w obliczu śmierci. Umarł w Nikozji, na Cyprze, w lipcu 1330 roku. Został pochowany w Nikozji, po lewej stronie ołtarza kościoła Sainte-Marie de Beaulieu. Sam kościół został zniszczony już w XVI wieku.
Pozostałości.
Guillaume Durand tam gdzie się uczył i spędzał młode lata, ufundował kaplicę św. Privata z Mende, na terenie opactwa Notre-Dame-de Cassan, niedaleko Béziers w departamencie Hérault (departament). Znajdowała się tam jego rzeźbiona podobizna. Została zakupiona przez Société archéologique du Midi de la France 10 sierpnia 1833 r. i przeniesiona do Muzeum Augustiańskiego Tuluzie.
Była to czarna, żyłkowana płyta na której umieszczono wykonaną z białego marmuru dwumetrowej wysokości podobiznę biskupa, w uroczystym stroju biskupim, z pastorałem przy prawym boku i ramionami skrzyżowanymi na piersi. Jego stopy spoczywają na smoku z błoniastymi skrzydłami a nad głową umieszczono baldachim.
Dzieła.
Jego dziełem są:

</doc>
<doc id="1903184" url="https://pl.wikipedia.org/wiki?curid=1903184" title="Kristian Kristoffersen">
Kristian Kristoffersen

Kristian Kristoffersen (ur. 12 czerwca 1988 roku) – grenlandzki biathlonista.

</doc>
<doc id="1903185" url="https://pl.wikipedia.org/wiki?curid=1903185" title="Jon Jenkins">
Jon Jenkins

Jon Jenkins – amerykański artysta studyjny, klawiszowiec, multi-instrumentalista tworzący muzykę ambient.
Twórczość.
Jon Jenkins dorastając interesował się muzyką takich zespołów jak Pink Floyd, Genesis, Marillion, Peter Gabriel, czy Tangerine Dream, których eksperymentalne albumy zawierały w sobie doskonałą równowagę między dynamiką a przestrzenią. To zainspirowało Jona do eksperymentowania z własnymi kompozycjami. Pierwszą płytę jaką wydał było – "Continuum", współtworzoną z Paulem Lackeyem. Natomiast jego pierwszym albumem solowym był – "Flow" z 1998 roku. Jon od pewnego czasu współtworzy muzykę z innym artstą ambientowym Davidem Helplingiem. W tym celu utworzyli oni wspólną stronę internetową deepexile.com, na której można zapoznać się z ich najnowszą twórczością.

</doc>
<doc id="1903187" url="https://pl.wikipedia.org/wiki?curid=1903187" title="Narodowe Komitety Olimpijskie Oceanii">
Narodowe Komitety Olimpijskie Oceanii

Narodowy Komitet Olimpijski Oceanii (ONOC) – organizacja międzynarodowa, należy do niej 17 Narodowych Komitetów Olimpijskich z Oceanii. 
Wraz z innymi NKO tworzy Stowarzyszenie Narodowych Komitetów Olimpijskich (ANOC).
Państwa członkowskie.
W poniższej tabeli wypisano narodowości przyjęte do komitetu, od czasu kiedy ONOC został uznany przez Międzynarodowy Komitet Olimpijski (MKOl) jest podane, jeśli różni się ona od roku, w którym ONOC została utworzona.

</doc>
<doc id="1903188" url="https://pl.wikipedia.org/wiki?curid=1903188" title="Szkoła kadetów">
Szkoła kadetów



</doc>
<doc id="1903189" url="https://pl.wikipedia.org/wiki?curid=1903189" title="Diblastica">
Diblastica



</doc>
<doc id="1903190" url="https://pl.wikipedia.org/wiki?curid=1903190" title="Historia zakonnicy">
Historia zakonnicy

Historia zakonnicy (ang. "The Nun's Story") – amerykański film dramatyczny z 1959 roku w reżyserii Freda Zinnemanna z Audrey Hepburn w roli głównej.
Fabuła.
Film jest ekranizacją powieści autorstwa Kathryn Hulme o tym samym tytule z 1956. Opowiada historię życia siostry Łucji (w tej roli Audrey Hepburn) – młodej Belgijki (córki lekarza), która postanawia wstąpić do zakonu, czyniąc w związku z tym wiele poświęceń, jakkolwiek wkrótce po rozpoczęciu II wojny światowej postanawia, że nie może pozostać neutralna w obliczu nikczemności hitlerowskich Niemiec. Książka, na kanwie której zrealizowano film, powstała na podstawie życia Marie Louise Habets – belgijskiej pielęgniarki, która również przez pewien okres swojego życia była zakonnicą.
Wiele ujęć powstało w Belgijskim Kongo, gdzie siostrze Łucji asystuje dr Fortunati (w tej roli wystąpił Peter Finch) w udzielaniu pomocy trędowatym. 
Głosy krytyków.
O filmie napisano:
Nagrody.
Film otrzymał nominacje do Nagrody Akademii Filmowej w następujących kategoriach: najlepszy film roku (producent Henry Blanke), najlepsza aktorka pierwszoplanowa (Audrey Hepburn), najlepsze zdjęcia barwne (Franz Planer), najlepsza reżyseria (Fred Zinnemann), najlepszy montaż (Walter Thompson), najlepsza muzyka filmowa (Franz Waxman), najlepszy scenariusz adaptowany (Robert Anderson) oraz najlepszy dźwięk.

</doc>
<doc id="1903192" url="https://pl.wikipedia.org/wiki?curid=1903192" title="Aleksander (książę Bentheim i Steinfurt)">
Aleksander (książę Bentheim i Steinfurt)

Alexis Karol Ernest Ludwik Ferdynand Eugeniusz Bernard książę Bentheim i Steinfurt (ur. 17 listopada 1845 w Burgsteinfurcie, zm. 21 stycznia 1919 tamże) – niemiecki arystokrata i generał.
Życie.
Alexis książę Bentheim i Steinfurt był synem księcia Ludwika zu Bentheim-Steinfurt (ur. 1 sierpnia 1812, zm. 28 września 1890) i jego żony Berty księżniczki Hessen-Philippsthal-Barchfeld (ur. 26 października 1818, zm. 6 maja 1888).
Uczęszczał do gimnazjum w Burgsteinfurcie. Studiował na Uniwersytecie w Bonn, gdzie był członkiem Korpusu Studenckiego Borussia.
Kariera wojskowa.
W 1866 był porucznikiem hanowerskiej gwardii huzarów, 1868 został przeniesiony do 7 pułku huzarów. W 1873 został porucznikiem, 1875 został kapitanem pułku Garde du Corps. W 1884 wyjechał na Majorkę. W 1895 został mianowany pułkownikiem, a w 1899 generałem. W 1902 roku został awansowany przez cesarza na generała broni.
Już w 1890 Zastąpił swego ojca jako głowa rodu. Był dziedzicznym członkiem pruskiej Izby Panów i Wirtemberskiej Izby Panów.
W 1881 ożenił się z Pauliną Waldeck-Pyrmont. Mieli ośmioro dzieci.

</doc>
<doc id="1903194" url="https://pl.wikipedia.org/wiki?curid=1903194" title="Lee Jung-su">
Lee Jung-su

Lee Jung-su (ur. 30 listopada 1989 r. w Seulu) – południowokoreański łyżwiarz szybki, dwukrotny mistrz olimpijski, medalista mistrzostw świata juniorów.
Jego największym osiągnięciem są złote medale igrzysk olimpijskich w Vancouver w short tracku na dystansach 1000 i 1500 m. Zdobył również srebro w biegu sztafetowym. Dwukrotny złoty medalista mistrzostw świata juniorów w sztafecie (2007, 2008) oraz dwukrotny wicemistrz w wieloboju podczas tych zawodów.

</doc>
<doc id="1903195" url="https://pl.wikipedia.org/wiki?curid=1903195" title="Lee Jung-Su">
Lee Jung-Su



</doc>
<doc id="1903198" url="https://pl.wikipedia.org/wiki?curid=1903198" title="Rabel (gmina)">
Rabel (gmina)

Rabel (duń. "Rabøl") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Geltinger Bucht.

</doc>
<doc id="1903199" url="https://pl.wikipedia.org/wiki?curid=1903199" title="Rabøl">
Rabøl



</doc>
<doc id="1903200" url="https://pl.wikipedia.org/wiki?curid=1903200" title="Raboel">
Raboel



</doc>
<doc id="1903204" url="https://pl.wikipedia.org/wiki?curid=1903204" title="Rabel">
Rabel

1 gmina w Niemczech:
Osoby:

</doc>
<doc id="1903206" url="https://pl.wikipedia.org/wiki?curid=1903206" title="Szczury z supermarketu">
Szczury z supermarketu

Szczury z supermarketu (ang. "Mallrats") – komedia z 1995 napisana i wyreżyserowana przez Kevina Smitha.

</doc>
<doc id="1903207" url="https://pl.wikipedia.org/wiki?curid=1903207" title="J.R. Celski">
J.R. Celski

John Robert „J.R.” Celski (ur. 17 lipca 1990 w Monterey) – amerykański łyżwiarz szybki, dwukrotny brązowy medalista olimpijski, dwukrotny mistrz świata, medalista mistrzostw świata juniorów.
Jego największym osiągnięciem jest zdobycie dwóch brązowych medali Igrzysk Olimpijskich w Vancouver w short tracku: na dystansie 1500 m oraz w sztafecie na 5000 m. Pięciokrotny medalista mistrzostw świata 2009 w Wiedniu, w tym mistrz na 3000 m i sztafecie na 5000 m.
Jego ojciec, Robert, jest z pochodzenia Polakiem, a matka, Sue, Filipinką

</doc>
<doc id="1903209" url="https://pl.wikipedia.org/wiki?curid=1903209" title="Lasse Paakkonen">
Lasse Paakkonen

Lasse Paakkonen (ur. 8 lipca 1986 w Raahe) – fiński biegacz narciarski.
Kariera.
Po raz pierwszy na arenie międzynarodowej Philip Bellingham pojawił się 4 grudnia 2004 roku, podczas zawodów FIS race w fińskiej miejscowości Sotkamo, gdzie zajął 46. miejsce na dystansie 15 km stylem klasycznym.
W Pucharze Świata zadebiutował 29 listopada 2008 roku w Ruce, gdzie zajął 45. miejsce w sprincie. Pierwsze pucharowych punkty zdobył 31 stycznia 2009 w rosyjskim Rybińsku, gdzie zajął 20. miejsce w spricie.
Osiągnięcia.
Puchar Świata.
Miejsca na podium.
Paakkonen nigdy nie stał na podium zawodów Pucharu Świata.

</doc>
<doc id="1903213" url="https://pl.wikipedia.org/wiki?curid=1903213" title="Angyali üdvözlet">
Angyali üdvözlet

Angyali üdvözlet (węg. "Zwiastowanie") – dziewiętnasty album węgierskiego zespołu Bikini, wydany w 2004 roku.

</doc>
<doc id="1903215" url="https://pl.wikipedia.org/wiki?curid=1903215" title="Mistrzostwa USA Strongman 2004">
Mistrzostwa USA Strongman 2004

Mistrzostwa USA Strongman 2004 – doroczne, indywidualne zawody amerykańskich
siłaczy.
Data: 8 - 10 października 2004 r.
Miejsce: Atlanta (stan Georgia) 
WYNIKI ZAWODÓW:

</doc>
<doc id="1903216" url="https://pl.wikipedia.org/wiki?curid=1903216" title="Aleksander (książę Erbach-Schönberg)">
Aleksander (książę Erbach-Schönberg)

Aleksander książę Erbach-Schönberg, niem: "Alexander Ludwig Alfred Eberhard, Fürst &amp; Graf zu Erbach-Schönberg" (ur. 12 września 1872 na zamku Schönberg koło Bensheim, zm. 18 października 1944 w Bensheim) – drugi książę Erbach-Schönberg.
Życiorys.
Aleksander był najstarszym dzieckiem Gustawa Ernesta, pierwszego księcia Erbach-Schönberg (ur. 17 sierpnia 1840 – zm. 29 stycznia 1908) i jego żony Marii Battenberg (ur. 15 lutego 1852 – zm. 20 czerwca 1923), córki księcia Aleksandra Heskiego i jego morgantycznej żony – hrabiny Julii Hauke. W wyniku morganatycznego małżeństwa jej matka i rodzeństwo zostali wykluczeni sukcesji Wielkiego Księstwa Hesji i przybrali nazwisko Battenberg. Kuzynami Aleksandra (poprzez jego matkę) byli m.in.:
Od 1923 roku książę Aleksander wraz z rodziną mieszkał na zamku Schönberg.
Małżeństwo i rodzina.
3 maja 1900 w Arolsen Aleksander ożenił się z Elżbietą Waldeck-Pyrmont (ur. 6 września 1873 – zm. 23 listopada 1961), najmłodszą córką księcia Jerzego Wiktora Waldeck-Pyrmont i Heleny Nassau. Mieli czworo dzieci:

</doc>
<doc id="1903222" url="https://pl.wikipedia.org/wiki?curid=1903222" title="Samsung S5620 Monte">
Samsung S5620 Monte

Samsung S5620 Monte – telefon komórkowy zaprezentowany przez firmę Samsung na Mobile World Congress 2010 w Barcelonie (Hiszpania). 
Telefon jest wyposażony w aplikacje społecznościowe Facebook i MySpace. Dodatkowo posiada widżety Twitter i Bebo.
Dostępny jest w trzech wersjach kolorystycznych: biało-czerwonej, czarno-szarej i czarno-pomarańczowej.

</doc>
<doc id="1903224" url="https://pl.wikipedia.org/wiki?curid=1903224" title="101 Rezerwowy Pułk Piechoty">
101 Rezerwowy Pułk Piechoty



</doc>
<doc id="1903228" url="https://pl.wikipedia.org/wiki?curid=1903228" title="Anata">
Anata

Anata – szwedzka grupa muzyczna grająca technical death metal, założona w 1993 roku w Varberg.
Historia.
Opracowano na podstawie materiału źródłowego.
Początki.
Zespół Anata powstał w Varberg w 1993 roku z inicjatywy Fredrika Schälina, Mattiasa Svenssona, Roberta Peterssona i Martina Sjöstranda. Pierwsze demo "Bury Forever the Garden of Lie" powstało w 1995 roku. W roku 1996 zespół opuścili Mattias Svensson i Martin Sjöstrand, zaś nowym basistą został Henrik Drake. W zmienionym składzie Anata nagrała drugie demo "Vast Lands of My Infernal Dominion", które ukazało się w 1997 roku. Pod koniec tego roku do zespołu dołączył nowy gitarzysta Andreas Allenmark.
The Infernal Depths of Hatred.
Pierwszy album studyjny Anaty "The Infernal Depths of Hatred" ukazał się 4 października 1998 roku nakładem francuskiej wytwórni Season of Mist. Na płycie znalazło się osiem utworów: cztery nowe oraz cztery z drugiego dema "Vast Lands of My Infernal Dominion". Płyta została uznana za album miesiąca przez francuski magazyn "Metallian".
We wrześniu 1999 roku ukazał się split "WAR Vol. II – Anata vs. Bethzaida", nagrany we wrześniu 1998 roku w StudioMega, na którym znalazły się dwa nowe utwory oraz cover Morbid Angel "Day of Suffering" i cover grupy Bethzaida "The Tranquillity of My Last Breath". 
Dreams of Death and Dismay.
Drugi album studyjny Anaty "Dreams of Death and Dismay" został wydany przez Season of Mist 2 kwietnia 2001 roku. W Ameryce Północnej płyta ukazała się 26 czerwca 2001 roku nakładem Relapse Records.
W kwietniu 2001 roku z Anaty odszedł Robert Petersson. Zastąpił go Conny Pettersson (Eternal Lies), z którym pozostali muzycy współpracowali w grupie RotInjected, powstałej w 2000 roku.
Under a Stone with No Inscription.
W 2002 roku Anata podpisała kontrakt z wytwórnią Earache Records. W lutym 2003 roku w StudioMega zespół przystąpił do nagrywania kolejnej płyty. Trzeci album studyjny "Under a Stone with No Inscription" miał premierę 19 stycznia 2004 roku. Do utworu "Entropy Within" powstał pierwszy w karierze zespołu teledysk.
W lutym 2004 roku Anata wzięła udział w trasie po Wielkiej Brytanii z zespołami Decapitated, Rotting Christ i Thus Defiled, zaś w listopadzie w europejskiej trasie z zespołami Dismember, Psycroptic i Sanatorium.
The Conductor's Departure.
W maju 2006 roku Anata wzięła udział w festiwalu Neurotic Deathfest w Tilburgu, zaś 12 czerwca 2006 roku ukazał się kolejny album studyjny zespołu "The Conductor's Departure", który został dobrze oceniony m.in. przez czasopisma "Kerrang!" (ocena 4/5) i "Terrorizer" (ocena 7,5/10).
W marcu 2007 roku Anata wystąpiła w Polsce na festiwalu Metalmania.
W maju 2008 roku zespół przystąpił do nagrywania kolejnego albumu (m.in. w Fascination Street Studios), zaś w lipcu z Anaty odszedł gitarzysta Andreas Allenmark.
Muzycy.
Opracowano na podstawie materiału źródłowego.

</doc>
<doc id="1903230" url="https://pl.wikipedia.org/wiki?curid=1903230" title="Flaga gminy Jeżowe">
Flaga gminy Jeżowe

Flaga gminy Jeżowe – jeden z oficjalnych znaków rozpoznawczych gminy i miejscowości Jeżowe.
Flaga składa się z trzech pionowych prostokątów z czego najszerszy, żółty jest położony na środku. Pozostałe są koloru niebieskiego. Na najszerszym pasku znajduje się herb gminy.
Flaga została ostatecznie uchwalona przez Radę Gminy Jeżowe 23 maja 2005 roku.

</doc>
<doc id="1903231" url="https://pl.wikipedia.org/wiki?curid=1903231" title="Protoceloma">
Protoceloma



</doc>
<doc id="1903232" url="https://pl.wikipedia.org/wiki?curid=1903232" title="Herb gminy Jeżowe">
Herb gminy Jeżowe

Herb gminy Jeżowe – jeden z oficjalnych symboli gminy Jeżowe, przyjęty uchwałą Rady Gminy Jeżowe nr XXVII/146/05 z dnia 23 maja 2005 roku. Herb przedstawia "w polu błękitnym dąb złoty między krzyżem kościelnym (promienistym) srebrnym, a takąż podkową z dwoma krzyżami kawalerskimi złotymi (jednym na barku, drugim pośrodku)".
Herb nawiązuje do historii, tradycji i przyrody obszarów gminy. Przyrodę gminy symbolizuje złoty dąb heraldyczny. Do tradycji Kościoła katolickiego nawiązuje promienisty krzyż łaciński. Srebrna podkowa z dwoma złotymi krzyżami jest rodowym herbem rodziny Domaniewskich – założycieli i najstarszych właścicieli miejscowości na terenie gminy.

</doc>
<doc id="1903233" url="https://pl.wikipedia.org/wiki?curid=1903233" title="Pierwotna jama ciała">
Pierwotna jama ciała



</doc>
<doc id="1903235" url="https://pl.wikipedia.org/wiki?curid=1903235" title="Historia Kiribati">
Historia Kiribati

Historia Kiribati obejmuje dzieje wysp należących do Kiribati od II w. p.n.e. do czasów obecnych.
Wyspy zostały zasiedlone przez Melanezyjczyków prawdopodobnie ok. II w. p.n.e. Później na wyspach pojawili się Polinezyjczycy. Pierwsi Europejczycy dotarli na wyspy na początku XVII wieku (w 1606 Pedro Fernández de Quirós, 1765 John Byron, 1777 James Cook). W XIX wieku wyspom nadano nazwę Wysp Gilberta (na cześć H. Gilberta, który w 1788 roku żeglował w tym regionie w drodze do Australii). Na wyspach pojawili się wielorybnicy angielscy i amerykańscy. Po 1850 trwały „polowania” na czarnych tubylców, których wysyłano do pracy na plantacjach w Australii, Hawajach oraz na Fidżi. W 1888 roku Wielka Brytania objęła protektoratem wyspę Line, a dwa lata później wszystkie Wyspy Gilberta. W 1892 roku dołączono do protektoratu Wyspy Lagunowe.
W 1916 roku protektorat przekształcono w kolonię Korony pod nazwą Wyspy Gilberta i Lagunowe. W 1919 roku do kolonii dołączono Wyspę Bożego Narodzenia (Kiritimati), w 1937 roku wyspy Feniks (Canton i Enderbury). W latach 1942–1943 Japonia okupowała wyspy. Na terenie wysp toczyły się walki pomiędzy Stanami Zjednoczonymi a Japonią. Po wojnie powrócili Brytyjczycy. W latach 50. Wielka Brytania prowadziła testy broni jądrowej na wyspach. W 1963 roku powołano radę legislacyjną.
W 1975 roku Wyspy Lagunowe utworzyły państwo Tuvalu. Dwa lata później pozostałe wyspy uzyskały autonomię. W 1979 roku Wyspy Gilberta ogłosiły niepodległość i przyjęły nazwę Kiribati. Na mocy układu ze Stanami Zjednoczonymi do Kiribati włączono w 1979 roku Canton i Enderbury. Urząd prezydenta objął Ieremia Tabai. Tabai uzyskał reelekcję w latach 1982 i 1983. W 1985 roku powstała pierwsza opozycyjna partia w Kiribati – Partia Chrześcijańsko-Demokratyczna. W 1987 Tabai po raz czwarty objął urząd prezydenta. W wyborach prezydenckich w 1991 roku wybrano ponownie Tabaia, ale według konstytucji nie mógł pozostać na stanowisku na kolejną kadencję. Urząd prezydenta objął jego współpracownik i wiceprezydent Teatao Teannaki. W 1994 roku wybory prezydenckie wygrał Teburoro Tito.
W 1995 roku podjęto decyzję, by w całym kraju obowiązywała jedna data. W 1998 roku Tito ponownie objął urząd prezydenta. W 1999 roku Kiribati została członkiem Organizacji Narodów Zjednoczonych. W 2003 roku prezydentem został Anote Tong. Tong uzyskał reelekcję w 2007 i 2011 roku
W 2008 roku rozpoczęto rozmowy na temat ewakuacji mieszkańców Kiribati z powodu podnoszenia się poziomu wód oceanicznych. 11 marca 2016 roku wybory prezydenckie wygrał Taneti Mamau.

</doc>
<doc id="1903238" url="https://pl.wikipedia.org/wiki?curid=1903238" title="Historia Nauru">
Historia Nauru

Historia Nauru obejmuje dzieje wyspy o tej nazwie, przy czym w sposób udokumentowany obejmuje okres od 1798 roku do czasów współczesnych.
O historii przedkolonialnej Nauru wiadomo niewiele z powodu braku jakichkolwiek źródeł pisanych (przed przyjazdem misjonarzy na wyspie nie używano pisma). W czasach, gdy wyspa była kolonią, odkryto bogate złoża fosforytów, które następnie eksploatowano.
Pierwszym Europejczykiem, który dopłynął do wyspy, był brytyjski kapitan John Fearn, który odkrył ją 8 listopada 1798 roku. Następnie była ona terytorium zależnym innych państw: od 1888 roku Cesarstwa Niemieckiego, od 1914 Australii, w latach 1942–1945 Japonii, a następnie znowu Australii. W 1968 roku wyspa ogłosiła niepodległość, w 1999 roku stała się pełnoprawnym członkiem Organizacji Narodów Zjednoczonych.
Począwszy od 1906 roku eksploatuje i eksportuje się (z przerwami) największe bogactwo naturalne Nauru – fosforyty. Stały się one głównym źródłem dochodów dla mieszkańców, przez kilka lat przyczyniając się do uzyskania drugiego, po Arabii Saudyjskiej najwyższego PKB per capita. Jednak stopniowe wyczerpywanie się złóż i nieprzemyślana polityka gospodarcza kraju doprowadziły do kryzysu ekonomicznego panującego od początku lat 90. XX wieku i niestabilności rządów. Starając się poszerzyć źródła dochodów wyspy, Republika Nauru stała się rajem podatkowym. Została wprowadzona również sprzedaż nauruańskich paszportów. W 2004 roku, wraz z pojawieniem się nowego rządu, zaczęto wdrażać reformy mające na celu wydobyć kraj z kryzysu gospodarczego.
Pierwsi osadnicy.
O pierwszych mieszkańcach wyspy wiadomo niewiele, przede wszystkim z powodu nielicznych znalezisk archeologicznych. Istnieje kilka hipotez dotyczących pierwszych osadników. Według jednej z nich wyspa została zasiedlona przez przybyszy z Filipin i z Moluków Północnych. Według innej hipotezy pierwszymi osadnikami byli Mikronezyjczycy i Polinezyjczycy.
We wczesnym okresie dziejów wyspa Nauru była zamieszkana przez 12 plemion, zamieszkujących 168 wsi. Były to: Deiboe, Eamwidamit, Eamwidara, Eamwit, Eamgum, Eano, Emeo, Eoraru, Irutsi, Irua, Iwi i Ranibok.
Pamięć o owych dwunastu plemionach została uwieczniona na fladze Nauru w formie 12-ramiennej gwiazdy. Plemię Iruva składało się z przybyszy z Wysp Gilberta i Banaby, którzy osiedlili się na Nauru w XIX wieku. Każde plemię miało swojego wodza. Wraz z plemieniem Irutsów zostali oni wymordowani podczas okupacji japońskiej w czasie II wojny światowej.
Społeczeństwo plemion dzieliło się na trzy klasy:
Według "Leksykonu kolonii niemieckich" ("Deutsches Kolonial Lexikon") społeczeństwo wyspy składało się z sześciu klas społecznych: Temonibä, Emo, Amänengamä, Engamä, Idzio i Itiora.
O przynależności do określonej klasy społecznej decydowała przynależność klasowa matki. Tubylcy żyli w małych osadach liczących po kilka budynków w kilku okręgach (niem. "Gau").
Głównym zajęciem pierwszych osadników było rolnictwo (uprawiano banany, palmy kokosowe, pandany), zajmowano się też rybołówstwem.
Pierwsze kontakty z Europejczykami.
W 1798 roku brytyjski kapitan statku wielorybniczego John Fearn stał się pierwszym Europejczykiem, który dopłynął do Nauru. Będąc pod wrażeniem życzliwości wyspiarzy, nazwał ją Przyjemną Wyspą (ang. "Pleasant Island").
Pierwszymi Europejczykami, którzy osiedlili się na Nauru, byli irlandzcy dezerterzy, deportowani z Wielkiej Brytanii na Norfolk. Patrick Burke i John Jones przypłynęli na Nauru w 1830. W 1837 mieszkało tu już 8 przestępców. John Jones został natomiast dyktatorem wyspy, który życzliwie odnosił się do swoich zwolenników i surowo karał swoich wrogów. Później, gdy cierpliwość mieszkańców wyczerpała się, został wygnany na wyspę Banaba, leżącą około 300 kilometrów na wschód od Nauru. Wszelkie próby jego powrotu na wyspę zakończyły się niepowodzeniem.
W 1845 roku na Nauru żyło dwóch Europejczyków. Od 1852 roku wielu mieszkańców wyspy zaczęło się zajmować piractwem, w związku z tym większość statków nie chciała przepływać w pobliżu Nauru.
Życie Nauruańczyków, podobnie jak innych ludów Oceanii, drastycznie się zmieniło od czasów przybycia Europejczyków. Pojawiło się wiele towarów, które wcześniej nie były znane, np. broń palna, alkohol, tytoń. Zaczęły się rozprzestrzeniać niewystępujące przedtem choroby weneryczne, a także choroby zakaźne, takie jak: grypa, czerwonka, gruźlica, trąd. Wzrosła również rola pieniądza. Wyspiarze zaczęli handlować koprą oraz kokosem.
Wojny plemienne.
Wraz z pojawieniem się na wyspie broni palnej, wszelkie spory między plemionami zaczęły być rozstrzygane za jej pomocą. Rozpętała się również wojna domowa.
Wojna zaczęła się w 1878 roku, gdy jeden z ważnych wodzów został przypadkowo postrzelony podczas ślubu. Wypadek doprowadził do eskalacji konfliktu, wiele rodzin chciało zemścić się na swoich wrogach. Sporu nie dało się załagodzić i wybuchła wojna, podczas której nieduże grupy uzbrojonych Nauruańczyków wdzierały się na terytoria innych grup, zabijając ich mieszkańców, w tym kobiety i dzieci.
21 września 1881 roku w celu rozwiązania konfliktu do wyspy przybił brytyjski statek, któremu jednak nie udało się doprowadzić do zakończenia walk. Według relacji Williama Harrisa, podczas wojny wielu wojowników walczyło w stanie nietrzeźwym; król Aweida modlił się o misjonarzy.
Sześć lat później wyspę odwiedził brytyjski kapitan z Auckland, Frederick Moss, aby załadować koprę na szkuner „Buster”. Opowiadał później o życzliwości miejscowej ludności, mimo że większość mężczyzn nosiła broń.
Wojna powodowała rosnące zmęczenie mieszkańców i negatywnie wpływała na handel. Jedynym sposobem rozwiązania tego konfliktu, według mieszkańców i Williama Harrisa, mogło być tylko całkowite rozbrojenie i chrystianizacja. Wojna domowa ustała dopiero po aneksji Nauru przez Cesarstwo Niemieckie w 1888 roku. William Harris pomagał wówczas władzom niemieckim w informowaniu wyspiarzy o sposobie funkcjonowania kraju; pomagał również rozbroić ludność.
Epoka kolonii.
Pod koniec XIX wieku nastąpił podział na strefy wpływów zachodniej i centralnej części Oceanu Spokojnego przez Niemcy oraz imperium brytyjskie. Zgodnie z porozumieniem zawartym między tymi krajami, Nauru stało się posiadłością niemiecką.
W momencie aneksji 16 kwietnia 1888 roku liczba mieszkańców Nauru wynosiła 1300 osób. Ustanowienie niemieckiego protektoratu zakończyło 10-letnią wojnę domową. Pierwsi Niemcy (w liczbie 34 osób) osiedlili się na wyspie 1 października 1888 roku przypływając niemieckim okrętem SMS „Eber”. Grupa osadników łącznie obejmowała więc 87 osób, w tym misjonarzy z Wysp Gilberta. Następnie na wyspie mianowano komendanta policji, który był przedstawicielem Cesarza Niemieckiego. Po ustanowieniu protektoratu zagrożono egzekucjami wodzów, jeśli tubylcy oraz misjonarze nie oddadzą broni. Marines przetrzymywali wodzów w aresztach domowych do następnego dnia, gdy została podniesiona niemiecka flaga na wyspie. Żądanie Niemców zostało spełnione – 3 października 1888 roku 765 sztuk broni zostało i ponad 1000 sztuk amunicji zostało przejętych od tubylców kończąc wojnę, która pochłonęła jedną trzecią populacji Nauru. Nowe władze zatwierdziły tymczasowego komisarza (niem. Bezirksamtmann) Roberta Rascha który sprawował władzę od 2 października 1888 roku. Dotychczasowy król Aweida z okręgu Boe (jego małżonką była Eigamoiya) musiał zrzec się tronu, zostając honorowym wodzem Nauru – kolonii niemieckiej. Tego samego dnia SMS „Eber” odpłynął od wyspy. Pierwszym stałym komisarzem na wyspie został Christian Johannsen – od 14 maja 1889 roku. Wówczas przekazane jemu zostały kolejne 26 sztuk karabinów i kilka sztuk pistoletów.
Ustanowienie kolonii umocniło pozycję Cesarstwa Niemieckiego w regionie, w którym znajdowało się kilka niemieckich posiadłości. Stacja radiowa zbudowana na wyspie stała się strategicznym ogniwem w sieci niemieckiej infrastruktury i zaplecza wojskowego (tzw. "Ettapendienst"). W 1906 roku Nauru zostało włączone w skład Niemieckiej Nowej Gwinei.
Mimo dominacji Niemców na wyspie, Nauru emitowało własne znaczki pocztowe. Pierwszy urząd pocztowy na wyspie otwarto 14 lipca 1908.
Niemcy kontrolowały Nauru do 6 listopada 1914, kiedy to wyspa została zajęta przez Australię.
Wpływy kulturowe.
W latach niemieckiej dominacji i administracji kolonialnej na Nauru przeniknęło wiele zwyczajów niemieckiej kultury i edukacji. Rozpoczęło działalność Pacific Phosphate Company. Ważną rolę w upowszechnieniu obyczajów europejskich na wyspie odegrała także misja chrześcijańska.
Pierwszą misją religijną na wyspie była „Mission Liebenzeller”. Jej misjonarze byli protestantami. Pierwszym misjonarzem był obywatel Wysp Gilberta, o imieniu Tabuia, który przybył do Nauru w 1888 roku. Następnym z misjonarzy, który osiedlił się na Nauru z rodziną, był Philip Delaporte, mający niemieckie i amerykańskie korzenie; na wyspie przebywał od 1899, wrócił do USA w 1917 roku. Jako pierwszy podjął się tłumaczenia Biblii na język nauruański. Opracował również słownik nauruańsko-niemiecki ("Taschenworterbuch Deutsch-Nauru)", który posiadał 65 stron i liczył 1650 słów. Założył on również cztery szkoły na Nauru, by uczyć dzieci pisać i czytać. Język niemiecki był wówczas językiem wykładowym. Został wyparty przez język angielski w latach 20., po przejęciu władzy na wyspie przez Australię, Nową Zelandię i Wielką Brytanię.
W 1902 roku na wyspę przybył katolicki misjonarz Alois Kayser, który chciał zbudować na niej kościół katolicki. W 1936 roku opublikował podręcznik gramatyki języka nauruańskiego.
Podczas europejskiej kolonizacji na Nauru zapanowały europejski tryb życia, zwyczaje i tradycje. Rozprzestrzenienie się chrześcijaństwa doprowadziło do zakazu poligamii oraz, co okazało się już trudniejsze do wprowadzenia, tańców tradycyjnych. Obniżyła się konsumpcja kwaśnego, sfermentowanego wina palmowego, jak również alkoholu. Nauruańczycy zapoznawali się stopniowo z produktami takimi jak chleb, cukier, mąka, ryż, które zaczęto w coraz większym stopniu importować na wyspę. Zmieniały się stopniowo obyczaje, dawne podziały klanowe i decyzje często wydawane w trybie ad hoc zostały zastąpione nowymi rozporządzeniami zarządzonymi przez władze niemieckie. Każdy mieszkaniec wyspy zaczął płacić podatek pogłówny w koprze. Wodzowie każdego z klanu zobowiązani byli do zbierania kopry od swoich ludzi; po dostarczeniu kopry do władz wyspy, wodzowie otrzymywali zapłatę jednej trzeciej wartości w markach niemieckich. W 1890 roku odbył się pierwszy spis powszechny ludności na Nauru – wyspę zamieszkiwało 1294 Nauruańczyków i 24 przybyszy z Wysp Gilberta. Liczba mężczyzn różniła się znacznie od liczby kobiet – mężczyzn było 574, kobiet 720, co uzasadniono echem spowodowanym wojną plemienną.
Działalność gospodarcza.
W pierwszych latach niemieckiego protektoratu zarządzanie wyspą znajdowało się w rękach Jaluit Gesellschaft, niemieckiej spółki, która w zamian za przywileje handlowe finansowała kolonizację wysp w Oceanii. Ta sama firma miała prawo do eksploatacji zasobów mineralnych na wyspie (nie odkryto wtedy jeszcze złóż fosforytów).
Pod koniec XIX wieku głównymi produktami rolnymi eksportowanymi na inne wyspy Pacyfiku były bielma, orzechy i kokosy, które uprawiano na plantacjach.
W celu wzmocnienia swojego panowania na wyspie Niemcy wybudowali szpital, zakład odsalania wody morskiej, wytwarzania energii, a język niemiecki stopniowo stawał się głównym językiem porozumiewania się.
W 1899 roku nowozelandzki geolog Albert Fuller Ellis, pracownik brytyjskiej firmy Pacific Islands Company, odkrył na Nauru bogate złoża fosforytów. Pracując w biurze tej firmy w Sydney w 1899 r., Ellis odkrył, że skała przywieziona z Nauru, służąca przez 20 lat jako próg w oddziale firmy, była wypełniona w około 80% fosforytem. Następnie pojechał na Nauru i po otrzymaniu pozwolenia od niemieckiego administratora na testy skał położonych w różnych częściach wyspy, stwierdził, że niemal cała wyspa jest bogata w ten minerał. W 1906 roku australijska firma Pacific Phosphate Company podpisała umowę z Niemcami, na mocy której otrzymała prawo eksploatacji ich złóż przez 99 lat. Pierwszy transport miał miejsce w 1907 roku, zaś sama firma stała się głównym pracodawcą na wyspie.
Do pracy przy kopalni sprowadzono pracowników z Wysp Gilberta, jak również z Chin i Caroline (atolu należącego do Kiribati), gdyż Nauruańczycy nie byli zainteresowani pracą w kopalni. Wydobycie stopniowo zwiększano, do 1913 roku z wyspy wywieziono 138 725 ton fosforytów. Firma Pacific Phosphate Company była zdominowana przez Niemców – prezes zarządu oraz 22 na 63 pracowników było narodowości niemieckiej. Imigranci stanowili około 43% ludności Nauru. Na początku I wojny światowej wyspę zamieszkiwało 1400 Nauruańczyków, 30 Niemców, 70 Brytyjczyków i około 1000 Chińczyków oraz imigrantów z Kiribati (Caroline). Na wyspę sprowadzano również ludzi z wyspy Pingelap, należącej do Pohnpei, którzy pracowali przy eksporcie kopry, w latach od około 1913 – do lat 30. XX wieku. W 1913 były to 72 osoby.
I wojna światowa.
Jednym z pierwszych aktów I wojny światowej było wypowiedzenie przez Wielką Brytanię wojny Niemcom, co nastąpiło 4 sierpnia 1914. Początkowo niemiecki gubernator wyspy nie ogłosił mieszkańcom informacji o konflikcie. Jednakże trzy dni później Nauru przystąpiło do walk, powstał oddział policji. 6 września, na wniosek gubernatora, deportowano 49 imigrantów pochodzących z Wielkiej Brytanii.
Trzy dni później, 9 września, australijski okręt HMAS Melbourne zniszczył na Nauru stację radiową, która była częścią sieci stacji, zapewniających łączność z niemieckimi okrętami i statkami.
6 listopada 1914 roku wyspa została przejęta przez wojska australijskie, zajęcie odbyło się niemal bez rozlewu krwi oraz bez zdecydowanego sprzeciwu mieszkańców. Wyspa była w ich posiadaniu do 17 grudnia 1920. Po wojnie Nauru od Ligi Narodów otrzymała Wielka Brytania, zadecydowano jednak o wspólnym zarządzie wyspy razem z Australią i Nową Zelandią.
Od 1914 do 1921 roku wyspa była częścią British Western Pacific Territories.
Mandat Ligi Narodów.
Po zakończeniu I wojny światowej, zgodnie ze 119. artykułem traktatu wersalskiego, Niemcy ostatecznie utraciły wszelkie prawa do Nauru, które zostało włączone do nowo utworzonej Ligi Narodów, do kategorii C jako terytorium mandatowe.
W 1923 Australia, Wielka Brytania oraz Nowa Zelandia podpisały porozumienie w ramach tej organizacji, wyspa Nauru znalazła się pod ich wspólnym zarządem, ale administrowała nią Australia.
Również te trzy państwa podpisały Umowę ws. Wysp Nauru, na mocy której utworzono zespół znany jako British Phosphate Commission (Brytyjska Komisja ds. Fosforytów), który przejął prawo wydobywania fosforytów.
Jednocześnie szerzył się zachodni styl życia, a wraz z nim – chrześcijaństwo. Upadły natomiast tradycyjne wierzenia mieszkańców wyspy. 26 października 1932 po raz pierwszy obchodzono Angam Day, który później stał się świętem państwowym na Nauru.
Druga wojna światowa i okupacja japońska.
Podczas II wojny światowej Nauru było jednym z niewielu terytoriów, które były atakowane zarówno przez Niemców, jak i Japończyków. Region Pacyfiku naturalną koleją rzeczy leżał w strefie zainteresowań Japonii, na wodach Oceanu Spokojnego prowadziły też jednak działalność niemieckie okręty wojenne.
6 grudnia 1940 został splądrowany przez Niemców i zatonął na północny wschód od Wysp Salomona statek brytyjski „Triona”, płynący na Nauru.
W 1940 roku niemiecki krążownik pomocniczy „Komet” zatopił u wybrzeży Nauru 5 statków handlowych oraz ostrzelał wyspę, dokonując znacznych zniszczeń w jej infrastrukturze; zniszczeniu uległo urządzenie do załadunku fosforytów oraz zbiorniki z paliwem. Firma naprawiła później szkody wywołane atakiem, wznawiając wydobycie fosforytów.
Kilka dni przed atakiem na Pearl Harbor, Japonia przeprowadziła kilka ataków lotniczych na Nauru. W 1941 roku, po tym jak Japończycy zajęli pobliskie Wyspy Gilberta, British Phosphate Commission (BPC) postanowiła ewakuować swoich pracowników z wyspy. Dla tego celu przeznaczono francuski statek z Nowych Hebrydów. W sumie ewakuowano 61 Europejczyków, 391 Chińczyków i 49 członków brytyjskiego garnizonu. 191 pracowników pozostało jednak na wyspie.
26 sierpnia 1942 na Nauru wylądowało 300 japońskich żołnierzy, którzy zastąpili Europejczyków. Nauruańczycy (wówczas było ich 1850) mogli jednak swobodnie przemieszczać się na terenie wyspy. Zorganizowano również obronę wyspy, umieszczając na jej brzegach działa o kalibrze 152 mm. Ponadto wprowadzono reglamentację dóbr, która trwała do końca wojny.
Jednym z najważniejszych wydarzeń okresu okupacji japońskiej na wyspie była budowa pasa startowego, który teraz należy do międzynarodowego portu lotniczego Nauru. W jego budowę zaangażowano między innymi 1500 Chińczyków i Koreańczyków. Budowa została zakończona w styczniu 1943 roku.
Nauru stało się jednym z bastionów japońskiej armii w centralnej części Oceanu Spokojnego.
W 1942 roku na Pacyfiku rozpoczęła się ofensywa wojsk Stanów Zjednoczonych Ameryki. 25 marca 1943 roku doszło do pierwszego bombardowania Nauru przez Amerykanów. W rezultacie zostało zniszczonych 15 japońskich samolotów stacjonujących na lotnisku oraz inny sprzęt lotniczy.
W 1943 roku na polecenie Japończyków przymusowo przesiedlono 1200 Nauruańczyków na wyspy Chuuk, położone 1600 kilometrów na północny zachód od Nauru. Działania te były spowodowane niedoborem żywności na wyspie. 463 z nich zginęło. Zdarzały się też przypadki kanibalizmu.
13 września 1945 roku, kiedy do wyspy podpłynęła australijska fregata HMAS „Diamantina”, japoński garnizon skapitulował. Do swoich krajów powróciło 3745 Koreańczyków i Japończyków, niektórzy z nich zostali oskarżeni o popełnienie zbrodni przeciwko Europejczykom i Nauruańczykom w czasie II wojny światowej.
Po zakończeniu międzynarodowego konfliktu British Phosphate Commission udało się wynegocjować repatriację Nauruańczyków przesiedlonych wcześniej na wyspy Truk, spośród których przeżyły 737 osoby. Zostali oni przetransportowani statkiem BPC „Trienza” 31 stycznia 1946 roku. Ludność wyspy zmniejszyła się z 1848 osób w 1940 roku do 1369 osób w 1946 roku.
Firma zajmująca się wydobyciem fosforytów na Nauru wybudowała muzeum z pamiątkami z okresu japońskiej okupacji wyspy.
Mandat ONZ.
Po zakończeniu II wojny światowej, 1 listopada 1947 roku Nauru otrzymało status terytorium powierniczego ONZ pod zarządem australijskim. Wznowiono również wydobycie fosforytów.
W 1948 roku British Phosphate Commission wywiozła z wyspy fosforyty o wartości 745 000 dolarów australijskich, na wyspie w formie wynagrodzeń pozostawało z tego jednak tylko 2%. Doprowadziło to do powstania robotników w 1948 roku, które zostało niemal natychmiast stłumione przez wojska australijskie. 4 pracowników zostało zabitych, 11 rannych.
Od 1950 do 1953 roku BPC i rząd Australii, obawiając się większego napływu chińskich pracowników i podejrzewając ich o szerzenie komunistycznych haseł, zwiększał zdolności obronne wyspy. Zreorganizowano i dozbrojono również miejscową policję. W 1953 roku odbyły się rewizje w domach chińskich pracowników. W końcu, w trakcie dochodzenia, rząd australijski uznał, że Chińczycy na Nauru nie stanowią zagrożenia dla systemu demokratycznego.
W grudniu 1951 roku na Nauru wybrano 9-osobową Lokalną Radę Samorządową na czele z Timothy’m Detudamo, byłym repatriantem z wysp Chuuk. Głównym celem tego organu było zapewnienie mieszkańcom prawa uczestnictwa w życiu wyspy. Jednak rzeczywistą kontrolę nad wyspą nadal posiadała Australia, ponieważ organ ten nie był bytem politycznym, który miałby zadecydować o przyszłości Nauru. Doprowadziło to w latach sześćdziesiątych do zwiększenia motywacji dla utworzenia własnego państwa, oraz zwiększenia opłat licencyjnych na wywóz fosforytów na 1 osobę, a nie według cen na światowym rynku. Mimo prawie 65 milionów dolarów amerykańskich otrzymanych z eksportu fosforytów, Nauruańczykom wypłacono jedynie 2,5 miliona.
Podobnie jak poprzednio, w latach sześćdziesiątych nadal wydobywano fosforyty. Widok wyspy coraz bardziej zaczął przypominać tzw. "krajobraz księżycowy". W związku z tym rząd australijski planował przesiedlenie Nauruańczyków na Wielką Wyspę Piaszczystą, planów tych jednak nie zrealizowano z przyczyn politycznych (Nauruańczycy chcieli niezależności od Australii).
W styczniu 1966 roku na Nauru powołano Radę Legislacyjną. W styczniu 1968 roku obradowała konstytuanta, wybrana w wyborach w grudniu 1967 roku.
W 1967 roku Nauruańczycy zakupili aktywa BPC i w 1970 roku kontrola nad wydobyciem fosforytów przeszła w ręce lokalnej Nauruańskiej Korporacji Fosforytowej. Niepodległość ogłoszono 31 stycznia 1968 roku.
Od czasu ogłoszenia niepodległości znacznie wzrósł PKB per capita Nauru, osiągając poziom 50 tysięcy dolarów amerykańskich. Nauru stało się drugim, zaraz po Arabii Saudyjskiej, najbogatszym krajem na świecie. Związane to było z kilkoma czynnikami – w 1966 roku wstrzymano produkcję fosforytów na wyspie Makatea, zaś w 1979 roku na wyspie Banaba wyczerpał się ów surowiec, powodując, że Nauru stało się jedynym eksporterem fosforytów na terenie Oceanu Spokojnego. Nastąpił gwałtowny wzrost cen surowca, które swoje apogeum osiągnęły w 1975 roku (tona fosforytów kosztowała wówczas 68 dolarów amerykańskich).
W latach siedemdziesiątych na wyspie znacznie poprawiła się infrastruktura: wybudowano centrum administracyjne i kongresowe (które zorganizowało szereg międzynarodowych konferencji), Menen Hotel, stację łączności satelitarnej (dzięki której każdy mieszkaniec mógł korzystać z telefonu); został również poszerzony terminal pasażerski, pas startowy międzynarodowego lotniska, a także naprawiono drogi znajdujące się na obrzeżach wyspy.
W 1970 roku utworzono własne linie lotnicze pod nazwą Air Nauru (obecnie Nauru Airlines). Nauruańczycy przyjęli zachodni, konsumpcyjny styl życia. Pojawiły się samochody, telewizory i inny sprzęt gospodarstwa domowego, powstał również pierwszy supermarket. W tych latach mieszkańcy zostali całkowicie zwolnieni z podatków.
Kiedy rząd zdał sobie sprawę, że złoża fosforytów prędzej czy później mogą się wyczerpać, postanowiono pójść podobną drogą co Kuwejt, czyli inwestować w nieruchomości w innych krajach. W 1977 wybudowano w Melbourne Nauru House. Państwo inwestowało na Hawajach, Guam, Wyspach Marshalla, Indiach, oraz w miastach i stanach Waszyngton, Houston, Londyn, Oregon. Jednak większość tych inwestycji nie przyniosła oczekiwanych rezultatów, zbyt wysokie były koszty utrzymania poszczególnych budynków.
Na początku 1989 roku na rynkach światowych nastąpił spadek popytu na fosforyty, co z kolei doprowadziło do spadku cen. W rezultacie dochód Nauru stawał się coraz niższy.
Sfera polityczna.
W okresie zimnej wojny Nauru było państwem neutralnym i nie opowiadało się za żadną ze stron. W 1968 przystąpiło do Wspólnoty Narodów. W 1982 wyspę odwiedziła królowa Wielkiej Brytanii, Elżbieta II, natomiast kilka lat później, 30 grudnia 1987 roku nawiązano stosunki dyplomatyczne ze Związkiem Socjalistycznych Republik Radzieckich.
W 1989 roku Nauru pozwało Australię do Międzynarodowego Trybunału Sprawiedliwości za szkody poczynione w okresie australijskiego zarządu wyspy, w szczególności za nieudolność w zapobieżeniu szkodom w środowisku przez wydobycie fosforytów. Sprawa doprowadziła do ugody, zawartej 20 sierpnia 1993 roku, która nakazywała Australii zapłacenie Nauru rekompensaty w postaci 107 milionów dolarów australijskich. Malejące zasoby fosforytów doprowadziły do upadku ekonomicznego, co z kolei pociągnęło za sobą polityczną niestabilność od połowy lat 80.
W 1990 roku ekologia stała się priorytetem dla administracji wyspy. Poza tym dyskutowano o ochronie środowiska, a na XXIV szczycie Forum Wysp Pacyfiku, który odbył się na Nauru w 1993 roku, wyrażono sprzeciw wobec prób jądrowych w regionie. W 1991 roku zaakceptowano tajwańską pomoc w rewitalizacji rybołówstwa na Nauru.
Kryzys gospodarczy.
Na początku 1990 roku Republika stanęła w obliczu poważnego kryzysu gospodarczego, wywołanego przez zbyt duże uzależnienie od wydobycia fosforytów oraz złe zarządzanie inwestycjami w nieruchomości za granicą.
W rezultacie na wyspie nastąpił wzrost kosztów produkcji w związku ze stopniowym wyczerpywaniem się złóż fosforytów. Znaczącą rolę w kryzysie odegrał deficyt bilansu handlowego ze względu na wzrost cen importowanych towarów spowodowanym przez silny dolar amerykański. Inwestycje w nieruchomości nie okazały się opłacalne. Pojawiły się pogłoski, jakoby jednym z czynników kryzysu gospodarczego Nauru mogła okazać się korupcja oraz złe zarządzanie. Niepokój spowodował częste zmiany rządu i prezydentów, w latach 1995–2007 rządziło ich ośmiu, w ciągu krótkich kadencji.
Aby wyjść z kryzysu, rząd Nauru podjął szereg drastycznych środków. Jednym z nich była redukcja wydatków rządowych poprzez sprzedaż samolotów należących do krajowych linii lotniczych. Nie rozwiązało to jednak problemu deficytu finansowego, który w 2000 roku wyniósł 5,8 miliona dolarów amerykańskich, czyli 18% PKB Nauru.
W związku z problemami finansowymi i gospodarczymi rząd przyjął strategię, zgodnie z którą na wyspie miała zostać rozwijana turystyka i rybołówstwo. W latach dziewięćdziesiątych XX wieku Nauru stało się rajem podatkowym i oferowało za opłatą paszporty cudzoziemcom. Centralny Bank Rosji sądzi, że mafia rosyjska ulokowała wówczas w około 400 nauruańskich bankach offshore 70 miliardów dolarów amerykańskich.
Grupa Specjalna ds. Przeciwdziałania Praniu Pieniędzy (ang. "Financial Action Task Force") zaliczyła wówczas Nauru do grupy piętnastu krajów, które niedostatecznie przeciwdziałają praniu brudnych pieniędzy. Pod presją FATF w 2003 Nauru wdrożyło program w zakresie przeciwdziałania unikaniu opodatkowania. Pod nadzorem tej organizacji republika stopniowo ograniczała ten proceder i w końcu została skreślona z wyżej wymienionej listy. Wydarzenia te spowodowały obawy wśród społeczności międzynarodowej.
Malejące zasoby fosforytów doprowadziły do upadku ekonomicznego, co z kolei od połowy lat 80. pociągnęło za sobą niestabilność w sferze polityki. Między rokiem 1989 a 2003 na Nauru miało miejsce siedemnaście zmian rządu, a w okresie od 1999 do 2003 szereg wyborów oraz wotum nieufności spowodowały, że dwóch polityków, René Harris oraz Bernard Dowiyogo, rządziło na przemian krajem. Dowiyogo zmarł w marcu 2003 roku, po czym na prezydenta, po tymczasowym okresie urzędowania Deroga Gioury, został wybrany Ludwig Scotty.
Wdrożenie australijskiego programu pod nazwą "Pacific Solution", uruchomionego w 2001 roku, doprowadziło do szeregu skandali międzynarodowych. Program ten obejmował utworzenie na terytorium kilku państw wyspiarskich, łącznie z Nauru, ośrodków dla uchodźców. Wprowadzenie tego programu było skutkiem zwiększonej imigracji ludności z Afganistanu i Iraku do Australii. Program "Pacific Solution" wywołał powszechne niezadowolenie wśród organizacji praw człowieka, które oskarżyły rząd australijski o naruszanie praw człowieka i Konwencji Genewskiej dotyczącej statusu uchodźców. W rezultacie Australia zrezygnowała z działalności programu w 2005 roku.
Od końca 2003 roku poziom życia na Nauru ma tendencję spadkową. Rząd zaczął sprzedaż nieużywanych urządzeń do wydobycia fosforytów, sprzedano również Nauru House, a miejscowa firma telekomunikacyjna wstrzymała działalność. Wyspa zaczęła otrzymywać zwiększone wsparcie finansowe z Australii.
W 2004 roku na prezydenta republiki wybrano Ludwiga Scotty’ego, który ogłosił zmiany w polityce gospodarczej kraju. Zawieszono wówczas wydobycie i eksport fosforytów.
Reformy i odbudowa gospodarcza.
W sierpniu 2004 roku Australian Centre for Independent Studies opublikowała raport, w którym przeanalizowano różne możliwe scenariusze rozwoju Nauru. Jednym z nich była całkowita utrata niepodległości oraz ustanowienie wyspy terytorium zależnym od Australii. W raporcie napisano również, że potrzebna jest reorganizacja struktury Parlamentu Nauru. Członkowie Forum Wysp Pacyfiku wyrazili gotowość do udzielenia pomocy finansowej dla Republiki Nauru.
We wrześniu 2004 roku, na wniosek nauruańskiego przedstawiciela Organizacji Narodów Zjednoczonych, Vinciego Clodumara, badano złoża fosforytów. Wyniki wykazały, iż w niektórych miejscach złóż jest znacznie więcej niż wcześniej sądzono.
1 października 2004 roku Ludwig Scotty ogłosił na wyspie stan wyjątkowy i rozwiązał parlament, który nie był w stanie przyjąć budżetu na następny rok. 23 października Scotty rozpisał nowe wybory prezydenckie, które następnie wygrał. W grudniu 2004 roku wysłano 10 tysięcy ton fosforytów do Korei Południowej. Była to pierwsza wysłana partia fosforytów od kilku miesięcy.
25 sierpnia 2007 roku mieszkańcy wyspy wybrali nowy parlament. Scotty ponownie został prezydentem Nauru, zaś jego zwolennicy otrzymali piętnaście z osiemnastu miejsc w Parlamencie. W listopadzie 2007 roku wybuchł nowy kryzys polityczny, spowodowany oskarżeniami administracji prezydenta o korupcję. W rezultacie, 19 grudnia 2007, po wotum nieufności dla Scotty’ego, nowym szefem państwa został wybrany Marcus Stephen.
27 lutego 2010 roku odbyło się referendum, w którym mieszkańcy mieli zadecydować, czy poprzeć zmianę konstytucji. Jedną z głównych modyfikacji była możliwość bezpośredniego wyboru prezydenta przez obywateli. Obywatele zdecydowanie opowiedzieli się przeciw zmianie konstytucji. Spośród 4400 głosujących, prawie 3000 zagłosowało przeciw (ok. 68%). Frekwencja wyborcza wyniosła 78%.

</doc>
<doc id="1903239" url="https://pl.wikipedia.org/wiki?curid=1903239" title="Una faccia in prestito">
Una faccia in prestito

Una faccia in prestito – album studyjny włoskiego piosenkarza i kompozytora Paolo Conte. Jest autorem słów i muzyki do utworów. Płyta została wydana przez wytwórnię płytową Compagnia Generale del Disco (CGD) w roku 1995.

</doc>
<doc id="1903241" url="https://pl.wikipedia.org/wiki?curid=1903241" title="Bitwa siedmiodniowa">
Bitwa siedmiodniowa



</doc>
<doc id="1903243" url="https://pl.wikipedia.org/wiki?curid=1903243" title="Plac św. Katarzyny w Toruniu">
Plac św. Katarzyny w Toruniu

Plac św. Katarzyny w Toruniu – plac położony w centrum Torunia.
Lokalizacja.
Plac znajduje się w centrum miasta, na Przedmieściu św. Katarzyny, w bliskim sąsiedztwie Zespołu Staromiejskiego. Jego głównym akcentem architektonicznym jest kościół św. Katarzyny. Ma kształt zbliżony do prostokąta, z którego naroży wybiegają ulice Gregorkiewicza, Dobrzyńska, Piastowska, Warszawska, Wola Zamkowa, Św. Katarzyny, Szumana i Dąbrowskiego, a z pierzei południowej ul. Szpitalna.
Historia.
Plac został wytyczony w ramach poszerzenia terenu miasta, planowanego od lat 70. XIX w. W związku z tym zlikwidowano częściowo północno-wschodnią kurtynę obwarowań bastionowych i do terenu miasta włączono dawne Przedmieście Św. Katarzyny, nazwane wówczas Wilhelmstadtem. Pierwotnie, według projektów z 1878 roku i 1880 roku, plac miał być dużo mniejszy, ponieważ między nim a Nowy Miastem chciało wydzielić dodatkowe bloki zabudowy. W obecnym kształcie został wytyczony po 1884 roku na terenie zajmowanym dawniej przez kurtynę między bastionami Kawaler Większy i Św. Katarzyny. Jego południowa pierzeja jest jednocześnie granicą Nowego Miasta i przebiega w przybliżeniu wzdłuż dawnej wewnętrznej linii murów obronnych. Na przełomie XIX i XX w. nadano mu nazwę placu Wilhelma (Wilhelmsplatz). W latach 1894-1897 w centrum placu stanął kościół ewangelicki dla gminy wojskowej, obecnie kościół św. Katarzyny. W jego wschodniej części założono skwer, natomiast sam plac był wykorzystywany na uroczystości wojskowe. W latach 1899-1901 w jego zachodniej pierzei została zbudowana szkoła dla chłopców, natomiast cała pierzeja północna, jak również sąsiadujące z nią bloki zabudowy zostały wykorzystane pod zabudowę wojskową - dwa duże kompleksy koszarowe oraz szpital wojskowy. 
W okresie międzywojennym plac nadal pełnił dużą rolę jako miejsce uroczystych obchodów świąt wojskowych. W jego północnej części, na terenie wojskowym, postawiono pomnik Józefa Piłsudskiego, na skwerze przed kościołem - pomnik Matki Boskiej wykonany przez Ignacego Zelka, a w północnej ścianie kościoła św. Katarzyny zamontowano ołtarz polowy. W czasie okupacji niemieckiej zniszczono oba pomniki, pomnik Matki Boskiej zrekonstruowano w ostatnich latach. 
Po 1945 roku północną część placu przeznaczono na parking samochodowy oraz stację benzynową, co miało uniemożliwić organizację uroczystości kościelnych dla wojska. W 2010 roku w tym miejscu wybudowano parking podziemny.
Zabudowa.
Ponadto na rogu placu św. Katarzyny i ul. Leona Szumana mieści się Dom rodziny Szumanów, neoklasycystyczny budynek oddany do użytku w 1893 roku, gdzie mieścił się szpital założony przez Leona Szumana.

</doc>
<doc id="1903247" url="https://pl.wikipedia.org/wiki?curid=1903247" title="Cicernakaberd">
Cicernakaberd

Kompleks Pamięci Ludobójstwa Ormian (orm. Հայոց ցեղասպանության զոհերի հուշահամալիր, "Hajoc ceghaspanutjan zoheri huszahamalir") – zbudowany w 1967 roku na wzgórzu Cicernakaberd (, orm. „Twierdza Jaskółki” Ծիծեռնակաբերդ) kompleks pomnikowy w Erywaniu poświęcony ofiarom ludobójstwa Ormian w 1915 roku. Corocznie w dniu 24 kwietnia w Dzień Pamięci o Ludobójstwie pomnik staje się miejscem uroczystości poświęconych pamięci ofiar ludobójstwa.
Na przestrzeni lat pomnik odwiedziło wielu polityków, artystów, muzyków, sportowców i osobistości religijnych z całego świata. W 1995 roku został otwarty Instytut Muzeum Ludobójstwa Ormiańskiego.
Historia.
Ludobójstwo Ormian 1915 roku przez wiele dziesięcioleci nie zostało upamiętnione pomnikiem. Dopiero manifestacje ludności Erywania w pięćdziesięciolecie zbrodni w roku 1965 zmusiły władze radzieckiej Armenii do wzniesienia pomnika – miejsca pamięci narodowej Ormian żyjących w ojczyźnie i w diasporze.
Na miejsce budowy kompleksu pomnikowego wybrano wzgórze Cicernakaberd wznoszące się nad rzeką Hrazdan. Na konkurs rozpisany w marcu 1965 nadesłano 78 projektów, z których wybrano cztery do finałowej selekcji. Ostatecznie zwyciężył projekt architektów Kałaszjana i Chaczatrjana.
Budowa trwała dwa lata, niektóre elementy powstawały do połowy lat 90. XX wieku.
Kompleks pomnikowy.
Pomnik składa się z trzech elementów: obelisku o wysokości 44 metrów, dwunastu pochylonych pylonów otaczających kręgiem wieczny ogień oraz ściany pamięci o długości stu metrów z nazwami miejscowości, z których pochodziły ofiary ludobójstwa. Na odwrocie ściany umieszczono tablice poświęcone politykom, którzy protestowali przeciwko ludobójstwu, jak Franz Werfel, Henry Morgenthau, Fridtjof Nansen i papież Benedykt XV.
W 1995 otwarto muzeum ludobójstwa (architekci Kałaszjan i Mkrtczjan, rzeźbiarz Arakeljan) o dwóch podziemnych kondygnacjach o powierzchni 2000 m². Muzeum ukryte jest w zboczu wzgórza. W muzeum znajduje się sala widowiskowa imienia Komitasa o 170 miejscach. W setną rocznicę ludobójstwa w Muzeum otwarto nową wystawę stałą.
W pobliżu muzeum przebiega parkowa aleja, przy której sadzone są drzewa upamiętniające ofiary zbrodni.

</doc>
<doc id="1903248" url="https://pl.wikipedia.org/wiki?curid=1903248" title="Krystyn Jacek Paliszewski">
Krystyn Jacek Paliszewski



</doc>
<doc id="1903254" url="https://pl.wikipedia.org/wiki?curid=1903254" title="Lotus T127">
Lotus T127

Lotus T127 – samochód Formuły 1 zaprojektowany przez Mike’a Gascoyne'a, Marka Tathama i Jeana-Claude’a Migeota dla zespołu Lotus Racing. Model ten wziął udział w sezonie 2010 i był pierwszym samochodem Lotusa ścigającym się w Formule 1 od sezonu 1994, kiedy to uczestniczyły Lotus 107C i Lotus 109. Kierowcami samochodu byli Jarno Trulli (który wcześniej jeździł dla Minardi, Prosta, Jordana, Renault i Toyoty) oraz Heikki Kovalainen (były kierowca Renault i McLarena). Samochód, napędzany przez silniki Cosworth, nie był konkurencyjny, przez co Lotus nie był w stanie nawiązać rywalizacji z najlepszymi dziewięcioma zespołami sezonu i nie zdobył ani punktu, ale okazał się najlepszy spośród zespołów, które debiutowały w 2010 roku (były to Lotus, HRT i Virgin). Lotus sezon zakończył na dziesiątym miejscu w klasyfikacji konstruktorów. Następcą modelu był Lotus T128.
Tło.
Lotus jest jednym z najbardziej utytułowanych konstruktorów w Formule 1. Wydzielony w 1954 roku przez Colina Chapmana ze spółki Lotus Engineering Ltd. Team Lotus zadebiutował w Formule 1 w roku 1958. Pierwsze zwycięstwo jako konstruktor Lotus w Formule 1 odniósł podczas Grand Prix Monako 1960, kiedy to Lotusem 18 zwyciężył ścigający się dla zespołu R.R.C. Walker Racing Team Stirling Moss, natomiast jako zespół Team Lotus po raz pierwszy triumfował podczas Grand Prix USA 1961, kiedy to wygrał Innes Ireland. Pierwszy tytuł mistrzowski zarówno w klasyfikacji kierowców (Jim Clark), jak i konstruktorów Lotus zdobył w sezonie 1963. Ogólnie Lotus zdobył sześć tytułów w klasyfikacji kierowców i siedem w klasyfikacji konstruktorów. Na początku lat dziewięćdziesiątych zespół zaczął przeżywać problemy finansowe, a po Grand Prix Włoch 1994 na skutek długów został przejęty przez zarząd komisaryczny. 17 stycznia 1995 roku właściciel Team Lotus, David Hunt, wskutek zadłużenia zespołu zamknął jego siedzibę.
W 1996 roku malezyjskie przedsiębiorstwo motoryzacyjne Proton zakupiło 63,75% udziałów w Lotus Cars. Od tamtego czasu wielokrotnie pojawiały się doniesienia, że Lotus chce wrócić do Formuły 1.
W 2009 roku Fédération Internationale de l’Automobile zaproponowała tzw. podwójny system, tj. możliwość ograniczenia budżetu zespołów przy większej swobodzie technicznej. Była to jedna z przyczyn konfliktu FIA-FOTA, podczas którego zespoły zagroziły utworzeniem nowej, alternatywnej dla Formuły 1 serii. 24 czerwca 2009 roku doszło jednak do porozumienia między FIA i FOTA. Perspektywa limitu budżetu zachęciła wiele zespołów do wysłania swoich aplikacji jako kandydatów na zespoły w stawce w sezonie 2010. Wśród chętnych byli między innymi Brabham Grand Prix, Epsilon Euskadi, Lola Racing Cars, March Engineering czy Prodrive F1. Ostatecznie jako trzy nowe zespoły FIA wybrała Campos Grand Prix, Manor Grand Prix i Team US F1.
Jednym z kandydatów na miejsce w stawce w sezonie 2010 był zespół Litespeed, który miał zamiar startować pod nazwą Team Lotus. Grupa Lotus odcięła się jednak od tego projektu. We wrześniu 2009 roku, po wycofaniu się z rywalizacji BMW Sauber, na przejęcie wolnego miejsca chętne były trzy zespoły, a wśród nich Lotus. Ostatecznie FIA wybrała Lotusa. Zespół ten – początkowo pod nazwą Lotus F1 Team, następnie Lotus F1 Racing, a ostatecznie Lotus Racing – otrzymał wsparcie rządu Malezji i malezyjskich przedsiębiorców oraz licencję od Protona na używanie nazwy Lotus. Zespół otrzymał także wsparcie Clive’a i Hazel Chapmanów (odpowiednio syna i żony Colina Chapmana). Szefem zespołu został Tony Fernandes, a dyrektorem technicznym Mike Gascoyne. Zespół ulokował swoją siedzibę w Hingham, w dawnej fabryce zespołu TOM’s.
Głównym celem Lotusa było pokonanie pozostałych nowych zespołów. Gascoyne wyrażał jednak nadzieję, że Lotus będzie w stanie nawiązać rywalizację z zespołami środka stawki, takimi jak Toro Rosso czy Force India.
Lotus T127.
Lotus odrzucił propozycję Toyoty, która oferowała do sprzedaży model TF110, i zdecydował się na zbudowanie własnego samochodu, oznaczonego symbolem T127 (127 samochód Lotusa). Jego projektantami byli Mike Gascoyne (dyrektor techniczny), Mark Tatham (główny projektant) i Jean-Claude Migeot (szef-konsultant ds. aerodynamiki). W przeciwieństwie do Virgin Racing (dawniej Manor Grand Prix), który planował zaprojektować swój samochód przy użyciu jedynie obliczeniowej mechaniki płynów (bez użycia tunelu aerodynamicznego), Lotus użył tunelu aerodynamicznego, z którego zaczął korzystać już miesiąc po otrzymaniu miejsca w stawce, tj. w połowie października. Ze względu na małą ilość czasu model został zaprojektowany w pośpiechu, a niektóre jego elementy zostały wykonane z aluminium lub stali zamiast z węgla. Ponadto wiele ważnych elementów samochodu zostało zaprojektowanych bez użycia tunelu aerodynamicznego. Co więcej, na początku listopada Force India oskarżył Lotusa o to, że samochód malezyjskiego zespołu jest łudząco podobny do Force India VJM02. Podobieństwo miało wynikać stąd, że Force India miało długi wobec właściciela tunelu aerodynamicznego, z którego korzystał Lotus podczas prac nad modelem T127, a wcześniej Force India nad samochodem VJM02 – firmy Aerolab. Firma Fondtech (właściciel Aerolab) zatrzymała model VJM02, który był używany w jej tunelu do testów, i miał on rzekomo posłużyć przy projektowaniu Lotusa T127. Aerolab stanowczo zaprzeczył, jakoby wraz z Lotusem naruszyli własność intelektualną Force India. Mimo to na początku czerwca 2010 roku zespół Force India podał Lotusa do sądu, zarzucając mu naruszenie własności intelektualnej. W marcu 2012 roku sąd orzekł, że Lotus i Aerolab naruszyli własność intelektualną Force India. Po ogłoszeniu wyroku Force India zwróciło się do FIA, by organ ten zbadał sprawę.
Silnik i skrzynia biegów.
Lotus T127 był napędzany przez ośmiocylindrowe widlaste silniki Cosworth CA2010 o pojemności 2400 cm³. Cosworth był firmą, która w 2008 roku wygrała przetarg na dostawę niskobudżetowych silników od sezonu 2010. Serb Zoran Stefanović – właściciel zespołu Stefan Grand Prix, który nie został przyjęty do stawki – złożył na początku sierpnia zażalenie do Komisji Europejskiej, w którym poinformował, że na kandydatach zostało wymuszone użycie silników Coswortha.
Czterosuwowy wolnossący, zamontowany wzdłużnie silnik CA2010 dysponował mocą około 720 KM. Jego osiem cylindrów w konfiguracji „V” było usytuowanych względem siebie pod kątem 90°. Głowice cylindrów i tłoki zostały wykonane ze stopów aluminium, a wał korbowy ze stali. 32 zawory były napędzane pneumatycznie. Maksymalna liczba obrotów zgodnie z przepisami została ograniczona do 18 000 rpm. Na rozrząd składały się podwójne górne wałki rozrządu (DOHC) napędzane z wału korbowego przez przekładnię zębatą. Średnica cylindra wynosiła poniżej 98 mm. Silnik CA2010 był silnikiem o wtrysku wielopunktowym: na jeden cylinder przypadał jeden wtryskiwacz, w sumie osiem. Silnik posiadał osiem cewek zapłonowych, obsługujących świece Champion. Moment obrotowy przekazywany był na tylne koła (samochód miał tylny napęd).
W trakcie sezonu Rubens Barrichello i Lucas Di Grassi wyrazili niezadowolenie z silników Coswortha twierdząc, że jednostki te mają niedostatki mocy i są zbyt słabe na prostych.
Siedmiobiegowa skrzynia biegów została wyprodukowana przez Xtrac. Była ona zamontowana wzdłużnie. Wielotarczowe sprzęgło z włókna węglowego zostało wyprodukowane przez AP Racing.
Układy elektroniczne były wyprodukowane przez McLarena oraz Lotusa.
Nadwozie i zawieszenie.
Konstrukcja nadwozia typu monocoque została wykonana z włókna węglowego o strukturze plastra miodu i kompozytów. Samochód miał wysoko podniesiony, wąski nos, a na przednim spojlerze zamontowano dodatkowe, małe skrzydełka. Deflektory pionowe przybrały stosunkowo prosty, trójkątny kształt. Sekcje boczne były konwencjonalne, a pokrywa silnika nie zawierała tzw. „płetwy rekina”. Tył samochodu był wzorowany na Red Bullu RB5, wyjąwszy podwójny dyfuzor, zakazany po sezonie 2009. Zespół przyznał później, że projekt samochodu był konserwatywny.
Średnica kół wynosiła 13 cali. Opony zostały wyprodukowane przez Bridgestone, a felgi – przez BBS. Na układ hamulcowy składały się zaciski produkcji AP Racing, a także tarcze i klocki hamulcowe wyprodukowane przez Hitco. Zespół utrzymywał, że ze względu na brak danych był zmuszony do stworzenia przewodów hamulcowych maksymalnych rozmiarów.
Zawieszenie zostało wykonane z włókna węglowego. Zarówno na przednie, jak i tylne zawieszenie składały się podwójne wahacze i popychacze z belką skrętną operujące znajdującymi się wewnątrz sprężynami oraz amortyzatorami. Amortyzatory zostały wykonane przez Penske.
Masa samochodu wynosiła 620 kg. Jego długość to około 5000 mm, szerokość – 1800 mm, a wysokość 950 mm. Rozstaw osi wynosił 3250 mm.
Kierowcy.
Gdy Lotus otrzymał miejsce w stawce zespołów na sezon 2010, wśród kierowców, którzy mogliby jeździć dla malezyjskiego zespołu, podawano między innymi Jarno Trullego, Fairuza Fauzyego, Christiana Kliena, Kamuiego Kobayashiego, Jacques’a Villeneuve’a czy Takumę Satō. 14 grudnia Lotus Racing ujawnił, że jego podstawowymi kierowcami w sezonie 2010 będą Jarno Trulli i Heikki Kovalainen, a na kierowcę rezerwowego wybrano Fairuza Fauzyego.
Włoch Jarno Trulli odnosił wiele sukcesów w kartingu, zostając między innymi mistrzem świata Formuły C w 1994 roku. W 1995 roku zadebiutował w wyścigach samochodów jednomiejscowych. W 1996 roku został mistrzem Niemieckiej Formuły 3. Rok później zadebiutował w Formule 1 w zespole Minardi, ale gdy kontuzję odniósł kierowca Prosta, Olivier Panis, Trulli zastąpił go w tym zespole. Włoch prowadził podczas Grand Prix Austrii i zajął czwarte miejsce w Grand Prix Niemiec. Na następne dwa sezony pozostał w Prost Grand Prix, zajmując między innymi drugie miejsce w Grand Prix Europy 1999. Na sezon 2000 przeszedł do Jordana, gdzie ścigał się także w roku 2001. Nie odniósł tam jednak znaczących sukcesów i po sezonie 2001 przeszedł do Renault. W 2004 roku odniósł swoje jedyne zwycięstwo, podczas Grand Prix Monako. Mimo to przed zakończeniem sezonu został zwolniony z Renault, po czym przeszedł do Toyoty. W Toyocie ścigał się do 2009 roku włącznie. W okresie startów dla tego zespołu zdobył 2 pole positions i siedem miejsc na podium, ale nie wygrał ani razu. Mike Gascoyne powiedział, że uważa Trullego za jednego z najszybszych kierowców na pojedynczym okrążeniu.
Fiński kierowca Heikki Kovalainen jako kierowca kartingowy odnosił obiecujące wyniki, a w 2000 roku został wybrany Kartingowym Kierowcą Roku w Finlandii. W 2001 roku zadebiutował w wyścigach samochodów jednomiejscowych. Rok później był trzeci w Brytyjskiej Formule 3. W 2003 roku został wicemistrzem serii World Series by Nissan, a rok później – mistrzem. W 2005 roku był drugi w Serii GP2. W Formule 1 zadebiutował w 2007 roku w Renault, zdobywając punkty w swoim drugim wyścigu oraz drugie miejsce w Grand Prix Japonii. Na sezon 2008 został kierowcą McLarena, jednak osiągał gorsze wyniki od zespołowego kolegi, Lewisa Hamiltona. Mimo tego zdołał wygrać swój pierwszy wyścig, Grand Prix Węgier. W 2009 roku został w McLarenie, ale sytuacja powtórzyła się: Kovalainen nadal osiągał gorsze wyniki od Hamiltona. Na sezon 2010 Kovalainena w McLarenie zastąpił mistrz świata, Jenson Button. Zatrudniając Kovalainena w Lotusie Gascoyne oznajmił, że Fin ma coś do udowodnienia jako kierowca Formuły 1 po jeździe w McLarenie, gdzie zdaniem Gascoyne'a nie był sprawiedliwie traktowany.
Kierowca testowy Lotusa, Malezyjczyk Fairuz Fauzy samochodami jednomiejscowymi zaczął ścigać się w 2000 roku, kiedy to był kierowcą w Brytyjskiej Formule Ford. Rok później ścigał się w Brytyjskiej Formule Renault 2.0. W roku 2002 zadebiutował w Brytyjskiej Formule 3, gdzie ścigał się do 2004 roku. W 2005 roku zadebiutował w Serii GP2, jednak nie zdołał zdobyć ani punktu. Podobna sytuacja miała miejsce w sezonie 2006. W latach 2008–2009 ścigał się w World Series by Renault. W 2009 roku został wicemistrzem tej serii.
Prezentacja i testy.
Pierwszego uruchomienia silnika w samochodzie dokonano 6 lutego, a pierwszego testu – trzy dni później. Pierwszy test (tzw. shakedown) przeprowadził Fairuz Fauzy na torze Silverstone. Oficjalnie samochód został zaprezentowany 12 lutego w londyńskiej Royal Horticultural Hall w obecności 500 gości. Samochód został pomalowany w klasyczne, zielono-żółte barwy Lotusa. Na pokrywie silnika umieszczone zostało logo z napisem "Lotus Racing". Z boku samochodu naklejono loga Tune Group oraz 1Malaysia, na tylnym spojlerze – Naza Group, a na nosie Protona.
Tony Fernandes wyraził podczas prezentacji zadowolenie z faktu, że w czasie pięciu miesięcy Lotus zdołał wybudować samochód. Mike Gascoyne dodał, że okres ten był jednym z najbardziej wymagających w jego karierze, ale ten fakt motywował go do wysiłku. Fernandes i Gascoyne zgodnie określili T127 jako „piękny samochód”.
Zespół pominął pierwsze dwie sesje testów grupowych, odpowiednio na torach Ricardo Tormo (1–3 lutego) i Jerez (10–13 lutego). Pierwszą grupową sesją testową, w której Lotus wziął udział, była odbywająca się w dniach 17–20 lutego druga sesja na torze Jerez.
Podczas pierwszego dnia drugiej sesji testów grupowych w Jerez model T127 prowadził Fauzy. W zmiennych warunkach pogodowych jego najlepszy czas wynosił 1:31,848, tj. o 9,255 sekundy gorzej od najszybszego tego dnia Sebastiana Vettela i o 4,528 sekundy gorzej od poprzedzającego go Rubensa Barrichello. Malezyjczyk zdołał jednak tego dnia przejechać 76 okrążeń. Mike Gascoyne był zadowolony z pierwszego dnia testów Lotusa T127, chwaląc jednocześnie Fauzyego za dobrze wykonaną pracę. W drugim, deszczowym dniu testów, kierowcą samochodu był Heikki Kovalainen. Fin zdołał pokonać 30 okrążeń, zanim około południa popełnił błąd i uderzył w barierę z opon. Kovalainen uszkodził przedni spojler, a jako że zespół nie dysponował częściami zamiennymi, oznaczało to zakończenie testów drugiego dnia. Najlepszym czasem fińskiego kierowcy było 1:33,554 (6,409 sekundy straty do najszybszego Rubensa Barrichello, 3,078 sekundy straty do Timo Glocka z innego debiutującego zespołu – Virgin, oraz 0,876 straty do poprzedzającego Kovalainena Sébastiena Buemiego. Kovalainen był ostatni. Trzeciego dnia testów samochód również prowadził Kovalainen. W pierwszej godzinie testów w T127 awarii uległo sprzęgło i Fin zatrzymał się na torze, ale zdołał później kontynuować testowanie. Fin przejechał 68 okrążeń, kończąc trzeci dzień testów na ostatnim miejscu, z czasem 1:23,521 i stratą 4,222 sekundy do pierwszego Marka Webbera i 0,017 sekundy do przedostatniego Lucasa di Grassiego (Virgin). W czwartym, ostatnim dniu testów, za kierownicą samochodu zasiadł Jarno Trulli. Włoch przejechał najwięcej okrążeń ze wszystkich kierowców – 141, ale z czasem 1:23,470 zajął ostatnie miejsce, do pierwszego Jensona Buttona tracąc 4,599 sekundy, a do przedostatniego Timo Glocka – 1,037 sekundy.
Po sesji testowej Kovalainen przyznał, że Lotusowi T127 brakuje docisku aerodynamicznego, a zespół nie rozwinął pakietu aerodynamicznego tak, jak powinien. Wkrótce później dodał, że Lotus T127 jest, szczególnie pod względem aerodynamicznym, gorszym samochodem niż Minardi PS03, który testował w 2003 roku. Jarno Trulli dodał, że widoczną podczas testów niezawodność samochodu zespół osiągnął kosztem jego szybkości. Mike Gascoyne widział w tym szansę dla zespołu na zdobycie punktów, szczególnie w początkowej fazie sezonu.
W dniach 25–28 lutego odbyły się ostatnie przedsezonowe testy, na torze Circuit de Catalunya. W pierwszym dniu kierowcą Lotusa T127 był Fairuz Fauzy. Fauzy przejechał 76 okrążeń, a jego najlepszym czasem było 1:28,002, co dało Malezyjczykowi ostatnie miejsce. Czas Fauzyego był o 6,515 sekundy gorszy od najszybszego tego dnia Marka Webbera i o 0,945 sekundy gorszy od najlepszego czasu Lucasa di Grassiego. Drugiego dnia samochodem Lotusa jeździł Jarno Trulli. Zdołał on przejechać 70 okrążeń i ustanowić 1:25,524, co było czasem gorszym o 4,910 sekundy od najszybszego Nico Hülkenberga. Trulli był jednak szybszy o 0,418 sekundy od Timo Glocka. Trzeciego dnia Trulli pokonał 102 okrążenia i zakończył testy z czasem 1:25,059. Czas ten był słabszy o 4,373 sekundy od rezultatu najszybszego tego dnia Nico Rosberga, ale Trulli był szybszy od Timo Glocka i Kamuiego Kobayashiego (BMW Sauber). Ostatniego, czwartego dnia, T127 był testowany przez Heikki Kovalainena. Kovalainen w trakcie przejechanych 65 okrążeń ustanowił czas 1:25,251, będąc o 0,909 sekundy szybszym od Lucasa di Grassiego. Czas ten jednak był gorszy o 4,779 sekundy od czasu, który ustanowił Lewis Hamilton.
T127 w wyścigach.
Przed Grand Prix Bahrajnu Tony Fernandes powiedział, że celem zespołu na to Grand Prix jest dojechanie do mety wyścigu. W kwalifikacjach Trulli zajął 20, a Kovalainen 21 miejsce; od kierowców Lotusa szybszy był Timo Glock. Czasy 1:59,852 (Trulli) i 2:00,313 (Kovalainen) były o ponad pięć sekund gorsze od najszybszego w pierwszej części kwalifikacji (Q1) Fernando Alonso. Wskutek zamieszania na starcie wyścigu Kovalainen awansował na siedemnastą pozycję, ale szybko został wyprzedzony przez Roberta Kubicę i Adriana Sutila. Trulli tymczasem nie zyskał pozycji, ponieważ wjechał w żwir. Obaj kierowcy jechali na jeden pit stop. Na czterdziestym siódmym okrążeniu w samochodzie Trullego awarii uległ układ hydrauliczny, ale Włoch został sklasyfikowany na siedemnastym miejscu. Kovalainen dojechał do mety na piętnastej pozycji. Komentując ten rezultat Fernandes powiedział, że jest „zupełnie wniebowzięty”, a Gascoyne dodał, że jest dumny z każdej osoby w zespole. Dziennikarz James Allen pochwalił Lotusa za bezawaryjność ich samochodów, dodając, że T127 może być w dalszej części sezonu bardziej konkurencyjny.
W kwalifikacjach do Grand Prix Australii kierowcy Lotusa okazali się najszybszymi spośród kierowców nowych zespołów: Kovalainen był dziewiętnasty (1:28,797), a Trulli dwudziesty (1:29,111). Do osiemnastego Witalija Pietrowa Kovalainen stracił jednak 2,3 sekundy. Do wyścigu Trulli nie zdołał wystartować ze względu na awarię układu hydraulicznego. Kovalainen natomiast obrał taktykę na jeden pit-stop – co, jak później przyznał, mogło być błędem – i finiszował na przedostatniej, trzynastej pozycji.
W trakcie pierwszego treningu do Grand Prix Malezji Kovalainena zastąpił Fauzy. Kwalifikacje do Grand Prix Malezji odbywały się w deszczu. Na skutek taktycznych błędów zespołów McLaren i Ferrari, czekających na polepszenie warunków, Heikki Kovalainen awansował do drugiej części kwalifikacji (Q2) i zakończył je z czasem 1:52,270, co dało mu piętnaste pole startowe. Trulli w Q1 uzyskał czas 1:52,884 i startował z osiemnastego miejsca. Na starcie wyścigu Kovalainen spadł na 21 miejsce. Na drugim okrążeniu Trulli został uderzony przez Glocka i spadł na 22 miejsce. Na 11 okrążeniu Kovalainen podjął próbę wyprzedzenia Lucasa di Grassiego, podczas której doszło do kontaktu tych kierowców. Na jego skutek w samochodzie Kovalainena pękła tylna opona, ale Fin zdołał wolno dojechać do boksów, gdzie wymieniono koła. Na 18 okrążeniu Fin ponownie zjechał do alei serwisowej, a jego samochód został zepchany do garażu. Kovalainen zdołał później powrócić do wyścigu, chociaż miał już dziewięć okrążeń straty do lidera. Ostatecznie w wyścigu był osiemnasty, ale ze względu na przejechanie mniej niż 90% dystansu wyścigu nie został sklasyfikowany. Trulli natomiast był siedemnasty, finiszując za di Grassim i kierowcami HRT. Mike Gascoyne zapewnił, że zespół nie przejmuje się słabym występem w Grand Prix Malezji.
W trakcie kwalifikacji do Grand Prix Chin Kovalainen stracił kontrolę nad samochodem i wypadł z toru, ale mógł kontynuować jazdę. Trulli ukończył sesję kwalifikacyjną na dwudziestym miejscu, uzyskując czas 1:39,399. Kovalainen z czasem 1:39,520 był tuż za Trullim. Od obu kierowców lepszy okazał się Timo Glock. Na początku wyścigu zaczęło mżyć i niektórzy kierowcy – wśród nich Trulli – zdecydowali się zmienić opony na przejściowe. Na taki manewr nie zdecydował się Kovalainen, przez co na ósmym okrążeniu jechał na szóstym miejscu. Trulli w późniejszej części wyścigu miał problemy z samochodem, przez co musiał zjechać do boksów. Na dwudziestym siódmym okrążeniu Włoch wycofał się z rywalizacji, a przyczyną tego była awaria układu hydraulicznego. Kovalainen wyścig ukończył na czternastym miejscu, wyprzedzając między innymi kierowcę Williamsa, Nico Hülkenberga, który sześciokrotnie był w boksach.
Na Grand Prix Hiszpanii Lotus postanowił wprowadzić pakiet poprawek, w tym poprawioną aerodynamikę, przedni spojler o uproszczonej konstrukcji i bardziej ciasną karoserię. Mike Gascoyne powiedział, że te poprawki przyczynią się do polepszenia czasów samochodu o około 1,5–2 sekund.
W kwalifikacjach do Grand Prix Hiszpanii Trulli uzyskał czas 1:24,674, co dało mu dziewiętnaste pole startowe, natomiast Kovalainen z czasem o 0,074 sekundy gorszym od Trullego był dwudziesty. Przed startem wyścigu Kovalainen miał problem ze skrzynią biegów i nie wziął udziału w wyścigu. Trulli w trakcie wyścigu pojechał na jeden pit-stop i mimo że narzekał na prowadzenie samochodu rywalizację zakończył na siedemnastym miejscu, wyprzedzając obu kierowców Virgin Racing.
Kwalifikacje do Grand Prix Monako Kovalainen ukończył z czasem 1:17,094 (osiemnaste miejsce), a Trulli był od niego o cztery setne sekundy wolniejszy (dziewiętnasta pozycja). Na 27 okrążeniu Trulli odbył swój jedyny pit-stop. Mechanicy Lotusa podczas tego pit-stopu mieli problemy z pistoletem przykręcającym koła, wskutek czego Włoch jechał za Karunem Chandhokiem. Na 59 okrążeniu jadący na czternastym miejscu. Kovalainen wycofał się z wyścigu na skutek awarii układu kierowniczego. Na 71 okrążeniu doszło do kolizji Trullego z Chandhokiem po której obaj kierowcy zakończyli rywalizację, jednak Trulli został sklasyfikowany na piętnastej pozycji.
Na Grand Prix Turcji Lotus wprowadził nowy tylny spojler z centralnym wspornikiem oraz nowe części. Sesję kwalifikacyjną kierowcy Lotusa zakończyli odpowiednio na dziewiętnastym (Trulli uzyskał czas 1:30,237) i dwudziestym (Kovalainen z czasem 1:30,519) miejscu. Obaj kierowcy zespołu odpadli z wyścigu na skutek problemów z układem hydraulicznym: Trulli na 33 okrążeniu, a Kovalainen okrążenie później.
W kwalifikacjach do Grand Prix Kanady Kovalainen uzyskał czas 1:18,237, a Trulli – 1:18,698. Dało im to odpowiednio dziewiętnaste i dwudzieste pole startowe. Z powodu kolizji kilku kierowców na starcie wyścigu Kovalainen awansował na 12, a Trulli na 15 miejsce. Po pit-stopach niektórych kierowców (w tym Trullego na piątym okrążeniu) na szóstym okrążeniu Kovalainen jechał na szóstej pozycji. Szybko jednak został wyprzedzony przez innych kierowców, a na 15 okrążeniu odbył pit-stop i spadł na piętnastą lokatę. Trulli odpadł z wyścigu na 43 okrążeniu wskutek problemów z hamulcami, a Kovalainen w wyścigu był szesnasty, finiszując między innymi przed Witalijem Pietrowem z Renault.
Na Grand Prix Europy zespół przygotował kilka poprawek do samochodu oraz specjalne malowanie, upamiętniające 500 Grand Prix Lotusa w Formule 1 (na pokrywie silnika umieszczono liczbę 500). Na Grand Prix to zbudowano nowy egzemplarz (T127-04), który początkowo był przygotowany dla Kovalainena. Jednakże otrzymał je Trulli, jako że narzekał na problemy z balansem starego samochodu i zespół uznał, że korzystne dla Lotusa będzie, aby to właśnie Włoch otrzymał nowy pojazd. Trulli nie chciał się początkowo na to zgodzić, uważając, że byłoby to nieuczciwe wobec Kovalainena, który mógłby to odebrać jako faworyzowanie Trullego.
Kwalifikacje do Grand Prix Europy Trulli ukończył na dziewiętnastym miejscu z czasem 1:40,658 i stratą 1,3 sekundy do poprzedzającego go Kamuiego Kobayashiego. Kovalainen natomiast był dwudziesty z czasem 1:40,882. Na pierwszym okrążeniu Trulli został uderzony z tyłu, przez co jego samochód został uszkodzony i Włoch zjechał na pit-stop. Trulli powrócił na tor, ale z powodu problemów ze skrzynią biegów na czwartym okrążeniu ponownie zjechał do boksów; zdołał jednak powrócić do wyścigu. Na dziewiątym okrążeniu Mark Webber, który odbył już swój pierwszy pit-stop, próbował wyprzedzić Kovalainena i na prostej wjechał w tył samochodu Fina; Australijczyk wzbił się w powietrze, odbił od toru do góry kołami, po czym wylądował na kołach i wjechał w ścianę z opon. Kovalainen tymczasem stracił kontrolę nad pojazdem i uderzył w bandę. Żaden z kierowców nie odniósł obrażeń. Webber obwiniał Kovalainena za kolizję uznając, że Fin zahamował przed zakrętem zbyt wcześnie, natomiast Kovalainen uważał, że Webber ominął swój punkt hamowania. Trulli ukończył wyścig na ostatnim, dwudziestym pierwszym miejscu.
W pierwszym treningu do Grand Prix Wielkiej Brytanii wziął udział Fauzy. W kwalifikacjach Kovalainen był 19 (1:34,405), a Trulli 21 (1:34,864); obu kierowców przedzilił Timo Glock. Kovalainen startował jednak z osiemnastej pozycji po tym, gdy Vitantonio Liuzzi został ukarany przesunięciem o pięć pozycji startowych za blokowanie Nico Hülkenberga w Q2. Na starcie wyścigu Trulli zyskał pięć, a Kovalainen jedną pozycję. Obaj kierowcy Lotusa zostali jednak we wczesnej fazie wyścigu wyprzedzeni przez Liuzziego: Kovalainen na piątym, a Trulli na dziewiątym okrążeniu. Trulli ukończył wyścig na szesnastym miejscu, a Kovalainen finiszował 0,251 sekundy za nim. Fin zdołał jednak zdublować osiemnastego Glocka.
Po Grand Prix Wielkiej Brytanii Lotus zaprzestał rozwijania modelu T127, koncentrując się nad modelem przeznaczonym na sezon 2011.
Podobnie jak to miało miejsce w Grand Prix Wielkiej Brytanii, i w Grand Prix Niemiec Fairuz Fauzy uczestniczył w pierwszym treningu. Sesję kwalifikacyjną Trulli zakończył z czasem 1:17,583, o 0,717 sekundy lepszym od czasu Kovalainena. Dało to kierowcom Lotusa odpowiednio osiemnaste i dziewiętnaste miejsce; okazali się oni lepsi między innymi od Vitantonio Liuzziego, który w szóstej minucie kwalifikacji miał wypadek. Obaj kierowcy malezyjskiego zespołu startowali jednak pozycję wyżej, jako że za wymianę skrzyni biegów na Adriana Sutila nałożono karę cofnięcia o pięć miejsc na starcie. Na pierwszym okrążeniu wyścigu doszło do kolizji kierowców Toro Rosso, dzięki czemu każdy z kierowców Lotusa awansował o dwie pozycje. Jednakże na czwartym okrążeniu Jarno Trulli musiał wycofać się z rywalizacji na skutek awarii skrzyni biegów. Na 57 okrążeniu wyścigu Kovalainena próbował zdublować Pedro de la Rosa, ale Fin nie zauważył Hiszpana i doszło do kontaktu między tymi kierowcami; uszkodzenia w samochodzie Kovalainena okazały się na tyle poważne, że wycofał się z wyścigu.
Mimo że w kwalifikacjach do Grand Prix Węgier Kovalainen uzyskał dwudziesty (1:24,120), a Trulli dwudziesty pierwszy (1:24,199) czas, to kierowcy ci startowali odpowiednio z 19 i 20 miejsca z powodu kary przesunięcia o pięć miejsc, nałożonej na Kamuiego Kobayashiego za zignorowanie wezwania na kontrolę samochodu na koniec Q1. Przed zawodnikami Lotusa znalazł się Timo Glock. Na starcie Trulli wyprzedził Kovalainena, który spadł jeszcze za di Grassiego, którego jednak zdołał później wyprzedzić. Na 15 okrążeniu z powodu faktu, że na torze znajdował się fragment przedniego spojlera Vitantonio Liuzziego, na tor wyjechał samochód bezpieczeństwa i Kovalainen zjechał wówczas na swój pit-stop. Pięć okrążeń później do boksów zjechał Trulli, a po wyjeździe spadł za Fina. Włoch do końca wyścigu nie zdołał wyprzedzić Kovalainena i finiszował 0,888 sekundy za nim, na piętnastej pozycji (Kovalainen był czternasty).
Pierwsza część kwalifikacji do Grand Prix Belgii odbywała się w zmiennych warunkach. W tej sytuacji, korzystając z błędów innych kierowców i wypadku Witalija Pietrowa, do Q2 awansował Kovalainen. Trulli zakończył rywalizację na Q1, uzyskując czas 2:01,491, co dało mu osiemnaste miejsce. W Q2 Kovalainen uzyskał czas 1:50,980 i ukończył kwalifikacje na szesnastym miejscu. Jednakże przed Grand Prix Michael Schumacher za nieprzepisowy manewr w Grand Prix Węgier został ukarany obniżeniem pozycji startowej o 10 miejsc, natomiast po kwalifikacjach kary nałożono także na innych kierowców; dotyczyło to między innymi Nico Rosberga (5 miejsc za wymianę skrzyni biegów), Sébastiena Buemiego (3 miejsca za przyblokowanie Rosberga w Q2) i Timo Glocka (5 miejsc za przyblokowanie Yamamoto w Q1) – w tej sytuacji Kovalainen w wyścigu startował z trzynastego, a Trulli z piętnastego miejsca. Wyścig rozpoczął się przy suchej nawierzchni toru, ale zapowiadano, że w pierwszych dziesięciu minutach spadnie deszcz. Na starcie w samochodzie Kovalainena wystąpiły problemy z silnikiem i Fin był zmuszony aktywować system zapobiegający jego zgaśnięciu, przez co stracił kilka pozycji. Ponadto pod koniec okrążenia Kovalainen uszkodził przedni spojler i zjechał do boksów, a jako że zaczęło padać, fiński kierowca wymienił opony na tzw. opony przejściowe. Wkrótce potem deszcz ustał i dwa okrążenia później Fin jeszcze raz zjechał na pit-stop, wymienić opony na slicki. Trulli natomiast w początkowej fazie wyścigu miał problem z przegrzewaniem tylnych opon, ale problem ten później ustał. Na 33 okrążeniu zaczął padać deszcz. Pod koniec wyścigu na mokrej już nawierzchni obróciło samochód Trullego, ale Włoch zdołał kontynuować jazdę. Ostatecznie Kovalainen ukończył wyścig na szesnastej, a Trulli na dziewiętnastej pozycji; między kierowcami Lotus Racing znaleźli się kierowcy Virgin Racing.
Pierwszego września na lotnisku w brytyjskim Duxford Lotusa T127 poprowadził szesnastoletni Nabil Jeffri. Malezyjczyk dołączył miesiąc wcześniej do programu rozwojowego Lotusa dla młodych kierowców, a w Duxford wykonał serię testów aerodynamicznych oraz pit-stopów. Testy kierowcy Formuły BMW Pacific oznaczały, że był on najmłodszym w historii kierowcą, który prowadził samochód Formuły 1.
Po przejechaniu trzech okrążeń Q1 Force India VJM03 Vitantonio Liuzziego uległ awarii. W tej sytuacji Jarno Trulli ukończył kwalifikacje na osiemnastym miejscu (1:25,540), a Heikki Kovalainen – na dziewiętnastym. Ponadto Witalij Pietrow otrzymał karę obniżenia pozycji startowej o pięć miejsc za przyblokowanie Glocka w Q1, przez co obaj kierowcy Lotusa startowali jedną pozycję wyżej. Na starcie Trulli awansował o jedno miejsce, natomiast Kovalainen został wyprzedzony przez obu kierowców Virgin. W trakcie wyścigu w samochodzie Trullego przestał działać drugi bieg, ale Włoch kontynuował jazdę. Na 47 okrążeniu Włoch wycofał się z wyścigu z powodu awarii skrzyni biegów. Kovalainen finiszował na osiemnastym miejscu, a wyprzedził go między innymi Timo Glock. Po wyścigu Fin powiedział, że nie zdołał wyprzedzić Niemca, ponieważ samochód nie osiągał wystarczających prędkości na prostych.
W trakcie Grand Prix Singapuru, w pierwszym treningu, Lotusa T127 poprowadził Fairuz Fauzy. W kwalifikacjach Kovalainen z czasem 1:50,915 był dziewiętnasty, natomiast Trulli uzyskał dwudzieste pierwsze miejsce, uzyskując 1:51,641. Kovalainena poprzedzał Glock, a Trullego – di Grassi. Na skutek problemów na starcie Jaime Alguersuariego (który musiał z powodu wycieków wody startować z alei serwisowej) oraz kolizji Vitantonio Liuzziego i Nicka Heidfelda po pierwszym okrążeniu Kovalainen jechał na szesnastej pozycji, a Trulli na siedemnastej; kierowcy Lotusa wyprzedzili obu zawodników Virgin. Na 27 okrążeniu Trulli z powodu problemów z T127 zjechał do garażu, gdzie przez kilka minut dokonywano napraw. Włoch wrócił do wyścigu. Na 28 okrążeniu Trulli wycofał się z wyścigu z powodu awarii układu hydraulicznego. Na 59 okrążeniu Kovalainen zderzył się z Sébastienem Buemim, co wznieciło ogień we wlocie powietrza i spowodowało pożar samochodu. Kovalainen nie chciał stwarzać niebezpieczeństwa, przez co jechał płonącym samochodem aż do prostej startowej. Na prostej startowej zatrzymał się, pożyczył gaśnicę od pracownika Williamsa i sam ugasił samochód. Fin został sklasyfikowany na szesnastym miejscu. Moment ugaszenia pożaru Lotusa T127 przez Kovalainena został wybrany przez „Autosport” jako Moment Roku.
Kwalifikacje do Grand Prix Japonii Trulli zakończył z czasem 1:35,346 (19 miejsce), a Kovalainen – z czasem 1:35,464 (20 pozycja). Na pierwszym okrążeniu doszło do kolizji czterech kierowców. Z tego powodu Kovalainen awansował o cztery miejsca, natomiast Trulli – o sześć. Jednakże już okrążenie później Trulli zjechał na pit-stop, ponieważ na torze znalazł się samochód bezpieczeństwa. Po wyjeździe Trulli utknął za Sakonem Yamamoto, ale na czternastym okrążeniu zdołał go wyprzedzić. Na 35 okrążeniu na swój pit-stop zjechał Kovalainen, a na tor wyjechał tuż przed Trullim. Pod koniec wyścigu Trulli miał problemy z układem hydraulicznym, ale zdołał finiszować bez straty pozycij. Wyścig ukończyło szesnastu kierowców; Kovalainen był dwunasty, dublując trzynastego Trullego.
W kwalifikacjach do Grand Prix Korei Południowej Jarno Trulli uzyskał 1:40,521, przez co zakończył Q1 na dziewiętnastym miejscu. Najlepszy czas Kovalainena wynosił 1:41,768, przez co Fin był dwudziesty pierwszy. Kara przesunięcia o pięć pól startowych, nałożona na Witalija Pietrowa, spowodowała, że Trulli startował z 18 miejsca. Z powodu opadów deszczu wyścig rozpoczął się za samochodem bezpieczeństwa, a po trzech okrążeniach został przerwany na 50 minut. Po wznowieniu wyścigu samochód bezpieczeństwa zjechał po 16 okrążeniach. Po zjeździe samochodu bezpieczeństwa, na pierwszym zakręcie toru obróciło pojazd Trullego, który jednak powrócił do rywalizacji. Włoch spadł jednak na 23 miejsce. Na dziewiętnastym okrążeniu Mark Webber zderzył się z Nico Rosbergiem, po czym na tor ponownie wyjechał samochód bezpieczeństwa. Po zjeździe samochodu bezpieczeństwa doszło do kolizji w szóstym zakręcie toru, a uczestniczyli w niej Jarno Trulli i Bruno Senna. Na skutek tej kolizji z samochodu Włocha odpadł przedni spojler i Włoch zjechał na pit-stop. Na 26 okrążeniu Trulli zakończył rywalizację z powodu awarii układu hydraulicznego. Na trzydziestym okrążeniu Kovalainen zderzył się z Buemim, a jego bolid się obrócił. Ponadto w trakcie wyścigu na Fina nałożono karę Drive Through (przejazdu przez aleję serwisową) za przekroczenie dozwolonej prędkości w alei serwisowej. Kovalainen ukończył wyścig jako trzynasty.
Sesję kwalifikacyjną do Grand Prix Brazylii Trulli i Kovalainen ukończyli za Glockiem, odpowiednio na 20 (1:22,250) i 21 (1:22,378) miejscu. Z uwagi na to, że na Adriana Sutila nałożono karę przesunięcia o pięć miejsc na starcie, każdy z kierowców Lotus Racing startował pozycję wyżej. Ponadto identyczna kara została nałożona na Sébastiena Buemiego, przez co Trulli startował z 18 pozycji. Na starcie wyścigu Kovalainen wyprzedził Trullego i Glocka. W trakcie wyścigu Trulli doświadczył problemów z układem hydraulicznym, ale zostały one wyeliminowane. Kovalainen ukończył wyścig na osiemnastym miejscu, a Trulli finiszował tuż za nim.
W pierwszej sesji treningowej do ostatniej eliminacji sezonu, Grand Prix Abu Zabi, Fauzy zastąpił Kovalainena. Kwalifikacje Jarno Trulli ukończył z czasem 1:43,516 i dziewiętnastym miejscem, a Kovalainen z rezultatem 1:43,712 i dwudziestą pozycją. Na starcie wyścigu Trulli został wyprzedzony przez Kovalainena, po czym do 27 okrążenia podążał za Finem. Trulli miał problemy z przednim spojlerem, po czym na 52 okrążeniu w jego samochodzie złamał się tylny spojler i Włoch wycofał się z wyścigu. Trulli został jednak sklasyfikowany na 21 miejscu. Kovalainen natomiast finiszował jako siedemnasty.
Lotus ukończył sezon 2010 na dziesiątej pozycji w klasyfikacji generalnej konstruktorów, najlepiej ze wszystkich konstruktorów, ale malezyjski zespół nie uzyskał ani punktu. W klasyfikacji kierowców Kovalainen był dwudziesty, a Trulli – dwudziesty pierwszy. Przed sezonem Mike Gascoyne wyjaśnił jednak, że zajęcie dziesiątego miejsca w klasyfikacji konstruktorów zaowocuje znacznymi zyskami finansowymi wynikającymi z porozumienia Concorde.
Po zakończeniu sezonu w Abu Zabi odbyły się testy dla młodych kierowców. Zawodnikami Lotusa byli kierowcy Serii GP2, Władimir Arabadżiew i Rodolfo González. W pierwszym dniu testów uczestniczył Gonzalez. Wenezuelczyk przejechał 83 okrążenia i był trzynasty – przedostatni, a jego najlepszy czas wynosił 1:44,924, tj. o 5,308 sekundy gorzej od pierwszego Daniela Ricciardo i o 4,515 sekundy lepiej od ostatniego Rio Haryanto. Drugiego dnia Gonzalez przejechał 41 okrążeń (czas 1:44,312, o 6,210 sekundy gorszy od pierwszego Ricciardo), a Arabadżijew – 49 okrążeń (czas 1:45,723).
Następcą modelu T127 był Lotus T128 (początkowo Lotus TL11), wyposażony w silniki Renault i skrzynie biegów Red Bull. Samochód nie osiągał jednak znacznie lepszych wyników od swojego poprzednika, a Lotus sezon 2011 ponownie zakończył bez punktu, na dziesiątym miejscu w klasyfikacji konstruktorów.
Pokazy.
Lotus wybudował cztery egzemplarze samochodu.
Po sezonie 2010 Lotus T127 kilkakrotnie brał udział w różnych pokazach.
Latem 2011 roku model został zaprezentowany na Festiwalu w Goodwood, gdzie prowadzili go ówcześni kierowcy testowi Lotusa, Karun Chandhok i Luiz Razia. Na festiwalu tym pokazano również takie samochody, jak Penske PC23, Lotus 38, Lola T90, Williams FW15C, March 711, McLaren MP4/1, Mercedes W165, Renault RS01 oraz kilka samochodów Formuły 1 z sezonów 2009 i 2010.
Samochód zaprezentowano również podczas imprezy Moscow City Racing w Moskwie – prowadził go Chandhok.
W czerwcu 2012 roku Giedo van der Garde prowadził model T127 podczas imprezy Bavaria City Racing w Dublinie. W lipcu tego samego roku po raz drugi Lotus T127 wystąpił na Festiwalu w Goodwood; prowadził go van der Garde

</doc>
<doc id="1903257" url="https://pl.wikipedia.org/wiki?curid=1903257" title="Short track na Zimowych Igrzyskach Olimpijskich 2010 - bieg na 1500 metrów mężczyzn">
Short track na Zimowych Igrzyskach Olimpijskich 2010 - bieg na 1500 metrów mężczyzn



</doc>
<doc id="1903258" url="https://pl.wikipedia.org/wiki?curid=1903258" title="Batylda Schaumburg-Lippe">
Batylda Schaumburg-Lippe

Batylda Schaumburg-Lippe (niem. "Prinzessin Bathildis Anna Maria Leopoldyna Auguste zu Schaumburg-Lippe"; ur. 21 maja 1873, zm. 6 kwietnia 1962) – córka Wilhelma Schaumburg-Lippe.
Młodość.
Batylda urodziła się w Raciborzu w Królestwie Czeskim (obecnie Ratibořské Hory, Czechy), jako szóste dziecko i druga córka księcia Wilhelma Schaumburg-Lippe (1834-1906), (syna Jerzego Wilhelma księcia Schaumburg-Lippe i księżniczki Idy Waldeck-Pyrmont) i jego żony księżnej Batyldy Anhalt-Dessau (1837-1902), (córki księcia Fryderyka Augusta von Anhalt-Dessau i landgrafini Charlotte Marie Louise von Hessen-Kassel).
Ślub.
9 sierpnia 1895 w Náchod Batylda wyszła za mąż za swojego kuzyna Fryderyka księcia Waldeck-Pyrmont (1865-1946) który był szóstym dzieckiem i najstarszym synem Jerzego Wiktora Waldeck-Pyrmont i jego pierwszej żony Heleny Nassau.
Mieli czworo dzieci:

</doc>
<doc id="1903260" url="https://pl.wikipedia.org/wiki?curid=1903260" title="Clarias lazera">
Clarias lazera



</doc>
<doc id="1903264" url="https://pl.wikipedia.org/wiki?curid=1903264" title="Busdorf">
Busdorf

Busdorf (duń. "Bustrup") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, siedziba urzędu Haddeby.

</doc>
<doc id="1903265" url="https://pl.wikipedia.org/wiki?curid=1903265" title="El Doopa">
El Doopa



</doc>
<doc id="1903267" url="https://pl.wikipedia.org/wiki?curid=1903267" title="Tine Debeljak">
Tine Debeljak

Tine Debeljak (ur. 27 kwietnia 1903 w Škofjej Loce, zm. 20 stycznia 1989 w Buenos Aires) – słoweński krytyk literacki, tłumacz, redaktor i poeta.
Życiorys.
Po ukończeniu szkoły podstawowej w Škofjej Loce zaczął uczęszczać do gimnazjum diecezjalnego w Lublanie. Rozpoczął studia na uniwersytecie w Lublanie, gdzie studiował slawistykę i literaturę porównawczą. W planach miał wyjazd na studia do Czech i Polski, ale nie udało mu się tego osiągnąć. Studia ukończył w 1927 roku.
W tym okresie pisał głównie utwory ekspresjonistyczne, społeczne i katolickie, ale interesowały go także problemy egzystencjalne. Myślał o wydaniu zbioru poezji, ale ostatecznie jego wiersze były publikowane w czasopismach.
Od 1930 do 1934 był profesorem w liceum w mieście Nikšić w Czarnogórze. Był ściśle związany z życiem kulturalnych; publikował w gazetach i czasopismach. Z powodów politycznych, porzucił nauczanie i zajął miejsce redaktora w największej słoweńskiej gazecie katolickiej "Słoweniec", która pozwoliła mu na kontakt z różnymi poglądami tak w kraju, jak i na świecie. Wyjechał na studia do Warszawy, gdzie został lektorem języka słoweńskiego, a później przygotował pracę doktorską pt. „Chłopi Reymonta w świetle krytyki światowej”. W 1939 roku obronił doktorat na Uniwersytecie w Lublanie.
Po II wojnie światowej przeszedł na emeryturę i zamieszkał w Karyntii. W marcu 1948 wyjechał do Argentyny. W Buenos Aires pracował w fabryce farmaceutycznej, a następnie jako dozorca w cementowni w miejscowości Loma Negra w Olavariji oraz jako zarządca składu. Jego rodzina – żona i troje dzieci – dołączyła do niego dzięki pośrednictwu Czerwonego Krzyża w roku 1954. Rozłąka z rodziną w dużym stopniu wpłynęła na jego dzieła literackie. W 1955 roku został przeniesiony do fabryki w Buenos Aires, gdzie pracował aż do emerytury.
Praca.
Pisać zaczął już jako licealista a jego prace publikowane były w czasopiśmie "Dom in svet". Był jednym z założycieli muzeum "Krzyż na Górze" w Škofi Loce; był redaktorem naczelnym czasopisma "Dom in svet"(1930–1931 i 1938–1945), członkiem PEN Clubu oraz członkiem komitetu ds. przyznawania nagród literackich. Tłumaczył z czeskiego, polskiego, rosyjskiego, węgierskiego i włoskiego. Jest autorem setek sprawozdań, esejów, rozpraw dotyczących literatury nie tylko słoweńskiej, ale też słowiańskiej.
Na emigracji wydał pierwszą książkę "Koledarček slovenskih emigrantov" (1946), redagował artykuły w czasopismach tj. "Dom in svet, Naši pesmi, Mladi setvi" i "Ameriški domovini". Był pierwszym przedstawicielem "Towarzystwa Słoweńców". Przez dziesięć lat aktywnie promował Słowenię, był redaktorem gazety "Meddobje", a także profesorem sekcji słowenistycznej na wydziale ukraiński nauk humanistycznych w Buenos Aires.
W 1949 roku opublikował książkę "Črna maša",była to pierwsza praca opublikowana na emigracji. Dzieło obrazowało okrucieństwo wojny i rewolucji. Oceniane jest przez krytyków jako jego najlepszy utwór. W 1951 roku opublikował zbiór wierszy "Poljub". W tomiku "Marija" z 1954 roku, wyrażał chęć powrotu do ojczyzny. Rok później opublikował zbiór krótkich wierszy "Kyrie Eleison" – słoweński Wielki Tydzień. "Črni Kamnitnik " to zbiór nowel powstałych, kiedy pracował jako dozorca w cementowni. Jego ostatnie dzieło to oratorium Baraga (1957). Debeljak po 1945 roku napisał ponad tysiąc artykułów, które wysyłał do Chorwacji, Serbii, Słowacji, Polski.
Tine Debeljak jako historyk literatury.
Jego twórczość obejmuje obszary krytyki, tłumaczeń, badań historyczno-literackich i publikacje w czasopismach literackich. Jego literatura wzrastała w latach kształtowania się słoweńskiego ekspresjonizmu. Współczesną scenę literacką w centrum której Tine Debeljak umieścił Ivana Preglja nazwał: "rodzimy realizm ekspresyjny" (w org. "domačijski ekspresivni realizem"; DIS 1927) który jak sądził, określał odpowiednie warunki dla dobrej literatury.
Twierdził, że perspektywy współczesnej literatury europejskiej nie powinny wypierać podstawowych słoweńskich form literackich. Cenił poezjię Josipa Murna i Edwarda Kocbeka.
Krytycznie odnosił się do ekspresjonizmu. Był przekonany, że konieczne jest pokonanie ekspresjonizmu, tym samym umożliwienie literaturze kontaktu duchowego i realistyczne. Model tej równowagi znajduje się w poezji France Prešerna, Dragotina Kette i France Balantiča.
Na jego twórczość wpływ mieli katoliccy pisarze. Pisał o Stanko Majcenie, Narte Velikonju, często o poezji Balantiča, a szczególnie o tomiku "Muževna steblika" (1942) oraz tomiku "V ognju groze plapolam".
W Buenos Aires dalej badał poezję Balantiča ("Pesmi", 1956), jako redaktor opatrzył swoimi komentarzami książki: Stanka Kocipra, Ivana Dolenca, Ivana Hribovška, Franceta Kunstlja, Mirka Javorníka i wielu innych.
Razem z Francetem Papežem zebrali i wydali "Antologijo slovenskega zdomskega pesništva" (1980), w której Debeljak przygotował informacje biograficzne o autorach. Również tłumaczenia Tine Debeljaka często są opatrzone notatkami (Dante Alighieri, Jose Hernandes, Puszkina, i inni). Był dokładnym kronikarzem rodzimej twórczości literackiej na obczyźnie. Potwierdza to praca "Panorama slovenskih leposlovnih ustvarjalcev v emigraciji " (Koledar – Zbornik svobodne Slovenije 1955), bardziej wszechtronny przegląd literatury emigracyjnej przedstawia "Zbornik svobodne Slovenije" (1973/1974).
Jego przegląd zawiera literaturę ze wszystkich krajów gdzie mieszkają Słoweńcy. Materiał jest rozłożony na lokalne zasady i szczegóły bibliograficzne, bierze pod uwagę literaturę piękną, prasę i inne druki. Przedstawia prace autorów z szacunkiem i ostrożnością, wahając się między subiektywnym stosunkiem a naukowym uzasadnieniem. Można to zobaczyć na przykładzie zachwytu Debeljaka nad szkicem Javornika "Potni List", o którym pisze, że jest „najmocniejszą rzeczą jaką napisano o emigracji”.
Wśród nowszych badań Debeljak bada poezję Karla Mausera, jego tomik "Zemlja sem in večnost" wydał w rocznicę śmierci poety (1978). Wrażliwość i sugestywność tego przekazu są interesujące, ponieważ określają przyjaźń i wspólny los, tomik zawiera szczegółowe informacje o biografii i umieszcza Mausera w kręgu słoweńskiej literatury.
Jego twórczość jest bardzo szeroka. Bezspornie Tine Debeljak to niezwykle ważna postać w historii słoweńskiej literatury emigracyjnej.

</doc>
<doc id="1903268" url="https://pl.wikipedia.org/wiki?curid=1903268" title="Bustrup">
Bustrup



</doc>
<doc id="1903271" url="https://pl.wikipedia.org/wiki?curid=1903271" title="Parafia Miłosierdzia Bożego w Three Rivers">
Parafia Miłosierdzia Bożego w Three Rivers

Parafia Miłosierdzia Bożego w Three Rivers (ang. "Divine Mercy Parish") – parafia rzymskokatolicka położona w Three Rivers, Massachusetts, Stany Zjednoczone.
Jest ona jedną z wielu etnicznych, polonijnych parafii rzymskokatolickich w Nowej Anglii z mszą św. w j. polskim dla polskich imigrantów.
Ustanowiona w 2010 roku w wyniku połączenia parafii Świętych Apostołów Piotra i Pawła i parafii św. Anny.
Została dedykowana Miłosierdziu Bożemu.

</doc>
<doc id="1903273" url="https://pl.wikipedia.org/wiki?curid=1903273" title="Borgwedel">
Borgwedel

Borgwedel (duń. "Borgvedel") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Haddeby.

</doc>
<doc id="1903274" url="https://pl.wikipedia.org/wiki?curid=1903274" title="Stack Overflow">
Stack Overflow

 
Stack Overflow – serwis społecznościowy, na którym programiści mogą zadawać pytania dotyczące szeroko pojętego wytwarzania oprogramowania. Serwis został stworzony przez Jeffa Atwooda oraz Joela Spolsky'ego w 2008 roku jako bardziej wiarygodna alternatywa dla serwisu "Experts Exchange". Nazwę wybrali czytelnicy "Coding Horror" w ramach demokratycznego głosowania. Jest on częścią Stack Exchange Network.
18 grudnia 2009 roku Google ogłosiło, że serwis stał się oficjalnym forum dla programistów pracujących na systemie Android.

</doc>
<doc id="1903275" url="https://pl.wikipedia.org/wiki?curid=1903275" title="Borgvedel">
Borgvedel



</doc>
<doc id="1903278" url="https://pl.wikipedia.org/wiki?curid=1903278" title="Marcela Morelo">
Marcela Morelo

Marcela Morelo (ur. 13 grudnia 1969 w Buenos Aires) - argentyńska piosenkarka. 
Zadebiutowała w roku 1997 albumem "Manantial", na którym utwory były napisane przez nią. Płyta ta zdobyła uznanie i statut złotej płyty oraz platynowej płyty a utwory z tej płyty "La Fuerza del engaño" i "Corazón Salvaje" zostały przebojami na rynku argentyńskim, w Ameryce Łacińskiej oraz w Europie. 
Piosenkarka w swej karierze współpracowała m.in. z artystami Celia Cruz, Chichi Peralta, Franco de Vita.

</doc>
<doc id="1903282" url="https://pl.wikipedia.org/wiki?curid=1903282" title="Dannewerk">
Dannewerk

Dannewerk (duń. "Dannevirke") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Haddeby.

</doc>
<doc id="1903286" url="https://pl.wikipedia.org/wiki?curid=1903286" title="Czernica (rejon brodzki)">
Czernica (rejon brodzki)

Czernica (ukr. Черниця) – wieś na Ukrainie, w obwodzie lwowskim, rejonie brodzkim. Położona na granicy ziemi lwowskiej i Wołynia, nad rzeką Ikwą, w Górach Złoczowskich, stanowiących dział wód między Bałtykiem, a Morzem Czarnym. Znajduje się 18 km na zachód od Podkamienia.
Historia.
Założona około roku 1515. W czasach I Rzeczypospolitej znajdowała się w granicach województwa wołyńskiego. Od końca XVIII wieku do roku 1914 majątek czernicki wraz z pobliską Ponikwą należał do rodziny Kownackich. Została następnie odsprzedana Jędrzejowi Nazarewiczowi. W okresie międzywojennym była przyporządkowana administracyjnie do województwa tarnopolskiego (gmina Podkamień, powiat brodzki). Większość mieszkańców wsi należała do obrządku greckokatolickiego, ale zamieszkiwała w niej również duża liczba osób wyznania rzymskokatolickiego, przynależna do parafii w Podkamieniu (dekanat Brody). Na początku II wojny światowej wieś liczyła około 2500 mieszkańców, ze znaczną przewagą ludności ukraińskiej nad polską. W latach 1943-1944 w okolicach (między innymi w Hucisku Brodzkim i Hucie Pieniackiej) i w samej Czernicy dochodziło do pogromów ludności narodowości polskiej, przeprowadzonych przez UPA. W ich wyniku zamordowanych zostało kilkudziesięciu mieszkańców wsi. Wielu Ukraińców z Czernicy, z narażeniem własnego życia, udzielało schronienia Polakom. Starali się także zdobywać informacje o podejmowanych przez UPA planach akcji antypolskich i ostrzegali poszczególne osoby o grożącym im niebezpieczeństwie. Po wojnie polscy mieszkańcy wsi zostali wysiedleni, w ramach fali masowych przesiedleń z Kresów Wschodnich, głównie na tereny Dolnego Śląska.
W Czernicy ostatnie siedemnaście lat swego życia spędził Myron Tarnawskyj – generał Ukraińskiej Armii Halickiej.

</doc>
<doc id="1903287" url="https://pl.wikipedia.org/wiki?curid=1903287" title="Fahrdorf">
Fahrdorf

Fahrdorf (duń. "Fartorp") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Haddeby.

</doc>
<doc id="1903288" url="https://pl.wikipedia.org/wiki?curid=1903288" title="Fartorp">
Fartorp



</doc>
<doc id="1903289" url="https://pl.wikipedia.org/wiki?curid=1903289" title="Eugene Polya">
Eugene Polya



</doc>
<doc id="1903290" url="https://pl.wikipedia.org/wiki?curid=1903290" title="Ikwa">
Ikwa

Ikwa ( "Ikwa") – rzeka na Wołyniu, prawy dopływ Styru. 
Długość rzeki wynosi 155 km. Swoje źródło ma w okolicach Czernicy k. Brodów. Jeden z większych dopływów górnego Styru. Tworzy dość szeroką dolinę. Przepływa koło Krzemieńca i Dubna. Koło Targowicy wpada do Styru (na jego 283 kilometrze). 
Opisywana w utworach literackich Juliusza Słowackiego.

</doc>
<doc id="1903295" url="https://pl.wikipedia.org/wiki?curid=1903295" title="Miękkopiór">
Miękkopiór



</doc>
<doc id="1903298" url="https://pl.wikipedia.org/wiki?curid=1903298" title="Jurij Olesza">
Jurij Olesza

Jurij Karłowicz Olesza (ur. w Jelizawetgradzie na Ukrainie, zm. 10 maja 1960 w Moskwie) – rosyjski prozaik i dramaturg, pochodzenia polskiego.
Zarys biograficzny.
Urodził się w Jelizawetgradzie na Ukrainie w 1899 roku.
W 1902 roku przeniósł się wraz z rodziną do Odessy, gdzie w latach 1916–1918 studiował na Uniwersytecie Noworosyjskim.
W ostatnich latach życia uzależnił się od alkoholu co znacznie nadwerężyło jego zdrowie. Zmarł 10 maja 1960 i został pochowany na Cmentarzu Nowodziewiczym w Moskwie.
Twórczość.
W swoich dziełach posługiwał się stylem symboliczno-impresjonistycznym. Jego twórczość odzwierciedlała przeżycia i konflikty inteligencji w obliczu rewolucji, co jest szczególnie widoczne w jego głośnej powieści "Zawiść".
Najbardziej znanym jego dziełem jest fantastyczna baśń "Trzech grubasów" (1928).
Był też autorem nowel i sztuk scenicznych oraz esejów i wspomnień.
W jednym ze swoich utworów nazwał siebie „Inżynierem dusz ludzkich”, jednak Stalin rozciągnął ten zwrot na wszystkich pisarzy.

</doc>
<doc id="1903299" url="https://pl.wikipedia.org/wiki?curid=1903299" title="Kaczka edredonowa">
Kaczka edredonowa



</doc>
<doc id="1903303" url="https://pl.wikipedia.org/wiki?curid=1903303" title="Benjamin Finegold">
Benjamin Finegold

Benjamin Finegold (ur. 6 września 1969 w Detroit) – amerykański szachista, arcymistrz od 2009 roku.
Kariera szachowa.
Zasady gry w szachy poznał w wieku 5 lat. W 1989 podzielił I m. w finale mistrzostw Stanów Zjednoczonych juniorów do 20 lat. W tym samym roku odniósł pierwsze zwycięstwo nad szachistą światowej czołówki, pokonując w Amsterdamie (turniej "OHRA"-B) Borysa Gelfanda. Rok później Międzynarodowa Federacja Szachowa przyznała mu tytuł mistrza międzynarodowego. W 1991 zwyciężył w otwartym turnieju w Antwerpii, natomiast w 1992 podzielił II m. (za Julianem Hodgsonem, wspólnie z Zigurdsem Lanką, Jewgienijem Pigisowem, Aleksiejem Driejewem i Aleksandrem Sznajderem) w Cappelle-la-Grande W 1993 otrzymał stypendium "Samford Chess Fellowship", a jego trenerem był wówczas Grigorij Kajdanow. W 1994 podzielił I m. (wspólnie z m.in. Dmitrijem Gurewiczem i Symbatem Lyputianem) w turnieju "U.S. Open Chess Championship" w Chicago. W 2002 podzielił I m. (wspólnie z Ilją Smirinem, Aleksandrem Oniszczukiem, Arturem Jusupowem, Jaanem Ehlvestem, Aleksandrem Wojtkiewiczem, Jonathanem Rowsonem, Warużanem Hakopianem i Kamilem Mitoniem) w turnieju "World Open" w Filadelfii, wypełniając pierwszą arcymistrzowską normę. Drugą uzyskał w 2005 w Chicago (dz. I m. wspólnie z Warużanem Akobjanem), a trzecią – w 2009 w Lubbocku (dz. I m. wspólnie z Eugene'em Perelshteynem i Vinayem Bhatem).
Najwyższy ranking w dotychczasowej karierze osiągnął 1 stycznia 2006, z wynikiem 2563 punktów zajmował wówczas 17. miejsce wśród amerykańskich szachistów.

</doc>
<doc id="1903305" url="https://pl.wikipedia.org/wiki?curid=1903305" title="Hanns Braun">
Hanns Braun

Johannes („Hanns”) Braun (ur. 26 października 1886 w Wernfels (obecnie Spalt), zginął 9 października 1918 w okolicy Croix-Fonsomme we Francji) – niemiecki lekkoatleta średniodystansowiec, trzykrotny medalista olimpijski.
Życiorys.
Na igrzyskach olimpijskich w 1908 w Londynie Braun zdobył brązowy medal w biegu na 800 metrów, a także srebrny w sztafecie olimpijskiej, która składała się z biegów na odcinkach o długości kolejno 200 m + 200 m + 400 m + 800 m. Biegł w niej na ostatniej zmianie. Startował także w biegu na 1500 metrów, ale odpadł w przedbiegu.
Na igrzyskach olimpijskich w 1912 w Sztokholmie zdobył srebrny medal w biegu na 400 metrów, w którym prowadził przez większość dystansu, ale na ostatnim wirażu został wyprzedzony przez Charlesa Reidpatha ze Stanów Zjednoczonych. Zajął również 6. miejsce w biegu na 800 metrów, a niemiecka sztafeta 4 × 400 metrów z jego udziałem odpadła w przedbiegu.
W 1909, 1911 i 1912 Braun zwyciężał w mistrzostwach Wielkiej Brytanii (AAA) na 880 jardów. Był również mistrzem Niemiec na 400 m w 1919, 1910 i 1912.
Studiował rzeźbiarstwo w Monachium oraz architekturę w Berlinie. Podczas I wojny światowej służył jako pilot myśliwski. Zginął podczas wypadku lotniczego, gdy jego samolot zderzył się z innym z tej samej eskadry. Został pochowany w Belgii na cmentarzu wojennym we Vladslo.
Rekordy życiowe.
Braun był także rekordzistą kraju w sztafecie 4 × 400 metrów (3:28,5 w 1912). Ustanowił także jeden rekord świata w hali na dystansie 1000 metrów z czasem 2:39,0.

</doc>
<doc id="1903312" url="https://pl.wikipedia.org/wiki?curid=1903312" title="Majungatol">
Majungatol



</doc>
<doc id="1903315" url="https://pl.wikipedia.org/wiki?curid=1903315" title="Wybór pomiędzy bogactwem a młodością">
Wybór pomiędzy bogactwem a młodością

Wybór pomiędzy bogactwem a młodością – obraz olejny holenderskiego malarza Jana Steena. Dzieło początkowo należało do kolekcji Stanisława Augusta, pod koniec XIX wieku zostało wywiezione do Petersburga i było wystawione w Ermitażu. Do Polski powróciło w 1929 i do II wojny światowej było eksponowane w Pałacu Łazienkowskim. Obecnie znajduje się w Galerii Malarstwa Szkół Północnych Muzeum Narodowego w Warszawie.
Opis obrazu.
Jest to typowa dla Jana Steena rubaszna scena rodzajowa zawierająca pełne szyderstwa pouczenie moralne. W centrum obrazu malarz umieścił postać młodej, śmiejącej się kobiety. Dziewczyna siedzi na krześle w otoczeniu dwóch mężczyzn starających się o jej względy. Starszy, ubrany w strój wieśniaka, podaje kobiecie pierścionek, a prawą ręką wskazuje na skrzynię zawierającą zapewne kosztowności. Młodszy mężczyzna, wyraźnie spoufalony z dziewczyną, przytula się do niej i patrzy znacząco w oczy. W ręce ma jedynie fujarkę, której falliczny kształt może sugerować wcześniejsze doświadczenia erotyczne. Kobieta swoją postawą i gestem dłoni wyraźnie odtrąca starca i odchyla się w stronę młodzieńca.
Scena rozgrywa się w dość ciemnym wnętrzu i oświetlona jest ostrym światłem z lewej strony. Za plecami dziewczyny, na ścianie znajduje się rycina, która przedstawia alegorię życia ludzkiego. U sufitu wisi wieniec weselny z napisem i dzwonkiem w środku, na podłodze leżą rozrzucone gałązki, które zapewne z niego odpadły. Przez otwarte drzwi widać zbliżającą się postać starej kobiety.
Obraz ma stonowaną kolorystykę, złamaną przez jedyne silne akcenty bieli (fartuch dziewczyny i koszula chłopca) oraz czerwieni (beret młodzieńca i ubiór staruszki).
Interpretacje.
Dzieło posiada alegoryczną wymowę, świadczą o niej zarówno wisząca na ścianie rycina, jak i napis umieszczony na zawieszonym pod sufitem wieńcu weselnym: "Dat ghij socht, socht ick nie" („Czego ty szukałeś, ja nie szukałam”), świadczący o stosunku kobiety do starszego mężczyzny. Postać zbliżającej się staruszki zapewne symbolizuje nieuchronnie nadciągającą starość. Podobne znaczenie mają opadające z wieńca suche gałązki.
Sposób przedstawienia konkurentów może świadczyć o zainteresowaniu autora teatrem. W XVII-wiecznym holenderskim teatrze zakochanego starca przedstawiano w ubiorze wieśniaka, natomiast atrybutem młodych kochanków była fujarka.

</doc>
<doc id="1903317" url="https://pl.wikipedia.org/wiki?curid=1903317" title="Angioneura cyrtoneurina">
Angioneura cyrtoneurina

Angioneura cyrtoneurina – gatunek muchówki z rodziny plujkowatych.
Owad o ciele długości od 4 do 5 mm, żółtych przezmiankach, zaokrąglonych łuskach tułowiowych, nagim przedpiersiu i prawie nagiej ariście. Wypukłą potylicę ma porośniętą czarnymi włoskami. Ubarwienie teguli czarne, basicosty brązowe do prawie czarnego. Żyłki na skrzydłach jasnożółte, kontrastujące z przyciemnionym "costangium". Do charakterystycznych cech chetotaksji należą: bark szczecinek środkowych grzbietu oraz szczecinki tarczkowe szczytowe przynajmniej w połowie tak długie jak tarczkowe boczne.
Larwy tej muchówki są pasożytami bursztynki Pfeiffera.
Gatunek europejski. Podawany z Francji, Wielkiej Brytanii, Niemiec, Austrii, Szwajcarii, Węgier, Czech, Polski, Danii, Szwecji, północno-zachodniej Rosji i Bułgarii. Z Polski znany pojedynczy okaz z Biebrzańskiego Parku Narodowego.

</doc>
<doc id="1903318" url="https://pl.wikipedia.org/wiki?curid=1903318" title="Jerome David Salinger">
Jerome David Salinger



</doc>
<doc id="1903320" url="https://pl.wikipedia.org/wiki?curid=1903320" title="Hannah Kearney">
Hannah Kearney

Hannah Angela Kearney (ur. 26 lutego 1986 w Hanover) – amerykańska narciarka dowolna, specjalizująca się w jeździe po muldach. Zdobyła złoty medal na igrzyskach olimpijskich w Vancouver. W Soczi nie obroniła mistrzostwa olimpijskiego, gdzie ostatecznie uplasowała się na trzecim miejscu. Startowała także na igrzyskach olimpijskich w Turynie jednak nie zakwalifikowała się do finałowej rywalizacji. W Vancouver triumfowała zarówno w kwalifikacjach jak i w finale, wyprzedzając obrończynię tytułu Kanadyjkę Jennifer Heil i swą rodaczkę Shannon Bahrke. Trzykrotna złota medalistka mistrzostw świata w jeździe po muldach i muldach podwójnych. Tytuły te wywalczyła na mistrzostwach świata w Ruka, Voss i Kreischbergu. Jest także dwukrotną srebrną medalistką w jeździe po muldach tytuły te wywalczyła odpowiednio na mistrzostwach świata w Deer Valley i Kreischbergu, oraz trzykrotną brązową medalistką w jeździe po muldach podwójnych na mistrzostwach świata w Inawashiro, Deer Valley i Voss. Najlepsze wyniki w Pucharze Świata osiągnęła w sezonie 2010/2011, kiedy to zdobyła dużą kryształową kulę, a w klasyfikacji jazdy po muldach zdobyła małą kryształową kulę. Ten wyczynu dokonała również w sezonach 2011/2012 i 2013/2014 oraz 2014/2015. 18 lutego 2012 zwyciężyła 15 raz z rzędu w pucharze świata. Tym samym pobiła rekord 14 zwycięstw z rzędu, słynnego szwedzkiego narciarza alpejskiego Ingemara Stenmarka, który rekord ten dzierżył od 1980 roku.
Po zakończeniu sezonu 2014/2015 podała do publicznej wiadomości, że kończy karierę sportową.

</doc>
<doc id="1903321" url="https://pl.wikipedia.org/wiki?curid=1903321" title="Mikołaj III Głubczycki">
Mikołaj III Głubczycki



</doc>
<doc id="1903322" url="https://pl.wikipedia.org/wiki?curid=1903322" title="Chełmski Pułk Piechoty">
Chełmski Pułk Piechoty



</doc>
<doc id="1903324" url="https://pl.wikipedia.org/wiki?curid=1903324" title="Persicaria tinctoria">
Persicaria tinctoria



</doc>
<doc id="1903325" url="https://pl.wikipedia.org/wiki?curid=1903325" title="Siatkówka na Letnich Igrzyskach Olimpijskich 2000">
Siatkówka na Letnich Igrzyskach Olimpijskich 2000



</doc>
<doc id="1903326" url="https://pl.wikipedia.org/wiki?curid=1903326" title="Pułk Piechoty Ziemi Bocheńskiej">
Pułk Piechoty Ziemi Bocheńskiej



</doc>
<doc id="1903327" url="https://pl.wikipedia.org/wiki?curid=1903327" title="Télé Monte Carlo">
Télé Monte Carlo

Télé Monte Carlo (TMC) – główny nadawca telewizyjny z Monako, członek Europejskiej Unii Nadawców oraz podmiot odpowiedzialny za wystawianie reprezentacji Monako do Konkursu Piosenki Eurowizji. Choć TMC powstało w 1954 pod patronatem ówczesnego księcia Monako Rainiera III, od początku swego istnienia działa jako stacja prywatna. 100% udziałów należy obecnie do TF1 Group. TMC nadaje jeden kanał telewizyjny, noszący taką samą nazwę jak firma. Jest on dostępny w Monako i całej Francji w naziemnym przekazie cyfrowym, a w księstwie i na południu Francji również w przekazie analogowym. Ponadto kanał wchodzi w skład czterech francuskich platform cyfrowych. W 2016 roku TMC sprywatyzowano całkowicie, rząd Monako sprzedał swoje 20% TF1 Group, który stał się jedynym udziałowcem nadawcy.

</doc>
<doc id="1903328" url="https://pl.wikipedia.org/wiki?curid=1903328" title="Zack i Miri kręcą porno">
Zack i Miri kręcą porno

Zack i Miri kręcą porno - film komediowy z 2008 roku napisany i wyreżyserowany przez Kevina Smitha. Drugi film nieosadzony w View Askewniverse a pierwszy, którego akcja nie toczy się w New Jersey.
Treść.
Zack (Seth Rogen) i Miri (Elizabeth Banks) od czasu szkoły średniej są dobrymi przyjaciółmi. Razem wynajmują mieszkanie, mimo że nie są parą. Od pewnego czasu popadają jednak w poważne kłopoty finansowe. Nie stać ich nawet na spłatę bieżących rachunków, a inne długi nie przestają rosnąć. Wówczas wpadają na pomysł, jak w szybki sposób zarobić gotówkę. Postanawiają nakręcić film pornograficzny. Do produkcji angażują znajomych, sami też zamierzają wystąpić. Praca nad filmem nie idzie jednak tak lekko jak przypuszczali. Dodatkowo w czasie pracy Zack i Miri odkrywają, że łączy ich coś więcej, niż przyjaźń.

</doc>
<doc id="1903334" url="https://pl.wikipedia.org/wiki?curid=1903334" title="Fujary na tropie">
Fujary na tropie

Fujary na tropie (tytuł oryg. "Cop Out") – amerykański film fabularny (komedia sensacyjna) z 2010 roku, wyreżyserowany przez Kevina Smitha. Pierwszy film, który wyreżyserował Kevin Smith według nie swojego scenariusza.
Film otrzymał negatywne oceny od krytyków. Serwis Rotten Tomatoes przyznał mu wynik 18%.

</doc>
<doc id="1903335" url="https://pl.wikipedia.org/wiki?curid=1903335" title="Charles Mhlauri">
Charles Mhlauri

Charles Mhlauri (ur. 1969 w Bulawayo) - były zimbabwejski piłkarz, a obecnie trener piłkarski, były selekcjoner reprezentacji Zimbabwe.
Kariera piłkarska.
W swojej karierze piłkarskiej Mhlauri grał w takich zespołach jak: Zimbabwe Saints, Zimbabwe Republic Police, Dairibord F.C. i Zimbabwe Sun Rovers.
Kariera trenerska.
Po zakończeniu kariery piłkarskiej Mhlauri ukończył kurs trenerski i w wieku 21 lat został trenerem klubu Zimbabwe Sun Rovers. W 1993 roku założył klub AmaZulu Bulawayo w rodzinnym mieście Bulawayo i był jego trenerem od 1993 do 2001 roku. W latach 2000 i 2001 wywalczył z nim wicemistrzostwo zimbabwejskiej Premier League. W 2002 roku był trenerem Masvingo United, a w 2003 - CAPS United Harare. Z kolei w latach 2004-2007 był selekcjonerem reprezentacji Zimbabwe, którą poprowadził w Pucharze Narodów Afryki 2006.

</doc>
<doc id="1903336" url="https://pl.wikipedia.org/wiki?curid=1903336" title="Narciarstwo dowolne na Zimowych Igrzyskach Olimpijskich 2010 – jazda na muldach mężczyzn">
Narciarstwo dowolne na Zimowych Igrzyskach Olimpijskich 2010 – jazda na muldach mężczyzn

Zawodnicy o medale olimpijskie walczyli 14 lutego na bardzo stromej trasie w kurorcie Cypress Mountain Resort umiejscowionym w północnym Vancouver. Tytułu mistrza olimpijskiego z 2006 r. nie obronił Australijczyk Dale Begg-Smith. Najwyższe miejsce na podium wywalczył Kanadyjczyk Alexandre Bilodeau, który jako pierwszy wykonał kanadyjską operację Top Secret, mającą na celu zdobycie złotego medalu na IO w roli gospodarza. Drugi był obrońca tytułu sprzed czterech lat Australijczyk Dale Begg-Smith, a brąz wywalczył Amerykanin Bryon Wilson.

</doc>
<doc id="1903337" url="https://pl.wikipedia.org/wiki?curid=1903337" title="Spalam się (singel)">
Spalam się (singel)

Spalam się – singel promocyjny formacji Kaenżet, który zawiera jedynie tytułowy utwór w koncertowej wersji z albumu "Występ". Single "Spalam się" oraz "I Am on the Top" nie zostały ostatecznie wydane w komercyjnej wersji, jak to wcześniej planowano, ale za to były promowane wideoklipami.

</doc>
<doc id="1903340" url="https://pl.wikipedia.org/wiki?curid=1903340" title="9 opowiadań">
9 opowiadań



</doc>
<doc id="1903342" url="https://pl.wikipedia.org/wiki?curid=1903342" title="Persicaria hydropiper">
Persicaria hydropiper



</doc>
<doc id="1903344" url="https://pl.wikipedia.org/wiki?curid=1903344" title="Valdemaras Valkiūnas">
Valdemaras Valkiūnas

Valdemaras Valkiūnas (ur. 26 sierpnia 1959 w m. Gajūnai w rejonie birżańskim) – litewski przedsiębiorca, działacz samorządowy i polityk, poseł na Sejm.
Życiorys.
Uczył się w szkole średniej w Papilys w gminie Birże. W 1975 wraz z rodziną przeniósł się do Rygi. Pracował jako tokarz, stolarz, kierowca i handlowiec. W latach 1978–1980 odbył służbę wojskową w Armii Radzieckiej. W 1992 podjął własną działalność gospodarczą. Założył i do 2008 kierował prywatnym przedsiębiorstwem Voldemars z siedzibą w Rydze. Był zaangażowany w działalność litewskiej społeczności na Łotwie, sponsorował litewską szkołę średnią w Rydze. W łotewskiej stolicy ukończył studia nauczycielskie i pedagogiczne. W latach 2002–2003 pełnił funkcję prezesa, a następnie wiceprezesa Litewskiej Izby Handlowej na Łotwie. W 2007 ukończył studia w prywatnej szkole wyższej w Rydze, specjalizując się w dziedzinie psychologii, a dwa lata później uzyskując magisterium.
W 2007 został wybrany do samorządu gminy Birże jako kandydat Litewskiej Partii Socjaldemokratycznej, a rok później zdobył mandat posła na Sejm, wygrywając wybory w okręgu jednomandatowym Birże-Kupiszki jako kandydat niezależny. Wstąpił do frakcji Związku Liberałów i Centrum. W lipcu 2009 przyłączył się do frakcji Partii Wskrzeszenia Narodowego, by we wrześniu tego samego roku objąć funkcję wiceprzewodniczącego frakcji Jedna Litwa. W 2010 został wiceprzewodniczącym klubu parlamentarnego Partii Chrześcijańskiej, wkrótce jednak opuścił jej frakcję, później wrócił do LiCS, zaś kadencję kończył jako deputowany niezrzeszony. W 2012 bezskutecznie ubiegał się o reelekcję jako lider Partii Republikańskiej.
W 2015 wygrał wybory bezpośrednie na mera rejonu birżańskiego. W 2019 nie uzyskał reelekcji, został natomiast wybrany na radnego. W 2020 po raz drugi jako kandydat niezależny został wybrany do Sejmu.

</doc>
<doc id="1903347" url="https://pl.wikipedia.org/wiki?curid=1903347" title="Joël Tshibamba">
Joël Tshibamba

Joël Omari Tshibamba (ur. 22 września 1988 w Kinszasie) – kongijski piłkarz występujący na pozycji napastnika w holenderskim klubie Achilles '29.
Kariera.
Wczesne lata.
Tshibamba pochodzi z Demokratycznej Republiki Konga. W młodym wieku przeniósł się do Holandii, gdzie rozpoczynał karierę piłkarską. Występował w drużynach juniorskich NEC Nijmegen, po ukończeniu 18 roku życia został przeniesiony do pierwszej drużyny. W debiutanckim sezonie, w którym rozegrał 9 meczów i strzelił 3 gole, występował także w Pucharze UEFA. Następnie został wypożyczony do FC Oss.
Arka Gdynia.
W przerwie zimowej sezonu 2009/2010, gdy rozwiązano z nim umowę w Nijmegen, przeniósł się do Arki Gdynia, w barwach której rozegrał 12 meczów i strzelił 5 goli.
Lech Poznań.
17 lipca 2010 Tshibamba podpisał czteroletni kontrakt z Lechem Poznań. W pierwszej drużynie zadebiutował 10 dni później w meczu eliminacyjnym Ligi Mistrzów ze Spartą Praga. Jedynego gola w barwach Lecha strzelił 21 października 2010 w wyjazdowym meczu Ligi Europy z Manchesterem City.
Larisa.
W styczniu 2011 roku napastnik został wypożyczony do greckiej Larisy. Pierwszego gola w nowym klubie trafił 16 stycznia 2011 roku w wygranym 2-1 meczu przeciwko Iraklisowi Saloniki. 15 lipca tego samego roku po rozwiązaniu kontraktu z Lechem Poznań, podpisał czteroletni kontrakt z greckim zespołem. Swoje debiutanckie trafienie w sezonie 2011/2012 miał w wygranym 3-1 spotkaniu z Werią. 18 grudnia 2011 roku zaliczył hat trick przeciwko Anagennisi Epanomi F.C. (mecz zakończył się wygraną jego drużyny 5-2).
Krylja Sowietow.
23 lutego 2012 roku Tshibamba został wypożyczony do końca sezonu do zespołu Krylja Sowietow. We wrześniu tego samego roku powrócił do Larisy. W grudniu 2012 odszedł i rozwiązał kontrakt z powodów problemów finansowych klubu.
Henan Jianye.
10 stycznia 2013 roku napastnik podpisał dwuletni kontrakt z chińskim drugoligowcem, Henan Jianye.
FC Vestsjaelland.
13 sierpnia 2013 roku Kongijczyk podpisał 2-letni kontrakt z duńskim klubem.
Statystyki.
"Stan na 14 listopada 2010"

</doc>
<doc id="1903348" url="https://pl.wikipedia.org/wiki?curid=1903348" title="Falopia bucharska">
Falopia bucharska



</doc>
<doc id="1903349" url="https://pl.wikipedia.org/wiki?curid=1903349" title="Benjamin Mkapa">
Benjamin Mkapa

Benjamin William Mkapa (ur. 12 listopada 1938 w Masasi, zm. 24 lipca 2020 w Dar es Salaam) – tanzański polityk. Prezydent Tanzanii od 23 listopada 1995 do 21 grudnia 2005.
Mkapa doszedł do władzy, wygrywając pierwsze demokratyczne wybory prezydenckie w 1995. Uzyskał 62% poparcia wyborców, mając silne poparcie ze strony byłego prezydenta Juliusa Nyerere oraz głosząc hasła walki z korupcją. Wybór ten spotkał się jednak wówczas z protestami opozycji i oskarżeniami o fałszerstwa. Prowadził politykę liberalną, skupiając swe działania na prywatyzacji i rozwoju wolnego rynku. Jego polityka doprowadziła początkowo do wzrostu gospodarczego i stabilności ekonomicznej, jednak nie udało mu się zmniejszyć bezrobocia, ani ograniczyć ubóstwa i korupcji. Sam był oskarżany o nadmierne wydatki w sferze rządowej i finansowe afery. W 2000 ponownie wygrał wybory prezydenckie. W 2005 na stanowisku prezydenta zastąpił go jeden z bliskich współpracowników – Jakaya Kikwete.

</doc>
<doc id="1903350" url="https://pl.wikipedia.org/wiki?curid=1903350" title="Jedlica sina">
Jedlica sina



</doc>
<doc id="1903352" url="https://pl.wikipedia.org/wiki?curid=1903352" title="Korpus Kadetów Nr 1">
Korpus Kadetów Nr 1

Korpus Kadetów Nr 1 Marszałka Józefa Piłsudskiego (KK-2) – korpus kadetów Wojska Polskiego II RP.
Historia.
Tuż po zakończeniu I wojny światowej w listopadzie 1918 na bazie Wojskowej Wyższej Szkoły Realnej w Łobzowie wojska austriackich zorganizowana została Szkoła Podchorążych. Szkoła podporządkowana była Ministrowi Spraw Wojskowych poprzez Departament Szkolnictwa Wojskowego. 25 lipca 1919 Minister Spraw Wojskowych przemianował Szkołę Podchorążych na Korpus Kadetów. Podczas wojny polsko-bolszewickiej 54 starszych kadetów zgłosiło się ochotniczo na front. Kadeci uczestniczyli także w powstaniach śląskich. W III powstaniu śląskim polegli kadeci KK1. Przy siedzibie KK1 we Lwowie ustanowiono pomnik ku czci kadetów poległych w walkach o wyzwolenie Górnego Śląska. Byli nimi: Zbigniew Zaszczyński, Karol Chodkiewicz, Henryk Czekaliński, Zbigniew Pszczółkowski, Zygmunt Toczyłowski, Zygmunt Zakrzewski.
W 1921 korpus został przeniesiony do garnizonu Lwów i umieszczony w budynkach byłej austriackiej wojskowe szkoły kadeckiej. Szkoła mieściła się przy ulicy Kadeckiej we Lwowie. W połowie lat 20. Korpus Kadetów pozostawała pod zarządem i kontrolą Ministerstwa Wyznań Religijnych i Oświecenia Publicznego.
Działalność Korpusu Kadetów Nr 1 został oparty na statucie organizacyjnym, wydanym w Dzienniku Rozkazów MSWoj. nr 33/22 i 26/25 oraz na regulaminie bazującym na tradycjach Szkoły Rycerskiej i Korpusu Kadetów z czasów Księstwa Warszawskiego. W 1926 w szkole funkcjonowało 10 oddziałów klas IV-VIII o typie matematyczno-przyrodniczym. Absolwenci Korpusu Kadetów Nr 1 mieli prawo ubiegać się o wstęp na studia uniwersyteckie bądź do kształcenia w szkołach oficerskich.
3 maja 1923 na placu Mariackim we Lwowie prof. Leon Syroczyński, w imieniu weteranów powstania styczniowego wręczył komendantowi korpusu autentyczną chorągiew powstańczą. Był to sztandar pierwotnie ocalony w powstaniu styczniowym 1863 przez ks. Kazimierza Światopełk-Mirskiego. W piątą rocznicę oswobodzenia Lwowa w listopadzie 1923 na gmachu szkoły kadeckiej odsłonięto emblemat przedstawiający Krzyż Obrony Lwowa.
Zostało powołane Towarzystwo Przyjaciół Korpusu Kadetów nr 1, którego prezesem był wiceprezydent Lwowa, Wawrzyniec Kubala. W ramach szkoły było wydawane czasopismo „Orlęta”.
W westybulu Korpusu 10 listopada 1928 odsłonięto popiersie Marszałka Józefa Piłsudskiego, wykonany przez E. Rajchertównę. 17 marca 1933 Marszałek Józef Piłsudski wyraził zgodę na nadania swojego imienia Korpusowi Kadetów Nr 1. W 1935 korpus, dotychczas podległy szefowi Departamentu Piechoty M.S.Wojsk., podporządkowany został szefowi Wojskowego Instytutu Naukowo-Oświatowego M.S.Wojsk.
W latach 30. we lwowskim Korpusie Kadetów powstała kaplica, a w 1938 za zasługi przy jej stworzeniu i opiekę nad nią została odznaczona papieskim orderem Pro Ecclesia et Pontifice żona gen. broni Kazimierza Sosnkowskiego. Latem 1930 otrzymał ją Prezydent RP Ignacy Mościcki. Dla niezamożnych kadetów przyznawano stypendium, pokrywane z pensji za Order Virtuti Militari ks. Mieczysława Tarnawskiego. 
W Zielone Święta wiosną 1939 odbyły się obchody 20-lecia Lwowskiego Korpusu Kadetów im. Marszałka Piłsudskiego. Z tej okazji na 27 maja 1939 zaplanowano Zjazd Absolwentów Korpusu Kadetów we Lwowie z lat 1919-1939. Postanowiono założyć wtedy Związek Absolwentów K. K. nr 1.
Była przyznawana Honorowa Odznaka Korpusu Kadetów Nr 1, otrzymali ją m.in. generałowie Władysław Langner i Juliusz Zulauf, oficerowie załogi lwowskiem absolwenci z lat 1919-1939, powstaniec styczniowy, Antoni Süss. 
W czasie mobilizacji pod koniec sierpnia 1939 do lwowskiego garnizonu przybył ewakuowany z Rawicza Korpus Kadetów Nr 2.
Kadra Korpusu.
Pokojowa obsada personalna szkoły w marcu 1939 roku:
Upamiętnienie.
W dniach 27-29 maja 1983 odbył się w Londynie Jubileuszowy Zjazd Kadetów, zorganizowany z okazji 30-lecia założenia Związku w Londynie oraz 65-lecia powstania Korpusu Kadetów Nr 1. W Zjeździe uczestniczył prezes Związku, Franciszek Pasiecznik, dwie córki Józefa Piłsudskiego, prezydent RP na uchodźstwie Edward Raczyński. Podczas trzeciego dnia Zjazdu 29 maja 1983 w Kościele św. Andrzeja Boboli w Londynie została odsłonięta tablica upamiętniająca trzy korpusy kadeckie II Rzeczypospolitej. Również w 1983 została wydana książka gen. Tadeusza Kryski-Karskiego pt. "Lwowski kadet 1934-39. Umundurowanie, broń".
Dniem święta Korpusu Kadetów Nr 1, jak i później powstałego Związku Kadetów Marszałka Józefa Piłsudskiego, był dzień 2 czerwca.

</doc>
<doc id="1903353" url="https://pl.wikipedia.org/wiki?curid=1903353" title="Serial Presence Detect">
Serial Presence Detect

Serial presence detect (SPD) – standaryzowany sposób na dostęp do danych określających parametry modułów pamięci RAM. Wcześniejsze 72-pinowe moduły SIMM używały pięciu pinów do zakodowania ustawień modułu (PPD, "Parallel presence detect"), w nowych 168-pinowych modułach DIMM zastosowano do tego celu kość pamięci szeregowej, mogącą pomieścić znacznie więcej informacji na temat danego modułu.
Kiedy komputer jest włączany, uruchamiana jest procedura POST. Od około połowy lat dziewięćdziesiątych ten proces uwzględnia automatyczną konfigurację podłączonych urządzeń. SPD jest elementem pamięci umożliwiającym określenie jakiego rodzaju pamięć znajduje się w komputerze, oraz jakie ustawienia należy dla niej ustawić.
Większość systemów komputerowych akceptuje/wprowadza zmiany w konfiguracji sprzętu całkowicie automatycznie. W większości przypadków istnieje także możliwość modyfikacji domyślnie wybranych ustawień z poziomu BIOSu komputera.

</doc>
<doc id="1903354" url="https://pl.wikipedia.org/wiki?curid=1903354" title="Cosimo de Torres">
Cosimo de Torres

Cosimo de Torres, Cosmo, Cosmas (ur. 1584 w Rzymie, zm. 1 maja 1642 tamże) – włoski duchowny, kardynał.
Życiorys.
Bratanek kardynała Ludovica de Torresa. Za pontyfikatu Pawła V sprawował godność protonotariusza. W 1609 objął funkcję referendarza Sygnatury (trybunału sądowniczego Stolicy Apostolskiej). W 1621 został mianowany arcybiskupem adrianopolitańskim. W okresie od 17 marca 1621 do 2 grudnia 1622 był nuncjuszem apostolskim w Polsce. We wrześniu 1622, w czasie pełnienia misji w Warszawie, został mianowany przez papieża Grzegorza XV kardynałem z tytułem, od marca 1623, San Pancrazio. Podczas konklawe w 1623 brał udział w wyborze papieża Urbana VIII. We wrześniu 1624 otrzymał arcybiskupstwo Perugia wraz z nowym tytułem Santa Maria in Trastevere. W 1634 został przeniesiony na znaczniejsze arcybiskupstwo Monreale na Sycylii. W latach 1623–1642 sprawował w kurii urząd kardynała protektora Królestwa Polskiego. W latach 1634-1635 był kamerlingiem Świętego Kolegium Kardynałów. W latach 1641–1642 był kardynałem prezbiterem bazyliki Najświętszej Maryi Panny na Zatybrzu.

</doc>
<doc id="1903358" url="https://pl.wikipedia.org/wiki?curid=1903358" title="Ulica św. Rafała Kalinowskiego w Krakowie">
Ulica św. Rafała Kalinowskiego w Krakowie



</doc>
<doc id="1903359" url="https://pl.wikipedia.org/wiki?curid=1903359" title="Tunel św. Rafała Kalinowskiego w Krakowie">
Tunel św. Rafała Kalinowskiego w Krakowie



</doc>
<doc id="1903361" url="https://pl.wikipedia.org/wiki?curid=1903361" title="Order Ecce Homo">
Order Ecce Homo

Order Ecce Homo (z łac. "Oto człowiek") – polskie odznaczenie niepaństwowe, przeznaczone dla tych, którzy swą działalnością dowodzą prawdziwości słów: „człowiek to brzmi dumnie” (M. Gorki).
Historia.
Order Ecce Homo został ustanowiony 1 września 1997 i jest przeznaczony dla osób, które wbrew wszelkim przeciwnościom, poprzez konsekwentną działalność dają świadectwo bezinteresownej miłości bliźniego.
Odznaczenie przyznawane jest po to, by docenić wszystkich tych, którzy działają na rzecz innych. Otrzymują je osoby nieskazitelne, uczulone na krzywdę i dające świadectwo wielkiej miłości drugiego człowieka.
Projektantami Orderu Ecce Homo są Roman Pawlas i Dariusz Walczak.
W dniu 7 czerwca 2017 roku zapadła decyzja o bezterminowym zawieszeniu działalności Kapituły Orderu ze względu na zdekompletowanie pierwotnego składu Kapituły Orderu z prawem jej wznowienia w stosownych okolicznościach.
Opis odznaki.
Odznakę orderową stanowi równoramienny krzyż grecki, laskowany o wymiarach 40 × 40 mm. Ramiona krzyża na awersie pokryte są białą emalią. Pośrodku krzyża nałożona jest biała, czteropłatkowa lilia, ułożona tak, że jej płatki znajdują się między ramionami krzyża. Na środku lilii nałożone jest złote serce.
Na pionowym ramieniu krzyża znajduje się napis: ECCE (u góry) HOMO (u dołu). Na rewersie u dołu krzyża wybity jest numer egzemplarza. Krzyż zawieszony jest na cieniowanej wstążce orderowej w kolorze błękitnym o szerokości 40 mm. Order nosi się na szyi.
Zasady nadawania.
Kandydatury do odznaczenia Orderem Ecce Homo mogą zgłaszać wszyscy członkowie Kapituły, jak również wszelkie instytucje i osoby prawne wraz z wyczerpującym uzasadnieniem kandydatury.
Na straży honoru Orderu Ecce Homo stoi Kapituła w składzie:
Pierwszy skład Kapituły tworzyli:
Decyzją Kapituły Orderu z 15 stycznia 2002 powołano Kustosza Orderu w osobie urzędującego Prezydenta miasta Tomaszowa Mazowieckiego. Aktualnie tę funkcję sprawuje Marcin Witko.
Arbitrzy Kapituły Orderu Ecce Homo pełnią funkcje dożywotnio. Decyzje o przyznaniu Orderu Ecce Homo zapadają jednogłośnie przy obecności większości arbitrów Kapituły, są suwerenne i nie podlegają apelacji. Tradycją stało się, że Kapituła swe posiedzenia odbywa w Zamku Królewskim na Wawelu w Krakowie.
Od początku istnienia orderu wyróżnienia wręczane są w Ośrodku Rehabilitacji Dzieci Niepełnosprawnych w Tomaszowie Mazowieckim.
Akt dekoracji Orderem Ecce Homo zawsze ma szczególnie uroczysty i podniosły charakter. Uroczystości służą przybliżeniu sylwetek osób wyróżnionych oraz dorobku będącego uzasadnieniem wyróżnienia. Jest to również okazja do prezentacji tego, co piękne i wzniosłe w dorobku kultury światowej. Programy imprez wypełniają spotkania i dyskusje z wyróżnionymi, wystawy oraz koncerty.
Wśród osób uhonorowanych Orderem Ecce Homo znaleźli się działacze społeczni i charytatywni, działacze sportowi, pedagodzy, duszpasterze, pisarze, kompozytorzy, poeci i animatorzy kultury.
Odznaczeni.
1998
1999
2000
2001
2002
2003
2004
2005
2006
2007
2008
2009
2010
2011
2012
2013
2014
2015

</doc>
<doc id="1903366" url="https://pl.wikipedia.org/wiki?curid=1903366" title="Zbigniew Czajka">
Zbigniew Czajka

Zbigniew Czajka (ur. 9 sierpnia 1934, zm. 18 lipca 2009) – polski działacz szachowy, sędzia klasy międzynarodowej od 1987 roku.
Życiorys.
W latach 1985–1999 pełnił funkcje wiceprezesa Polskiego Związku Szachowego, natomiast w latach 1976–2006 był kierownikiem wyszkolenia PZSzach. Za swą wieloletnią działalność wyróżniony został wieloma odznaczeniami, m.in. Krzyżem Oficerskim Orderu Odrodzenia Polski.
Od 1994 był honorowym członkiem PZSzach.

</doc>
<doc id="1903369" url="https://pl.wikipedia.org/wiki?curid=1903369" title="Krystian Ludwik Waldeck">
Krystian Ludwik Waldeck

Krystian Ludwik Waldeck (ur. 29 lipca 1635 w Waldeck, zm. 12 grudnia 1706 w Landau) – pierwszy hrabia Waldeck-Wildungen i od 1692 hrabia Waldeck-Pyrmont.
Pochodzenie.
Był najstarszym synem księcia Waldeck-Wildungen Filipa VII (1613-1645) i Anny Katarzyny von Sayn-Wittgenstein (1610-1690). Jest przodkiem wszystkich żyjących książąt i hrabiów Waldeck. Ród książąt Waldeck-Pyrmont pochodzi z jego pierwszego małżeństwa. Z kolei wymarły w roku 1938 ród Waldeck-Bergheim pochodzi od jego syna Jozjasza z drugiego małżeństwa.
Po śmierci ojca w 1645 Krystian Ludwik odziedziczył hrabstwo Waldeck-Wildungen. Jego wychowanie i regencja do 1660 roku znajdowały się w rękach matki i kuzyna jego ojca Henryka Wolrada. Krystian Ludwik później zamieszkał w zamku zbudował w Christiansburg który rozkazał zbudować. W dniu 12 czerwca 1685 roku wraz z kuzynem hrabią Jerzym Fryderykiem von Waldeck-Eisenberg rozpoczął spór o dziedziczenie, który wprowadził pierworództwo w domu Waldeck. Więc mógł dziedziczyć w 1692 po śmierci księcia Waldeck-Eisenberg część powiatu Waldeck należącą do niego i zjednoczyć ją ze swymi ziemiami. Po raz pierwszy od 1397 całość ziem rodu Waldeck znów znajdowała się w rękach jednego potomka rodu. Dzięki śmierci kuzyna z połączonych ziemi stworzył hrabstwo Waldeck-Pyrmont. W 1695 roku przeniósł swoją siedzibę do Arolsen, a od 1696 roku kancelaria hrabstwa znajdowała się w mieście Mengeringhausen.
Pierwsze małżeństwo.
Dzięki pierwszemu małżeństwu Krystian Ludwik uzyskał prawa do Rappoltstein w Alzacji. Ale z uwagi na panujące tam prawo salickie odnośnie do tronu prawa te nie mogły być egzekwowane. Jednak dawny herb rodu Waldeck do dziś jest symbolem powiatu Rappoltstein, a książęta Waldeck do dziś posługują się tytułem "hrabiego na Rappoltstein " .
Krystian Ludwik był bardzo dobrym żołnierzem i bardzo szybko cesarz uczynił go feldmarszałkiem.
Podczas jego panowania znaleziono w Bad Wildungen w dniach od 1650 do 1664 kilkaset czarownic. Hrabia popierał inkwizycję czym zyskał sobie tytuł "Hrabia chrześcijański".
Potomstwo Krystiana Ludwika.
Pierwszą żoną Krystiana Ludwika była Anna Elżbieta von Rappoltstein (7 marca 1644 – 6 grudnia 1676). Poślubił ją 2 lipca 1658.
Doczekali się piętnaściorga dzieci:
Po śmierci pierwszej żony 6 czerwca 1680 r. poślubił Johannette Idstein-Nassau (1657-1733), córkę Jana Nassau-Idstein (1603-1677).
Doczekali się jedenastu dzieci:

</doc>
<doc id="1903371" url="https://pl.wikipedia.org/wiki?curid=1903371" title="Camilla Jensen">
Camilla Jensen

Camilla Jensen (ur. 25 października 1982), duńska curlerka. Jest zawodniczką Tårnby Curling Club, gra jako czwarta w drużynie starszej siostry Angeliny.
Jensen w latach 1996-1998 startowała bez większych sukcesów w mistrzostwach świata juniorów. Zdobyła brązowy medal Światowego Challenge'u Juniorów 1999.
Jako seniorka na arenie międzynarodowej zadebiutowała podczas MŚ 2006 zajmując 6. miejsce. W grudniu tego roku uplasowała się na 7. pozycji ME. W 2006 zagrywała kamienie jako trzecia.
Największy sukces Dunka wywalczyła w 2007, kiedy to doszła do finału MŚ. Sama Camilla nie grała w fazie play-off. We wrześniu 2007 jako trzecia w zespole Joela Ostrowskiego sięgnęła po srebrny medal Mistrzostw Europy Mikstów. Rok później jej zespołom nie udało się powtórzyć dokonań, MŚ 2008 zakończyła na 5. a MEM 2008 na 6. miejscu.
Lepsza forma nadeszła na Mistrzostwa Europy 2008. Dunki w play-off wygrały z Niemkami (Andrea Schöpp) 8:7, po półfinałowej porażce 7:8 ze Szwedkami (Anette Norberg) otrzymała brązowy medal. Krążek z tego samego kruszcu wywalczyła na Mistrzostwach Świata 2009, kiedy reprezentacja Danii pokonała w małym finale Kanadyjki (Jennifer Jones) 7:6.
W sezonie 2009/2010 Jensen powtórzyła osiągnięcie z MEM 2007. W finale Mistrzostw Europy Mikstów 2009 Duńczycy przegrali ze Szkotami (Tom Junior Brewster) 1:5. Na ME 2009 Camilla Jensen obroniła brązowy medal. W 2010 reprezentowała Danię na Zimowych Igrzyskach Olimpijskich 2010, drużyna zajęła 5. miejsce.

</doc>
<doc id="1903372" url="https://pl.wikipedia.org/wiki?curid=1903372" title="Agnieszka Zwolińska">
Agnieszka Zwolińska

Agnieszka Zwolińska – polska dialogistka i reżyser dubbingu współpracująca ze studiem SDI Media Polska i studiem Start International Polska.

</doc>
<doc id="1903373" url="https://pl.wikipedia.org/wiki?curid=1903373" title="Tryfon (męczennik)">
Tryfon (męczennik)

Święty Tryfon (; ur. na początku III wieku we wsi Kampsada w Azji Mniejszej, zm. 250 w Nicei) – męczennik chrześcijański, święty Kościoła katolickiego i prawosławnego.
Żywot świętego.
Pochodził z Frygii, urodził się we wsi Kampsada. Według tradycji od młodości posiadał dar uzdrawiania osób opętanych przez diabła i leczenia, zaś jego modlitwa uratowała jego rodzinną wieś od klęski głodu. Tryfon miał również uleczyć opętaną córkę cesarza rzymskiego Gordiana III, specjalnie zawezwany w tym celu do Nicei. Równocześnie propagował wiarę chrześcijańską wśród pogan, także po rozpoczęciu prześladowań jej wyznawców przez cesarza Trajana Decjusza. Z tego powodu został zatrzymany i poddany torturom: wbijano mu gwoździe w nogi, bito pałkami, przypalano rany. Wreszcie został skazany na ścięcie mieczem. Został stracony w Nicei w 250 roku. Miejscowi chrześcijanie chcieli pochować go w tym samym mieście, jednak święty miał ukazać im się i nakazać pogrzeb w rodzinnej wsi. Jego relikwie zostały przeniesione do Konstantynopola, a następnie do Rzymu.
Kult.
Wspomnienie liturgiczne św. Tryfona, w Kościele katolickim obchodzone jest 10 listopada.
Cerkiew prawosławna, jak i Kościół greckokatolicki, wspominają męczennika Tryfona 1/14 lutego, tj. 14 lutego według kalendarza gregoriańskiego. W dniu tym w Bułgarii obchodzone jest święto wina, zwane od imienia świętego Trifon Zarezan.
Patronat.
Patron miasta Kotor i Zatoki Kotorskiej w Czarnogórze. Wierni modlą się przez wstawiennictwo świętego w różnych intencjach. Proszą go o uleczenie z chrapania, by odpędził złe duchy, wypędził biesa, uchronił od czarowników i skutków ich działań. Modlą się też do niego w chwilach smutku oraz prosząc o pomoc w sprawach życia codziennego. Gospodarze widzą w nim obrońcę przed domowymi owadami, a ogrodnicy tego, który pomaga uchronić pola i sady od szkodników.
W Bitwie pod Lepanto Turcy zatopili galeon "San Trifone di Cattaro" ("Św. Tryfon Kotorski") pod wenecką banderą (Święta Liga) i dowództwem Jeronima Bisantija (Girolamo Bisanti), który zginął wraz z chorwacką załogą z Perastu (dziś Czarnogóra).
Ikonografia.
W ikonografii święty przedstawiany jest jako młodzieniec bez zarostu, w przewieszonym przez ramię jasnoczerwonym płaszczu. Zależnie od ujęcia w dłoni trzyma laskę (służącą do wypasu zwierząt), białego ptaka (najczęściej sokoła) lub krzyż. Na terenach należących dawniej do Republiki Weneckiej przedstawiany z modelem kościoła i palmą męczeństwa w rękach.
Legenda.
Popularna moskiewska legenda mówi, że niegdyś sokolnik Iwana Groźnego, Tryfon Patrikeev, podczas polowania w wiosce Naprudnoje zgubił ukochanego carskiego białego sokoła, co wywołało gniew władcy. Sokolnik otrzymał polecenie znalezienia sokoła w ciągu 3 dni, w przeciwnym razie miał zapłacić za to z głową. Sokolnik spędził trzy dni na bezowocnych poszukiwaniach. Całkowicie zmęczony, modlił się żarliwie do swego niebiańskiego patrona, męczennika Tryfona, a następnie zasnął na brzegu Wielkiego Stawu. We śnie Tryfon ukazał się sokolnikowi z sokołem na ramieniu. Kiedy ten się obudził, ujrzał sokoła nieopodal. Wrócił z nim do władcy i został ułaskawiony. W miejscu, gdzie ukazał mu się Tryfon, sokolnik postawił cerkiew.
Aleksy Tołstoj umieścił legendę w powieści "Książę srebrny" (1861).

</doc>
<doc id="1903377" url="https://pl.wikipedia.org/wiki?curid=1903377" title="Ołeksandr Sznajder">
Ołeksandr Sznajder

Ołeksandr Sznajder, ukr. Олександр Шнайдер (ur. 22 maja 1962 w Woroszyłowgradzie) – ukraiński szachista, arcymistrz od 1990 roku.
Kariera szachowa.
W 1984 r. zdobył w Wilnie tytuł młodzieżowego (do 26 lat) wicemistrza Związku Radzieckiego. W 1986 r. podzielił I m. (wspólnie z Igorem Nowikowem i Wołodymyrem Małaniukiem) w kołowym turnieju we Lwowie, natomiast w 1990 r. zwyciężył w turnieju B memoriału Jose Raula Capablanki w Hawanie. W 1990 i 1991 r. dwukrotnie uczestniczył w finałach indywidualnych mistrzostw ZSRR, w pierwszym przypadku zajmując X miejsce. W 1991 r. podzielił II m. (za Dibyendu Baruą, wspólnie z Aleksandrem Wojtkiewiczem i Samem Pałatnikiem) w Kalkucie. W 1993 r. zwyciężył w otwartym turnieju w Jyvaskyli oraz podzielił I m. (wspólnie z Zoltanem Almasim i Vlastimilem Jansą) w Cattolicy, a w 1994 r. podzielił I m. (wspólnie m.in. z Ildarem Ibragimowem, Siergiejem Szypowem i Siemonem Dwojrisem) w Groningen. W 1995 r. podzielił II m. (za Einarem Gauselem, wspólnie z Peterem Heine Nielsenem) w Aars oraz zwyciężył (wspólnie z Michaiłem Rytszagowem i Wiktorem Kuporosowem) w Kuopio. W 1998 r. podzielił II m. (za Rusłanem Ponomariowem, wspólnie z Aleksandrem Zubariewem, Aleksandrem Oniszczukiem i Igorem Nowikowem) w turnieju strefowym (eliminacji mistrzostw świata) w Doniecku (nie zdobył jednak awansu do finałowego turnieju w Las Vegas). W 2000 r. podzielił I m. (wspólnie m.in. z Joelem Lautierem, Zigurdsem Lanką, Mladenem Palacem, Władimirem Dimitrowem, Andriejem Szczekaczewem i Stanisławem Sawczenko) w otwartych mistrzostwach Paryża. W 2003 r. podzielił I m. (wspólnie m.in. z Danielem Fridmanem, Witalijem Gołodem, Alonem Greenfeldem, Josephem Gallagherem i Władimirem Burmakinem) w Zurychu. W 2007 r. zwyciężył (wspólnie z Siergiejem Zagrebelnym) w Ajos Kirikos.
Najwyższy ranking w karierze osiągnął 1 stycznia 1994 r., z wynikiem 2570 punktów dzielił wówczas 88-98. miejsce na światowej liście FIDE, jednocześnie dzieląc 6-8. miejsce wśród ukraińskich szachistów.

</doc>
<doc id="1903378" url="https://pl.wikipedia.org/wiki?curid=1903378" title="Aleksandr Sznajder">
Aleksandr Sznajder



</doc>
<doc id="1903379" url="https://pl.wikipedia.org/wiki?curid=1903379" title="Aleksander Sznajder">
Aleksander Sznajder



</doc>
<doc id="1903380" url="https://pl.wikipedia.org/wiki?curid=1903380" title="Bitwa pod Castra Vetera">
Bitwa pod Castra Vetera

Bitwa pod Castra Vetera – starcie zbrojne, które miało miejsce w roku 70 n.e. 
W roku 70 n.e. armia rzymska w sile 50 000 ludzi pod dowództwem Kwintusa Cerialisa podjęła marsz w górę Renu, wypierając powstańców germańskich z tych terenów. Po dotarciu do Castra Vetera (Castra Vetus) (obecnie Xanten), Rzymianie rozbili obóz w pobliżu fortecy wybudowanej przez przywódcę rebeliantów Cywilisa. Forteca germanów znajdowała się na zgliszczach obozu rzymskiego, w miejscu gdzie miesiąc wcześniej Germanie dokonali masakry 4000 Rzymian. Rankiem następnego dnia Rzymianie opuścili obóz, kierując się w stronę pobliskiego wzgórza, gdzie zamierzali stoczyć bitwę z Batawami. Z drugiej strony mokradeł ustawiły się siły Cywilisa, składające się z plemion Batawów, Gurgernów, Kanafatów, Fryzów, Trewerów, Tenkterów i Brukterów. Cerialis ustawił swoje wojska w dwóch rzędach, w pierwszej linii stanęła piechota pomocnicza i jazda na skrzydłach, z tyłu za nimi zajęły miejsce legiony. Kilka kohort zostawił w obwodzie. 
Bitwa rozpoczęła się ostrzałem miotaczy pocisków i procarzy germańskich, które nie przyniosły Rzymianom większych szkód. Następnie główne siły germańskie, uzbrojone w 4-metrowe włócznie ruszyły do natarcia, próbując przebić się przez pierwszą linię Rzymian. Równocześnie nastąpił atak jazdy Brukterów, którzy przekraczając Ren po wcześniej wybudowanej tamie uderzyli na oddziały pomocnicze Rzymian. Z pomocą tym ostatnim przybyły wkrótce dwa legiony wysłane pośpiesznie przez Cerialisa, które po ciężkiej walce zmiotły atakującego przeciwnika, zmuszając większość jego sił do odwrotu. Po kilku godzinach walki, żadna ze stron nie odniosła sukcesu. Wówczas to dzięki informacjom jednego z dezerterów batawskich, Cerialis poznał dogodne miejsce do przeprawy na tyły przeciwnika. Wydzielił wówczas 240 Singularów (Germanów z oddziałów pomocniczych pod wodzą Gajusza Mincjusza), którzy przedostając się przez mokradła na tyły Gurgernów, uderzyli na nich z prawej flanki. Atak zakończył się sukcesem a szyk Germanów został przełamany. W tym momencie główne siły rzymskie z drugiej linii przypuściły frontalny atak. Pod naporem legionistów rozbici Germanie cofnęli się w stronę rzeki. Wykorzystując nadchodzącą ulewę i zapadające ciemności, większość pozostałych przy życiu Germanów opuściła pole bitwy uciekając za Ren. Cerialis nie kontynuował pościgu, dając swoim ludziom rozkaz do powrotu do obozu. W wyniku bitwy pod Castra Vetera główne siły powstańcze zostały poważnie osłabione. Nie niepokojone wojska Cerialisa wycofały się już bez przeszkód do Moguncji.

</doc>
<doc id="1903381" url="https://pl.wikipedia.org/wiki?curid=1903381" title="Lemon Incest">
Lemon Incest

”Lemon Incest” - piosenka napisana, skomponowana i wykonana przez Serge'a Gainsbourga razem ze swoją córką Charlotte. 
Utwór został nagrany w 1984 roku i wydany jako singel z albumu "Love on the Beat" w 1985 roku. W 1986 roku został także wydany na albumie Charlotte "Charlotte for Ever". Utwór został uznany za kontrowersyjny, ale piosenka osiągnęła sukces we Francji.
Tekst, muzyka i teledysk.
Oprócz Gainsbourgów w tle utworów można usłyszeć zespół "The Simms Brothers Band". Muzyka do utworu była zainspirowana trzecią etiudą zwaną "„Tristesse”", op. 10 Fryderyka Chopina. Utwór Chopina jest zwykle grany na weselach z powodu jego romantycznego stylu. Tytuł utworu jest grą słów pomiędzy wersami „Un zeste de citron” (skórka cytryny) i „Inceste de citron” (kazirodztwo cytryny). Części utworu śpiewane przez Charlotte są wykonywane szybko i na krótkim oddechu. Gainsbourg śpiewa powtarzające się frazy, które nie są do końca śpiewane z melodią.
Teledysk pokazuje Serge'a w jeansach i bez koszuli oraz Charlotte ubraną w bluzkę i majtki, leżących na łóżku.
Kontrowersje.
Piosenka wywołała skandal w związku z zarzutami o gloryfikowanie w niej pedofilii i kazirodztwa. Charlotte, wówczas 12-latka, śpiewa dwuznaczny tekst, który wydaje się odnosić do fizycznej miłości pomiędzy dorosłym a dzieckiem. Na dodatek, związek między dwoma postaciami przedstawianymi w piosence jest taki sam jak pomiędzy Serge i Charlotte, co wywołało podejrzenia o autobiograficzny charakter piosenki. Serge Gainsbourg zaprzeczył tym zarzutom w mediach. Charlotte przyznaje, że cały utwór był prowokacją.
Notowania.
Singel, zaraz po wydaniu, trafił na miejsce 7 notowania French SNEP Singles Chart. Wspiął się też na 6 miejsce na dwa tygodnie, a później na miejsce 2, gdzie pozostał przez cztery tygodnie, najpierw tuż przed hitem grupy Century „Lover Why”, a później przed utworem Jeana-Jacques’a Goldmana i Michaëla Jonesa „Je te donne”. Singel Gainsbourg przez kolejne tygodnie spadał w notowaniu i w ostateczności przetrwał na nim dziesięć tygodni w „"Top ten"” i osiemnaście tygodniu w „"Top 50"”.
Dzisiaj, piosenka jest 630-tym najlepiej sprzedającym się singlem we Francji.
Wykorzystanie w mediach.
Utwór został wykorzystany w filmie Genua. Włoskie lato.
Lista utworów.
Singel 7”
maxi CD
Singel CD

</doc>
<doc id="1903386" url="https://pl.wikipedia.org/wiki?curid=1903386" title="The Unraveling">
The Unraveling

The Unraveling - debiutancki album amerykańskiego zespołu punkrockowego Rise Against. Opublikowany został 24 kwietnia 2001 za pośrednictwem wytwórni Fat Wreck Chords. Producentem albumu jest Mass Giorgini. Jest to także jedyny album Rise Against, gdzie wokalista Tim McIlrath nie gra na gitarze. Dwa utwory "The Art Of Losing" oraz "My Life Inside Your Heart" zostały wykorzystywane do nieopublikowanej gry na konsolę Dreamcast, "Propeller Arena".

</doc>
<doc id="1903388" url="https://pl.wikipedia.org/wiki?curid=1903388" title="Reprezentacja Czechosłowacji w koszykówce mężczyzn">
Reprezentacja Czechosłowacji w koszykówce mężczyzn

Reprezentacja Czechosłowacji w koszykówce mężczyzn - drużyna, która reprezentowała Czechosłowację w koszykówce mężczyzn. Zdobył złoty medal Mistrzostw Europy w 1946 roku. Na Mistrzostwach Świata startowała czterokrotnie, a na Igrzyskach Olimpijskich siedmiokrotnie, jednak nie zdobyła na tych zawodach ani jednego medalu.
Składy.
EuroBasket 1935: 3. miejsce (10 drużyn)
Jiri Ctyroky, Jan Fertek, Josef Franc, Josef Klima, Josef Moc, Frantisek Picek, Vaclav Voves
Igrzyska Olimpijskie 1936: 11. miejsce (21 drużyn)
Jiri Ctyroky, Josef Klima, Frantisek Picek, Josef Moc, Karel Kuhn, Ladislav Prokop, Ladislav Trpkos, Hubert Prokop
EuroBasket 1937: 7. miejsce (8 drużyn)
Jan Kozak, Josef Klima, Ladislav Prokop, Josef Bartonicek, Ludvik Dvoracek, Silverius Labohy, Zdenek Scholler, Storkan (Trener: Frantisek Marek)
EuroBasket 1939: nie uczestniczyli
EuroBasket 1946: 1. miejsce (10 drużyn)
Ivan Mrázek, Gustav Hermann, Milos Bobocky, Jiri Drvota, Josef Ezr, Jan Hluchy, Josef Krepela, Pavel Nerad, Ladislav Simacek, Frantisek Stibitz, Josef Toms, Ladislav Trpkos, Emil Velensky, Miroslav Vondracek (Trener: Frantisek Hajek)
EuroBasket 1947: 2. miejsce (14 drużyn)
Ivan Mrázek, Jiri Drvota, Gustav Hermann, Milos Bobocky, Jan Kozak, Josef Ezr, Karel Belohradsky, Miroslav Dostal, Milan Frana, Vaclav Krasa, Josef Toms, Ladislav Trpkos, Emil Velensky, Miroslav Vondracek (Trener: Josef Fleischlinger)
Igrzyska Olimpijskie 1948: 7. miejsce (23 drużyny)
Ivan Mrázek, Jan Kozak, Josef Ezr, Jiri Drvota, Karel Belohradsky, Cyril Benacek, Jiri Chlup, Jozef Kalina, Vaclav Krasa, Zoltan Krenicky, Josef Krepela, Jiri Siegel, Josef Toms, Ladislav Trpkos
EuroBasket 1949: nie uczestniczyli
Mistrzostwa Świata 1950: nie uczestniczyli
EuroBasket 1951: 2. miejsce (17 drużyn)
Ivan Mrázek, Miroslav Skerik, Jiri Baumruk, Jaroslav Sip, Zdenek Bobrovsky, Jan Kozak, Zdenek Rylich, Miroslav Baumruk, Zoltan Krenicky, Karel Belohradsky, Jindrich Kinsky, Jiri Matousek, Milos Nebuchla, Arnost Novak, Karel Sobota, Stanislav Vykydal (Trener: Josef Andrle)
Igrzyska Olimpijskie 1952: 10. miejsce (23 drużyn)
Ivan Mrázek, Miroslav Skerik, Jiri Baumruk, Jaroslav Sip, Zdenek Bobrovsky, Jan Kozak, Zdenek Rylich, Miroslav Baumruk, Jiri Matousek, Evzen Horniak, Jaroslav Tetiva, Josef Ezr, Lubomir Kolar, Miroslav Kodl
EuroBasket 1953: 4. miejsce (17 drużyn)
Ivan Mrázek, Jiri Baumruk, Zdenek Bobrovsky, Jan Kozak, Miroslav Skerik, Zdenek Rylich, Radoslav Sip, Jaroslav Tetiva, Jaroslav Sip, Jindrich Kinsky, Evzen Horniak, Rudolf Stancek, Lubomir Kolar (Trener: Lubomir Dobry)
Mistrzostwa Świata 1954: nie uczestniczyli
EuroBasket 1955: 2. miejsce (18 drużyn)
Ivan Mrázek, Jiri Baumruk, Zdenek Bobrovsky, Miroslav Skerik, Jaroslav Sip, Zdenek Rylich, Jaroslav Tetiva, Radoslav Sip, Evzen Horniak, Jan Kozak, Lubomir Kolar, Dusan Lukasik, Jiri Matousek, Milan Merkl (Trener: Josef Fleischlinger)
Igrzyska Olimpijskie 1956: nie uczestniczyli
EuroBasket 1957: 3. miejsce (16 drużyn)
Jiri Baumruk, Miroslav Skerik, Zdenek Bobrovsky, Jaroslav Sip, Zdenek Rylich, Lubomir Kolar, Dusan Lukasik, Jaroslav Chocholac, Milan Merkl, Nikolaj Ordnung, Jaroslav Tetiva, Jiri Tetiva (Trener: Gustav Hermann)
EuroBasket 1959: 2. miejsce (17 drużyn)
Jiri Baumruk, Frantisek Konvicka, Bohumil Tomasek, Jaroslav Krivy, Miroslav Skerik, Jaroslav Sip, Boris Lukasik, Dusan Lukasik, Zdenek Rylich, Jiri Stastny, Jaroslav Tetiva, Bohuslav Rylich (Trener: Gustav Hermann)
Mistrzostwa Świata 1959: nie uczestniczyli
Igrzyska Olimpijskie 1960: 5. miejsce (16 drużyn)
Jiri Baumruk, Frantisek Konvicka, Vladimir Pistelak, Bohumil Tomasek, Zdenek Bobrovsky, Jiri Tetiva, Boris Lukasik, Jiri Stastny, Bohuslav Rylich, Jan Kinsky, Dusan Lukasik, Zdenek Konecny (Trener: Ivan Mrazek)
EuroBasket 1961: 5. miejsce (19 drużyn)
Frantisek Konvicka, Vladimir Pistelak, Jiri Baumruk, Zdenek Bobrovsky, Bohumil Tomasek, Bohuslav Rylich, Jaroslav Tetiva, Frantisek Pokorny, Zdenek Konecny, Jiri Marek, Milos Prazak, Vladimir Lodr (Trener: L.Krnac)
EuroBasket 1963: 10. miejsce (16 drużyn)
Jiri Zidek Sr., Jan Bobrovsky, Frantisek Konvicka, Vladimir Pistelak, Bohumil Tomasek, Jiri Ruzicka, Robert Mifka, Boris Lukasik, Bohuslav Rylich, Zdenek Konecny, Jaroslav Tetiva, Milos Prazak (Trener: Ivan Mrazek)
Mistrzostwa Świata 1963: nie uczestniczyli
Igrzyska Olimpijskie 1964: nie uczestniczyli
EuroBasket 1965: 7. miejsce (16 drużyn)
Jiri Zidek Sr., Frantisek Konvicka, Jan Bobrovsky, Jiri Ruzicka, Vladimir Pistelak, Robert Mifka, Jiri Zednicek, Bohumil Tomasek, Jiri Ammer, Jiri Stastny, Karel Baroch, Zdenek Hummel (Trener: Vladimir Heger)
EuroBasket 1967: 2. miejsce (16 drużyn)
Jiri Zidek Sr., Vladimir Pistelak, Frantisek Konvicka, Jan Bobrovsky, Jiri Zednicek, Jiri Ruzicka, Bohumil Tomasek, Jiri Ammer, Robert Mifka, Karel Baroch, Jiri Marek, Celestyn Mrazek (Trener: Vladimir Heger)
Mistrzostwa Świata 1967: nie uczestniczyli
Igrzyska Olimpijskie 1968: nie uczestniczyli
EuroBasket 1969: 3. miejsce (12 drużyn)
Jiri Zidek Sr., Jan Bobrovsky, Jiri Zednicek, Frantisek Konvicka, Vladimir Pistelak, Jiri Ammer, Robert Mifka, Jiri Ruzicka, Karel Baroch, Jiri Konopasek, Petr Novicky, Jan Blazek (Trener: Nikolaj Ordnung)
Mistrzostwa Świata 1970: 6. miejsce (13 drużyn)
Jiri Zidek Sr., Jan Bobrovsky, Robert Mifka, Jiri Ammer, Jiri Zednicek, Jiri Ruzicka, Petr Novicky, Jaroslav Kovar, Jiri Konopasek, Jiri Pospisil, Milan Voracka, Zdenek Dousa (Trener: Nikolaj Ordnung)
EuroBasket 1971: 5. miejsce (12 drużyn)
Kamil Brabenec, Jiri Zidek Sr., Zdenek Kos, Jan Bobrovsky, Jiri Zednicek, Robert Mifka, Jiri Ruzicka, Karel Baroch, Petr Novicky, Jiri Konopasek, Jiri Pospisil, Bronislav Sako (Trener: Nikolaj Ordnung)
Igrzyska Olimpijskie 1972: 8. miejsce (16 drużyn)
Kamil Brabenec, Zdenek Kos, Jiri Zidek Sr., Jiri Zednicek, Jan Bobrovsky, Jiri Ruzicka, Petr Novicky, Jiri Konopasek, Zdenek Dousa, Jiri Pospisil, Jan Blazek, Jiri Balastik (Trener: Vladimir Heger)
EuroBasket 1973: 4. miejsce (12 drużyn)
Kamil Brabenec, Jiri Zednicek, Jan Bobrovsky, Zdenek Kos, Jiri Zidek Sr., Petr Novicky, Josef Klima, Jiri Pospisil, Jan Blazek, Vojtech Petr, Jiri Balastik, Gustav Hraska (Trener: Vladimir Heger)
Mistrzostwa Świata 1974: 10. miejsce (14 drużyn)
Kamil Brabenec, Jan Bobrovsky, Jiri Zednicek, Zdenek Kos, Jiri Zidek Sr., Zdenek Dousa, Vojtech Petr, Jaroslav Skala, Jaroslav Beranek, Pavel Pekarek, Zdenek Hummel, Gustav Hraska (Trener: Vladimir Heger)
EuroBasket 1975: 6. miejsce (12 drużyn)
Stanislav Kropilak, Kamil Brabenec, Zdenek Kos, Jiri Pospisil, Jaroslav Skala, Zdenek Dousa, Gustav Hraska, Vlastimil Klimes, Jaroslav Beranek, Jaroslav Kanturek, Josef Necas, Jiri Stauch (Trener: Vladimir Heger)
Igrzyska Olimpijskie 1976: 6. miejsce (12 drużyn)
Stanislav Kropilak, Kamil Brabenec, Zdenek Kos, Jiri Konopasek, Jiri Pospisil, Vojtech Petr, Zdenek Dousa, Gustav Hraska, Jaroslav Kanturek, Vladimir Ptacek, Justin Sedlak, Vladimir Padrta (Trener: Vladimir Heger)
EuroBasket 1977: 3. miejsce (12 drużyn)
Kamil Brabenec, Stanislav Kropilak, Zdenek Kos, Jiri Pospisil, Vlastimil Klimes, Zdenek Dousa, Gustav Hraska, Josef Necas, Vojtech Petr, Jiri Konopasek, Vladimir Ptacek, Pavol Bojanovsky (Trener: Pavel Petera)
Mistrzostwa Świata 1978: 9. miejsce (14 drużyn)
Stanislav Kropilak, Kamil Brabenec, Zdenek Kos, Jiri Pospisil, Zdenek Dousa, Vojtech Petr, Gustav Hraska, Vlastimil Klimes, Vladimir Ptacek, Vlastimil Havlik, Pavol Bojanovsky, Marian Kotleba (Trener: Pavel Petera)
EuroBasket 1979: 4. miejsce (12 drużyn)
Kamil Brabenec, Zdenek Kos, Stanislav Kropilak, Vojtech Petr, Jiri Pospisil, Vlastimil Klimes, Gustav Hraska, Zdenek Dousa, Jaroslav Skala, Vlastimil Havlik, Zdenek Bohm, Peter Rajniak (Trener: Pavel Petera)
Igrzyska Olimpijskie 1980: 9. miejsce (12 drużyn)
Kamil Brabenec, Stanislav Kropilak, Jaroslav Skala, Zdenek Kos, Jiri Pospisil, Gustav Hraska, Vlastimil Havlik, Pavol Bojanovsky, Vlastimil Klimes, Zdenek Dousa, Dusan Zacek, Peter Rajniak (Trener: Pavel Petera)
EuroBasket 1981: 3. miejsce (12 drużyn)
Zdenek Kos, Kamil Brabenec, Stanislav Kropilak, Jaroslav Skala, Vojtech Petr, Gustav Hraska, Vlastimil Klimes, Zdenek Bohm, Vlastimil Havlik, Peter Rajniak, Juraj Zuffa, Justin Sedlak (Trener: Pavel Petera)
Mistrzostwa Świata 1982: 10. miejsce (13 drużyn)
Stanislav Kropilak, Zdenek Kos, Vojtech Petr, Gustav Hraska, Jaroslav Skala, Vlastimil Havlik, Zdenek Bohm, Vlastimil Klimes, Juraj Zuffa, Peter Rajniak,Vladimir Ptacek, Dusan Zacek (Trener: Pavel Petera)
EuroBasket 1983: 10. miejsce (12 drużyn)
Stanislav Kropilak, Jiri Okac, Jaroslav Skala, Vojtech Petr, Gustav Hraska, Zdenek Bohm, Vlastimil Havlik, Juraj Zuffa, Vladimir Ptacek, Peter Rajniak, Blazej Masura, Jiri Jandak (Trener: Pavel Petera)
Igrzyska Olimpijskie 1984: nie uczestniczyli
EuroBasket 1985: 2. miejsce (12 drużyn)
Kamil Brabenec, Stanislav Kropilak, Jiri Okac, Zdenek Bohm, Vlastimil Havlik, Jaroslav Skala, Juraj Zuffa, Otto Maticky, Peter Rajniak, Igor Vraniak, Vladimir Vyoral, Leos Krejci (Trener: Pavel Petera)
Mistrzostwa Świata 1986: nie uczestniczyli
EuroBasket 1987: 8. miejsce (12 drużyn)
Kamil Brabenec, Stanislav Kropilak, Jiri Okac, Otto Maticky, Vlastimil Havlik, Jaroslav Skala, Juraj Zuffa, Peter Rajniak, Josef Jelinek, Josef Michalko, Leos Krejci, Stefan Svitek (Trener: Pavel Petera)
Igrzyska Olimpijskie 1988: nie uczestniczyli
EuroBasket 1989: nie uczestniczyli
Mistrzostwa Świata 1990: nie uczestniczyli
EuroBasket 1991: 6. miejsce (8 drużyn)
Jiri Okac, Richard Petruska, Vaclav Hruby, Josef Michalko, Leos Krejci, Julius Michalik, Pavel Becka, Jan Svoboda, Vladimir Vyoral, Stefan Svitek, Michal Jezdik, Stanislav Kamenik (Trener: Jan Bobrovsky)

</doc>
<doc id="1903392" url="https://pl.wikipedia.org/wiki?curid=1903392" title="Salahuddin">
Salahuddin

Salahuddin Abdul Aziz (ur. 8 marca 1928 w Istana Bandar Temasya w stanie Selangor, zm. 21 listopada 2001 w Kuala Lumpur) – sułtan Selangoru w okresie 1960–2001 i król Malezji ("Yang di-Pertuan Agong") w latach 1999–2001. Czterokrotnie żonaty, ojciec 12 dzieci. Znany wielbiciel golfa.

</doc>
<doc id="1903394" url="https://pl.wikipedia.org/wiki?curid=1903394" title="Filip VII Waldeck-Wildungen">
Filip VII Waldeck-Wildungen

Filip VII Waldeck-Wildungen (ur. 25 listopada 1613 w Alt-Wildungen, zm. 24 lutego 1645 w Taborze w Czechach).
Drugi syn hrabiego Chrystiana Waldeck-Wildungen (1585-1637) i jego żony Elżbiety von Nassau-Siegen (1584-1661). Po śmierci starszego brata został następcą tronu.
Po śmierci ojca w 1638 Filip VII (znany również jako Philip VI.) został hrabią Waldeck-Wildungen. Jego młodszy brat Jan (1623-1668) później Jan II został hrabią Waldeck zu Landau.
Rodzina i dzieci.
Był żonaty z Anną Katarzyną von Sayn-Wittgenstein (ur. 1610, zm. 1 grudnia 1650).
Mieli 7 dzieci:

</doc>
<doc id="1903395" url="https://pl.wikipedia.org/wiki?curid=1903395" title="Love (album Angels &amp; Airwaves)">
Love (album Angels &amp; Airwaves)

LOVE – trzeci album studyjny rockowego zespołu Angels &amp; Airwaves. Wydany został w lutym 2010 roku. Producentem jest wokalista zespołu, Tom DeLonge. Album za darmo pobrać można z oficjalnej strony zespołu.

</doc>
<doc id="1903396" url="https://pl.wikipedia.org/wiki?curid=1903396" title="Jodometan">
Jodometan

Jodometan, jodek metylu, – organiczny związek chemiczny z grupy halogenków alkilowych, jodowa pochodna metanu.
Jest to bezbarwna ciecz, brunatniejąca pod wpływem światła. Temperatura topnienia związku to −66 °C,a temperatura wrzenia 42,4 °C. Substancja ta jest słabo rozpuszczalna w wodzie, rozpuszczalna w alkoholu etylowym i eterze dietylowym.
Jodometan można otrzymać w reakcji metanolu z jodem w obecności fosforu lub siarczanu dimetylu z jodkiem potasu w roztworze wodnym w obecności węglanu wapnia.
Stosuje się go w syntezie organicznej i przemyśle farmaceutycznym do metylowania, a także w lecznictwie, w badaniach mikroskopowych oraz do oznaczania pirydyny.

</doc>
<doc id="1903398" url="https://pl.wikipedia.org/wiki?curid=1903398" title="Moussa Traoré">
Moussa Traoré

Moussa Traoré (ur. 25 września 1936 w Kayes, zm. 15 września 2020 w Bamako) – malijski wojskowy i polityk, prezydent Mali od 19 listopada 1968 do 26 marca 1991.
Życiorys.
Traoré był przywódcą zamachu stanu przeciwko prezydentowi Modibo Keïcie w listopadzie 1968 roku. Po odsunięciu Keity od władzy ogłosił się prezydentem i zaprowadził rządy dyktatorskie, zakazując m.in. działalności partii politycznych (choć prężnie działała represjonowana przez rząd Malijska Partia Pracy). Zniósł konstytucję z 1960 roku i zastąpił ją tymczasową. Nawiązał bliską współpracę z Francją, która stała się od tamtej pory głównym sojusznikiem Mali. W 1974 roku wojsko przyjęło nową konstytucję, na skutek czego powstała II Republika Mali. W 1976 roku utworzona została jedyna legalna partia w kraju – Demokratyczny Związek Ludu Malijskiego. 
Na przełomie lat 70. i 80. doszło do studenckich protestów antyrządowych, które zostały krwawo stłumione. W 1985 roku wybuchła sześciodniowa wojna graniczna między Mali a Burkina Faso, a w 1990 roku doszło do wybuchu rebelii Tuaregów, którzy powrócili do kraju z emigracji w Algierii i Libii, rebelia trwała do 1995 roku. Traoré pod koniec lat 80. rozpoczął neoliberalny program reform gospodarczych wspartych przez Bank Światowy. Wraz z programem pod naciskiem Międzynarodowego Funduszu Walutowego zmuszony był wprowadzić niepopularne reformy oszczędnościowe i przeprowadził liberalizację gospodarki. Doprowadziło to do wzrostu niezadowolenia społecznego, a w efekcie do wielotysięcznych demonstracji i marszu na Bamako 22 marca 1991, kiedy to zginęło ok. 300 osób. 4 dni później przeprowadzono zamach stanu, odsuwając Traoré od władzy.
W 1993 roku został skazany na karę śmierci za zbrodnie z okresu swej dyktatury, głównie za masakrę w Bamako w marcu 1991 roku. W 1999 roku ponownie wydano na niego i jego żonę Mariam wyrok śmierci, tym razem za defraudację państwowych pieniędzy. Jednak ówczesny prezydent Alpha Oumar Konaré zamienił oba wyroki na dożywotnie więzienie. Tuż przed opuszczeniem urzędu prezydenta 29 maja 2002 Konaré, w ramach narodowego pojednania, wybaczył zbrodnie Traoré i ułaskawił byłego dyktatora i jego żonę. Po uwolnieniu wycofał się z życia publicznego.

</doc>
<doc id="1903402" url="https://pl.wikipedia.org/wiki?curid=1903402" title="Corinna Martini">
Corinna Martini

Corinna Martini (ur. 19 czerwca 1985 w Winterbergu) – niemiecka saneczkarka, medalistka mistrzostw Europy.
Pierwsze sukcesy odnosiła na mistrzostwach świata juniorów zdobywając dwa medale brązowe w jedynkach. W reprezentacji Niemiec startuje od 2005 roku. W 2010 wywalczyła dwa medale mistrzostw Europy – srebro w jedynkach i brąz w drużynie. Dwa lata później wywalczyła brąz indywidualnie. W Pucharze Świata startuje od sezonu 2006/2007. Najlepszym miejscem w klasyfikacji generalnej była czwarta pozycja wywalczona w sezonie 2011/2012. Cztery razy stała na podium zawodów pucharowych, odniosła jedno zwycięstwo.

</doc>
<doc id="1903408" url="https://pl.wikipedia.org/wiki?curid=1903408" title="Nigel Searle">
Nigel Searle

Nigel Searle - były dyrektor zarządzający w Sinclair Research Ltd.
Życiorys.
Należał do najbliższych współpracowników Clive'a Sinclaira, był jednym z tych, którzy z nim najdłużej współpracowali. Współpracę obaj rozpoczęli w roku 1973, w firmie Sinclair Radionics. Searle reprezentował interesy firmy w Stanach Zjednoczonych, gdzie był odpowiedzialny za promocję i sprzedaż kalkulatorów. W roku 1977 firma popadła w finansowe tarapaty opuścił ją. Powrócił w 1979 roku do nowego przedsięwzięcia Sinclaira - Science of Cambridge, któremu w 1981 roku zmieniono nazwę na Sinclair Research Ltd. Z sukcesem promował w USA komputery osobiste ZX80 i ZX81. Komputer ZX80 był wtedy reklamowany, jako mogący zarządzać elektrownią atomową. Wiosną 1982 roku Searle powracił do Anglii i obejmujął stanowisko dyrektora zarządzającego. Piastował je do końca, tj. przejęcia firmy przez Amstrada należącego do Alana Sugara w 1986 roku.

</doc>
<doc id="1903410" url="https://pl.wikipedia.org/wiki?curid=1903410" title="Leopold Leichfried">
Leopold Leichfried

Leopold Leichtfried (ur. 1870 w Jarosławiu, zm. 1936 w Jarosławiu) – polski legionista, starszy asesor Polskich Kolei Państwowych.
Życiorys.
Przed I wojną światową był członkiem strzeleckich drużyn sokolich. Będąc instruktorem kampanii strzeleckiej, we wrześniu 1914 wyruszył z Jarosławia pod komendą kapitana Dobrzańskiego w boje karpackie. W 1917 wszedł w skład jedenastoosobowego Wydziału Ścisłego, powstałej w tym czasie w Jarosławiu Polskiej Organizacji Narodowej, której zadaniem było ułatwienie dezercji Polaków wcielonym do armii austro-węgierskiej poprzez dostarczanie im dokumentów, odzieży i udzielanie schronienia. Narażając się na szykany ze strony austriackiego zaborcy, aktywnie wzbudzał w swoim otoczeniu ducha patriotyzmu. W lutym 1918 zorganizował strajk kolejarzy, podczas którego manifestował swą przynależność do państwa polskiego. Za karę przeniesiony został do służby w Tyrolu. Pomagał legionistom internowanych w Żurawicy i Marmarosz-Sziget w ucieczce dostarczając im zakupioną z własnych funduszy cywilną odzież i prowity. Był członkiem Komitetu Rządu Polskiego na powiat jarosławski w nocy z 31 października na 1 listopada 1918. Po odzyskaniu niepodległości, aż do zakończenia wojny polsko-bolszewickiejw w 1920 zaangażowany był w organizowanie kadr dla Wojska Polskiego. W latach 1920–1926 pełnił funkcję członka zarządu Towarzystwa Gimnastycznego „Sokół” w Jarosławiu. Do 1935 pełnił funkcję zastępcy prezesa Związku Strzeleckiego. Był bardzo aktywnym działaczem społecznym. W latach 1918–1935 był radnym miejskim. Należał do wielu organizacji i stowarzyszeń, pracując jednocześnie zawodowo na stanowisku kierownika administracyjnego „Gazety Jarosławskiej”.

</doc>
<doc id="1903412" url="https://pl.wikipedia.org/wiki?curid=1903412" title="Reprezentacja Szwajcarii w koszykówce mężczyzn">
Reprezentacja Szwajcarii w koszykówce mężczyzn

Reprezentacja Szwajcarii w koszykówce mężczyzn – drużyna, która reprezentuje Szwajcarię w koszykówce mężczyzn. Za jej funkcjonowanie odpowiedzialny jest Szwajcarski Związek Koszykówki ("FSB"). Reprezentacja Szwajcarii pięciokrotnie brała udział w Mistrzostwach Europy oraz dwukrotnie w igrzyskach olimpijskich.

</doc>
<doc id="1903414" url="https://pl.wikipedia.org/wiki?curid=1903414" title="Theodor Busse">
Theodor Busse

Theodor Busse (ur. 15 grudnia 1897 we Frankfurcie nad Odrą, zm. 21 października 1986 w Wallerstein) – oficer niemiecki, generał Wehrmachtu.
I wojna światowa.
Służbę wojskową w Armii Cesarstwa Niemieckiego rozpoczął 1 grudnia 1915. Jako fahnenjunker trafił wówczas do 12 Pułku Grenadierów im. Księcia Karola Pruskiego (2 Brandenburskiego). Z tym pułkiem został rzucony do walki w lecie 1916. Odniósł rany walcząc w I wojnie światowej.
Okres międzywojenny.
Po I wojnie światowej Theodor Busse przyjęty został do niemieckich wojsk lądowych. Na początku 1920 roku dostał się do 10 pułku piechoty Przejściowych Wojsk Lądowych (niem. "Übergangsheer"). Podczas tworzenia 100-tysięcznych sił lądowych Reichswehry Busse został przeniesiony do 8 (pruskiego) pułku piechoty, w składzie którego spędzić miał kilka następnych lat. W ramach 8 (pruskiego) pułku piechoty Theodor Busse:
1 października 1929 został przeniesiony do sztabu 5 dywizji Reichswehry w Stuttgarcie. Tam ukończył 'szkolenie w zakresie wspomagania dowodzenia’ – : "Führergehilfenausbildung".
1 października 1931 skierowano go do sztabu 10 (pruskiego) pułku kawalerii w Sulechowie, zaś 1 kwietnia 1933, w stopniu rotmistrza, został przeniesiony do Ministerstwa Reichswehry w Berlinie. W 1937 Theodor Busse, już jako major, został mianowany pierwszym oficerem sztabu generalnego 22 dywizji piechoty. 1 marca 1939 przeniesiono go do Naczelnego Dowództwa Wojsk Lądowych.
Do chwili wybuchu II wojny światowej dosłużył się stopnia podpułkownika.
II wojna światowa.
25 października 1940 Busse został mianowany pierwszym oficerem sztabu generalnego 11 Armii. Na tym stanowisku uczestniczył, po rozpoczęciu wojny z ZSRR, w niemieckim natarciu na tereny południowej Rosji. 1 sierpnia 1941 awansował na pułkownika.
24 maja 1942, podczas gdy uczestniczył w walkach o Krym, uhonorowano go Krzyżem Niemieckim w Złocie. Jesienią 1942 Busse został pierwszym oficerem sztabu generalnego (Ia) Grupy Armii Don, zaś w lutym 1943 objął analogiczne stanowisko w sztabie Grupy Armii Południe.
1 marca 1943 Theodora Busse awansowano na stopień generała majora i mianowano szefem sztabu generalnego Grupy Armii Południe. Przeszło rok później, pod koniec marca 1944, objął funkcję szefa sztabu generalnego Grupy Armii Północna Ukraina.
W lipcu 1944 Busse został przeniesiony do rezerwy Führera. Jednakże jeszcze w tym samym miesiącu mianowano go dowódcą 121 dywizji piechoty, które to stanowisko opuścił 1 sierpnia 1944. Wkrótce potem awansował na generała piechoty (9 listopada 1944) i został mianowany dowódcą I korpusu armijnego.
Dowódca 9 armii.
W styczniu 1945 gen. Theodorowi Busse powierzono dowodzenie 9 armią, która wchodziła w skład Grupy Armii Wisła. W drugiej połowie marca 1945 9 armia trzymała na Odrze front o długości ok. 80 mil, od miejsca gdzie z Odrą łączy się Kanał Hohenzollernów – na północy, do ujścia Nysy Łużyckiej – na południu. Na lewym skrzydle, od północy 9 armia sąsiadowała z 3 armią pancerną generała Hasso von Manteuffla.
22 marca 1945 Busse poinformował generała Gottharda Heinriciego, który właśnie przejmował od Himmlera komendę nad Grupą Armii Wisła, iż Rosjanie wyprowadzili atak z przyczółka na południe od Kostrzyna i zdołali połączyć się ze swoimi wojskami obecnymi na przyczółku na północ od miasta. W ten sposób twierdza Kostrzyn została odcięta, a Rosjanie uzyskali duży przyczółek na Odrze, dogodny do wyprowadzenia ofensywy na Berlin. Jednocześnie Busse oznajmił dowódcy Grupy Armii Wisła, iż poczyni przygotowania do przywrócenia połączenia z Kostrzynem.
23 marca 1945 9 armia dwukrotnie próbowała przebić się do okrążonych przez Rosjan niemieckich obrońców Kostrzyna. Oba ataki okazały się bezskuteczne. 27 marca 1945 Busse ponownie wydał swoim wojskom rozkaz odzyskania Kostrzyna. Ofensywa 9 armii była na tyle intensywna, iż części jednostek pancernych udało się dotrzeć do miasta. Wkrótce jednak radzieckie lotnictwo i ogień artylerii zmasakrowały nacierających żołnierzy niemieckich. 9 armia poniosła ogromne straty w piechocie i oddziałach pancernych, a próba odtworzenia korytarza do Kostrzyna spełzła na niczym.
Hitler, który był wściekły na Bussego z powodu niepowodzenia próby przedarcia się do Kostrzyna, zażądał, by następnego dnia (28 marca) Busse i szef sztabu generalnego wojsk lądowych Heinz Guderian stawili się w Kancelarii Rzeszy o godzinie 14.
Zgodnie z życzeniem Führera 28 marca 1945 odbyła się w bunkrze Kancelarii Rzeszy odprawa w sprawie Kostrzyna. Kiedy Theodor Busse zaczął referować przyczyny niepowodzenia ataku 9 armii, Hitler przerwał mu zniecierpliwiony i rozpoczął wywody o niekompetencji niemieckich generałów, ale i żołnierzy. Guderian zaprotestował i stanął w obronie gen. Bussego mówiąc:
Między Führerem a szefem sztabu generalnego wojsk lądowych doszło do gwałtownej wymiany ostrych zdań. Obustronną eskalację gniewu przerwało dopiero wywołanie Guderiana do telefonu. Jeszcze tego samego dnia Heinz Guderian stracił stanowisko szefa sztabu generalnego wojsk lądowych i został urlopowany.
Po rozpoczęciu 16 kwietnia 1945 radzieckiej ofensywy na Berlin, Busse planował zatrzymać Rosjan na linii Odry najdłużej jak się da. Na początku liczył na to, że jeśli 9 armia utrzyma pozycje dostatecznie długo, wówczas do Odry dojdą z zachodu Amerykanie. Chociaż Rosjanie uderzyli na 9 armię z ogromną siłą, żołnierze Bussego zdołali początkowo utrzymać swe stanowiska obronne na prawie całej długości frontu, a we Frankfurcie przeprowadzili nawet kontrnatarcie. Obroną kluczowego rejonu wzgórz Seelow zajmował się LVI korpus pancerny generała Helmutha Weidlinga. Przez pierwszą dobę radzieckiej ofensywy Niemcy zniszczyli w rejonie Seelow 132 samoloty i 150 czołgów.
Pomimo iż 9 armia ponosiła znaczne straty, Busse wtedy jeszcze nie rozważał odwrotu. Uważał, że wycofanie się bez rozkazu oznaczałoby zdradę.
Czołgi I Frontu Białoruskiego marszałka Żukowa, po przebiciu się przez wzgórza Seelow wbiły się w głąb północnego skrzydła 9 armii. Natomiast na południowe skrzydło 9 armii napierały oddziały I Frontu Ukraińskiego marszałka Koniewa.
18 kwietnia 1945 Theodor Busse poinformował dowódcę Grupy Armii Wisła, generała Gottharda Heinriciego, iż Rosjanie rozdzielili 9 armię na części. 20 kwietnia nad 9 armią wisiała już poważna groźba okrążenia. Wbrew sugestiom Heinriciego, Hitler odmówił zgody na wycofanie 9 armii i rozkazał, ażeby Busse nie tylko utrzymał swoje pozycje, ale także, w miarę możliwości zlikwidował rosyjski wyłom w linii frontu, pomiędzy 9 armią a siłami feldmarszałka Schörnera.
W następnych dniach generał Busse bezskutecznie usiłował nawiązać łączność z gen. Helmuthem Weidlingiem, którego LVI korpus pancerny uwikłany był w ciężkie walki z 1 armią pancerną gwardii generała Michaiła Katukowa. W Berlinie krążyły plotki, jakoby dowódca LVI korpusu pancernego bez rozkazu wycofał się do Döberitz, na północ od Poczdamu. Wobec tych pogłosek i braku łączności z LVI korpusem pancernym zarówno Hitler, jak i gen. Busse wydali rozkaz rozstrzelania Helmutha Weidlinga.
22 kwietnia 1945 Führer zgodził się na wycofanie części 9 armii na zachód, wzdłuż jej północnego skrzydła. 9 armia była już wtedy okrążona przez Rosjan. Gotthard Heinrici rozkazał Bussemu wycofać z frontu jedną silną dywizję, która ma przebijać się w stronę 12 armii generała Walthera Wencka.
W ostatnich dniach kwietnia 1945 Busse nie chciał już dłużej narażać życia swoich żołnierzy w beznadziejnych atakach w kierunku Berlina. Postanowił, że jego 9 armia spróbuje połączyć się z 12 armią Wencka, po czym obydwie armie będą parły w stronę Łaby. 25 kwietnia po północy Busse otrzymał z Kancelarii Rzeszy zezwolenie na samodzielne podjęcie decyzji co do kierunku natarcia 9 armii. Od tej pory Busse nie potwierdzał już odbioru kolejnych depesz z berlińskiej kwatery Führera. Zignorował również rozkaz Hitlera, zawarty w przekazanej przez Jodla następującej depeszy:
25 kwietnia 1945 wojska Bussego znajdowały się na zalesionym i usianym jeziorami obszarze na południowy wschód od Fürstenwalde/Spree. Były już wówczas okrążone przez rosyjskie oddziały I Frontu Białoruskiego i I Frontu Ukraińskiego.
Części żołnierzy 9 armii udało się wyrwać z kotła pod Halbe i połączyć się z 12 armią. Busse do samego połączenia z Armią Wencka mobilizował swoich żołnierzy do tego ostatniego wysiłku. Był nieogolony i tak brudny, że gen. Wenck z trudem go rozpoznał.
7 maja 1945 armie 9 i 12 wycofały się nad Łabę i wkrótce przekroczyły rzekę. Ponad 100 tysięcy niemieckich żołnierzy poddało się wówczas Amerykanom. Również generał Busse trafił do niewoli. Z liczącej pierwotnie 200 tysięcy ludzi 9 armii ocalało zaledwie 20% żołnierzy.
Po II wojnie światowej.
Po wojnie Theodor Busse przetrzymywany był w areszcie, głównie w więzieniu Landsberg. Zwolniono go pod koniec 1947. Po wyjściu na wolność mieszkał w Wirtembergii. Piastował kierownicze funkcje w obronie cywilnej i obronie terytorialnej kraju. Publikował prace z zakresu historii wojskowości. 25 stycznia 1966 uhonorowano go Wielkim Krzyżem Zasługi Orderu Zasługi Republiki Federalnej Niemiec z Gwiazdą.
Odznaczenia i medale wojskowe.
I wojna światowa
Okres międzywojenny
II wojna światowa
Po II wojnie światowej

</doc>
<doc id="1903416" url="https://pl.wikipedia.org/wiki?curid=1903416" title="Joan Barfoot">
Joan Barfoot

Joan Louise Barfoot (ur. 17 maja 1946) - kanadyjska pisarka.
W 1969 ukończyła studia na University of Western Ontario. W 1978 pierwsza z książek jej autorstwa "Abra" została uznana za najlepszy debiut powieściowy Kanady (Books in Canada First Novel Award). Pisarka ma również swoim dorobku nagrodę Marian Engel Award z 1992. W 1986 jej powieść "Dancing in the Dark" doczekała się adaptacji filmowej (polski tytuł "Taniec w mroku").
Mieszka w mieście London w prowincji Ontario.

</doc>
<doc id="1903417" url="https://pl.wikipedia.org/wiki?curid=1903417" title="Seksuologia sądowa">
Seksuologia sądowa



</doc>
<doc id="1903418" url="https://pl.wikipedia.org/wiki?curid=1903418" title="Stefan Darda">
Stefan Darda

Stefan Darda (ur. 2 września 1972 w Tomaszowie Lubelskim) – polski pisarz, autor głównie literatury grozy i fantastyki.
Życiorys.
Pochodzi z Lubyczy Królewskiej, obecnie mieszka w Przemyślu. W latach 1991–1995 był muzykiem Orkiestry św. Mikołaja.
Zadebiutował w październiku 2008 powieścią "Dom na wyrębach", która została nominowana do Nagrody Sfinks w kategorii „Polskie powieści roku”, do której nominowano 46 utworów i w której zajęła 5. miejsce, uzyskując 357 głosów. Książka została również nominowana do Nagrody im. Janusza A. Zajdla. Jest to książka grozy osadzona w polskich realiach połowy lat dziewięćdziesiątych ubiegłego wieku, sięgająca do wierzeń ludowych.
W 2010 ukazały się dwa tomy cyklu "Czarny Wygon" (tom pierwszy – "Słoneczna Dolina", tom drugi – "Starzyzna"), którego akcja została umiejscowiona na Roztoczu. Również w 2010 ukazała się debiutancka powieść autora, "Dom na wyrębach" w wersji audio, w interpretacji Wiktora Zborowskiego.
Jego utwory zdobyły w 2011 najwięcej nominacji do Nagrody im. Janusza A. Zajdla – najbardziej prestiżowej nagrody polskiej literatury fantastycznej. Wśród nominowanych utworów za 2010 znalazły się powieści: "Czarny Wygon. Słoneczna Dolina" oraz "Czarny Wygon. Starzyzna", a także opowiadanie "Ostatni telefon". Powieść "Czarny Wygon. Słoneczna Dolina" zajęła także trzecie miejsce w kategorii Książka w plebiscycie Nagrody Nautilus za 2010.
W 2012 nominację do Nagrody im. Janusza A. Zajdla otrzymało opowiadanie "Spójrz na to z drugiej strony".
Powieść "Czarny Wygon. Bisy" zwyciężyła w plebiscytach czytelniczych organizowanych w 2013 przez portal Horror Online (Najlepsza książka roku 2012) oraz przez magazyn Grabarz Polski (Najlepsza polska książka 2012),
uhonorowano ją także Nagrodą Nautilus.
W 2015 trzy jego utwory – opowiadania "Nika " i "Rowerzysta" oraz powieść "Czarny Wygon. Bisy II" zostały nominowane do Nagrody Zajdla za 2014. Również w roku 2015 Stefan Darda otrzymał Nagrodę Polskiej Literatury Grozy im. Stefana Grabińskiego za zbiór „Opowiem ci mroczną historię”.
Publikacje.
Powieści.
Cykl "Czarny Wygon"
Audiobooki

</doc>
<doc id="1903419" url="https://pl.wikipedia.org/wiki?curid=1903419" title="Referendum na Nauru w 2010 roku">
Referendum na Nauru w 2010 roku

Referendum na Nauru w 2010 roku – referendum konstytucyjne na Nauru przeprowadzone 27 lutego 2010. Do głównych proponowanych zmian należało wprowadzenie bezpośrednich wyborów prezydenta. Obywatele opowiedzieli się przeciw zmianom.
Organizacja referendum.
Referendum było ostatnim z etapów procesu zmiany konstytucji wyspy zapoczątkowanego w 2004. W tymże roku rząd prezydenta Ludwiga Scotty’ego powołał stały komitet ds. rewizji konstytucji, który dwa lata później opracował sześciostopniowy plan zmiany ustawy zasadniczej. Pierwszym jego etapem było kampania społeczna mająca na celu zaznajomienie mieszkańców ze sprawą i problemem zmiany prawa. Kolejny etap stanowiła seria 40 publicznych konsultacji w różnych miejscach kraju, w czasie których mieszkańcy mogli zgłaszać swoje wnioski. Powołana Komisja Rewizji Konstytucyjnej dokonała następnie analizy zgromadzonego materiału, a jej rekomendacje stały się przedmiotem debaty specjalnie zwołanej Konwencji Konstytucyjnej, która wypracowała projekty dwóch ustaw w sprawie zmiany konstytucji. Piątym etapem był proces legislacyjny w parlamencie. Projekty dwóch ustaw zostały przedłożone parlamentowi w listopadzie 2008 i po kilku debatach przyjęte jednogłośnie przez izbę 21 sierpnia 2009.
W referendum obywatele decydowali o wyrażeniu zgody na przyjęcie jednej z dwóch ustaw o zmianie konstytucji. Odnosiła się ona do przepisów z 5. rozdziału konstytucji, których zmiana możliwa była wyłącznie na drodze na referendum. Dotyczyła dwóch kwestii, zmiany sposobu wybory prezydenta i wprowadzenia wyborów bezpośrednich w miejsce dotychczasowej elekcji przez parlament oraz rozszerzenia katalogu praw człowieka, m.in. poprzez wpisanie do konstytucji prawa do informacji, prawa do edukacji oraz katalogu praw dziecka. Druga z przyjętych przez parlament ustaw nie wymagała zatwierdzenia w referendum i dotyczyła pozostałych poprawek, jak ustanowienie instytucji Rzecznika Praw Obywatelskich czy wyłączenie przewodniczącego parlamentu ze składu członków izby.
Aby proponowane zmiany weszły w życie, za ich przyjęciem musiało opowiedzieć się co najmniej 2/3 głosujących. W przypadku przyjęcia poprawek w referendum, miały one wejść w życie w dniu kolejnych wyborów powszechnych, przewidzianych na maj lub czerwiec 2011.
Wyniki.
Obywatele zdecydowanie opowiedzieli się przeciw zmianie konstytucji. Spośród 4,4 tys. głosujących prawie 3 tys. zagłosowało przeciw (ok. 68%). Frekwencja wyborcza wyniosła 78%. Władze państwa wyraziły rozczarowanie decyzją obywateli. Oświadczyli, że powodem odrzucenia zmian był strach i niepewność podsycany przez członków parlamentu niepopierających rządzącej administracji.

</doc>
<doc id="1903420" url="https://pl.wikipedia.org/wiki?curid=1903420" title="Willowtip Records">
Willowtip Records

Willowtip Records – amerykańska niezależna wytwórnia płytowa, specjalizująca się w death metalu i grindcorze, powstała w 2000 roku. Jej siedzibą jest Zelienople (Pensylwania). Nazwa wytwórni pochodzi od nazwisk jej założycieli – Willosin i Tipton. 
Pierwszym wydawnictwem Willowtip był split Fate of Icarus i Creation Is Crucifixion. 
W lutym 2005 roku Willowtip podpisało umowę z Earache Records na dystrybucję swoich wydawnictw w Europie.
Od czerwca 2007 roku za pośrednictwem Willowtip swoje albumy w Ameryce Północnej wydaje holenderska wytwórnia Neurotic Records.
Od sierpnia 2007 roku Willowtip ma również umowę z Candlelight Records na dystrybucję swoich wydawnictw w Europie.
Artyści.
Lista zespołów aktualna na dzień 14 lutego 2010 roku.
Z Willowtip Records współpracowali również:
Wybrane wydawnictwa.
Opracowano na podstawie materiału źródłowego.

</doc>
<doc id="1903424" url="https://pl.wikipedia.org/wiki?curid=1903424" title="Łyżwiarstwo figurowe na Zimowych Igrzyskach Olimpijskich 2010 – pary sportowe">
Łyżwiarstwo figurowe na Zimowych Igrzyskach Olimpijskich 2010 – pary sportowe

Łyżwiarstwo figurowe na Zimowych Igrzyskach Olimpijskich 2010 – pary sportowe – rywalizacja w jednej z konkurencji łyżwiarstwa figurowego – parach sportowych, rozgrywanej na Zimowych Igrzyskach Olimpijskich 2010 odbyła się 14 i 15 lutego w hali Pacific Coliseum.
Zawody olimpijskie zdominowali Chińczycy, mistrzami olimpijskimi zostali Shen Xue / Zhao Hongbo, zaś wicemistrzami Pang Qing / Tong Jian. Brązowy medal wywalczyli reprezentanci Niemiec Alona Sawczenko / Robin Szolkowy.
Rekordy świata.
Tabela prezentuje rekordy świata w konkurencji par sportowych przed rozpoczęciem zawodów olimpijskich:
W trakcie zawodów olimpijskich ustanowiono następujące rekordy świata:

</doc>
<doc id="1903427" url="https://pl.wikipedia.org/wiki?curid=1903427" title="Peter Penz">
Peter Penz

Peter Penz (ur. 5 kwietnia 1984 w Hall in Tirol) – austriacki saneczkarz startujący w parze z Georgiem Fischlerem, wicemistrz olimpijski, medalista mistrzostw świata seniorów i juniorów.
Kariera.
Pierwsze sukcesy odnosił na mistrzostwach świata juniorów zdobywając złoto w dwójkach i brąz w drużynie. Na mistrzostwach świata startuje od 2005 roku. Do tej pory wywalczył trzy medale: srebro w 2009 i brąz w 2007 w drużynie mieszanej oraz brąz w 2012 w dwójkach. W 2012 został mistrzem Europy w dwójkach. W Pucharze Świata startuje od sezonu 2002/2003, najlepszym miejscem w klasyfikacji generalnej była czwarta pozycja w sezonie 2011/2012. Na swoim koncie ma 3 zwycięstwa w zawodach oraz 36 miejsc na podium.
Po sezonie 2017/2018 zakończył sportową karierę.

</doc>
<doc id="1903428" url="https://pl.wikipedia.org/wiki?curid=1903428" title="Georg Fischler">
Georg Fischler

Georg Fischler (ur. 3 lipca 1985 w Hall in Tirol) – austriacki saneczkarz startujący w parze z Peterem Penzem, wicemistrz olimpijski, medalista mistrzostw świata seniorów i juniorów.
Kariera.
Pierwsze sukcesy odnosił na mistrzostwach świata juniorów zdobywając złoto w dwójkach i brąz w drużynie. Na mistrzostwach świata startuje od 2005 roku. Do tej pory wywalczył trzy medale: srebro w 2009 i brąz w 2007 w drużynie mieszanej oraz brąz w 2012 w dwójkach. W 2012 został mistrzem Europy w dwójkach. W Pucharze Świata startuje od sezonu 2002/2003, najlepszym miejscem w klasyfikacji generalnej była trzecia pozycja w sezonach 2012/2013 i 2015/2016. Po sezonie 2017/2018 zakończył sportową karierę.

</doc>
<doc id="1903430" url="https://pl.wikipedia.org/wiki?curid=1903430" title="Grand Prix Indii Formuły 1">
Grand Prix Indii Formuły 1

Grand Prix Indii – wyścig Formuły 1, który po raz pierwszy został zorganizowany w sezonie 2011 mistrzostw świata.
Początkowo pierwsze Grand Prix miało się odbyć w sezonie 2010, jednak inauguracyjny wyścig przeniesiono na sezon 2011. Wyścigi odbywają się na zaprojektowanym przez Hermanna Tilke torze Buddh International Circuit, który znajduje się w oddalonym o 50 km od Delhi mieście Greater Noida w Jaypee Greens Sports City. Wszystkie trzy wyścigi wygrał Sebastian Vettel.
Zwycięzcy Grand Prix Indii.
Liczba zwycięstw (kierowcy):
Liczba zwycięstw (konstruktorzy):

</doc>
<doc id="1903431" url="https://pl.wikipedia.org/wiki?curid=1903431" title="Chrystian (hrabia Waldeck-Wildungen)">
Chrystian (hrabia Waldeck-Wildungen)

Chrystian I von Waldeck (ur. 25 grudnia 1585 Eisenberg, zm. 31 grudnia 1637 w Waldeck) – hrabia Waldeck-Wildungen.
Życie.
Chrystian był synem hrabiego Waldeck-Eisenberg Jozjasza I (1554-1588) i jego żony Marii von Barby (1563-1619). Był odpowiedzialny za szczególnie gwałtowną serię procesów czarownic w Wildungen, która rozpoczęła się w 1629 roku i trwała do 1632. Pochłonęła ona 29 ofiar, w tym ciężarną Elżbietę Berg, żonę sekretarza hrabiego.
Rodzina i dzieci.
18 listopada 1604 roku ożenił się z Elżbietą (1584–1661), córką hrabiego Jana VII Nassau-Siegen i jego żony Magdaleny von Waldeck-Wildungen. Mieli 16 dzieci:

</doc>
<doc id="1903432" url="https://pl.wikipedia.org/wiki?curid=1903432" title="Rdestówka">
Rdestówka

Rdestówka ("Fallopia") – rodzaj roślin z rodziny rdestowatych. Obejmuje 12 gatunków. Zasięg ich występowania obejmuje obszary o umiarkowanym klimacie na półkuli północnej. W Polsce rodzimym gatunkiem jest rdestówka zaroślowa "F. dumetorum", zadomowionym przybyszem jest rdestówka powojowata "F. convolvulus". Uprawiane jako rośliny ozdobne są rdestówka Auberta "F. aubertii" i rdestówka bucharska "F. baldschuanica".
Systematyka.
Rodzaj z plemienia "Polygoneae" i podrodziny "Polygonoideae" w obrębie rodziny rdestowatych "Polygonaceae".
Gatunki tu zaliczane były włączane do szeroko ujmowanego rodzaju rdest "Polygonum". Po wyodrębnieniu rodzaju zaliczano tu w randze sekcji gatunki rdestowców ("Reynoutria"), które wydzielono w osobny rodzaj po odkryciu, że stanowią osobny klad, bazalny względem pary rodzajów "Fallopia" i muhlenbekia ("Muehlenbeckia").
Wyróżniano tu także sekcję "Reynoutria" (wyodrębnianą współcześnie w osobny rodzaj rdestowiec) – obejmującą rośliny o prostych łodygach, kwiatach jednopłciowych i frędzlowatych znamionach, o podstawowej liczbie chromosomów x=11.

</doc>
<doc id="1903435" url="https://pl.wikipedia.org/wiki?curid=1903435" title="Sól drogowa">
Sól drogowa

Sól drogowa – artykuł przemysłowy będący niemal czystym chlorkiem sodu (zawartość NaCl od 90% do 97%). Jest stosowana jako środek do rozmrażania i zwalczania śliskości zimowych na drogach, chodnikach i innych ciągach komunikacyjnych. W handlu dostępna zwykle w formie nieoczyszczonej soli kamiennej.
Szkodliwość soli drogowej.
Sól drogowa negatywnie wpływa na środowisko naturalne, odbarwia i niszczy obuwie oraz betonowe elementy infrastruktury drogowej (krawężniki, płytki chodnikowe, kostkę brukową, itp.), a także przyśpiesza korozję podwozi i karoserii aut. Wzrost stężenia soli w glebie uniemożliwia korzeniom roślin pobieranie wody, w konsekwencji powodując ich karłowacenie i usychanie. W państwach Skandynawii, ale również w niektórych miastach w Polsce, zakazuje się sypania soli na chodniki.
Jako alternatywę dla chlorku sodu stosuje się chlorek wapnia wzbogacony m.in. substancjami hamującymi korozję oraz utrzymującymi właściwą kwasowość. Chlorek wapnia jest skuteczniejszy w niskich temperaturach i mniej szkodliwy dla roślinności.
Sposób przechowywania i transportu soli drogowej.
Sól drogową najczęściej przechowuje się i transportuje luzem, bądź jako pakowaną w worki 10 kg, 25 kg i BigBag 1000 kg. Transport luzem wymaga przykrycia transportowanej soli zabezpieczając ją przed czynnikami zewnętrznymi jak deszcz, śnieg, zawilgocenie. Sól drogową należy przechowywać w odpowiednio przygotowanych do tego celu zadaszonych halach i magazynach, zwracając szczególną uwagę na uniemożliwienie kontaktu z wodą, błotem lub innymi substancjami mogącymi wchodzić w reakcję z solą.

</doc>
<doc id="1903436" url="https://pl.wikipedia.org/wiki?curid=1903436" title="Inna Gaponenko">
Inna Gaponenko



</doc>
<doc id="1903438" url="https://pl.wikipedia.org/wiki?curid=1903438" title="University wits">
University wits

University wits – grupa pisarzy angielskich przełomu XVI i XVII wieku. Większość z nich to dramaturgowie działający w Londynie, których wiązała erudycja i związki ze środowiskami akademickimi Oksfordu i Cambridge. Do pisarzy tych należeli m.in. Christopher Marlowe, Robert Greene, Thomas Kyd, Thomas Nashe, Thomas Lodge, George Peele i John Lyly. Spotykali się oni w Mermaid Tavern przy londyńskiej ulicy Cheapside.
William Szekspir, który sam nie miał wykształcenia akademickiego, w sztuce "Stracone zachody miłości" umieścił wiele nieprzychylnych aluzji wobec pisarzy tej grupy.

</doc>
<doc id="1903439" url="https://pl.wikipedia.org/wiki?curid=1903439" title="Hello, Dolly!">
Hello, Dolly!

Hello, Dolly! – amerykański film (romantyczna komedia muzyczna) oparty na broadwayowskim musicalu pod tym samym tytułem, autorstwa Michaela Stewarta. Film opowiada historię Dolly Levi (w tej roli Barbra Streisand) – swatki, która podróżuje do Yonkers w stanie Nowy Jork, aby znaleźć partnerkę dla „skąpego, niezamężnego pół-milionera”, Horacego Vandergeldera (Walter Matthau).

</doc>
<doc id="1903441" url="https://pl.wikipedia.org/wiki?curid=1903441" title="Martin Krawciw">
Martin Krawciw



</doc>
<doc id="1903442" url="https://pl.wikipedia.org/wiki?curid=1903442" title="Sangli (dystrykt)">
Sangli (dystrykt)

Sangli (dystrykt) (marathi सांगली जिल्हा, ang. Sangli district) – jeden z trzydziestu pięciu dystryktów indyjskiego stanu Maharasztra. Zajmuje powierzchnię 8572 km².
Położenie.
Położony jest w południowo-zachodniej części tego stanu. Na zachodzie graniczy z dystryktami Satara i Ratnagiri, od północy z dystryktami Satara i Solapur. Od wschodu i od południa sąsiaduje ze stanem Karnataka a od południowego zachodu z dystryktem Kolhapur.
Stolicą dystryktu jest miasto Sangli.
Rzeki.
Rzeki przepływające przez obszar dystryktu:

</doc>
<doc id="1903443" url="https://pl.wikipedia.org/wiki?curid=1903443" title="Franny i Zooey">
Franny i Zooey

Franny i Zooey – dylogia opowiadaniowa J.D. Salingera, wydana najpierw osobno na łamach prasy w latach 1955 i 1957, a jako książka w 1961 roku. Polskie wydanie miało miejsce pięć lat później.
Franny i Zooey to najmłodsi przedstawiciele siedmiorga rodzeństwa rodziny Glassów, występujących także w kilku innych dziełach pisarza (np. „Wyżej podnieście strop, cieśle i Seymour – introdukcja”, „Dziewięć opowiadań”). Brat i siostra – teraz już dorośli, od dziecka ulegali wpływom starszych – Seymoura i Buddy'ego, którzy w znacznym stopniu przyczynili się do ukształtowania ich osobowości.
Problematyka.
Temat „Franny i Zooey” stanowi zainteresowanie życiem wewnętrznym bohaterów. Te dwie historie wzajemnie się uzupełniając, dotyczą kryzysu egzystencjalno-religijno-moralnego Franny, połączonego z załamaniem, z którego chcą ją wydobyć pozostali członkowie familii, a przede wszystkim Zooey, m.in. poprzez intelektualne dyskusje.

</doc>
<doc id="1903445" url="https://pl.wikipedia.org/wiki?curid=1903445" title="Zakaz domniemania kompetencji">
Zakaz domniemania kompetencji

Zakaz domniemania kompetencji – jedna z zasad prawa administracyjnego. Stanowi ona, że przepis wyznaczający kompetencję organu państwa może podlegać wyłącznie literalnej, ścisłej wykładni. O zasadzie tej mowa jest w orzecznictwie Trybunału Konstytucyjnego, m.in. w uchwale Trybunału Konstytucyjnego z dnia 10 maja 1994 r., sygn. akt W 7/94 ():
Zakaz domniemania kompetencji związany jest z zasadą praworządności wyrażoną obecnie w art. 7 Konstytucji RP.

</doc>
<doc id="1903446" url="https://pl.wikipedia.org/wiki?curid=1903446" title="Antoni Winnicki">
Antoni Winnicki

Antoni Winnicki herbu Sas (zm. 26 listopada 1679) – prawosławny metropolita kijowski (1663–1679) z siedzibą w Czehryniu, halicki i Wszechruski (1676–1679), egzarcha Patriarchatu Konstantynopola, prawosławny biskup sanocko-przemyski z siedzibą w Sanoku i Przemyślu.
Życiorys.
Syn Teodora, brat Stefana. Popierany przez Rzeczpospolitą Obojga Narodów, z zakresem władzy – Halicz, Wołyń i Podole. Zdobył zbrojnie władzę w Przemyślu na biskupie Terleckim. Nie zyskał uznania przez lewobrzeżną starszyznę kozacką. Winnickiego cechował szczególnie wrogi stosunek do unii. Występował zbrojnie przeciwko władykom unickim, zajmował dobra ziemskie, i wszystko to czynił przy poparciu rodziny, stronników i Kozaków.
Jego bogaty w wydarzenia życiorys opisał bazylianin Pimen Staromiejski, ukazując go jako „człowieka chciwego, rabującego cerkwie, fałszerza monety oraz mordercę zarówno unitów, jak i wyznawców prawosławia”.
Był ostatnim metropolitą, który nosił tytuł metropolity Kijowa, Galicji i Wszechrusi.
Po śmierci bp. Antoniego następcą w Przemyślu został Innocenty Winnicki (1691–1700) zmuszony przyjąć unię.

</doc>
<doc id="1903447" url="https://pl.wikipedia.org/wiki?curid=1903447" title="Rureczka jajnikowa">
Rureczka jajnikowa



</doc>
<doc id="1903448" url="https://pl.wikipedia.org/wiki?curid=1903448" title="Ovariolum">
Ovariolum



</doc>
<doc id="1903457" url="https://pl.wikipedia.org/wiki?curid=1903457" title="Reprezentacja Łotwy w koszykówce mężczyzn">
Reprezentacja Łotwy w koszykówce mężczyzn

Reprezentacja Łotwy w koszykówce mężczyzn (łot.- "Latvijas basketbola izlase")- drużyna, która reprezentuje Łotwę w koszykówce mężczyzn. Za jej funkcjonowanie odpowiedzialny jest Łotewski Związek Koszykówki ("LBS"). Była pierwszym w historii Mistrzem Europy, dzięki zwycięstwu w Mistrzostwach Europy w Koszykówce w 1935 roku. Raz wystąpiła na Igrzyskach Olimpijskich.

</doc>
<doc id="1903458" url="https://pl.wikipedia.org/wiki?curid=1903458" title="Czyż pospolity">
Czyż pospolity



</doc>
<doc id="1903459" url="https://pl.wikipedia.org/wiki?curid=1903459" title="János Pilinszky">
János Pilinszky

János Pilinszky (ur. 25 listopada 1921 w Budapeszcie, zm. 27 maja 1981 tamże) – węgierski poeta.
W okresie II wojny światowej służył w armii węgierskiej. Od 1957 roku był współpracownikiem katolickiego tygodnika „Új Ember”. Nad jego twórczością literacką w znacznej mierze przebrzmiewa echo doświadczeń czasów wojny – upodlenie człowieka, zanik wartości. W swojej poezji ukazywał w sensie metafizycznym dramat ludzkiego istnienia.

</doc>
<doc id="1903461" url="https://pl.wikipedia.org/wiki?curid=1903461" title="Drugi rząd Hermanna Müllera">
Drugi rząd Hermanna Müllera

Drugi rząd Hermanna Müllera – 28 czerwca 1928 – 27 marca 1930.

</doc>
<doc id="1903462" url="https://pl.wikipedia.org/wiki?curid=1903462" title="Jozjasz I (hrabia Waldeck-Eisenberg)">
Jozjasz I (hrabia Waldeck-Eisenberg)

Jozjasz I (ur. 18 marca 1554 na zamku Eisenberg, zm. 6 sierpnia 1588 tamże) – hrabia Waldecku-Eisenberg.
Życie.
Był synem hrabiego Waldeck-Eisenberg Wolrada II (1509-1578) i jego żony Anastazji Gintery Schwarzburg-Blankenburg (1526-1570).
Pochowany dnia 9 sierpnia 1588 w Korbach.
Rodzina i dzieci.
8 marca 1582 ożenił się z Marią z Rudolstadt (ur. 8 kwietnia 1563; zm. 29 grudnia 1619), córką hrabiego Albrechta X z Rudolstadt i jego żony Marii z Anhaltu-Zerbst. Mieli czworo dzieci:

</doc>
<doc id="1903468" url="https://pl.wikipedia.org/wiki?curid=1903468" title="Grona gniewu (film)">
Grona gniewu (film)

Grona gniewu – amerykański film z 1940 roku w reżyserii Johna Forda, oparty na powieści Johna Steinbecka, która zdobyła nagrodę Pulitzera w 1939 roku.

</doc>
<doc id="1903471" url="https://pl.wikipedia.org/wiki?curid=1903471" title="Centralna Grupa Wojsk">
Centralna Grupa Wojsk

Centralna Grupa Wojsk Armii Radzieckiej (CGW; ros. Центральная группа войск, ЦГВ) – nazwa dwóch związków operacyjnych Armii Radzieckiej w Europie Środkowej w latach zimnej wojny: w latach 1945-55 w Austrii i na Węgrzech, a następnie w latach 1968-91 w Czechosłowacji.
Pierwsza CGW (1945-55).
Pierwsza CGW została sformowana 10 czerwca 1945 mocą rozkazu Naczelnego Dowództwa Armii Radzieckiej z 29 maja 1945 z jednostek 1. Frontu Ukraińskiego znajdujących się w Austrii, na Węgrzech i w Czechosłowacji. W jej skład weszły 4., 5., 7. i 9. armie gwardyjskie, 3. i 4. gwardyjska armia pancerna, 1. gwardyjski korpus kawalerii, 7. i 10. korpus artylerii, 18. korpus pancerny, 7. gwardyjski korpus zmechanizowany i 2. armia lotnicza.
Liczba jednostek i żołnierzy CGW stopniowo spadała wskutek demobilizacji i wycofywania oddziałów do ZSRR. W szczególności wszystkie oddziały opuściły Czechosłowację. W czerwcu 1955 CGW wchodziły już tylko: 
Pierwsza CGW została rozformowana po zakończeniu sowieckiej okupacji Austrii w 1955. Jednostki stacjonujące w Austrii zostały wycofane do wewnętrznych okręgów wojskowych ZSRR, a z jednostek stacjonujących na Węgrzech sformowano Korpus Specjalny.
Dowódcy pierwszej CGW: 
Druga CGW (1968-91).
Druga Centralna Grupa Wojsk została utworzona z wojsk sowieckich wprowadzonych na terytorium Czechosłowacji w sierpniu 1968 podczas operacji "Dunaj". Po jej zakończeniu z Czechosłowacji wycofano wojska PRL i NRD; sowieckie pozostały. 16 października 1968 podpisano układ pomiędzy rządami CSRS i ZSRR o utworzeniu na terytorium Czechosłowacji nowej Centralnej Grupy Wojsk. Sztab Grupy rozlokowano w Milovicach nieopodal Pragi. W skład CGW weszły 15 Dywizja Pancerna i 30 Dywizja Zmechanizowana z 28 Armii Białoruskiego Okręgu Wojskowego oraz po jednej dywizji z trzech innych OW (31 Dywizja Pancerna, 18. i 48. Dywizja Zmechanizowana).
W 1987 CGW liczyła około 85 tys. żołnierzy i miała na uzbrojeniu 1500 czołgów, 90 wyrzutni rakiet operacyjno-taktycznych i taktycznych (do nich około 50 głowic jądrowych), 1650 środków artyleryjskich, 300 samolotów lotnictwa frontowego Su-25 i około 120 śmigłowców bojowych.
Skład bojowy i dyslokacja CGW w 1989.
Na początku 1990 CGW liczyła 73,5 tys. żołnierzy i miała na uzbrojeniu 1120 czołgów, 2505 transporterów opancerzonych, 1218 dział i moździerzy, 103 samoloty i 173 śmigłowce.
W listopadzie 1990 r. w skład CGW wchodziła tylko jedna dywizja (18 Dywizja Zmechanizowana) i kilka samodzielnych oddziałów.
Dowódcy drugiej CGW: 
Po "aksamitnej rewolucji" w Czechosłowacji 26 lutego 1990 w Moskwie rządy ZSRR i CSRS podpisały umowę o całkowitym wycofaniu CGW z terytorium Czechosłowacji. Wycofywanie zakończono 21 czerwca 1991.

</doc>
<doc id="1903472" url="https://pl.wikipedia.org/wiki?curid=1903472" title="Persicaria maculosa">
Persicaria maculosa



</doc>
<doc id="1903477" url="https://pl.wikipedia.org/wiki?curid=1903477" title="Fladra">
Fladra



</doc>
<doc id="1903479" url="https://pl.wikipedia.org/wiki?curid=1903479" title="Crotalus horridus">
Crotalus horridus

Crotalus horridus – gatunek jadowitego węża z podrodziny grzechotnikowatych w rodzinie żmijowatych.
Osobniki dorosłe osiągają zwykle długość 90–150 cm. Rzadko dochodzą do 180 cm długości. Występuje na terenie Stanów Zjednoczonych. Spotykany na terenach pustynnych, jak również w lasach. W górach spotykany do wysokości 2000 metrów nad poziom morza. Często spotykany nad brzegami rzek. Jego jad jest bardzo silny, ugryzienie może być śmiertelne dla człowieka. Żywi się drobnymi kręgowcami.

</doc>
<doc id="1903480" url="https://pl.wikipedia.org/wiki?curid=1903480" title="Grupa Wojsk">
Grupa Wojsk



</doc>
<doc id="1903492" url="https://pl.wikipedia.org/wiki?curid=1903492" title="Shannon Bahrke">
Shannon Bahrke

Shannon Bahrke (ur. 7 listopada 1980 w Reno) – amerykańska narciarka dowolna, 2-krotna medalistka Zimowych Igrzysk Olimpijskich w jeździe po muldach – srebrna z Salt Lake City (2002) i brązowa z Vancouver (2010). Startowała również podczas Igrzysk Olimpijskich 2006 w Turynie, gdzie zajęła 10. miejsce w jeździe po muldach. Ma na koncie także dwa medale mistrzostw świata: srebro w jeździe po muldach z Madonna di Campiglio (2007) oraz brąz w podwójnych muldach ("dual moguls"), zdobyty w amerykańskim Deer Valley w marcu 2003. Najlepsze wyniki w Pucharze Świata osiągnęła w sezonie 2006/2007, kiedy to zajęła 4. miejsce w klasyfikacji generalnej, a w klasyfikacjach jazdy po muldach oraz jazdy po muldach podwójnych była druga. W sezonie 2002/2003 wywalczyła małą kryształową kulę w klasyfikacji jazdy po muldach.

</doc>
<doc id="1903493" url="https://pl.wikipedia.org/wiki?curid=1903493" title="La Ferté">
La Ferté

Francuskie miejscowości:

</doc>
<doc id="1903500" url="https://pl.wikipedia.org/wiki?curid=1903500" title="Stefan Sacha">
Stefan Sacha

Stefan Sacha (ur. 26 sierpnia 1888 w Wojniczu, zm. 29 maja 1943 w Warszawie) – polski polityk, dziennikarz, prezes Zarządu Głównego konspiracyjnego Stronnictwa Narodowego, poseł na Sejm I,II i III kadencji w II RP z ramienia Związku Ludowo-Narodowego oraz Stronnictwa Narodowego.
Życiorys.
Ukończył szkołę powszechną w Wojniczu i gimnazjum w Tarnowie, gdzie w 1907 uzyskał świadectwo dojrzałości. Następnie studiował na wydziałach filozoficznych uniwersytetów: w Wiedniu, Krakowie i Londynie. Wybuch I wojny światowej przeszkodził mu w uzyskaniu stopnia naukowego doktora.
W sierpniu 1914 wcielony do armii austriackiej, walczył na froncie rosyjskim i włoskim, gdzie przebywał do marca 1916. W czerwcu tego roku przydzielony do Powiatowej Komendy Uzupełnień w Nowym Sączu, pracował tam do kwietnia 1919, od listopada 1918 już jako oficer Wojska Polskiego. Był członkiem Ligi Narodowej. Będąc jeszcze oficerem austriackim oddał poważne usługi polskiej sprawie jako członek konspiracyjnej organizacji, współpracującej z tajnym komitetem obywatelskim w Nowym Sączu. Po zakończeniu działań wojennych został zweryfikowany w stopniu porucznika ze starszeństwem z dniem 1 czerwca 1919 i 511. lokatą w korpusie oficerów rezerwowych piechoty. Posiadał przydział mobilizacyjny do 64 Grudziądzkiego pułku piechoty. W 1934 pozostawał na ewidencji Powiatowej Komendy Uzupełnień w Toruniu.
Z małżeństwa zawartego w 1921 z Zofią Szim (1898–1986), nauczycielką, miał trzech synów: Józefa (ur. 1923), Bolesława (ur. 1925) oraz Kazimierza (ur. 1927).
Działalność zawodowa.
Od czerwca 1920 pracował w Ministerstwie byłej Dzielnicy Pruskiej, w którym był zastępcą naczelnika Wydziału Prasowego i skąd przeszedł do pracy redakcyjnej w „Kurierze Poznańskim”. Od 19 grudnia 1920 przez 13 lat był redaktorem naczelnym dziennika „Słowo Pomorskie” w Toruniu. Piastował także godność wiceprezesa, a w latach 1931–1932 pełnił obowiązki prezesa Syndykatu Dziennikarzy Pomorza.
Działał także w takich organizacjach, jak: Towarzystwo Powstańców i Wojaków „Straż”, Bractwo Strzeleckie czy Centralny Komitet Pomorski dla Odbudowy Kresów Wschodnich.
Po opuszczeniu Torunia w roku 1933 udał się do Gniezna, był tam redaktorem naczelnym pisma „Lech”. 2 września 1935 przeniósł się do Warszawy, gdzie objął redakcję „Warszawskiego Dziennika Narodowego” i redagował je aż do wybuchu II wojny światowej.
Działalność polityczna.
Wchodził w skład Zarządu Głównego utworzonego w 1919 Związku Ludowo-Narodowego, przemianowanego następnie w 1928 na Stronnictwo Narodowe (SN). Od lutego 1935 aż do wybuchu wojny w 1939 był członkiem Rady Naczelnej SN i sekretarzem Zarządu Głównego tej partii. W listopadzie 1922 został wybrany z listy nr 8 Chrześcijańskiego Związku Jedności Narodowej na posła do Sejmu RP w okręgu nr 10 (Włocławek, Nieszawa, Lipno). Następnie kandydował do Sejmu w wyborach 1928 r., w okręgu 31 (Toruń, Chełmno, Wąbrzeźno, Brodnica, Lubawa, Działdowo) z listy nr 24 - Katolicko-Narodowej; został wówczas tylko zastępcą posła z tej listy, lecz wszedł do parlamentu w grudniu 1929, po zrzeczeniu się mandatów przez dwu posłów SN. W kolejnych wyborach do Sejmu w 1930 r. kandydował z listy nr 4 - narodowej i w okręgu 31; wybrany został z listy okręgowej. W dwóch ostatnich kadencjach sejmowych był członkiem Klubu Narodowego. 
We wrześniu 1939, zgodnie z ustalonym 5 września tego roku podziałem kierownictwa SN udał się do Lublina, skąd wrócił do Warszawy na początku 1940. W konspiracji działał nadal w Stronnictwie, a po aresztowaniu 20 maja 1941 dra Mieczysława Trajdosa został prezesem tej partii na kraj. Od czerwca tego roku reprezentował SN w Politycznym Komitecie Porozumiewawczym, przekształconym w marcu 1943 w Krajową Reprezentację Polityczną.
Stefan Sacha został aresztowany podczas niemieckiej obławy 15 maja 1943 i osadzony na Pawiaku, a następnie rozstrzelany w masowej egzekucji w dniu 29 maja tego roku, przeprowadzonej w ruinach getta warszawskiego.
Rodzina.
Był synem Józefa, majstra stelmaskiego i Marii z domu Marek. 27 września 1921, w kaplicy bł. Bronisławy w Krakowie, ożenił się z Zofią z Szimów, z którą miał synów: Józefa, Bolesława i Kazimierza.

</doc>
<doc id="1903501" url="https://pl.wikipedia.org/wiki?curid=1903501" title="Childebert Adoptowany">
Childebert Adoptowany

Childebert Adoptowany król Franków na terenie Austrazji w latach 656-662. Syn majordoma Grimoalda I "Starszego", adoptowany przez Sigeberta III i królową Chimnechildę. Po śmierci Sigeberta III Grimoald zesłał jego syna Dagoberta do klasztoru i ogłosił Childeberta królem Austrazji. Istnieją dwie wersje dalszych wydarzeń. Według jednej z nich Chlodwig II i jego majordom Erchinoald pojmali i zabili Childeberta w roku 657. Według drugiej wersji Chlotar III zaanektował Austrazję w roku 661, usuwając młodego uzurpatora i zabijając go w roku następnym.

</doc>
<doc id="1903504" url="https://pl.wikipedia.org/wiki?curid=1903504" title="Kolhapur (dystrykt)">
Kolhapur (dystrykt)

Kolhapur (dystrykt) (marathi कोल्हापूर जिल्हा, ang. "Kolhapur district") – jest jednym z 
trzydziestu pięciu dystryktów indyjskiego stanu Maharasztra, o powierzchni 7 685 km².
Położenie.
Położony jest w południowo-zachodniej części tego stanu. Na zachodzie graniczy z dystryktami Ratnagiri i Sindhudurg, na północy 
z dystryktem Sangli (granica przebiega na rzece Varna) i od wschodu ze stanem Karnataka. Od południowego wschodu graniczy ze stanem Karnataka, a od południowego zachodu z dystryktem Sindhudurg. 
Stolicą dystryktu jest miasto Kolhapur.
Rzeki.
Rzeki przepływające przez obszar dystryktu :

</doc>
<doc id="1903512" url="https://pl.wikipedia.org/wiki?curid=1903512" title="Ulica Bohaterów Monte Cassino w Katowicach">
Ulica Bohaterów Monte Cassino w Katowicach

Ulica Bohaterów Monte Cassino w Katowicach – jedna z ważniejszych arterii komunikacyjnych Katowic, łącząca dwie jednostki pomocnicze: Bogucice i Zawodzie.
Przebieg.
Ulica rozpoczyna swój bieg od skrzyżowania z ul. 1 Maja, prowadzi nad Rawą i ul. Bagienną (DK79); krzyżuje się z ul. Burowiecką oraz z ul. Wrocławską (za wiaduktem nad al. Walentego Roździeńskiego – S86). Kończy swój bieg krzyżując się z ul. Leopolda w Bogucicach (rejon os. im. Jerzego Kukuczki).
Opis.
Ulica w latach 1871–1922 nosiła nazwę "Kronprinzenstraße", w dwudziestoleciu międzywojennym "ul. gen. Józefa Hallera", w czasach Polski Ludowej "ul. Emila Dawida". Patronem drogi w czasach PRL-u był Emil Dawid – dwudziestoletni bezrobotny z Zawodzia, który w czasie wielkiej demonstracji robotników w czerwcu 1931 zginął od kuli policji.
Przy ulicy Bohaterów Monte Cassino znajdują się przedsiębiorstwa handlowo–usługowe, Administracja Osiedla „Zawodzie”, centra medyczno–kosmetyczne i stomatologiczne, biura i siedziby firm.
W 1975 roku rozpoczęto przebudowę węzła w rejonie ulic Murckowskiej, Bagiennej i Walentego Roździeńskiego. W 1978 roku wyburzono kamienice czynszowe, zlokalizowane wzdłuż ulicy Bohaterów Monte Cassino. Na ich miejscu powstały bloki mieszkalne; projektantem osiedla był Andrzej Trybuś.
W latach 2002–2003 wybudowano nową część ulicy (odcinek ul. Wrocławska – ul. Leopolda, dawniej w tym miejscu prowadziła linia kolejki wąskotorowej), która w założeniach władz miasta ma poprawiać dojazd do Siemianowic Śląskich i odkorkować al. Wojciecha Korfantego w śródmieściu. Budowa spotkała się z protestami mieszkańców (głównie osiedla im. J. Kukuczki). Pomiędzy ul. Bohaterów Monte Cassino a ul. Bagienną wybudowano osiedle „Bulwary Rawy”. Ulica jest drogą klasy Z.
Planowane jest, by fragment terenu między ul. Bohaterów Monte Cassino i ul. Wiertniczą został przeznaczony pod zabudowę mieszkaniową o wysokiej intensywności. Zbiornik wodny, który znajduje się w środku tego terenu zostałby zachowany, a na jego obrzeżach powstaną tereny rekreacyjne.
Ulicą Bohaterów Monte Cassino kursują linie autobusowe Zarządu Transportu Metropolitalnego (ZTM).

</doc>
<doc id="1903516" url="https://pl.wikipedia.org/wiki?curid=1903516" title="Solapur (dystrykt)">
Solapur (dystrykt)

Solapur (dystrykt) (marathi सोलापूर जिल्हा, ang. Solapur district) – jest jednym z trzydziestu pięciu dystryktów indyjskiego stanu Maharasztra, o powierzchni 14 895 km².
Położenie.
Położony jest na południu tego stanu. Graniczy z dystryktami: od zachodu z Pune, Sangli, od północy z Ahmednagar, Osmanabad, od wschodu z Osmanabad a od południa ze stanem Karnataka.
Stolicą dystryktu jest miasto Solapur.
Rzeki.
Rzeki przepływające przez obszar dystryktu :

</doc>
<doc id="1903519" url="https://pl.wikipedia.org/wiki?curid=1903519" title="Puchaty ogród">
Puchaty ogród

Puchaty ogród ("Fluffy Gardens", 2007) – serial animowany produkcji irlandzkiej z 2007 roku. Emitowany był na kanale JimJam i Polsat JimJam od 1 lutego 2010. Zawiera 40 odcinków.
Fabuła.
Akcja serialu dzieje się w ogrodzie. Bohaterowie (np. kot Paolo, szczeniak Reg, krówka Coleen, zebra Max, słoń Tooty, kucyk Mavis i inni) przeżywają wiele zabawnych przygód.

</doc>
<doc id="1903521" url="https://pl.wikipedia.org/wiki?curid=1903521" title="Pałac Klessheim">
Pałac Klessheim

Schloss Klessheim – pałac Klessheim znajdujący się 4 km w kierunku zachodnim od Salzburga, w Austrii, w gminie Wals-Siezenheim.
Historia.
Niewielka posiadłość "Kleshof" została zakupiona przez biskupa Johanna Ernsta von Thun w roku 1690. Architekt Johann Bernhard Fischer von Erlach rozpoczął przebudowę posiadłości w "Lustschloss Favorita", lecz po śmierci biskupa w roku 1709, jego następca, Franz Anton von Harrach zaniechał dalszych prac i dopiero kolejny biskup, Leopold Anton von Firmian (który zbudował pałac Leopoldskron), zakończył prace. Później dodano park w stylu angielskim.
Druga wojna światowa.
Adolf Hitler, który mieszkał w swej rezydencji w Berghof, od roku 1938 w pałacu Klessheim urządzał konferencje i przyjmował swych gości.
Na dzień 7 lipca 1944 roku planowano zamach na Hitlera w pałacu Klessheim. W tym dniu Hitler był obecny w pałacu, gdzie odbywała się wystawa broni i nowych mundurów. Jednak niemiecki oficer Helmuth Stieff nie uruchomił bomby.
Orły znajdujące się przy wjeździe do pałacu przypominają o III Rzeszy.
Dzisiaj.
Schloss Klessheim jest własnością krainy Salzburgerlandu. W okresie zimnej wojny neutralny rząd austriacki przyjmował tutaj gości i urządzał międzynarodowe konferencje.
Obecnie znajduje się tutaj kasyno.
Pałac pojawił się w filmie z 1965 roku Wielki wyścig z Jackiem Lemmonem, Tony Curtisem and Peterem Falkiem.

</doc>
<doc id="1903522" url="https://pl.wikipedia.org/wiki?curid=1903522" title="Andrzej Kasia">
Andrzej Kasia

Andrzej Kasia (ur. 19 grudnia 1934, zm. 15 lutego 2002) – polski historyk filozofii starożytnej i średniowiecznej.
Życiorys.
Doktor hab. nauk humanistycznych o specjalności historia filozofii starożytnej, profesor na Wydziale Filozofii i Socjologii Uniwersytetu Warszawskiego oraz w Wyższej Szkole Komunikowania i Mediów Społecznych im. Jerzego Giedroycia w Warszawie.
Habilitował się w 1992 na Wydziale Filozofii i Socjologii Uniwersytetu Warszawskiego na podstawie pracy "Chrześcijaństwo i średniowiecze. Mit wieków średniowiecznych w XIX i XX stuleciu".
Spoczywa na cmentarzu komunalnym Północnym na Wólce Węglowej w Warszawie.
Był wątpiącym chrześcijaninem, badaczem św. Augustyna.
Ojciec Katarzyny Kasi. Był żonaty z Igą Cembrzyńską. 

</doc>
<doc id="1903523" url="https://pl.wikipedia.org/wiki?curid=1903523" title="Matka Królów (powieść)">
Matka Królów (powieść)

Matka Królów – powieść Kazimierza Brandysa z 1957 roku. Jedna z ważniejszych powieści polskiego października. Publikacja tej powieści była też obrazem przemiany moralnej Kazimierza Brandysa, wcześniej związanego z reżimem komunistycznym, który po roku 1956 zaczął się stopniowo oddalać od idei marksistowskiej, na plan pierwszy wysuwając problematykę moralną.
Powieść opisuje losy sprzątaczki Łucji Król, jej czterech synów oraz komunistycznego działacza – Wiktora Lewena. Wszyscy żyją w burzliwym okresie przemian, zaplątani w mechanizm historii. Czas akcji obejmuje dwudziestolecie międzywojenne, II wojnę światową oraz czasy powojenne. Szczególnie istotne są opisy lat stalinowskich, kiedy to nawet ludzie lojalni wobec reżimu mogli być niesłusznie oskarżani i skazywani.
Problematyka.
"Matka Królów" to powieść rozrachunkowa. Przeprowadzona w niej została analiza wewnętrznego dramatu ludzi związanych z komunistyczną ideą. Kiedy oskarżano ich o zdradę, poddawani byli podwójnej próbie lojalności – wobec partii i własnego sumienia. Powieść jest oskarżeniem systemu stalinowskiego, ale nie tylko. Jest też opowieścią o wierze w podstawowe wartości ludzkie, które uosabia swoją postawą Łucja.

</doc>
<doc id="1903524" url="https://pl.wikipedia.org/wiki?curid=1903524" title="Puchar Serbii w piłce siatkowej mężczyzn (2009/2010)">
Puchar Serbii w piłce siatkowej mężczyzn (2009/2010)

Rozgrywki o Puchar Serbii w piłce siatkowej mężczyzn w sezonie 2009 (Kup Srbije, Куп Србије) zainaugurowane zostały w grudniu 2009 roku.
Rozgrywki składały się z ćwierćfinałów, półfinałów, i finału.
Finał rozegrany został 28 lutego 2010 roku w SPC Vojvodina - Big Hall Maksima Gorkog w Nowym Sadzie.
Zdobywcą Pucharu Serbii została drużyna NIS Vojvodina Nowy Sad.

</doc>
<doc id="1903526" url="https://pl.wikipedia.org/wiki?curid=1903526" title="Chasing Harry Winston">
Chasing Harry Winston



</doc>
<doc id="1903528" url="https://pl.wikipedia.org/wiki?curid=1903528" title="Opactwo La Ferté">
Opactwo La Ferté

La Ferté – pierwszy z czterech klasztorów założonych przez cystersów jako tzw. wielkich filii (opactw siostrzanych) opactwa Cîteaux. Klasztor utworzony został w 1112. Położony w Lesie Bragny na brzegu rzeki Grosne (departament Saône-et-Loire).
Z opactwa La Ferté wywodzi się 11 filii klasztorów cysterskich, w tym 5 bezpośrednich oraz 6 pośrednich. Pośród nich jest pierwszy klasztor cysterski położony poza Francją. Z La Ferté wywodził się pierwszy z biskupów cysterskich, św. Piotr z Tarentaise. Opat Bartłomiej (1124-1160) potroił dochody opactwa – doprowadziło to jednak do zazdrości i sporów.
Biblioteka opactwa uległa rozproszeniu, lecz zachowały się z niej ważne manuskrypty datowane na 1134, przechowywane w "bibliothèque municipale" w Chalon-sur-Saône (ms. 7-9). XII-wieczny kościół z ośmioma kaplicami nie zachował się, znany jednak jest jego plan. Zachowały się natomiast zabudowania pochodzące z XVII i XVIII wieku (pałac opacki). 
Od czasów rewolucji francuskiej opactwo zniesione, na jego miejscu istnieje posiadłość prywatna (Château de la Ferté).

</doc>
<doc id="1903529" url="https://pl.wikipedia.org/wiki?curid=1903529" title="Lista hal sportowych i widowiskowych w Polsce">
Lista hal sportowych i widowiskowych w Polsce

Lista hal sportowych i widowiskowych w Polsce – lista przedstawia największe, funkcjonujące hale sportowe i widowiskowe w Polsce, sklasyfikowane pod względem pojemności trybun.
Lista hal w Polsce według pojemności.
Ta lista może być niepełna. Uwzględnia tylko hale funkcjonujące.
Dane dotyczące pojemności hal pochodzą z oficjalnych źródeł. Nie zmieniaj ich, chyba że posiadasz inne wiarygodne źródła.

</doc>
<doc id="1903533" url="https://pl.wikipedia.org/wiki?curid=1903533" title="Wielkopolskie Muzeum Pożarnictwa w Rakoniewicach">
Wielkopolskie Muzeum Pożarnictwa w Rakoniewicach

Wielkopolskie Muzeum Pożarnictwa w Rakoniewicach – muzeum prezentujące archiwalia, sprzęt i wyposażenie związane z tematyką pożarniczą.
Historia.
Muzeum zostało otwarte 16 czerwca 1974 roku, dzięki staraniom władz lokalnych Rakoniewic, działaczy PTTK oraz Ochotniczej i Zawodowej Straży Pożarnej. Swoją siedzibę ma w zabytkowym zborze ewangelickim z 1763 roku. Od 1995 roku jest Oddziałem Zamiejscowym Centralnego Muzeum Pożarnictwa w Mysłowicach. Dzięki staraniom miejskich władz i Państwowej Straży Pożarnej w Poznaniu muzeum zostało poszerzone o znajdujący się obok budynek byłej szkoły.
Zbiory.
Muzeum posiada ok. 4 tysiące eksponatów, m.in. 26 sikawek konnych (lata 1776–1923), kolekcję hełmów i mundurów, motopompy (najstarsze z lat 30. XX w.), medale, plakaty, księgozbiór i 24 sztandary strażackie. Zabytkowe samochody strażackie i inny sprzęt ciężki prezentowane są na parterze i w pawilonach wystawienniczych, wśród nich dwa chevrolety z 1927 roku, bedford drabina z 1954 roku, Star 20 z 1953 roku i dwa magirusy.
W muzeum wystawiane są również eksponaty przekazane z miast partnerskich Rakoniewic z Niemiec, Danii, Holandii, Litwy, Belgii, Węgier, Ukrainy oraz Rosji.
W sierpniu 2010 roku muzeum wzbogaciło się o pierwszą w Polsce salę interaktywną – „Strażacy na ratunek przyrodzie”.

</doc>
<doc id="1903534" url="https://pl.wikipedia.org/wiki?curid=1903534" title="Oczy fasetkowe">
Oczy fasetkowe



</doc>
<doc id="1903535" url="https://pl.wikipedia.org/wiki?curid=1903535" title="Honda WR-V">
Honda WR-V

Honda WR-V – samochód osobowy typu crossover klasy aut miejskich produkowany przez japoński koncern motoryzacyjny Honda Motor Company od 2017 roku. Od 2022 roku produkowana jest druga generacja modelu.
Pierwsza generacja.
Skrót WR-V pochodzi od pochodzących z języka angielskiego słów: „Winsome Runabout Vehicle”.
Samochód został po raz pierwszy oficjalnie zaprezentowany podczas targów motoryzacyjnych w São Paulo w 2016 roku. Auto zbudowane zostało na wspólnej płycie podłogowej dzielonej m.in. z Hondą Jazz IV. Za design pojazdu odpowiedzialny są projektanci z brazylijskiego oddziału marki.
Druga generacja.
Honda WR-V II została zaprezentowana w listopadzie 2022 roku. Produkcja samochodu na wszystkie globalne rynki będzie się odbywać tylko w fabryce w Karawang.

</doc>
<doc id="1903537" url="https://pl.wikipedia.org/wiki?curid=1903537" title="Jedlica">
Jedlica



</doc>
<doc id="1903539" url="https://pl.wikipedia.org/wiki?curid=1903539" title="Jedlica zielona">
Jedlica zielona



</doc>
<doc id="1903543" url="https://pl.wikipedia.org/wiki?curid=1903543" title="Wampir w Brooklynie">
Wampir w Brooklynie

Wampir w Brooklynie ( lub ) − amerykański film fabularny (komedia grozy) powstały w 1995 roku w reżyserii Wesa Cravena, twórcy filmów grozy. W filmie w rolach głównych wystąpili Eddie Murphy i Angela Bassett, Murphy jest także współodpowiedzialny za scenariusz, odegrał również dwie role epizodyczne.
Opis fabuły.
Z karaibskiej wyspy przypływa do Nowego Jorku statek z pół-człowiekiem, pół-wampirem na pokładzie. Jest nim uwodzicielski i szarmancki Maximillian − potomek legendarnej strzygi, w popkulturze zakorzenionej pod imieniem Nosferatu. Upiór ma za zadanie przedłużyć wygasającą linię wampirzego rodu; w tym celu obiera sobie na swojego sługę brawurowego mieszkańca Brooklynu, Juliusa. Od tego momentu obydwoje rozpoczynają poszukiwania brooklyńskiej rezydentki, funkcjonariuszki policyjnej Rity Veder, która − choć nieświadoma − jest przedstawicielką tej samej rasy, co Maximillian.

</doc>
<doc id="1903547" url="https://pl.wikipedia.org/wiki?curid=1903547" title="Albhy Galuten">
Albhy Galuten

Albhy Galuten - amerykański producent muzyczny, kompozytor, muzyk, orkiestrator, kierownik techniczny, laureat Nagrody Grammy.
Był producentem 18 singli, które zajęły pierwsze miejsca na listach przebojów. Piosenki i albumy muzyczne, w których produkcji brał udział, sprzedały się łącznie w nakładzie przekraczającym 100 mln egzemplarzy. Jest laureatem dwóch Nagród Grammy, "Dramalogue Award" (nagroda teatralna) oraz Nagrody BMI (twórca tekstów).
Był producentem ścieżki dźwiękowej (soundtrack) do filmu Gorączka sobotniej nocy, głównego tematu muzycznego do filmu Grease - piosenki pod tym samym tytułem. Miał duży udział w produkcji piosenek i albumów dla takich wykonawców i zespołów jak: Jellyfish, Olivia Newton-John, Barbra Streisand ("Guilty"), Dionne Warwick ("Heartbreaker"), Andy Gibb, Kenny Rogers i Dolly Parton ("Islands in the Stream"), Samantha Sang ("Emotion"), Diana Ross ("Chain Reaction"), Eric Clapton ("Knockin’ on Heaven’s Door"), Titanic, Love Affair oraz Bee Gees (dziewięć "numerów jeden").
Galuten miał również duży wkład w rozwój umiejętności gry oraz instrumentacyjnych takich artystów jak: Wishbone Ash, Bill Wyman, Eric Clapton, Rod Stewart, Aretha Franklin, Eagles, Kenny Loggins, Petula Clark oraz No Doubt.
Obecnie sprawuje funkcję dyrektora do spraw technicznych ("technology executive") w Sony. Pełnił również funkcje kierownicze w Universal Music Group ("Senior Vice President, Advanced Technology") oraz Ion ("Vice President, New Technology").
Jako wynalazca jest znany z nagrania pierwszego komercyjnego "drum loop'a" ("„Stayin’ Alive”", Bee Gees), organizując przy tym wydajny sposób dystrybucji na płytach CD oraz czuwając nad prawami autorskimi.

</doc>
<doc id="1903557" url="https://pl.wikipedia.org/wiki?curid=1903557" title="Zapomnij o Paryżu">
Zapomnij o Paryżu

Zapomnij o Paryżu – amerykańska komedia romantyczna z 1995 roku napisana, wyprodukowana i wyreżyserowana przez Billy'ego Crystala. Wystąpił również w głównej roli męskiej jako sędzia koszykówki w lidze NBA razem z Debrą Winger, która zagrała niezależną, pracującą kobietę. Ich życie zostało "zakłócone" miłością i małżeństwem.

</doc>
<doc id="1903558" url="https://pl.wikipedia.org/wiki?curid=1903558" title="Aurangabad (dystrykt, Maharasztra)">
Aurangabad (dystrykt, Maharasztra)

Aurangabad (dystrykt) (marathi औरंगाबाद जिल्हा, ang. "Aurangabad district") – jeden z trzydziestu pięciu dystryktów indyjskiego stanu Maharasztra, o powierzchni 10 107 km².
Położenie.
Położony jest w środkowej części tego stanu. Na zachodzie graniczy z dystryktem Nashik, na północy z dystryktami Dźalganw i Buldana. Od wschodu sąsiaduje z dystryktem Jalna, na południu granica z dystryktem Ahmednagar i Beed przebiega na rzece Godawari.
Stolicą dystryktu jest miasto Aurangabad.
Rzeki.
Rzeki przepływające przez obszar dystryktu:

</doc>
<doc id="1903566" url="https://pl.wikipedia.org/wiki?curid=1903566" title="Socjologia wojska">
Socjologia wojska

Socjologia wojska (rzadziej socjologia wojskowości, socjologia sił zbrojnych) – subdyscyplina socjologii, zajmująca się badaniem zachowań ludzkich w wojsku. Dyscyplina analizuje siły zbrojne jako grupę społeczną i (w mniejszym stopniu) organizację.
Socjologię wojska należy rozróżnić od socjologii wojny.

</doc>
<doc id="1903567" url="https://pl.wikipedia.org/wiki?curid=1903567" title="Johann Adam von Ickstatt">
Johann Adam von Ickstatt

Johann Adam von Ickstatt (ur. 6 stycznia 1702 w Eppstein – zm. 17 sierpnia 1776 w Waldsassen) - był niemieckim pedagogiem i dyrektorem Uniwersytetu w Ingolstadt. Także profesor prawa tamże. Był głównym promotorem oświecenia w Bawarii. Ojciec chrzestny Adama Weishaupta.

</doc>
<doc id="1903568" url="https://pl.wikipedia.org/wiki?curid=1903568" title="Ion Ivanovici">
Ion Ivanovici

Ion Ivanovici, także jako Iosif i Josef Ivanovici (ur. 28 stycznia 1845 w Timișoarze, zm. 28 września 1902 w Bukareszcie) – rumuński kompozytor. 
Był kierownikiem i kompozytorem w zespole wojskowym. Muzyką zainteresował się, kiedy jako dziecko rozpoczął naukę gry na flecie. Dzięki talentowi w 1900 roku został mianowanym Inspektorem Muzyki Wojskowej, którą to pozycję piastował aż do śmierci. Swoje umiejętności kształcił pod kierunkiem Emila Lehra. Jego najbardziej znaną kompozycją jest walc „Fale Dunaju”, jednak w ciągu życia skomponował ponad 350 utworów, m.in.:

</doc>
<doc id="1903569" url="https://pl.wikipedia.org/wiki?curid=1903569" title="Socjologia wojny">
Socjologia wojny

Socjologia wojny – subdyscyplina socjologii, zajmująca się badaniem źródeł i następstw społecznych wojen.
Socjologię wojny należy rozróżnić od socjologii wojska.

</doc>
<doc id="1903571" url="https://pl.wikipedia.org/wiki?curid=1903571" title="Grzechotnik skalny">
Grzechotnik skalny

Grzechotnik skalny ("Crotalus lepidus") – gatunek jadowitego węża z podrodziny grzechotnikowatych w rodzinie żmijowatych.
Obecnie wyróżniamy 4 podgatunki:
Występuje na terenie Stanów Zjednoczonych i Meksyku w Ameryce Północnej. Spotykany na terenach kamienistych i górskich na wysokości od 300 do 3000 metrów nad poziomem morza. Jego jad jest bardzo silny, ugryzienie może być śmiertelne dla człowieka. Żywi się drobnymi kręgowcami.

</doc>
<doc id="1903573" url="https://pl.wikipedia.org/wiki?curid=1903573" title="Crotalus lepidus">
Crotalus lepidus



</doc>
<doc id="1903575" url="https://pl.wikipedia.org/wiki?curid=1903575" title="Zbrodnia ze snu">
Zbrodnia ze snu

Zbrodnia ze snu (, ) − amerykański film fabularny (horror komediowy) powstały w 1989 roku w reżyserii Wesa Cravena, twórcy filmów grozy. Satyra medialna.
Światowa premiera filmu miała miejsce 27 października 1989 roku w Stanach Zjednoczonych. Lutym 1990 r. projekt zaprezentowano (pod tytułem "100.000 Volts de Terror") podczas Fantasporto Film Festival; w trakcie tego festiwalu obraz nominowano do nagrody dla najlepszego filmu.
Ten względnie niskobudżetowy, niezależny film od momentu swojej premiery uchodzi za projekt kultowy. Początkowo zarówno Wes Craven, jak i wytwórnia Universal Pictures liczyli na sukces komercyjny filmu, chcąc w następstwie zrealizować sequel lub ewentualnie całą sagę filmową, z powodu przeciętnych wyników finansowych do kontynuacji "Zbrodni ze snu" jednak nie doszło.
Fabuła.
Mimo wykonania wyroku śmierci − mianowicie, egzekucji na krześle elektrycznym − poszkodowany powraca zza światów, by siać zamęt i terror. Seryjny morderca grasuje na przedmieściach Los Angeles, dokonując krwawych zbrodni.

</doc>
<doc id="1903576" url="https://pl.wikipedia.org/wiki?curid=1903576" title="Wydział Prawa Uniwersytetu Lwowskiego">
Wydział Prawa Uniwersytetu Lwowskiego

Wydział Prawa Uniwersytetu Lwowskiego – utworzony został 1784 wraz z powstaniem Uniwersytetu Lwowskiego.
Działał jako polski ośrodek nauki prawa w okresie II Rzeczypospolitej do wybuchu II wojny światowej w 1939. Od 1939 jest jednym z wydziałów w strukturze Uniwersytetu Lwowskiego im. Iwana Franki (w latach 1919–1939 Uniwersytetu Jana Kazimierza).
Siedziba wydziału znajduje się w gmachu głównym Uniwersytetu Lwowskiego przy ul. Uniwersyteckiej 1. Przed II wojną światową siedziba Wydziału Prawa Uniwersytetu Jana Kazimierza znajdowała się przy ul. Mickiewicza 5a. 
Struktura.
W II Rzeczypospolitej istniało kilkanaście zakładów naukowych powiązanych z katedrami.
W 1919 w budżecie przewidzianych było 27 katedr, z czego 14 wakowało (wykładali z nich zastępcy profesorów). W roku akademickim 1922/1923 na wydziale przewidywano w budżecie 25 katedr zwyczajnych i 3 nadzwyczajne, kilka pozostawało nieobsadzonych. W roku akademickim 1938/1939 na wydziale istniało 16 zakładów naukowych, a przy wydziale działały studia specjalistyczne: Dyplomatyczne, Ekonomiczne oraz Administracyjno-Skarbowe. Działał też Kurs Prawa Lotniczego, który zorganizował i kierował nim prof. Tadeusz Bigo.
Wśród wykładowców byli:

</doc>
<doc id="1903577" url="https://pl.wikipedia.org/wiki?curid=1903577" title="Masakra w Mysłowicach">
Masakra w Mysłowicach

Masakra w Mysłowicach – pacyfikacja górników na Górnym Śląsku przez funkcjonariuszy oddziału Grenzschutz Ost. Jedno ze zdarzeń, które doprowadziły do wybuchu I powstania śląskiego.
15 sierpnia 1919 roku przed bramą "Myslowitzgrube" ok. 3 tys. górników z żonami i dziećmi oczekiwało podjęcia wynagrodzenia za pracę, jednak dyrekcja przesuwała termin wypłaty do momentu, gdy około godziny 13 zaczęto wpuszczać na teren kopalni mniej więcej trzydziestoosobowe grupki robotników. Wzburzony długim oczekiwaniem tłum wtargnął na plac kopalni, w związku z czym chcący ich powstrzymać oddział Grenzschutz Ost otworzył ogień. Zabito 7 górników, 2 kobiety i 13-letniego chłopca, liczby rannych nie udało się ustalić. Pacyfikacja wywołała ogromny szok i zradykalizowała nastroje robotników na Górnym Śląsku.

</doc>
<doc id="1903578" url="https://pl.wikipedia.org/wiki?curid=1903578" title="Henri Lacordaire">
Henri Lacordaire



</doc>
<doc id="1903580" url="https://pl.wikipedia.org/wiki?curid=1903580" title="Argonauta">
Argonauta



</doc>
<doc id="1903581" url="https://pl.wikipedia.org/wiki?curid=1903581" title="R. Garcia y Robertson">
R. Garcia y Robertson

R. Garcia y Robertson (ur. 1949) – amerykański pisarz science fiction i fantasy.
Życiorys.
Garcia y Robertson jest autorem ośmiu powieści i licznych opowiadań. Spośród jego opowiadań "The Other Magpie", opublikowane w „Asimov’s SF” w kwietniu 1993, było w następnym roku nominowane do nagrody Tiptree oraz "A Princess of Helium", opublikowane w „F&amp;SF” we wrześniu 1998, było nominowane do nagrody Sturgeona w 1999 roku.

</doc>
<doc id="1903587" url="https://pl.wikipedia.org/wiki?curid=1903587" title="A może to ja?">
A może to ja?

A może to ja? – debiutancki album zespołu Kolaboranci wydany w 1990 przez wytwórnię Arston.

</doc>
<doc id="1903590" url="https://pl.wikipedia.org/wiki?curid=1903590" title="Mikonazol">
Mikonazol

Mikonazol – jest lekiem przeciwgrzybicznym, opracowany przez Janssen Pharmaceutica, powszechnie stosowanym miejscowo na skórę lub błonę śluzową do wyleczenia zakażeń grzybicznych. Jego działanie polega na hamowaniu syntezy ergosterolu, kluczowego składnika błony komórkowej grzybów. Może być również stosowany wobec niektórych gatunków pasożytów (np. przeciw jednokomórkowemu pierwotniakowi – Leishmania), ponieważ ich błony komórkowe również zawierają ergosterol. Oprócz swoich działań przeciwgrzybiczych i przeciwpasożytniczych, ma pewne ograniczone właściwości antybakteryjne.
Wskazania.
Mikonazol jest stosowany w leczeniu grzybicy stóp, grzybicy woszczynowej, drożdżycy oraz czasami w zapaleniu kątów ust.

</doc>
<doc id="1903594" url="https://pl.wikipedia.org/wiki?curid=1903594" title="Kruk (film 1963)">
Kruk (film 1963)

Kruk (tytuł oryg. "The Raven") − klasyczny amerykański film fabularny z 1963 roku, wyprodukowany i wyreżyserowany przez Rogera Cormana. Swobodna adaptacja wiersza Edgara Allana Poego "Kruk", bardziej niż nominalny film grozy jawiąca się jako komediowy horror klasy „B”.
Vincent Price, Peter Lorre i Boris Karloff wcielają się w postacie trojga rywalizujących ze sobą czarnoksiężników.

</doc>
<doc id="1903595" url="https://pl.wikipedia.org/wiki?curid=1903595" title="Mirko Kovač (koszykarz)">
Mirko Kovač (koszykarz)

Mirko Kovač (cyr. Мирко Ковач; ur. 1 marca 1983 w Belgradzie) – serbski koszykarz. W sezonie 2009/2010 występował w AZS Koszalin na pozycji niskiego skrzydłowego.

</doc>
<doc id="1903598" url="https://pl.wikipedia.org/wiki?curid=1903598" title="Pokłon Trzech Króli (obraz Petera Paula Rubensa z 1624)">
Pokłon Trzech Króli (obraz Petera Paula Rubensa z 1624)

Pokłon Trzech Króli – obraz olejny flamandzkiego malarza Petera Paula Rubensa stworzony w 1624 roku, obecnie znajduje się w Królewskim Muzeum Sztuk Pięknych w Antwerpii.
Opis obrazu.
Tematem dzieła jest scena biblijna z Nowego Testamentu opisana w Ewangelii św. Mateusza (Mt 2,1-12). Pomimo że ewangelia mówi o mędrcach i nie określa jednoznacznie ich liczby, to od XII wieku w sztuce pojawiają się królowie z atrybutami władzy. Rubens przedstawił monarchów bez insygniów, jest ich trzech, młodzieniec, człowiek dojrzały i starzec, reprezentują trzy kontynenty, Europę, Azję i Afrykę.
Obraz jest wielki i monumentalny, przedstawione postacie mają ponadnaturalne rozmiary. Artysta wpisał kompozycję w trójkąt, w którego centrum znajduje się jeden z królów. Dzieciątko Jezus, Maria i Józef znajdują się w prawym dolnym rogu obrazu, boskość Dzieciątka podkreśla oświetlenie. Rubens zaludnił scenę licznymi postaciami, których nie wspomina Biblia, są to żołnierze, jeźdźcy na wielbłądach, młodzieniec na koniu i gapie. Pomimo bogactwa szczegółów kompozycja robi wrażenie uporządkowanej i starannie przemyślanej. Potężna koryncka kolumna zdobiąca wejście do stajenki ma za zadanie podkreślać znaczenie chwili i akcentować dynamikę sceny.
Kolejnym elementem, który podkreśla rozmach dzieła jest żywa i bogata kolorystyka. Rubens stosował silne plamy barwne z czystych i soczystych kolorów. Płaszcz najstarszego z królów jest jaskrawo czerwony, inny ma intensywnie zielone szaty, a trzeci białe. Uwagę zwraca purpura sukni Marii i dominujące odcienie żółcieni i złota dodające przepychu scenie.
Rubens wielokrotnie malował temat "Pokłonu Trzech Króli", jego obrazy o tym tytule znajdują się m.in. w Muzeum Prado w Madrycie, King’s College Chapel w Cambridge i Musée des Beaux-Arts w Lyonie.

</doc>
<doc id="1903599" url="https://pl.wikipedia.org/wiki?curid=1903599" title="Sulpicia Dryantilla">
Sulpicia Dryantilla



</doc>
<doc id="1903602" url="https://pl.wikipedia.org/wiki?curid=1903602" title="Edgar (postać Disneya)">
Edgar (postać Disneya)



</doc>
<doc id="1903603" url="https://pl.wikipedia.org/wiki?curid=1903603" title="La Ferté (opactwo)">
La Ferté (opactwo)



</doc>
<doc id="1903604" url="https://pl.wikipedia.org/wiki?curid=1903604" title="Pierwsza Dziesięciocentówka">
Pierwsza Dziesięciocentówka



</doc>
<doc id="1903605" url="https://pl.wikipedia.org/wiki?curid=1903605" title="Znów po stronie większości">
Znów po stronie większości

Znów po stronie większości – drugi album zespołu Kolaboranci wydany w 1991 przez Izabelin Studio.
Skład.
Gościnnie:

</doc>
<doc id="1903609" url="https://pl.wikipedia.org/wiki?curid=1903609" title="Yottabyte">
Yottabyte



</doc>
<doc id="1903610" url="https://pl.wikipedia.org/wiki?curid=1903610" title="Au Pair">
Au Pair



</doc>
<doc id="1903612" url="https://pl.wikipedia.org/wiki?curid=1903612" title="Narciarstwo alpejskie na Zimowych Igrzyskach Olimpijskich 2010 – superkombinacja kobiet">
Narciarstwo alpejskie na Zimowych Igrzyskach Olimpijskich 2010 – superkombinacja kobiet

Pierwotnie zawody w superkombinacji pań miały rozegrać się 14 lutego, ale ze względu na fatalne warunki atmosferyczne (deszcz, mgła) konkurencję postanowiono przenieść na 18 lutego. Panie ścigały się w Whistler Creekside na trasie oddalonej o 700 m na zachód od trasy zjazdowej mężczyzn. Mistrzynią olimpijską została Niemka Maria Riesch, niespodziewanie srebro powędrowało do Amerykanki Juli Mancuso, która dzień wcześniej zdobyła również srebro w zjeździe, zaś brązową medalistką została Szwedka Anja Pärson, która dzień wcześniej zaliczyła fatalny upadek podczas zjazdu.

</doc>
<doc id="1903613" url="https://pl.wikipedia.org/wiki?curid=1903613" title="Dzień ojca (film)">
Dzień ojca (film)

Dzień ojca - amerykańska komedia z 1997 roku w reżyserii Ivana Reitmana z Robinem Williamsem i Billym Crystalem w rolach głównych. Jest remakiem francuskiego filmu Trzech ojców "(Les Compères)" z 1983 roku.
Fabuła.
Collette Andrews (Nastassja Kinski) jest zaniepokojona zniknięciem szesnastoletniego syna, Scotta (Charlie Hofheimer). Zrozpaczona matka zwraca się o pomoc do byłych kochanków, Jacka Lawrence’a (Billy Crystal) i Dale’a Putleya (Robin Williams). Aby skłonić ich do poszukiwań, każdemu z nich mówi, że chłopiec jest jego synem. Wkrótce mężczyźni odkrywają i dowiadują się o podstępie.
Produkcja.
Zdjęcia do filmu kręcono w Universal City, Los Angeles, San Francisco (Kalifornia) i Reno (Nevada), a okres zdjęciowy trwał od 8 lipca do 9 października 1996 roku.
Odbiór.
Film "Dzień ojca" spotkał się z negatywną reakcją krytyków. Agregujący recenzje filmowe serwis Rotten Tomatoes, w oparciu o pięćdziesiąt dziewięć omówień, okazał obrazowi 25-procentowe wsparcie (średnia ocena wyniosła 4,2 na 10).

</doc>
<doc id="1903614" url="https://pl.wikipedia.org/wiki?curid=1903614" title="Litwa na Zimowych Igrzyskach Olimpijskich 2002">
Litwa na Zimowych Igrzyskach Olimpijskich 2002

Litwę na Zimowych Igrzyskach Olimpijskich 2002 reprezentowało ośmioro zawodników.
Biathlon.
Mężczyźni
Kobiety
Biegi narciarskie.
Mężczyźni
Kobiety

</doc>
<doc id="1903617" url="https://pl.wikipedia.org/wiki?curid=1903617" title="Jozjasz I Waldeck-Bergheim">
Jozjasz I Waldeck-Bergheim

Jozjasz I von Waldeck-Bergheim (ur. 20 sierpnia 1696 w Arolsen, zm. 2 lutego 1763 w Bergheim) – trzynasty syn hrabiego Krystiana Ludwika i szósty z jego siedmiu synów z jego drugiego małżeństwa z Johannette Nassau-Idstein (1657-1733). Był drugim z kolei synem tego małżeństwa noszącym imię Jozjasz. Jego starszy brat urodził się w roku 1689 a zmarł w roku 1693.
Pochodzenie.
Jozjasz otrzymał od ojca zamek Bergheim zbudowany w 1692 w północnej Hesji, dawne księstwo Waldeck-Frankenberg, wraz z wioskami Bergheim, Mehlen i Konigshagen oraz Paragium i założył nowe hrabstwo Waldeck-Bergheim. Po jego śmierci następnym hrabią Waldeck-Bergheim, został jego syn Jerzy Fryderyk, który zmarł w 1771 r. bezpotomnie a potem drugi syn Jozjasz II 
Jego brat Fryderyk Antoni Ulryk w 1706 odziedziczył po ojcu tytuł hrabiego Waldeck-Pyrmont i 6 stycznia 1712 przez cesarza Karola VI został podniesiony do godności książęcej.
Rodzina.
17 stycznia 1725 w Assenheim (dziś Niddatal) Zofia Dorota Solms-Rödelheim-Assenheim (ur. 27 stycznia 1698 zm. 6 lutego 1774), córka hrabiego Ludwika Henryka zu Solms-Rödelheim-Assenheim. Dzięki temu mariażowi Dom Waldeck nabył dziedziczne prawa do terenów Limpurg-Gaildorf w Wirtembergii, które włączył do swych granic w 1806 roku. 
Mieli następujące dzieci: 

</doc>
<doc id="1903618" url="https://pl.wikipedia.org/wiki?curid=1903618" title="Oczy apozycyjne">
Oczy apozycyjne



</doc>
<doc id="1903619" url="https://pl.wikipedia.org/wiki?curid=1903619" title="Oczy superpozycyjne">
Oczy superpozycyjne



</doc>
<doc id="1903622" url="https://pl.wikipedia.org/wiki?curid=1903622" title="Ciało i drewno">
Ciało i drewno

Ciało i drewno – trzeci album zespołu Kolaboranci wydany w 1993 przez Izabelin Studio.
Skład.
Gościnnie:

</doc>
<doc id="1903624" url="https://pl.wikipedia.org/wiki?curid=1903624" title="Brazylia na Zimowych Igrzyskach Olimpijskich 2002">
Brazylia na Zimowych Igrzyskach Olimpijskich 2002

Brazylię na Zimowych Igrzyskach Olimpijskich 2002 reprezentowało dziesięcioro zawodników: ośmiu mężczyzn i dwie kobiety. Był to czwarty start reprezentacji Brazylii na zimowych igrzyskach olimpijskich.

</doc>
<doc id="1903625" url="https://pl.wikipedia.org/wiki?curid=1903625" title="Teoria spisku (film)">
Teoria spisku (film)

Teoria spisku – amerykański film akcji z 1997 w reżyserii Richarda Donnera. 
Scenariusz został napisany przez Briana Helgelanda i koncentruje się wokół kierowcy taksówki, który uważa, iż rządowe agencje mają wpływ na wiele wydarzeń we współczesnym świecie.

</doc>
<doc id="1903626" url="https://pl.wikipedia.org/wiki?curid=1903626" title="Walentynki (film 2010)">
Walentynki (film 2010)

Walentynki (ang. "Valentine's Day") – amerykańska komedia romantyczna z 2010 roku w reżyserii Garry’ego Marshalla, o miłości przeżywanej przez mieszkańców Los Angeles w dzień św. Walentego.
Premiera.
Hollywoodzka premiera filmu odbyła się 8 lutego 2010 roku. Na ekrany polskich kin obraz wszedł 12 lutego 2010.
Opis fabuły.
Akcja filmu rozgrywa się w Los Angeles i na pokładzie samolotu lecącego do Los Angeles w walentynki. Wydarzenia opowiedziane w filmie ukazane są z perspektywy wielu postaci, znajdujących się w różnych momentach życia i na różne sposoby zaangażowanych w bycie z drugą osobą — jedni są na etapie pierwszych randek, a inni w długich związkach. Jedni dopiero ulegają zauroczeniu, a innych łączą uczucia niewygasające od lat. Niektórzy są zdeklarowanymi singlami, a pozostali cierpią z powodu nieodwzajemnionej miłości.
Obsada.
W filmie wystąpili, m.in.:
Nagrody.
Film nagrodzono, m.in.:

</doc>
<doc id="1903627" url="https://pl.wikipedia.org/wiki?curid=1903627" title="Danyl Johnson">
Danyl Johnson

Danyl Aaron Johnson (ur. 17 lipca 1982) – piosenkarz, finalista 6. serii brytyjskiego programu "The X Factor", którego występ juror, Simon Cowell, określił jako najlepsze pierwsze przesłuchanie, jakie miał okazję słyszeć w ciągu niemal dziesięciu lat swojej pracy.
Życiorys.
Danyl Johnson pochodzi ze wsi Arborfield niedaleko Reading. Jako dziecko przeszedł raka jądra, co skłoniło go do propagowania profilaktyki tej choroby. Dotychczas występował w dwóch boysbandach: Upfrunt i StreetLevel. Drugi z zespołów rozpadł się, gdy Johnson odszedł, by wziąć udział w 3. edycji "The X Factor", jednak wówczas nie dotarł nawet do etapu publicznych przesłuchań w obecności jury. Jest też związany z zespołem Empty Spaces, dla którego dostarcza repertuar. Pracuje z dziećmi i młodzieżą jako nauczyciel tańca i teatru w trzech szkołach w Reading i Windsorze. Planuje wydanie albumu.

</doc>
<doc id="1903628" url="https://pl.wikipedia.org/wiki?curid=1903628" title="Chaîne centrale">
Chaîne centrale

Chaîne centrale – łańcuch górski na nowokaledońskiej wyspie Grande Terre długości 400 km i szerokości 70 km. Najwyższym jego szczytem jest Mont Panié (1628 m).
Łańcuch ten stanowi rdzeń głównej wyspy Nowej Kaledonii, Grande Terre. Wznosi się na tej samej osi, na której rozciąga się wyspa (południowy wschód - północny zachód) i ciągnie się przez całą jej długość. Łańcuch dzieli wyspę na dwie nierówne części: wybrzeże zachodnie ("la Côte Ouest"), gęściej zaludnione, złożone z wielkich równin stopniowo wzrastających, teren łagodnie podnosi się w stronę gór; wybrzeże wschodnie ("la Côte Est"), mocno ograniczone przez stromo opadające w kierunku morza góry. Góry te mają również wpływ na klimat: stanowią one prawdziwą barierę dla mas powietrza, które łatwiej docierają do wybrzeża wschodniego, co czyni je bardziej wilgotnym i posiadającym bujniejszą roślinność. Wybrzeże zachodnie jest bardziej suche i porośnięta roślinnością typu sawanny, co sprzyja hodowli zwierząt. 
Chaîne centrale jest masywem stosunkowo niskim: z wyjątkiem jego dwóch szczytów, Mont Panié (1628 m) na północy i Mont Humboldt (1618 m) na południu, większość gór nie przekracza wysokości 1500 m n.p.m. Góry Chaîne centrale są bardzo bogate w rudy niklu, to właśnie na ich obszarze znajdują się najważniejsze ośrodki górnicze: Koniambo, Thio, Canala i Kouaoua.

</doc>
<doc id="1903629" url="https://pl.wikipedia.org/wiki?curid=1903629" title="Liban na Zimowych Igrzyskach Olimpijskich 2002">
Liban na Zimowych Igrzyskach Olimpijskich 2002

Liban na Zimowych Igrzyskach Olimpijskich 2002 reprezentowało dwoje zawodników.

</doc>
<doc id="1903631" url="https://pl.wikipedia.org/wiki?curid=1903631" title="Biopsja wątroby">
Biopsja wątroby

Biopsja wątroby – badanie medyczne, który wykonuje się w celu rozpoznania chorób wątroby, oceny stopnia zaawansowania chorób wątroby i monitorowania postępów leczenia.
Historia.
Pierwsza biopsja wątroby została przeprowadzona przez Niemca Paula Ehrilcha w roku 1883. 
Wskazania.
Biopsję wątroby często wykonuje się, w celu zdiagnozowania chorób wątroby (żółtaczki czy marskości). Test można wykonywać również przy podejrzeniu uszkodzeń toksycznych wątroby.
Powikłania.
Powikłania po biopsji wątroby występują rzadko. Najczęściej występują: czkawka, krwotok wewnętrzny, odma śródpiersia czy przebicie płata wątroby.

</doc>
<doc id="1903643" url="https://pl.wikipedia.org/wiki?curid=1903643" title="Mina Bern">
Mina Bern

Mina Bern, pierwotnie Bernholtz (ur. 5 maja 1911 w Bielsku Podlaskim, zm. 10 stycznia 2010 w Nowym Jorku) – polska i amerykańska aktorka i śpiewaczka żydowskiego pochodzenia, związana z teatrem jidysz.
Początkowo aktorka i piosenkarka w kabarecie Ararat w Łodzi. Po wybuchu II wojny światowej wraz z córką uciekła do Związku Radzieckiego. Następnie przebywała w Ugandzie, skąd w 1947 wyemigrowała do Palestyny. W 1949 przeprowadziła się do Nowego Jorku, gdzie występowała w teatrach żydowskich na 2nd Avenue. Jej pierwszą rolą była sztuka Szalom, Tel-Aviv. Jej drugim mężem był Ben Bonus. Z pierwszego męża miała córkę (Renya Pearlman).
Pochowana jest na Mount Hebron Cemetery.
Nahma Sandrow wspomina Bern w rolach kabaretowych. 

</doc>
<doc id="1903646" url="https://pl.wikipedia.org/wiki?curid=1903646" title="Parallel presence detect">
Parallel presence detect

Parallel Presence Detect – sposób informowania płyty głównej o typie i pojemności zainstalowanych modułów pamięci SIMM. Do kodowania informacji używa się pinów 67, 68, 69 oraz 70. Co prawda kontakty odpowiedzialne za identyfikacje modułów są ujęte w ogólnej specyfikacji modułów SIMM, jednakże brakuje w niej opisu metody kodowania informacji. Z tego też powodu każda firma produkująca moduły (o ile używała styków PD) stosowała własne, niekompatybilne ze sobą sposoby połączenia tych pinów. W związku z powyższym, większość systemów używających tych modułów, wcale nie zwraca uwagi na piny PD. Istnieją jednak wyjątki od tej zasady - przykładowo, większość drukarek Hewlett-Packard - u których, bez prawidłowo podłączonych pinów PD, pamięć nie jest wcale rozpoznawana.
Poniżej przedstawiona jest przykładowa konfiguracja pinów zgodna ze specyfikacją HP, gdzie:

</doc>
<doc id="1903651" url="https://pl.wikipedia.org/wiki?curid=1903651" title="Crop">
Crop



</doc>
<doc id="1903652" url="https://pl.wikipedia.org/wiki?curid=1903652" title="Crop factor">
Crop factor



</doc>
<doc id="1903653" url="https://pl.wikipedia.org/wiki?curid=1903653" title="Krop">
Krop

Duńska nazwa gminy w Niemczech:

</doc>
<doc id="1903656" url="https://pl.wikipedia.org/wiki?curid=1903656" title="Kukieł">
Kukieł

Kukieł – czwarty album zespołu Kolaboranci wydany w formie kasety magnetofonowej w 1995 przez agencję MTJ. Reedycję płyty na CD dokonała wytwórnia Mega Czad w 2007.

</doc>
<doc id="1903657" url="https://pl.wikipedia.org/wiki?curid=1903657" title="Petrel (rakieta)">
Petrel (rakieta)

Petrel – rakieta sondażowa zbudowana w Wielkiej Brytanii i używana do sondażu jonosfery. Próbny start w lutym 1968 roku.
Kadłub wersji '200' był długi na 449 cm, o średnicy 190 mm i masie ok. 214 kg. Rakieta osiągała pułap ponad 220 km.

</doc>
<doc id="1903658" url="https://pl.wikipedia.org/wiki?curid=1903658" title="Meksyk na Zimowych Igrzyskach Olimpijskich 2002">
Meksyk na Zimowych Igrzyskach Olimpijskich 2002

Meksyk na Zimowych Igrzyskach Olimpijskich 2002 reprezentowało trzech zawodników.

</doc>
<doc id="1903661" url="https://pl.wikipedia.org/wiki?curid=1903661" title="Jamajka na Zimowych Igrzyskach Olimpijskich 2002">
Jamajka na Zimowych Igrzyskach Olimpijskich 2002

Jamajkę na Zimowych Igrzyskach Olimpijskich 2002 reprezentowało dwu mężczyzn, którzy startowali w konkurencji bobslejowej. 
Był to piąty start reprezentacji Jamajki na zimowych igrzyskach olimpijskich.

</doc>
<doc id="1903664" url="https://pl.wikipedia.org/wiki?curid=1903664" title="Nowa Kaledonia (wyspa)">
Nowa Kaledonia (wyspa)

Nowa Kaledonia ( – „Wielka Ziemia”) – największa wyspa archipelagu i terytorium Nowej Kaledonii, znajdująca się na Morzu Koralowym. Jest jednocześnie 53. pod względem wielkości wyspą na świecie, 22. na Pacyfiku, 6. na południowym Pacyfiku, 2. na Morzu Koralowym i największą wyspą Francji (do której należy cała Nowa Kaledonia), dwukrotnie większą od Korsyki. Stanowi 88% całego terytorium Nowej Kaledonii.
Geografia.
Wyspa Nowa Kaledonia ma powierzchnię 16 346 km². Jest długa na 350 km i szeroka na 70 km. Na całej długości wyspy wznosi się masyw górski Chaîne centrale z czterema szczytami osiągającymi ponad 1500 m n.p.m. Najwyższym szczytem wyspy jest góra Mont Panié (1628 m), drugim co do wysokości Mont Humboldt (1618 m). Wzdłuż wybrzeża wyspy ciągnie się nowokaledońska rafa koralowa, druga po Wielkiej Rafie Koralowej największa rafa koralowa świata. Najdłuższą rzeką wyspy jest długa na 50 km rzeka Diahot. Największym miastem jest stolica Nowej Kaledonii, Numea.

</doc>
<doc id="1903665" url="https://pl.wikipedia.org/wiki?curid=1903665" title="ESCO">
ESCO



</doc>
<doc id="1903666" url="https://pl.wikipedia.org/wiki?curid=1903666" title="Szkarłupień">
Szkarłupień



</doc>
<doc id="1903670" url="https://pl.wikipedia.org/wiki?curid=1903670" title="Chaîne Centrale">
Chaîne Centrale



</doc>
<doc id="1903672" url="https://pl.wikipedia.org/wiki?curid=1903672" title="Chińskie Tajpej na Zimowych Igrzyskach Olimpijskich 2002">
Chińskie Tajpej na Zimowych Igrzyskach Olimpijskich 2002

Chińskie Tajpej na Zimowych Igrzyskach Olimpijskich 2002 reprezentowało sześcioro zawodników.

</doc>
<doc id="1903677" url="https://pl.wikipedia.org/wiki?curid=1903677" title="Short Message Peer-to-Peer">
Short Message Peer-to-Peer

SMPP () – protokół telekomunikacyjny służący do wymiany krótkich wiadomości tekstowych (SMS) pomiędzy dwoma systemami (lub środowiskami) informatycznymi. 
Często używany przez firmy - klientów operatorów telekomunikacyjnych - w celu wysyłania wiadomości reklamowych lub informacji typu premium (), najczęściej w postaci masowej.

</doc>
<doc id="1903679" url="https://pl.wikipedia.org/wiki?curid=1903679" title="Dawid Kupczyk">
Dawid Kupczyk

Dawid Kupczyk (ur. 10 maja 1977 w Jeleniej Górze) – polski bobsleista, pięciokrotny olimpijczyk, syn Andrzeja, czołowego polskiego średniodystansowca, finalisty olimpijskiego.
Absolwent Szkoły Mistrzostwa Sportowego w Karpaczu (1996), student wrocławskiej AWF. W 1990 roku został lekkoatletą (w 1994 zdobył srebrny medal mistrzostw Polski kadetów w biegu na 400 metrów przez płotki), a od 1997 bobsleistą W 1998 roku uzyskał awans do polskiej czołówki i możliwość reprezentowania barw narodowych na igrzyskach olimpijskich w Nagano (1998). Na igrzyskach w Nagano razem z Tomaszem Żyłą Krzysztofem Sieńko oraz Tomaszem Gatką zajął 22. miejsce. Na kolejnych igrzyskach w Salt Lake City w (2002) roku w tym samym składzie zajął 18 pozycję. Od sezonu 2002/2003 był pierwszym pilotem czwórki i dwójki. Jego pierwszymi trenerami byli Andrzej Żyła i Andrzej Kupczyk. W sezonie 2002/2003 zajął trzecie miejsce w Pucharze Europy w Königssee w dwójkach razem z Marcinem Płachetą. Podczas mistrzostw świata juniorów został wicemistrzem świata w dwójkach razem z Marcinem Płachetą. W czwórkach razem z Marcinem Płachetą Piotrem Drozdem i Mariuszem Latkowskim zajął czwarte miejsce. Obecnie mieszka w Kowarach. Podczas 22. Zimowych Igrzysk Olimpijskich w Soczi pełnił rolę chorążego w polskiej reprezentacji.

</doc>
<doc id="1903680" url="https://pl.wikipedia.org/wiki?curid=1903680" title="Hongkong na Zimowych Igrzyskach Olimpijskich 2002">
Hongkong na Zimowych Igrzyskach Olimpijskich 2002

Hongkong na Zimowych Igrzyskach Olimpijskich 2002 reprezentowały dwie zawodniczki. Był to pierwszy start reprezentacji Hongkongu na zimowych igrzyskach olimpijskich.

</doc>
<doc id="1903686" url="https://pl.wikipedia.org/wiki?curid=1903686" title="Mont Humboldt">
Mont Humboldt

Mont Humboldt - szczyt w pasmie Chaîne centrale na nowokaledońskiej wyspie Grande Terre. Drugi pod względem wysokości (po Mont Panié) szczyt Nowej Kaledonii.

</doc>
<doc id="1903690" url="https://pl.wikipedia.org/wiki?curid=1903690" title="Bistorta officinalis">
Bistorta officinalis



</doc>
<doc id="1903691" url="https://pl.wikipedia.org/wiki?curid=1903691" title="Bitwa pod Landshut">
Bitwa pod Landshut

Bitwa pod Landshut – starcie zbrojne, które miało miejsce 21 kwietnia 1809 roku pomiędzy siłami francuskimi, wirtemberskimi (VIII Korpus) i bawarskimi (VII Korpus) pod dowództwem cesarza Napoleona, a wojskami austriackimi dowodzonymi przez generała Johanna von Hillera. Krótka bitwa zakończyła się francuskim zwycięstwem.
Przebieg starcia.
W tym samym czasie, gdy generał Hiller uchodził na czele 36 tysięcy ludzi z pola bitwy pod Abensbergiem, cesarz skierował prowizoryczny korpus Lannesa (elementy III Korpusu i rezerwy lekkiej i ciężkiej kawalerii) na wschód od Abensbergu w kierunku Rohr, z zadaniem przecięcia austriackich linii łączności, podczas gdy kombinowane siły bawarsko-wirtemberskie miały przechwytywać oddziały nieprzyjaciela zmierzające do forsowania rzeki Große Laber na drodze do Landshut, w którym to kierunku zmierzał marszałek André Masséna na czele IV Korpusu. 
Lannes podążał za Hillerem, sądząc że uda mu się rozbić znaczną część armii austriackiej. Szanse na rozgromienie przeciwnika były tym większe, że z nieco innego kierunku maszerowało 57 tysięcy ludzi Masséna. 
Cesarz przekonany, że jego marszałkowie łatwo poradzą sobie z Hillerem, kazał kawalerii (zarówno lekkiej jak i kirasjerom) obejść miasto i wyjść wprost na drogę do Ratyzbony, gdzie również rozpoczynała się bitwa. 
Tymczasem Austriacy, choć w mniejszości, stawili niespodziewanie twardy opór, a niezdecydowany Masséna nie potrafił im dać rady. Dopiero pojawienie się cesarza spowodowało zdecydowaną poprawę dowodzenia i krótkie starcie zakończyło się francuskim zwycięstwem.
Straty.
Austriacy stracili około 10 000 ludzi oraz 30 dział. Straty francuskie były znacznie mniejsze.

</doc>
<doc id="1903693" url="https://pl.wikipedia.org/wiki?curid=1903693" title="Przedsiębiorstwo usług energetycznych">
Przedsiębiorstwo usług energetycznych

Przedsiębiorstwo usług energetycznych (ang. "Energy Service Company", w skrócie ESCO lub ESCo) - zgodnie z "dyrektywą 2006/32/WE z dnia 5 kwietnia 2006 r. w sprawie efektywności końcowego wykorzystania energii i usług energetycznych" to przedsiębiorstwo świadczące usługi energetyczne lub dostarczające innych środków poprawy efektywności energetycznej w zakładzie lub w pomieszczeniach użytkownika. 
ESCO mogą znacząco przyczyniać się do poprawy efektywności energetycznej oświetlenia. Przykładowo w 2000 roku oceniano, że w USA ESCO prowadziły około 4960 projektów, z czego 87% z nich koncentrowało się na obszarze oświetlenia.

</doc>
<doc id="1903694" url="https://pl.wikipedia.org/wiki?curid=1903694" title="Wolrad II">
Wolrad II

Wolrad II Waldeck (również Vollrad) (ur. 27 marca 1509 w Eilhausen zm. 15 kwietnia 1575 Eilhausen) – hrabia Waldeck-Eisenberg. Syn Filipa III i Adelajdy Hoya.
Życie.
Wolrad II posiadał przydomek „Chromy”. Od 1547 aż do śmierci w 1578 r. przebywał w uzdrowisku wód leczniczych w Eilhausen.
Potomstwo.
Dnia 6 czerwca 1546 roku hrabia Wolrad ożenił się z Anastazją Schwarzburg-Blankenburg (31 marca 1528; 1 kwietnia 1570), córką Henryka XXXII. Schwarzburg-Blankenburg (1498–1538) i Katarzyny von Henneberg (1508–1567). Para miała trzynaścioro dzieci:

</doc>
<doc id="1903699" url="https://pl.wikipedia.org/wiki?curid=1903699" title="Narciarstwo alpejskie na Zimowych Igrzyskach Olimpijskich 2010 - super kombinacja kobiet">
Narciarstwo alpejskie na Zimowych Igrzyskach Olimpijskich 2010 - super kombinacja kobiet



</doc>
<doc id="1903700" url="https://pl.wikipedia.org/wiki?curid=1903700" title="Tritlenek diboru">
Tritlenek diboru

Tritlenek diboru (), – nieorganiczny związek chemiczny z grupy tlenków kwasowych, w którym bor występuje na III stopniu utlenienia.
Otrzymywanie.
Tlenek boru otrzymuje się poprzez stapianie kwasu borowego i odparowanie wody.
Właściwości.
Jest kruchym, higroskopijnym, bezbarwnym ciałem stałym występującym w dwóch odmianach – szklistej (o temperaturze mięknienia 209 °C) i krystalicznej (o temperaturze topnienia 450 °C).
Ma charakter kwasowy. W reakcji z wodą tworzy słaby kwas borowy:
W reakcji tlenku boru z tlenkami metali powstają metaborany, np.
Zastosowanie.
Stosuje się go do produkcji szkła, dodatków do farb, otrzymywania boru oraz jako topnik do analizy glinokrzemianów zawierających fluorki.

</doc>
<doc id="1903701" url="https://pl.wikipedia.org/wiki?curid=1903701" title="Łokomotyw Charków (piłka siatkowa)">
Łokomotyw Charków (piłka siatkowa)

Łokomotyw Charków (ukr. «Локомотив» Харків, "„Łokomotyw” Charkiw", ros. «Локомотив» Харьков, "„Łokomotiw” Char’kow") – ukraiński męski klub siatkarski z siedzibą w Charkowie, założony w 1973 roku.
Historia.
Powstanie i gra w ZSRR.
W 1973 roku z inicjatywy Mykoły Konarowa, szefa ukraińskiej kompanii kolejowej, powstał w Charkowie klub Łokomotyw. W 1973 roku drużyna męska stała się członkiem mistrzostw ZSRR, gdzie jej najwyższym osiągnięciem było zdobycie brązowego medalu w 1978 roku.
Zespół z Charkowa wielokrotnie wygrywał także rozgrywki zespołów kolejowych.
Gra na Ukrainie.
W pierwszych mistrzostwach Ukrainy w 1992 roku Łokomotyw zdobył srebrny medal. W 1994 roku zespół zdobył pierwsze mistrzostwo Ukrainy. W 1995 roku ponownie zdobył srebrny medal mistrzostw Ukrainy. W 2001 roku po raz trzeci w swojej historii Łokomotyw zdobył mistrzostwo Ukrainy. W 2002 roku zespół triumfował zarówno w mistrzostwach i w Pucharze Ukrainy. W 2003 roku zespół obronił mistrzostwo i Puchar Ukrainy i dodatkowo zajął drugie miejsce w Pucharze Top Teams. W 2004 roku Łokomotyw wywalczył szóste w historii klubu mistrzostwo Ukrainy oraz jako pierwszy ukraiński klub siatkarski zdobył Puchar Top Teams.
W 2005 roku zespół został po raz siódmy w historii klubu i piąty z rzędu mistrzem Ukrainy i po raz trzeci zdobywcą Pucharu Ukrainy. Brał także udział w Lidze Mistrzów.
W 2007 rok klub zakończył dopiero na piątym miejscu w lidze. Było to spowodowane dużymi zmianami przed sezonem w kadrze zespołu. W miejsce doświadczonych zawodników w kadrze znaleźli się młodsi zawodnicy: Dmytro Storożyłow, Jewhen Kapajew, Ołeksandr Stacenko, Andrij Łewczenko, Witalij i Kostiantyn Riabucha, Serhij Kowałenko.
W 2008 roku Łokomotyw odzyskał mistrzostwo i Puchar Ukrainy.
W 2011 roku zespół opuścił ukraińską Superligę i został włączony do zreformowanej, otwartej rosyjskiej Superligi. Występował w niej w sezonach 2011/2012, 2012/2013 i 2013/2014. Podczas trzeciej edycji występów, 3 marca 2014 władze klubu podjęły decyzję o wycofaniu drużyny z rozgrywek z powodu aktualnej sytuacji politycznej na Ukrainie.
Bilans sezon po sezonie.
Poziom rozgrywek:
 
Sukcesy.
Mistrzostwa ZSRR:
Mistrzostwa Ukrainy:
Puchar Ukrainy:
Puchar Top Teams:
Superpuchar Ukrainy:

</doc>
<doc id="1903704" url="https://pl.wikipedia.org/wiki?curid=1903704" title="Noi Sud">
Noi Sud

My Południe – Wolność i Autonomia ("Noi Sud – Libertà e Autonomia", NS) – włoska centrowa partia polityczna, działająca na obszarze południa kraju.
Partię powołała w styczniu 2010 grupa polityków należących dotąd do Ruchu dla Autonomii (MpA), regionalistycznego ugrupowania prezydenta Sycylii Raffaele Lombardo. Gdy ten do kolejnego rządu nie powołał żadnego z polityków Ludu Wolności, sprzeciwiła się temu część działaczy wspierająca dalszą współpracę z formacją Silvia Berlusconiego. W konsekwencji z Ruchu dla Autonomii zostało wykluczonych czterech posłów do Izby Deputowanych oraz wiceminister szczebla centralnego Vincenzo Scotti. Grupa ta utworzyła w parlamencie frakcję „My Południe”, na bazie której zarejestrowano nową partię. Prezydentem został Vincenzo Scotti, stanowisko sekretarza generalnego objął poseł Arturo Iannaccone. Jesienią 2010 partia nawiązała współpracę z ugrupowaniem "I Popolari di Italia Domani". Później współtworzyła federację Grande Sud.

</doc>
<doc id="1903709" url="https://pl.wikipedia.org/wiki?curid=1903709" title="Krzysztof Sieńko">
Krzysztof Sieńko

Krzysztof Sieńko (ur. 15 czerwca 1976 w Wałbrzychu) – polski lekkoatleta i bobsleista, absolwent Zespołu Szkół Sportowych Ogólnokształcących nr 4 w Wałbrzychu, olimpijczyk z ZIO Nagano 1998 i ZIO Salt Lake City 2002
Kariera zawodnicza.
W latach 1991-1996 był zawodnikiem klubu Górnik Wałbrzych (lekkoatletyka). Od 1997 reprezentował MBKS Śnieżkę Karpacz w bobslejach. Jest sześciokrotnym mistrzem Polski juniorów na 100 i 200 m. W 1995 roku wystąpił bez powodzenia w mistrzostwach Europy juniorów (11. miejsce w eliminacjach 200 metrów i brak awansu do finału), podczas superligi pucharu Europy zajął 6. miejsce na 200 metrów. W 1996 wywalczył jedyny w karierze medal mistrzostw Polski w kategorii seniorów – brąz w sztafecie 4 × 100 metrów. Obok lekkiej atletyki był także bobsleistą. W 1998 roku uzyskał awans do polskiej czołówki i możliwość reprezentowania barw narodowych na igrzyskach olimpijskich w Nagano (1998). Na igrzyskach w Nagano razem z Tomaszem Żyłą, Tomaszem Gatką, Dawidem Kupczykiem zajął 22. miejsce. W 1999 podczas mistrzostw świata juniorów zajął 7. miejsce w czwórkach. Załoga ta walczyła również w Pucharze Świata zajmując w 1999 szóstą, a w 2001 dziesiątą pozycję. W 2002 roku na Zimowych Igrzyskach Olimpijskich w Salt Lake City zajął (w takiej samej obsadzie jak na poprzednich igrzyskach) 18. miejsce.
Kariera trenerska.
Po zakończeniu kariery zawodniczej Krzysztof Sieńko zajął się trenowaniem dzieci i młodzieży. Od 2020 roku jest trenerem grupy młodszej (dzieci do poziomu klasy IV szkoły podstawowej) w sekcji lekkoatletyki WKSu Sobieskiego Żagań.

</doc>
<doc id="1903710" url="https://pl.wikipedia.org/wiki?curid=1903710" title="Osiedla spółki Strzecha w Poznaniu">
Osiedla spółki Strzecha w Poznaniu

Osiedla spółki Strzecha w Poznaniu – zespół zabudowań mieszkalnych, zrealizowanych przez Spółkę Ziemską "Strzecha" na terenie obecnej jednostki pomocniczej Osiedle Grunwald Południe na Grunwaldzie w Poznaniu (rejon ulicy Palacza).
Historia.
Spółka Strzecha powstała jesienią 1919 z inicjatywy ks. Kazimierza Malińskiego (1872-1928), proboszcza parafii Matki Boskiej Bolesnej i miała za zadanie zapewnienie tanich mieszkań dla niżej sytuowanej ludności Górczyna i Łazarza. 
Spółka wydzierżawiła 1 kwietnia 1920 grunty na Górczynie, znajdujące się na terenie dawnego folwarku Palaczy, z zamiarem ich podziału i dalszego wydzierżawienia robotnikom polskiej narodowości, celem pobudowania małych domków wykonanych "z gliny ubijanej celem pobudzenia inicjatywy". Projektantem wielu z tych domów był budowniczy Jewasiński.
W październiku 1921 spółka dokonała przebudowy stodoły Palaczy na tzw. Dom Koszarowy, w którym zamieszkało 25 rodzin robotniczych. Przy ul. Palacza 76 istniała siedziba spółki oraz 12 domów w okolicy. Niektóre z nich (które zachowały się do dziś) charakteryzują się interesującymi formami, posiadają ganki wsparte na kolumnach i dachy z mansardami. Całość zaaranżowano z dużym udziałem zieleni i ogródków.
Jednym z udziałowców spółki "Strzecha" był działacz poznańskiej chrześcijańskiej demokracji i późniejszy zastępca prezydenta Poznania Cyryla Ratajskiego – Stanisław Grzegorzewicz. Budowę finansował poznański Bank Ludowy, w którego radzie nadzorczej zasiadał ksiądz Maliński.
Ulica Strzecha (równoległa do Palacza) do dziś upamiętnia tę interesującą inicjatywę społeczną.

</doc>
<doc id="1903713" url="https://pl.wikipedia.org/wiki?curid=1903713" title="Nikołaj Skrypnik">
Nikołaj Skrypnik



</doc>
<doc id="1903714" url="https://pl.wikipedia.org/wiki?curid=1903714" title="Gian Luigi Macina">
Gian Luigi Macina

Gian Luigi Macina (ur. 17 grudnia 1963) – sanmaryński lekkoatleta specjalizujący się w biegach długodystansowych, szczególnie w maratonie. Uczestnik dwóch Igrzysk Olimpijskich (Barcelona 1992 i Sydney 2000). Podczas mistrzostw świata (Tokio 1991) zajął 25. lokatę w biegu maratońskim, co jest najlepszym miejscem wywalczonym przez sportowca z San Marino w historii tych zawodów.

</doc>
<doc id="1903716" url="https://pl.wikipedia.org/wiki?curid=1903716" title="Tryfon Wiacki">
Tryfon Wiacki

Tryfon Wiacki (zm. 8 października 1612 w Wiatce) – święty mnich prawosławny.
Pochodził ze wsi Małoje Niemniuszki w guberni archangielskiej. Od młodości pragnął wstąpić do stanu duchownego. W tym celu opuścił w tajemnicy dom rodzinny i wstąpił do Monasteru Pyskorskiego w guberni permskiej. Prowadził niezwykle surowy tryb życia, wskutek czego ciężko zachorował. Według tradycji został uzdrowiony przez św. Mikołaja, który osobiście mu się ukazał. Po tym wydarzeniu mnich Tryfon miał otrzymać moc czynienia cudów, co stało się obiektem zazdrości ze strony współbraci. Zakonnik opuścił więc klasztor i zamieszkał nad rzeką Mulianką, po czym z własnej inicjatywy zaczął nawracać na chrześcijaństwo lud Chantów. Za swoje osiągnięcia w pracy misyjnej otrzymał od patriarchy moskiewskiego Hioba godność archimandryty. Następnie zamieszkał nad inną rzeką, Czusową, gdzie założył monaster Zaśnięcia Matki Bożej. Gdy ten zaczął działać, opuścił wspólnotę, by powołać do życia kolejną, w pobliżu dzisiejszego miasta Kirow.
Pozostawał w bliskich relacjach z rodziną Stroganowów, uzyskując od niej znaczne wsparcie finansowe dla założonych przez siebie klasztorów.
Wielokrotnie podróżował w sprawach monasteru do Moskwy i Kazania. W czasie jednej z wizyt w tym mieście spotkał się z metropolitą kazańskim Hermogenem, któremu przepowiedział objęcie w przyszłości tronu patriarchy Moskwy, a następnie tragiczną śmierć.
Zmarł w założonym przez siebie klasztorze w Wiatce 8 października 1612 i został pochowany na jego terenie.

</doc>
<doc id="1903730" url="https://pl.wikipedia.org/wiki?curid=1903730" title="Mont Raoul-Blanchard">
Mont Raoul-Blanchard

Mont Raoul-Blanchard - najwyższy szczyt Gór Laurentyńskich w kanadyjskiej prowincji Quebec (w regionie Capitale-Nationale). Nazwa góry pochodzi od francuskiego geografa Raoula Blancharda, który uważany jest za ojca współczesnej geografii w Quebecu.
Mont Raoul-Blanchard znajduje się na terytorium prywatnym Seminarium Québecu ("Séminaire de Québec") i wejście na nią jest niemożliwe bez specjalnego zezwolenia.

</doc>
<doc id="1903735" url="https://pl.wikipedia.org/wiki?curid=1903735" title="Młodzieżowy Ośrodek Rekolekcyjny na Śnieżnicy">
Młodzieżowy Ośrodek Rekolekcyjny na Śnieżnicy



</doc>
<doc id="1903737" url="https://pl.wikipedia.org/wiki?curid=1903737" title="Denis Istomin">
Denis Istomin

Denis Istomin (ur. 7 września 1986 w Orenburgu) – uzbecki tenisista, reprezentant w Pucharze Davisa, olimpijczyk z Londynu (2012) i Rio de Janeiro (2016).
Kariera tenisowa.
Istomin jest tenisistą praworęcznym, wykonującym oburęczny bekhend, a zawodowym tenisistą został w 2004 roku.
W grze pojedynczej wygrał 2 turnieje rangi ATP World Tour oraz przegrał 3 finały.
W grze podwójnej Istomin zwyciężył w 3 turniejach kategorii ATP World Tour z 5 rozegranych finałów.
Od roku 2005 jest regularnym reprezentantem Uzbekistanu w Pucharze Davisa. Do końca roku 2016 rozegrał 68 meczów zarówno w singlu, jak i deblu, wygrywając 42.
W 2010 roku Istomin zdobył 2 srebrne medale igrzysk azjatyckich w Kantonie, w konkurencji singlowej i drużynowej. Brązowy medal w zawodach drużynowych Uzbek wywalczył 4 lata później w Inczonie. W 2018 roku w Palembangu wywalczył złoto w grze pojedynczej.
W 2012 roku zagrał na igrzyskach olimpijskich w Londynie, dochodząc do 3 rundy rywalizacji singlowej. Podczas igrzysk olimpijskich w Rio de Janeiro (2016) przegrał w 1 rundzie zawodów singlowych.
W rankingu gry pojedynczej Istomin najwyżej był na 33. miejscu (13 sierpnia 2012), a w klasyfikacji gry podwójnej na 59. pozycji (8 października 2012).

</doc>
<doc id="1903739" url="https://pl.wikipedia.org/wiki?curid=1903739" title="POLREF">
POLREF

POLREF – sieć 348 punktów geodezyjnych, dla których zostały określone współrzędne geodezyjne w nawiązaniu do europejskiej sieci geodezyjnej ETRF ("European Terrestrial Reference Frame" – Europejski Układ Odniesienia) oraz EUREF-POL (sieci 11 punktów bazowych), i która (zgodnie z rozporządzeniem z 14 lutego 2012 roku w sprawie osnów geodezyjnych, grawimetrycznych i magnetycznych) pełniŁA funkcję podstawowej bazowej osnowy geodezyjnej.
Historia.
Sieć pomierzono metodą GPS w latach 1994–1995. Jest ona zagęszczeniem sieci EUREF-POL punktami rozmieszczonymi równomiernie na obszarze całego kraju (zagęszczenie osnowy do boków o długości 30–50 km). Ostateczne współrzędne geodezyjne punktów (B, L, H) wyznaczono w układzie ETRF'89 (data "'89" oznacza rok wykonania pomiarów europejskich, a nie układu, tzw. "epoka 1989" – co jest istotne biorąc pod uwagę ruchy względne płyt tektonicznych) na elipsoidzie GRS 80.
Sieć EUREF-POL oraz POLREF jako sieci podstawowej osnowy geodezyjnej, stanowią dla obszaru Polski bazę odniesienia dla wszelkich prac geodezyjno-kartograficznych. Sieci EUREF-POL i POLREF stały się z kolei podstawą ponownego wyrównania dawnej sieci astronomiczno-geodezyjnej i triangulacji wypełniającej (sieci I klasy), a następnie także sieci poziomej II klasy.
Przeciętny błąd położenia punktów sieci POLREF względem EUREF-POL nie przekracza 0,02 m.

</doc>
<doc id="1903749" url="https://pl.wikipedia.org/wiki?curid=1903749" title="Jedlica wielkoszyszkowa">
Jedlica wielkoszyszkowa



</doc>
<doc id="1903752" url="https://pl.wikipedia.org/wiki?curid=1903752" title="FLI">
FLI



</doc>
<doc id="1903753" url="https://pl.wikipedia.org/wiki?curid=1903753" title="Sam Baird">
Sam Baird

Sam Baird (ur. 17 czerwca 1988 w Uffculme, Anglia) – angielski snookerzysta zawodowy.
Kariera amatorska.
Zanim Sam Baird rozpoczął swoje występy w Main Tourze, odniósł kilka zwycięstw w turniejach amatorskich. W sezonie 2006/2007 odniósł zwycięstwo w Silver Waistcoat Tour. Dwa sezony później (sezon 2008/2009) zwyciężył w Gold Waistcoat Tour, a także w turniejach: Pontin’s Businessland U-21 Series, oraz EBSA Pro-Ticket Tour Play-Off.
Kariera zawodowa.
Karierę zawodowego snookerzysty Sam Baird rozpoczął w 2009 roku.
Swoje wejście do Main Touru a zarazem występy w kwalifikacjach do zawodowych turniejów snookerowych zawdzięcza zwycięstwu w EBSA Pro-Ticket Tour Play-Offs.
W sezonie 2009/2010 brał udział w kwalifikacjach do turniejów snookerowych. W kwalifikacjach do Shanghai Masters przegrał już w pierwszej rundzie, pokonany przez Bena Woollastona 4-5. Podobnie było w kwalifikacjach do Grand Prix, gdzie w pierwszej rundzie przegrał z Danielem Wellsem 2-5. W kwalifikacjach do UK Championship Baird doszedł do drugiej rundy pokonując Bjorna Haneveera 9-4, ulegając później Joemu Delaneyowi 8-9. Kwalifikacje do The Masters i Welsh Open dla Bairda zakończyły się po pierwszej rundzie, gdzie w pierwszych kwalifikacjach uległ Chińczykowi Liu Songowi 2-4, w drugich zaś Craigowi Steadmanowi 3-5.
Zdecydowanie najlepszy dotychczas występ Bairda w Main Tourze w sezonie 2009/2010 to kwalifikacje do turnieju China Open. Sam Baird doszedł w nich do czwartej, ostatniej rundy pokonując po drodze Craiga Steadmana, Liu Songa i Iana McCullocha. Przegrał jednak z Irlandczykiem Fergalem O’Brienem 2-5. Podczas tych kwalifikacji udało mu się wbić najwięcej z wszystkich, bo trzy breaki stupunktowe (109, 100, 100).

</doc>
<doc id="1903765" url="https://pl.wikipedia.org/wiki?curid=1903765" title="Cori Morris">
Cori Morris

Corinne "Cori" Morris, z domu Bartel (ur. 21 czerwca 1971 w Humboldt, Saskatchewan) – kanadyjska curlerka, srebrna medalistka Zimowych Igrzysk Olimpijskich 2010. Reprezentuje Calgary Winter Club, w latach 2005-2011 grała jako otwierająca u Cheryl Bernard. Obecnie zagrywa pierwsze kamienie w ekipie Susan O’Connor.
Kariera.
W 1998 Morris mieszkała w Ontario i uczestniczyła jako rezerwowa w ekipie Cheryl McBain w tamtejszych prowincjonalnych eliminacjach do Tournament of Hearts. Później przeprowadziła się do Alberty, gdzie mieszka do dzisiaj.
Morris do zespołu Bernard dołączyła w 2005, wcześniej grała z Heather Rankin. W 2007 i 2009 wygrała mistrzostwa Alberty i reprezentowała prowincję na mistrzostwach kraju. Na Scotties Tournament of Hearts 2007 po jednym wygranym i przegranym meczu dogrywkowym Albertę sklasyfikowano na 5. miejscu. W następnym występie zajęła 7. miejsce.
Wraz z całą drużyną Bernard Morris w sezonie 2006/2007 została sklasyfikowana na 4. miejscu w rankingu CTRS, sezon później była to 6. a w 2009/2010 ponownie 4. lokata.
W 2009 Morris rywalizowała w Canadian Olympic Curling Trials 2009, w finale pokonała 6:7 drużynę Shannon Kleibrink. W 2010 reprezentowała Kanadę na ZIO, gospodynie dotarły do finału, gdzie przegrały przeciwko Szwedkom (Anette Norberg) 6:7.
Po sezonie 2010/2011 Morris i Darbyshire postanowiły opuścić olimpijski zespół i utworzyć własne drużyny. Sezon później dołączyła do zespołu Dany Ferguson, w 2012 grała w ekipie Jessie Kaufman. Na Scotties Tournament of Hearts 2013 dołączyła jako rezerwowa do zespołu Heather Nedohin, który bronił tytułów mistrzowskich wywalczonych rok wcześniej. Ostatecznie zawodniczki uplasowały się na 4. miejscu.
Morris uczestniczyła w kwalifikacjach olimpijskich 2013 jako rezerwowa w drużynie Stefanie Lawton, która z dwoma wygranymi meczami uplasowała się na 7. miejscu.
CTRS.
Pozycje drużyn Cori Morris w rankingu CTRS:
Życie prywatne.
Bartel dorastała w Lanigan, ukończyła Lanigan Central High School a później Uniwersytet Ottawy, gdzie uzyskała bachelor's degree z politologii. W 2010 wyszła za mąż za Seana Morrisa, mieszka w Calgary.

</doc>
<doc id="1903770" url="https://pl.wikipedia.org/wiki?curid=1903770" title="Dewlet I Girej">
Dewlet I Girej

Dewlet I Girej (1512-1577) – chan krymski w latach 1551-1577. Pod jego rządami Chanat Krymski przechodził swój złoty wiek.
Życiorys.
Uzyskał władzę z pomocą Turków osmańskich, jednak podczas jego panowania Chanat Krymski był stosunkowo niezależny.
Panowanie rozpoczął jesienią 1551 od najazdu na ziemie polsko-litewskie i zniszczenia Bracławia na żądanie sułtana Imperium Osmańskiego atakującego równocześnie Węgry.
Rok później wyruszył z odsieczą Chanatowi Kazańskiemu, którego stolica została oblężona przez Iwana Groźnego, lecz jego armia została zmuszona do odwrotu. Car zdobył miasto, a chanat włączył w granice państwa moskiewskiego.
Następnie Dewlet zawarł układ z Polską i Litwą w 1552 skierowany przeciwko Carstwu Rosyjskiemu, który nie uchronił Astrachania od zajęcia go bez walki przez wojska Iwana IV w 1554 i osadzenia na tronie Derwisza Ali, a następnie wcielenia całego Chanatu do Carstwa Moskiewskiego (1556).
W latach 1557-1559 kolejne wyprawy moskiewskie (również z udziałem Kozaków zaporoskich) pod dowództwem księcia Dymitra Wiśniowieckiego pustoszyły osiedla tatarskie przy ujściu Dniepru. Doszło do odnowienia sojuszu Krymu z państwem polsko-litewskim, traktat został zawarty w 1560. Wydawało się, że podbój państwa Tatarów krymskich przez Moskwę jest kwestią kilku najbliższych lat. Wybuch wojny o Inflanty uniemożliwił carowi zaangażowanie swoich sił do zniszczenia Chanatu Krymskiego, dlatego też budował linie obronne mające zabezpieczyć kraj przed najazdami tatarskimi.
Niemal równocześnie z utworzeniem Rzeczypospolitej Obojga Narodów w 1569 rozpoczęła się wojna Imperium Osmańskiego i Chanatu Krymskiego przeciwko Moskwie. Nieudane oblężenie Astrachania zakończyło się klęską Porty Osmańskiej podczas odwrotu z powodu braku wody i żywności.
W 1571, wykorzystując opriczninę w Rosji, armia Dewleta Gireja otoczyła, a następnie spaliła i złupiła Moskwę (stąd przydomek chana "Tacht Augan" – "Zdobywca Stolicy"), tudzież wzięła tysiące jej mieszkańców w jasyr. Jednak już w 1572 roku Tatarzy oraz sprzymierzeni z nimi Wielcy i Mali Nogaje ponieśli klęskę, kładąc kres nadziejom Girejów na odzyskanie Kazania i Astrachania.
Dewlet Girej zmarł w 1577 zarażony dżumą.

</doc>
<doc id="1903771" url="https://pl.wikipedia.org/wiki?curid=1903771" title="Dewlet Girej">
Dewlet Girej



</doc>
<doc id="1903777" url="https://pl.wikipedia.org/wiki?curid=1903777" title="Lokomotiw Charków">
Lokomotiw Charków



</doc>
<doc id="1903782" url="https://pl.wikipedia.org/wiki?curid=1903782" title="Dóra María Lárusdóttir">
Dóra María Lárusdóttir

Dóra María Lárusdóttir (ur. 24 lipca 1985) – islandzka piłkarka, ofensywny pomocnik, od 2001 roku gra w Valur Reykjavík. 
Dóra obecnie gra w reprezentacji Islandii. Wcześniej reprezentowała swój kraj w kategoriach juniorskich - U-17, U-19 i U-21.

</doc>
<doc id="1903785" url="https://pl.wikipedia.org/wiki?curid=1903785" title="To my urodzeni w latach 60-tych">
To my urodzeni w latach 60-tych

To my urodzeni w latach 60-tych – piąty (dwupłytowy) album zespołu Kolaboranci wydany w 2002 przez wytwórnię Dywizja Kot. Płyty zawierają nagrania grupy z początkowego okresu jej działalności. 

</doc>
<doc id="1903786" url="https://pl.wikipedia.org/wiki?curid=1903786" title="Opóźnione dojrzewanie">
Opóźnione dojrzewanie



</doc>
<doc id="1903787" url="https://pl.wikipedia.org/wiki?curid=1903787" title="Zdeno Zibrín">
Zdeno Zibrín

Zdeno Zibrín (ur. 2 maja 1931 w Breźnie, zm. 29 września 2004) – słowacki taternik, alpinista, ratownik górski i meteorolog.
Zdeno Zibrín był najbardziej aktywny jako taternik w latach 50. i 60. XX wieku, należał wówczas do czołówki czechosłowackich taterników. W Tatrach dokonał szeregu przejść trudnych dróg, w 1955 roku był uczestnikiem zimowego przejścia Grani Tatr Wysokich. W latach 1959–1969 wspinał się w Alpach, do jego największych wyczynów należy przejście sławnych północnych ścian alpejskich, tj. Grandes Jorasses, Matterhornu i Eigeru. Zibrín wspinał się także w innych górach świata, był m.in. w Pirenejach i na Kaukazie. Był również współautorem książki "Z Tatier na Eiger" wydanej po raz pierwszy w Bratysławie w 1964 roku.
Od 1953 roku był zawodowym ratownikiem górskim w Niżnych Tatrach, w latach 1957–1961 pracował jako meteorolog na Chopoku.

</doc>
<doc id="1903790" url="https://pl.wikipedia.org/wiki?curid=1903790" title="Tekla Róża Radziwiłłówna">
Tekla Róża Radziwiłłówna

Tekla Róża z Radziwiłłów, "I voto" Flemmingowa, "II voto" Wiśniowiecka, "III voto" Sapieżyna (ur. 5 września 1703 w Białej Podlaskiej, zm. 25 listopada 1747 w Gdańsku) – polska i litewska księżna, córka Karola Stanisława Radziwiłła, kanclerza wielkiego litewskiego, i Anny z Sanguszków, siostra m.in. Katarzyny Barbary Radziwiłłówny i Michała Kazimierza Radziwiłła „Rybeńki”.
Dzieciństwo.
Radziwiłłowie w XVIII wieku byli jedną z najpotężniejszych rodzin magnackich, aspirowali do tronu Rzeczypospolitej, Tekla otrzymała więc staranne wykształcenie, biegle posługiwała się francuskim, interesowała się sprawami politycznymi (podobnie jak jej liczne rodzeństwo). 
Ojciec Tekli, Karol Stanisław Radziwiłł zmarł w 1719 roku, dlatego jedyną osobą decydującą o przyszłości córki stała się matka, Anna Katarzyna Radziwiłłowa, która znana była z silnego charakteru i ambicji. Matka powierzyła Tekli pieczę nad archiwami i uczyniła ją swoim sekretarzem, ponieważ Tekla wyróżniała się spośród rodzeństwa odpowiednimi zdolnościami.
Pierwsze małżeństwo.
Pierwsze małżeństwo Tekli było wynikiem przemyślanej decyzji politycznej. Anna Katarzyna Radziwiłłowa liczyła na rozszerzenie politycznych sojuszy rodziny. Tym sposobem 9 stycznia 1725 roku w Białej Tekla poślubiła 58-letniego Jakuba Heinricha Flemminga, saskiego ministra. Flemming liczył na potomstwo (z poprzednią żoną Franciszką Konstancją z Sapiehów Flemmingową miał kilkoro wcześnie zmarłych dzieci), a Tekla otrzymywała spore zabezpieczenie finansowe (dzień przed ślubem podpisano intercyzę, w której Flemming zapisał swojej przyszłej małżonce 500 000 złotych dożywotnio na dobrach Puschkau w Saksonii). Mimo że było to małżeństwo z rozsądku, od początku układało się bardzo dobrze. Flemming dbał o młodą żonę, utrzymywał przyjazne kontakty z jej rodziną. Po ślubie para wyjechała do Warszawy, by w 1727 roku udać się do Drezna. 
Drezno w XVIII wieku było ważnym ośrodkiem życia kulturalnego i politycznego, to tam król spędzał większość swojego czasu. Tekla dzięki swojemu usposobieniu, naturalnym predyspozycjom i uzyskanym wcześniej doświadczeniom (Radziwiłłowie z racji swojej pozycji często uczestniczyli w ważnych uroczystościach) doskonale odnalazła się w towarzystwie, szczególną sympatią cieszyła się u samej Marii Józefy Habsburżanki, czego dowodzi włączenie jej do fraucymeru królewiczowej. Brała udział w licznych balach i zabawach, sama będąc ich organizatorką, jednocześnie nie zwracając uwagi na zazdrość rodaków, niechętnie patrzących na jej wysoką pozycję. Tekla przez cały czas prowadziła intensywną korespondencję z matką, w której opisywała swoje codzienne zajęcia i obowiązki, komentowała i relacjonowała wydarzenia. Z listów wynika, że Tekla lubiła otaczać się pięknymi strojami i przedmiotami, często też opisywała szczegółowo garderobę spotkanych dam.
4 listopada 1725 roku narodził się pierwszy syn Tekli i Jakuba - Jakub Karol. Kolejne dwoje dzieci zmarło we wczesnym dzieciństwie.
Po śmierci męża (w 1728 roku) majątek przeszedł na ręce Jakuba Karola, jednak to Tekla, z powodu małoletności syna, faktycznie nim zarządzała. Jakub Karol zmarł jednak 1 stycznia 1729 roku. Wydarzenie to stworzyło problem spadkowy, który próbowano rozwiązać procesem sądowym, zakończonym dopiero po śmierci Tekli. 
Drugie małżeństwo.
Drugie małżeństwo Tekli także było wynikiem decyzji matki. 21 lutego 1730 roku odbył się ślub Tekli i Michała Serwacego Wiśniowieckiego. Książę kanclerz był bogaty i miał duże wpływy, a Tekla miała nadzieję dać mu potomstwo, aby uratować wygasający ród. Związek ten również okazał się być całkiem udany, mimo że nie doczekali się dzieci (Tekla co prawda w 1731 roku zaszła w ciążę, jednak przedwcześnie urodzony syn zmarł). Tekla miała duży wpływ na zarządzanie majątkiem. W przypadku nieobecności małżonka zdarzało jej się wydawać w jego imieniu uniwersały do poddanych. Przypisuje się jej nawiązanie współpracy z Jerzym Flemmingiem, bratem stryjecznym jej pierwszego męża, oraz nakłonienie Wiśniowieckiego do poparcia kandydatury Fryderyka Augusta, na co jednak miał też wpływ fakt, iż w latach 1710-1711 Michał Wiśniowiecki przebywał w rosyjskiej niewoli. Wpływ, jaki Tekla miała na swojego męża, był szeroko krytykowany przez ówczesnych obserwatorów, ponieważ uważano go za zgubny. Wydaje się jednak, że powodem coraz mniejszej samodzielności Wiśniowieckiego było nadużywanie alkoholu i zły stan zdrowia. Wiśniowiecki zmarł 16 września 1744 roku.
Trzecie małżeństwo.
Tekla jako bogata wdowa była bardzo atrakcyjną partią. Dlatego Józef Stanisław Sapieha, koadiutor wileński, zaczął namawiać swojego brata Michała Antoniego Sapiehę, podkanclerzego litewskiego, do rozpoczęcia starań o jej rękę. Sapiehowie liczyli na porozumienie polityczne z Radziwiłłami oraz na korzyści majątkowe. Dodatkowym argumentem przemawiającym za małżeństwem był fakt, iż młodsza siostra Tekli, Karolina Teresa, była zamężna z bratem Michała Sapiehy - Kazimierzem Leonem (zm. 1738). 
23 grudnia 1745 roku Tekla wyszła za Michała Sapiehę. Było to pierwsze małżeństwo, o którym decyzję podjęła sama Tekla ku niezadowoleniu rodziny, szczególnie matki i braci, którym nie spodobała się jej samodzielność. Powodem niechęci Radziwiłłów do nowego związku było też dążenie Michała Kazimierza Radziwiłła do przejęcia licznych starostw niegrodowych posiadanych przez siostrę po poprzednim mężu. W rzeczywistości posiadłości te przypadły Michałowi Sapiesze, który dzięki małżeństwu z Teklą uzyskał starostwo gliniańskie, kalwaryjskie, tucholskie, wiłkowyskie z leśnictwem kierśniańskim oraz ekonomię słonimską. W związku z tym nadzieje Sapiehów na porozumienie z Radziwiłłami nie ziściły się, wręcz przeciwnie relacje między rodami się pogorszyły. Nie doczekali się potomstwa.
Śmierć.
Tekla zmarła 25 listopada 1747 roku w Gdańsku, w wieku 44 lat. Pogrzeb odbył się 5 lutego 1748 roku w Wiśniowcu, zgodnie z życzeniem zmarłej, która chciała zostać pochowana obok swojego drugiego małżonka, z którym czuła się za życia najbardziej związana. 
Pozostawiła po sobie duży majątek, który podzielono w 1749 roku. Dobra Wiśniowieckich rozdysponowano między Michała Kazimierza Ogińskiego (był on wnukiem Michała Serwacego Wiśniowieckiego, synem jego córki Anny z pierwszego małżeństwa z Katarzyną Dolską) oraz jego siostry: Katarzynę (żonę Antoniego Przeździeckiego), Augustę (żonę Konstantego Platera), Genowefę (żonę Adama Brzostowskiego), Kazimierę i Elżbietę (niezamężne) oraz Jana Karola Mniszcha i jego żonę Katarzynę Zamoyską, córkę Michała Zamoyskiego i Elżbiety Wiśniowieckiej. Posiadłości ziemskie i klejnoty Tekli przejęli jej bracia: Hieronim Florian i Michał Kazimierz.

</doc>
<doc id="1903796" url="https://pl.wikipedia.org/wiki?curid=1903796" title="With Oden on Our Side">
With Oden on Our Side

With Oden on Our Side – szósty studyjny album szwedzkiej grupy wykonującej melodic death metal, Amon Amarth.
Twórcy.
Źródło.

</doc>
<doc id="1903812" url="https://pl.wikipedia.org/wiki?curid=1903812" title="8 Pułk Ułanów (II RP)">
8 Pułk Ułanów (II RP)



</doc>
<doc id="1903814" url="https://pl.wikipedia.org/wiki?curid=1903814" title="Burda">
Burda

Burda (słow. "Sedlo Burda", 1006 m n.p.m.) – wyraźna przełęcz w głównym grzbiecie Łańcucha Rudaw Słowackich, w Wewnętrznych Karpatach Zachodnich na Słowacji.
Przełęcz znajduje się w głównym grzbiecie wododziałowym łańcucha Rudaw, rozdzielającym w tym miejscu zlewisko Hronu (na północy) od zlewiska Rimavy (na południu). Stanowi granicę między Rudawami Weporskimi (a konkretnie masywem Fabowej Hali) na zachodzie, a Rudawami Gemerskimi (a konkretnie Krasem Murańskim) na wschodzie.
Od północy pod siodłem przełęczy znajdują się źródła potoku Hronec, natomiast od południa, na stokach sąsiedniej Fabowej Hali (w rzeczywistości powyżej siodła przełęczy!) – źródła Rimavy. Północne stoki przełęczy są całkowicie zalesione, natomiast stoki południowe są pokryte w części widokowymi polanami, na których z rzadka rozsiane są pojedyncze zabudowania.
Przez przełęcz prowadzi wąska droga asfaltowa z Tisovca (na południu) do Zawadki nad Hronem (na północy), przy czym odcinek od przełęczy na północ jest zamknięty dla ruchu pojazdów samochodowych (w związku z tym przełęcz nie ma znaczenia komunikacyjnego).
Przełęcz jest ważnym węzłem znakowanych szlaków turystycznych. Prowadzą stąd:
Wymienione wyżej odcinki szlaków czerwonych są częścią dalekobieżnego, czerwono znakowanego szlaku turystycznego, tzw. Rudnej magistrali.

</doc>
<doc id="1903817" url="https://pl.wikipedia.org/wiki?curid=1903817" title="Jolán Adriányi-Borcsányi">
Jolán Adriányi-Borcsányi

Jolán Adriányi-Borcsányi (wym. [], ur. 1881, zm. 7 września 1930 w Batyżowcach) – węgierska taterniczka.
Życiorys.
Jolán Adriányi-Borcsányi była aktywną taterniczką w latach 1900–1910, kiedy jej ojciec János Adriányi był chatarem Schroniska Téryego. W 1902 roku dokonała swojego największego taternickiego osiągnięcia – wraz z przewodnikiem Johannem Glatzem dokonała pierwszego wejścia na Juhaską Turnię. W latach następnych wierzchołek ten został nazwany na jej cześć w nazewnictwie niemieckim i węgierskim. W 1910 roku zamieszkała w Szczyrbie, potem w Batyżowcach, gdzie zmarła.

</doc>
<doc id="1903818" url="https://pl.wikipedia.org/wiki?curid=1903818" title="Sejtenik miuzik &amp; romantik loff">
Sejtenik miuzik &amp; romantik loff

Sejtenik Miuzik &amp; Romantik Loff – drugi album szczecińskiej formacji Pogodno, ukazał się w roku 2001 za pośrednictwem Noff Records. 21 kwietnia 2017 roku ukazała się reedycja płyty nakładem Sony Music.

</doc>
<doc id="1903821" url="https://pl.wikipedia.org/wiki?curid=1903821" title="Pagefile.sys">
Pagefile.sys



</doc>
<doc id="1903822" url="https://pl.wikipedia.org/wiki?curid=1903822" title="Chicago 1930">
Chicago 1930

Chicago 1930 – strategiczna gra komputerowa wyprodukowana przez firmę Spellbound.
Opis gry.
Gra opowiada o rozwoju mafii w czasach prohibicji. Możemy opowiedzieć się zarówno po stronie agentów FBI jak i mafii Falcone. Grając w trybie gangsterskim naszym zadaniem jest z początku walka z rywalizującą rodziną O'Neill, a w późniejszym okresie z agentami FBI. Oba etapy się dopełniają, a pełna fabuła gry wymaga wykonania najpierw trybu gangsterskiego, a następnie trybu FBI.
Fabuła gry toczy się wokół mafii rodziny Falcone z rodziną O'Neill, walką policji z mafią oraz okradaniem Dona Falcone przez tajemniczego 'Barona'.
W grze możemy korzystać z trybu spowolnienia czasu, ale tylko chwilowo.
Czas i miejsce akcji.
Czas gry to lata 1928 - 1930 (tryb gangsterski) i od 1930 do około 1932 roku (tryb FBI). Miejscem akcji jest 8 lokacji w Chicago, czyli: Hotel Palace (siedziba mafii Falcone), siedziba FBI, port, motel, burdel, dworzec kolejowy, nielegalna destylarnia i restauracja. 
Bohaterowie.
W grze sterujemy najwyżej pięcioma postaciami, z czego jedna jest stała. W trybie gangsterskim postacią stałą jest Jack Beretto, prawa ręka Dona Falcone. Do dyspozycji mamy 17 postaci. Warto zaznaczyć, że o ile postacie kluczowe dla misji oraz główni bohaterzy nie mogą zginąć, to pozostałe postacie mogą zostać zabite lub pójść do więzienia. W trybie FBI głównym bohaterem jest agent Edward Nash. Szefem wrogiej dla rodziny Falcone mafii jest Hank O'Neill. Gangsterzy Dona Falcone noszą czerwone, a Dona O'Neill brązowe garnitury. Inną ważną postacią dla fabuły jest prokurator Dan D. Dougherty.
Postacie można ulepszać dodając im umiejętności celowania, charyzmy, walki wręcz, rzucania i leczenia.

</doc>
<doc id="1903824" url="https://pl.wikipedia.org/wiki?curid=1903824" title="Niszczyciele typu Farragut (1934)">
Niszczyciele typu Farragut (1934)

Niszczyciele typu Farragut – typ amerykańskich niszczycieli wybudowanych w latach 30. XX wieku w liczbie ośmiu jednostek. Wszystkie uczestniczyły w działaniach II wojny światowej, trzy zostały utracone wskutek nieszczęśliwych wypadków.
Historia.
Niszczyciele typu "Farragut" powstały jako pierwsza seria amerykańskich okrętów tej klasy zbudowana po zakończeniu I wojny światowej. Przez całą dekadę lat 20. XX wieku US Navy eksploatowała wyprodukowane w długich seriach jednostki typów "Wickes" i "Clemson" (tzw. "czterofajkowce"). Jednak w następnym dziesięcioleciu ich zbyt mała w porównaniu z nowo powstającymi konstrukcjami potencjalnych przeciwników wartość bojowa spowodowała rozpoczęcie prac koncepcyjnych nad nową, dostosowaną do zmienionych wymogów pola walki, konstrukcją.
Nowe niszczyciele miały mieć lepsze własności morskie oraz silniejsze, uniwersalne uzbrojenie artyleryjskie z centralnym systemem kierowania ogniem. W efekcie powstał projekt okrętu o wyporności standardowej 1375 ton, uzbrojony w pięć armat kal. 127 mm i osiem wyrzutni torped kal. 533 mm, umieszczonych w osi symetrii. Szczegółowe plany nowej jednostki opracowało biuro konstrukcyjne stoczni koncernu Bethlehem Steel w Quincyw stanie Massachusetts. W ramach przeciwdziałania skutkom wielkiego kryzysu kontrakty na budowę ośmiu niszczycieli otrzymało sześć stoczni: prywatne Bethlehem Steel w Quincy i Bath Iron Works w Bath w stanie Maine oraz stocznie marynarki w Nowym Jorku, Bostonie, Filadelfii i Puget Sound (stan Waszyngton).
Budowy okrętów rozpoczęto w latach 1932–1934, zaś wejście do linii miało miejsce w latach 1934–1935. Pierwszy niszczyciel tego typu USS "Farragut" (DD-348) wszedł do służby w marcu 1934, zaledwie miesiąc później położono stępkę pod USS "Mahan" (DD-364), pierwszy okręt następnego typu amerykańskich niszczycieli.
Wszystkie osiem jednostek typu spędziło okres II wojny światowej służąc na Pacyfiku i biorąc udział w większości akcji US Navy na tym froncie. Żaden z nich nie został utracony w wyniku działań przeciwnika, ale trzy zatonęły w nieszczęśliwych wypadkach: jeden wszedł na skały przybrzeżne podczas działań na Aleutach, dwa zniszczył tajfun w rejonie Filipin. Pozostałe zostały po zakończeniu wojny wycofane z linii i w latach 1946–1947 sprzedane i złomowane. Okręty typu "Farragut" były pierwszą w swojej klasie nowoczesną konstrukcją w marynarce amerykańskiej i ich projekt stał się podstawą do rozwoju kolejnych typów niszczycieli US Navy.
Opis konstrukcji i modyfikacji.
Niszczyciele typu "Farragut" miały stalowy, częściowo spawany kadłub z wyniesioną dziobówką i charakterystycznym podwójnym uskokiem pokładu na wysokości masztu głównego i pierwszego komina. Napęd okrętom zapewniały cztery kotły typu Yarrow, zasilające w parę dwie turbiny o projektowanej łącznej mocy 42 800 KM (na próbach osiągnięto maksymalnie 40 300 KM). Kotły umieszczone były w dwóch osobnych kotłowniach, zaś spaliny uchodziły przez dwa kominy, z których przedni obsługiwał jeden kocioł, tylny zaś trzy pozostałe. Niszczyciele miały dwie śruby i pojedynczy ster.
Początkowe uzbrojenie artyleryjskie stanowiło pięć armat uniwersalnych Mk 12 kal. 127 mm, umieszczonych po dwie na dziobie i rufie w superpozycjach oraz na śródokręciu za tylnym kominem. Jedynie działa dziobowe posiadały lekkie osłony przeciwodłamkowe. Uzbrojenie przeciwlotnicze składało się z dwóch podwójnych podstaw wielkokalibrowych karabinów maszynowych kal. 12,7 mm. Niszczyciele posiadały również dwie poczwórne wyrzutnie torpedowe kal. 533 mm. W momencie wejścia do służby okręty nie były wyposażone w bomby głębinowe, miotacze i dwie zrzutnie bomb głębinowych zostały zainstalowane na niszczycielach dopiero w 1936 roku.
Przeciętny czas budowy okrętów tego typu od położenia stępki do ich wodowaniu wynosił 15 miesięcy, a od wodowania do wejścia do służby następnych pięć.
Wojenne modernizacje niszczycieli typu "Farragut" dotyczyły głównie wzmocnienia uzbrojenia przeciwlotniczego. Ponieważ okręty zostały zaprojektowane bez żadnych rezerw tonażowych, wprowadzenie dodatkowych działek musiało się odbyć kosztem demontażu armaty kal. 127 mm ze śródokręcia. Początkowo na wszystkich jednostkach instalowano po osiem działek Oerlikon kal. 20 mm, od 1943 roku niszczyciele uzbrojone były w cztery działka Bofors kal. 40 mm i pięć działek Oerlikon. Instalowano na nich również radary kontroli powierzchni wody i przestrzeni powietrznej.

</doc>
<doc id="1903827" url="https://pl.wikipedia.org/wiki?curid=1903827" title="Jarocin ’88">
Jarocin ’88

Jarocin '88 – trzypłytowa kompilacja różnych wykonawców nagrana podczas festiwalu w Jarocinie w 1988. Wydana w 1989 przez wytwórnię Polskie Nagrania „Muza”.

</doc>
<doc id="1903832" url="https://pl.wikipedia.org/wiki?curid=1903832" title="20 Pułk Ułanów (II RP)">
20 Pułk Ułanów (II RP)



</doc>
<doc id="1903835" url="https://pl.wikipedia.org/wiki?curid=1903835" title="Timișoarski srokacz">
Timișoarski srokacz

Timișoarski srokacz – rasa gołębia domowego.
Pochodzenie.
Jak nazwa wskazuje timișoarski srokacz pochodzi z Timișoary w Rumunii. Rasa wyhodowana została pod koniec XIX wieku . Od 1964 r. hodowlą tych gołębi zajęli się niektórzy niemieccy miłośnicy gołębi. Szybko gołębie te zaczęły się rozpowszechniać w Niemieckiej Republice Federalnej. W 1967 r. założono klub hodowców timișoarskich srokaczy
Budowa.
Timișoarski srokacz jest średniej wielkości gołębiem typu lotnego (grupa 9), wywrotkiem, bardzo żywotnym i chętnie latającym. 
Nie jest to gołąb duży, raczej mniej niż średniej wielkości, o nieco podłużnej głowie, wypukłym ciemieniu, szerokim wypełnionym czole. Dziób jest średniej długości i szeroko osadzony, woskówki słabo rozwinięte i gładkie, oczy zaś perłowe. Nieliczne krwawe żyłki nie są wadą. Oczy okalają dobrze rozwinięte, lecz gładkie brwi, których kolor zależny jest od barwy upierzenia. 
Timișoarskie srokacze mają przysadzistą szyję, mocną i dobrze zaokrągloną pierś, nieco wysuniętą do przodu. Stosownie do mocnej budowy przedniej części korpusu, plecy powinny być szerokie, ale stosunkowo krótkie i lekko opadające. Jak przystało na gołębie grupy 9, skrzydła timiszoarskich srokaczy są mocne, zwarte, spoczywające na ogonie i nie krzyżują się na ogonie. Ogon jest średniej długości, zwarty i tworzący jedną linię z grzbietem.
Nogi "timiszoarów" są stosunkowo krótkie, zawsze nieupierzone. Na głowie mają wysoko osadzoną koronkę, otaczającą tylną część głowy. Koronka może być z rozetami lub bez rozet.
Kolor i rysunek.
Głowa i gardło powinny być białe, szyja, ramiona i pierś także biała, z bardzo niewielką ilością kolorowych piór, brzuch i uda zaś kolorowe lub lekko srokate. Przednie części pokryw skrzydłowych powinny być srokate. Lotki pierwszego i drugiego rzędu, cały ogon i pióra pokrywowe zawsze kolorowe. Autor opisu timișoarskich srokaczy w książce pt.: "Alles über Rassentauben. Bd. 6" pisze, że gołębie te występują w kolorze czarnym, czekoladowym (dun), niebieskim, czerwonym i żółtym. Obowiązujący obecnie wzorzec dopuszcza także kolor miedziany. Najbardziej dopracowane srokacze timișoarskie są w kolorze czarnym, czerwonym i żółtym. Wszystkie kolory powinny być nasycone i lśniące. Miedziane posiadają czysty i nasycony kolor kasztanowy, ogon zaś niebieskoczarny z miedzianym nalotem i czarną wstęgą. Niebieskie mają ciemne pasy na skrzydłach. Brak im jeszcze idealnej szekowatości. U czekoladowych nieco jaśniejsze, jakby wyblakłe lotki przy ocenie należy tolerować.
Kolor dzioba zależy od koloru upierzenia, u czarnych, niebieskich i miedzianych powinien być ciemny, u czerwonych pożądany jest jasny, u żółtych jasny, u czekoladowych (dun) rogowy. Barwa pazurków jest bez znaczenia.
Duże wady.
Wzorzec zalicza do poważnych wad za duży, długi i wąski korpus, nieodpowiednią budowę głowy, zbyt z tyłu osadzoną koronkę, za długi, lub za krótki i za cienki dziób; odbiegający od wzorca kolor dzioba, żółte brwi, zwisające skrzydła, szeroki lub wypełniony ogon, za dużo kolorowych piórek w przedniej części korpusu, tarcze skrzydeł całkowicie kolorowe, brzuch i uda całkowicie białe, pojedyncze białe lotki i sterówki, a przy zamkniętych skrzydłach i ogonie widoczną trzcinowatość. 

</doc>
<doc id="1903842" url="https://pl.wikipedia.org/wiki?curid=1903842" title="Biegi narciarskie na Mistrzostwach Świata w Narciarstwie Klasycznym 1989">
Biegi narciarskie na Mistrzostwach Świata w Narciarstwie Klasycznym 1989

Zawody w biegach narciarskich na XXIV Mistrzostwach świata w narciarstwie klasycznym odbyły się w dniach 17 lutego – 26 lutego 1989 w fińskim Lahti.
Wyniki zawodów.
Mężczyźni.
Sztafeta 4 × 10 km.
Polska nie wystawiła sztafety męskiej.

</doc>
<doc id="1903848" url="https://pl.wikipedia.org/wiki?curid=1903848" title="Robert Johansson">
Robert Johansson

Robert Høneren Johansson (ur. 23 marca 1990 w Lillehammer) – norweski skoczek narciarski, zawodnik klubu Søre Ål IL. Dwukrotny brązowy medalista olimpijski (na skoczni normalnej i dużej), a także złoty medalista w drużynie z 2018. Indywidualny srebrny medalista mistrzostw świata w narciarstwie klasycznym na skoczni dużej z 2021, srebrny medalista z 2021 oraz brązowy z 2019 w drużynie mieszanej. Drużynowy złoty medalista Mistrzostw Świata w Lotach Narciarskich 2018 i 2020, były rekordzista świata w długości skoku narciarskiego. Medalista mistrzostw kraju.
Jego rekord życiowy, wynoszący 252 metry, ustanowiony 18 marca 2017, jest równocześnie rekordem Norwegii w długości skoku narciarskiego. W chwili ustanowienia był to również rekord świata.
Przebieg kariery.
Lata 2006–2011.
2 września 2006 zadebiutował w zawodach FIS Cup, zajmując 19. miejsce na skoczni w Örnsköldsvik. W marcu 2008 po raz pierwszy wystartował w Pucharze Kontynentalnym. Na olimpijskiej skoczni Whistler Olympic Park Ski Jump zajął 23. pozycję. 15 marca 2009 wziął udział w kwalifikacjach do konkursu Pucharu Świata w Vikersund. Zajął w nich 45. miejsce i nie uzyskał awansu do konkursu głównego.
Dwukrotnie brał udział w mistrzostwach świata juniorów. Indywidualnie zarówno w 2009, jak i w 2010, zajął 29. pozycję. W drużynie w pierwszych zawodach był czwarty, a w drugich – jedenasty.
Lata 2011–2016.
W sezonie 2011/2012 regularnie startował w Pucharze Kontynentalnym. Czterokrotnie zajął miejsce na podium: 11 marca 2012 w Kuopio zwyciężył, był też drugi i dwukrotnie trzeci. Zajął 8. pozycję w klasyfikacji generalnej. W 2013, startując jako przedskoczek podczas zawodów Pucharu Świata w lotach na Vikersundbakken w Vikersund ustanowił rekord życiowy wynoszący 225 metrów.
29 listopada 2013 w swoim debiucie w Pucharze Świata zdobył pierwsze punkty cyklu, zajmując 13. miejsce w konkursie w Ruce. Poza tymi zawodami punkty Pucharu Świata 2013/2014 zdobywał jeszcze w konkursach w Japonii. W sezonie 2014/2015 raz zdobył punkty Pucharu Świata, zajmując 26. miejsce w Lillehammer, również raz stanął na podium Pucharu Kontynentalnego, zawody w Brotterode kończąc na 2. pozycji. W lutym 2016 wystąpił na zawodach lotów narciarskich w Vikersund rozgrywanych w ramach Pucharu Świata. W najlepszym z trzech startów zajął 18. miejsce. W czasie treningów i kwalifikacji do tych zawodów poprawił swój rekord życiowy, najpierw do 231 m, a następnie do 243,5 m.
Sezon 2016/2017.
W lipcu 2016 Johansson zadebiutował w Letnim Grand Prix, dwukrotnie zdobywając punkty. We wrześniu 2016 stawał na podium Letniego Pucharu Kontynentalnego w Lillehammer. Startował w grudniowych zawodach Pucharu Świata 2016/2017, w najlepszym swoim występie zajmując 14. miejsce. 4 stycznia 2017 po raz pierwszy w karierze stanął na podium zawodów Pucharu Świata, zajmując 2. miejsce w jednoseryjnym, loteryjnym konkursie w Innsbrucku w ramach 65. Turnieju Czterech Skoczni.
Po konkursie w Innsbrucku Johansson regularnie zdobywał punkty kolejnych zawodów Pucharu Świata. W większości konkursów rozgrywanych w styczniu i lutym zajmował miejsca w drugiej i trzeciej dziesiątce. Był również 9. w Wiśle, a w połowie lutego konkursy rozgrywane w Azji trzy razy z rzędu kończył wśród najlepszych dziesięciu zawodników. Na rozgrywanych pod koniec lutego Mistrzostwach Świata w Narciarstwie Klasycznym 2017 wystąpił jedynie w konkursie indywidualnym na skoczni normalnej, w którym zajął 16. miejsce.
12 marca 2017 zajął 6. pozycję w konkursie Pucharu Świata w Oslo, najlepszą w sezonie w zawodach składających się z dwóch serii. 18 marca podczas pierwszej serii konkursowej drużynowych zawodów Raw Air 2017 na Vikersundbakken skokiem na 252 metry ustanowił nowy rekord świata w długości skoku narciarskiego. W trakcie tych samych zawodów wynik Johanssona poprawił na 253,5 metra Stefan Kraft. Reprezentacja Norwegii wygrała ten konkurs, podobnie jak rozgrywane tydzień później zawody w Planicy, w których Johansson dwukrotnie oddał ponad 240-metrowe skoki. W konkursach indywidualnych zajmował 10. miejsce w Vikersund oraz 8. i 7. w Planicy. W klasyfikacji generalnej Pucharu Świata Johansson zakończył sezon na 14. miejscu z 424 punktami.
Sezon 2017/2018.
We wszystkich występach w Letnim Grand Prix 2017 zajmował lokaty w pierwszej dziesiątce, w najlepszym zajmując 7. miejsce. W grudniowych zawodach Pucharu Świata 2017/2018 najwyżej sklasyfikowany był na 5. pozycji, w konkursie w Titisee-Neustadt, a w styczniowych – na 4. miejscu w Tauplitz. Wystartował na Mistrzostwach Świata w Lotach Narciarskich 2018. Indywidualnie zajął 9. miejsce, a w konkursie drużynowym zdobył złoty medal.
Na Zimowych Igrzyskach Olimpijskich 2018 w Pjongczangu Johansson trzykrotnie stawał na podium – indywidualnie zdobył brąz zarówno na normalnej, jak i dużej skoczni, a w drużynie wywalczył złoty medal. Po powrocie do startów w Pucharze Świata, zajmował 3. miejsca w rozgrywanych w ramach Raw Air 2018 konkursach w Lillehammer i Trondheim, a w kończących turniej zawodach w Vikersund odniósł pierwsze w karierze indywidualne zwycięstwo w zawodach PŚ. Cały Raw Air ukończył na 2. pozycji. Na zakończenie sezonu dwukrotnie zajął 4. miejsce w Planicy. W klasyfikacji generalnej Puchar Świata 2017/2018 ukończył na 5. miejscu z 840 punktami, a w Pucharze Świata w lotach narciarskich 2017/2018 zajął 2. miejsce.
Sezon 2018/2019.
W Letnim Grand Prix 2018 wystąpił w dwóch konkursach, w obu zajmując 8. miejsce. W listopadowych i grudniowych zawodach sezonu 2018/2019 Pucharu Świata najwyżej klasyfikowany był na 6. lokacie w Niżnym Tagile. W styczniu 2019 dwukrotnie stawał na podium cyklu: był 2. w Zakopanem i 3. w pierwszym konkursie w Sapporo. W lutym 2019 zajął 3. miejsce w konkursie w Lahti.
Na Mistrzostwach Świata w Narciarstwie Klasycznym 2019 zdobył brązowy medal w konkursie drużyn mieszanych. Indywidualnie był 8. na skoczni dużej i 16. na normalnej, a w drużynie męskiej zajął 5. pozycję. Zwyciężył w otwierającym Raw Air 2019 konkursie Pucharu Świata w Oslo, a w kolejnym, w Lillehammer, zajął 2. miejsce. Cały turniej ukończył na 3. pozycji. W klasyfikacji generalnej sezonu 2018/2019 Pucharu Świata znalazł się na 6. miejscu z 974 punktami.
Sezon 2019/2020.
W sierpniu 2019 po raz pierwszy stanął na podium zawodów Letniego Grand Prix, zajmując 2. miejsce w konkursie w Courchevel. W Pucharze Świata 2019/2020 regularnie zdobywał punkty, najczęściej zajmując lokaty w drugiej dziesiątce, w żadnym indywidualnym występie nie stanął jednak na podium. W swoim najlepszym starcie, w rozgrywanym w marcu pierwszym konkursie w Lillehammer w ramach Raw Air 2020, zajął 5. pozycję. W klasyfikacji generalnej sezon zakończył na 17. miejscu z 503 punktami.
Sezon 2020/2021.
W sezonie 2020/2021 Pucharu Świata najczęściej zajmował miejsca w pierwszej dziesiątce. W grudniowych zawodach indywidualnych cyklu dwukrotnie stawał na podium – w konkursach w Niżnym Tagile zajął kolejno 3. i 2. pozycję. Wystartował na Mistrzostwach Świata w Lotach Narciarskich 2020. Indywidualnie zajął na nich 5. lokatę, zaś w drużynie zdobył złoty medal. W styczniu 2021 w Pucharze Świata na podium stanął dwukrotnie: był 3. w zawodach Zakopanem, zaś w Lahti zwyciężył. W lutym ponownie zajął 3. miejsce w konkursie w Zakopanem.
Wystąpił na Mistrzostwach Świata w Narciarstwie Klasycznym 2021. Indywidualnie zdobył srebrny medal na skoczni dużej, a na normalnej zajął 6. pozycję. Srebrny medal zdobył również w drużynie mieszanej, a w zespole męskim zajął 6. miejsce. Wszystkie marcowe konkursy Pucharu Świata, rozgrywane w Planicy, kończył w pierwszej dziesiątce. Sezon ukończył na 5. pozycji w klasyfikacji generalnej cyklu z 884 punktami.
Po zakończeniu sezonu 2020/2021 przeszedł operację pleców.
Sezon 2021/2022.
W ramach Letniego Grand Prix 2021 zajął 2. miejsce w jednym z konkursów w Szczuczyńsku.
W sezonie 2021/2022 Pucharu Świata zajmował głównie pozycje w pierwszej i drugiej dziesiątce. Dwukrotnie stanął na podium indywidualnych konkursów cyklu: 29 grudnia 2021 w otwierającym 70. Turniej Czterech Skoczni konkursie w Oberstdorfie oraz 5 marca 2022 w zawodach w Oslo rozgrywanych w ramach Raw Air 2022; w obu przypadkach zajął 3. miejsce. Sezon Pucharu Świata ukończył na 12. lokacie w klasyfikacji generalnej z 531 punktami.
Wystąpił na Zimowych Igrzyskach Olimpijskich 2022. Indywidualnie zajął 20. miejsce na skoczni normalnej i 32. na dużej, w drużynie mieszanej był 8., a w zespole męskim zajął 4. pozycję. Wystartował również na Mistrzostwach Świata w Lotach Narciarskich 2022. Po pierwszym dniu zawodów indywidualnych zajmował 6. miejsce, jednak z powodu bólu pleców wycofał się z dalszej części mistrzostw, a następnie zakończył sezon. W maju 2022 ponownie przeszedł operację pleców.
Mistrzostwa Norwegii.
Johansson stawał na podium mistrzostw Norwegii. Indywidualnie zdobył złoty medal w 2018 oraz latem 2019, a w 2019 był drugi na skoczni normalnej i trzeci na dużej. W drużynie męskiej, reprezentując okręg Oppland, zwyciężył w 2012 oraz zimą i latem 2019, był drugi latem 2016 oraz trzeci w 2008, 2010, 2011, 2015 i latem 2021. W drużynie mieszanej zdobył srebrny medal latem 2021.

</doc>
<doc id="1903850" url="https://pl.wikipedia.org/wiki?curid=1903850" title="Kenshiro Ito">
Kenshiro Ito



</doc>
<doc id="1903851" url="https://pl.wikipedia.org/wiki?curid=1903851" title="Holger Bauroth">
Holger Bauroth

Holger Bauroth (ur. 7 lutego 1965 w Suhl) – niemiecki biegacz narciarski. Jego największym sukcesem na igrzyskach olimpijskich jest piąte miejsce na igrzyskach w Calgary w biegu na 50 km. Był też między innymi dziewiąty biegu na 15 km stylem dowolnym na mistrzostwach świata w Lahti w 1989 roku. Najlepsze wyniki w Pucharze Świata uzyskał w sezonie 1987/1988, kiedy to zajął 4. miejsce w klasyfikacji generalnej.
Podczas mistrzostw świata juniorów w Kuopio w 1983 roku zajął 17. miejsce w biegu na 15 km, a w sztafecie zajął trzecie miejsce. Na rozgrywanych rok później mistrzostwach świata juniorów w Trondheim był najlepszy w biegu na 15 km, a w sztafecie zdobył srebrny medal. Ponadto podczas mistrzostw świata juniorów w Täsch był drugi w biegu na 15 km oraz jedenasty w sztafecie.

</doc>
<doc id="1903855" url="https://pl.wikipedia.org/wiki?curid=1903855" title="ETRF">
ETRF

ETRF ("European Terrestrial Reference Frame"), Europejski Ziemski Układ Odniesienia – europejski przestrzenny układ odniesienia utworzony w ramach międzynarodowego przestrzennego układu odniesienia ITRF ("International Terrestrial Reference Frame"). 
Układ jest, w większości krajów europejskich (w tym również w Polsce), podstawą tworzenia, jako rozszerzenie, krajowych geodezyjnych przestrzennych układów odniesienia stosowanych w pracach geodezyjnych oraz w systemach informacji o terenie. ETRF stanowi 35 stacji (punktów) bazowych, którym na drodze procesów pomiarowych nadaje się współrzędne elipsoidalne (geodezyjne).
Zgodnie z rozporządzeniem w sprawie państwowego systemu odniesień przestrzennych z 8 sierpnia 2000 roku przyjęto, iż rozszerzeniem europejskiego układu odniesienia ETRF na obszar Polski jest geodezyjny układ odniesienia – EUREF89. Zastosowanie, elementy, parametry techniczne układu a także zmianę nazwy na PL-ETRF89 reguluje nowe rozporządzenie Rady Ministrów z 15 października 2012 roku w sprawie państwowego systemu odniesień przestrzennych.
Historia.
Przed 1989 w Europie były dwie koncepcje jednolitych układów odniesienia dla
Europy, jedną tworzyły państwa Europy Zachodniej, drugą natomiast państwa tzw. obozu
socjalistycznego. Rozwój systemu GPS spowodował, że w ramach Komisji X (Sieci Kontynentalne) Sekcji I Międzynarodowej Asocjacji Geodezyjnej utworzona została podkomisja EUREF. Struktury te wprowadzono podczas Zgromadzenia Generalnego Międzynarodowej Unii Geodezji i Geofizyki (IUGG – "International Union of Geodesy and Geophysics") w Sapporo w 2003, ale powstanie podkomisji EUREF datuje na 1987 – podczas obrad Zgromadzenia Generalnego w Vancouver. 
Podkomisja ta podjęła się zadania stworzenia jednolitego geodezyjnego układu odniesienia dla Europy za pomocą pomiarów GPS. Po przemianach ustrojowych w 1989 było możliwe przystąpienie Polski do prac nad nowym układem odniesienia. Rozwinięciem dla Polski układu ETRF jest sieć punktów 11 bazowych EUREF-POL oraz jej zagęszczenie POLREF pomierzona w 1992.
Aktualizacja układu.
Ruchy kontynentalnych płyt tektonicznych, powodują konieczność odnoszenia układu do określonej epoki. Dla Europy mamy różnice współrzędnych ITRF rzędu 1–2 cm
rocznie. W związku z tym pomiar oraz wyrównanie sieci punktów bazowych, które miało miejsce w 1989 określają układ jako ETRF89 ("na epokę 1989") co uwzględnia geodynamikę Ziemi w sferze badań naukowych. Inaczej: ETRF został zdefiniowany jako pokrywający się z ITRF na epokę 1989. Ze względu, iż Polska leży w sztywnej części płyty tektonicznej euroazjatyckiej oraz wewnątrz kontynentu, "wędrówka" współrzędnych geodezyjnych naszych punktów (EUREF-POL i POLREF) w układzie odniesienia ITRF nie komplikuje zagadnienia stałości punktów w skali Polski.

</doc>
<doc id="1903859" url="https://pl.wikipedia.org/wiki?curid=1903859" title="Pierre Harvey">
Pierre Harvey

Pierre Harvey (ur. 24 marca 1957 w Rimouski) – kanadyjski biegacz narciarski, zawodnik klubu Skibec Rouge et Or.
Kariera.
W Pucharze Świata zadebiutował 23 lutego 1982 roku w Oslo, zajmując 16. miejsce w biegu na 15 km. Tym samym już w swoim debiucie zdobył pierwsze pucharowe punkty. Na podium zawodów tego cyklu pierwszy raz stanął 7 marca 1987 roku w Falun, wygrywając rywalizację w biegu na 30 km stylem dowolnym. W zawodach tych wyprzedził bezpośrednio Aleksieja Prokurorowa z ZSRR i Torgny'ego Mogrena ze Szwecji. W kolejnych startach jeszcze trzykrotnie plasował się w czołowej trójce: 15 grudnia 1987 roku w Castelrotto był trzeci, a 12 marca 1988 roku w Falun ponownie zwyciężył w biegu na 30 km stylem dowolnym; ponadto 19 marca 1988 roku wygrał na dystansie 50 km stylem dowolnym w Oslo. Najlepsze wyniki osiągnął w sezonie 1987/1988, kiedy zajął szóste miejsce w klasyfikacji generalnej.
W 1984 roku wziął udział w igrzyskach olimpijskich w Sarajewie, zajmując 21. miejsce w biegach na 15 i 30 km oraz 20. miejsce na dystansie 50 km. Na rozgrywanych cztery lata później igrzyskach w Calgary był dziewiąty w sztafecie, czternasty w biegu na 30 km, siedemnasty w biegu na 15 km, a w biegu na 50 km zajął 21. miejsce. Był też między innymi szesnasty w biegu na 15 km podczas mistrzostw świata w Oslo w 1982 roku oraz w biegu na 30 km podczas mistrzostw świata w Oberstdorfie pięć lat później.
Jego syn – Alex także został biegaczem narciarskiem.

</doc>
<doc id="1903862" url="https://pl.wikipedia.org/wiki?curid=1903862" title="Giachem Guidon">
Giachem Guidon

Giachem Guidon (ur. 4 września 1961 w Bever) – szwajcarski biegacz narciarski. Jego największym sukcesem na igrzyskach olimpijskich jest 12. miejsce na igrzyskach w Sarajewie w biegu na 15 km. Najwyższym zajętym przez niego miejscem na mistrzostwach świata było 8. miejsce na mistrzostwach świata w Seefeld w biegu na 30 km i na mistrzostwach świata w Lahti w biegu na 15 km. Najlepsze wyniki w Pucharze Świata uzyskał w sezonie 1984/1985 kiedy to zajął 8. miejsce w klasyfikacji generalnej.
Jego żoną jest była norweska biegaczka Anita Moen-Guidon.

</doc>
<doc id="1903867" url="https://pl.wikipedia.org/wiki?curid=1903867" title="Evi Kratzer">
Evi Kratzer

Evi Kratzer (ur. 24 stycznia 1961 r. w Arvigo) – szwajcarska biegaczka narciarska, brązowa medalistka mistrzostw świata.
Kariera.
Jej olimpijskim debiutem były igrzyska w Lake Placid w 1980 r. W swoim najlepszym występie, w biegu na 5 km techniką klasyczną zajęła 23. miejsce. Cztery lata później, podczas igrzysk olimpijskich w Sarajewie jej najlepszym wynikiem było ósme miejsce na dystansie 20 km stylem klasycznym. Ponadto wspólnie z koleżankami z reprezentacji zajęła szóste miejsce w sztafecie 4x5 km. Wzięła także udział w igrzyskach olimpijskich w Calgary w 1988 roku, gdzie zajęła między innymi 11. miejsce w biegu na 10 km stylem klasycznym. Na tych samych igrzyskach zajęła czwarte miejsce w sztafecie. Reprezentantki Szwajcarii przegrały walkę o brązowy medal z Finkami o zaledwie 5,6 sekundy.
W 1982 roku wystartowała na mistrzostwach świata w Oslo. Jej najlepszym wynikiem tych mistrzostw było 11. miejsce w biegu na 5 km techniką dowolną. Trzy lata później, na mistrzostwach świata w Seefeld in Tirol jej najlepszym wynikiem było szóste miejsce w sztafecie. Indywidualnie najlepiej wypadła w biegu na 10 km techniką dowolna, w którym zajęła 14. miejsce. Swój największy sukces osiągnęła podczas mistrzostw świata w Oberstdorfie w 1987 r. Wywalczyła tam brązowy medal w biegu na 5 km stylem klasycznym, ulegając jedynie zwyciężczyni Marjo Matikainen z Finlandii oraz drugiej na mecie Anfisie Riezcowej ze Związku Radzieckiego. Na kolejnych mistrzostwach świata już nie startowała.
Najlepsze wyniki w Pucharze Świata uzyskała w sezonie 1984/1985, kiedy to zajęła 5. miejsce w klasyfikacji generalnej. Czterokrotnie stawała na podium zawodów Pucharu Świata, w tym raz zwyciężyła. W 1988 roku zakończyła karierę. Jej brązowy medal był jak dotąd ostatnim medalem mistrzostw świata zdobytym w biegach przez reprezentantkę Szwajcarii.

</doc>
<doc id="1903869" url="https://pl.wikipedia.org/wiki?curid=1903869" title="Kari Härkönen">
Kari Härkönen

Kari Tapio Härkönen (ur. 16 lipca 1959 w Ristijärvi) – fiński biegacz narciarski, dwukrotny medalista mistrzostw świata.
Kariera.
Jego olimpijskim debiutem były igrzyska w Lake Placid w 1980 roku, gdzie zajął 19. miejsce w biegu na 15 km techniką klasyczną. Cztery lata później, podczas igrzysk olimpijskich w Sarajewie na tym samym dystansie zajął 13. miejsce. Były to jego dwa jedyne starty olimpijskie.
W 1982 roku wystartował na mistrzostwach świata w Oslo. Wspólnie z Akim Karvonenem, Harrim Kirvesniemim i Juhą Mieto wywalczył brązowy medal w sztafecie 4x10 km. Na tych samych mistrzostwach zajął także 12. miejsce w biegu na 30 km techniką dowolną. Swój największy sukces osiągnął jednak na mistrzostwach świata w Seefeld in Tirol w 1985 roku zdobywając złoty medal w biegu na 15 km. Zajął także czwarte miejsce w sztafecie oraz w biegu na 50 km stylem klasycznym, walkę o brązowy medal przegrywając z Ove Aunlim z Norwegii. Na kolejnych mistrzostwach świata już nie startował.
Najlepsze wyniki w Pucharze Świata uzyskał w sezonie 1984/1985, kiedy to zajął 7. miejsce w klasyfikacji generalnej. Dwukrotnie stawał na podium zawodów Pucharu Świata, w tym raz zwyciężył. W 1985 roku zakończył karierę.

</doc>
<doc id="1903871" url="https://pl.wikipedia.org/wiki?curid=1903871" title="Erik Östlund">
Erik Östlund

Erik Agne Östlund (ur. 23 września 1962 r.) – szwedzki biegacz narciarski, dwukrotny medalista mistrzostw świata.
Kariera.
Nigdy nie startował na zimowych igrzyskach olimpijskich. W 1985 roku wystartował na mistrzostwach świata w Seefeld in Tirol, gdzie wspólnie z Thomasem Wassbergiem, Thomasem Erikssonem i Gunde Svanem wywalczył brązowy medal w sztafecie 4x10 km. Dwa lata później, podczas mistrzostw świata w Oberstdorfie wraz z Wassbergiem, Svanem i Torgnym Mogrenem zdobył kolejny medal w sztafecie, tym razem złoty. Był to największy sukces w jego karierze. Na kolejnych mistrzostwach świata już nie startował.
Podczas mistrzostw świata juniorów w Murau w 1982 roku zajął drugie miejsce w biegu na 15 km, a w sztafecie zdobył złoty medal.
Najlepsze wyniki w Pucharze Świata uzyskał w sezonie 1985/1986, kiedy to zajął 4. miejsce w klasyfikacji generalnej. Tylko raz stanął na podium zawodów Pucharu Świata, na najniższym stopniu. W 1987 roku zakończył karierę.
Jego żona Marie-Helene Östlund oraz szwagier Håkan Westin także uprawiali biegi narciarskie.

</doc>
<doc id="1903873" url="https://pl.wikipedia.org/wiki?curid=1903873" title="Władimir Sachnow">
Władimir Sachnow

Władimir Nikołajewicz Sachnow (ros. Владимир Николаевич Сахнов, ur. 25 kwietnia 1961 w Kamieńce) – kazachski biegacz narciarski reprezentujący Związek Radziecki, srebrny medalista olimpijski oraz srebrny medalista mistrzostw świata.
Kariera.
Startował na igrzyskach olimpijskich w Sarajewie w 1984 r. Tam w swoim najlepszym starcie, w biegu na 30 km techniką dowolną zajął czwarte miejsce. Walkę o brązowy medal Sachnow przegrał ze Szwedem Gunde Svanem. Na tych samych igrzyskach zajął także 8. miejsce w biegu na 50 km techniką klasyczną. Swój największy sukces olimpijski osiągnął podczas igrzysk olimpijskich w Calgary, gdzie wraz z Władimirem Smirnowem, Michaiłem Diewjatiarowem i Aleksiejem Prokurorowem zdobył srebrny medal w sztafecie 4x10 km. Na późniejszych igrzyskach już nie startował.
W 1985 r. zadebiutował na mistrzostwach świata zajmując 8. miejsce w biegu na dystansie 50 km techniką klasyczną podczas mistrzostwach w Seefeld in Tirol. Dwa lata później, na mistrzostwach świata w Oberstdorfie wspólnie z Aleksandrem Batiukiem, Władimirem Smirnowem i Michaiłem Diewjatiarowem wywalczył srebrny medal w sztafecie. Indywidualnie zajął 6. miejsce w biegu na 50 km techniką dowolną. Startował także na mistrzostwach świata w Lahti w 1989 r. Zajął tam 12. miejsce w biegu na 15 km techniką dowolną, a wraz z kolegami zajął 5. miejsce w sztafecie.
Najlepsze wyniki w Pucharze Świata uzyskał w sezonie 1983/1984, kiedy to zajął 5. miejsce w klasyfikacji generalnej. Łącznie 2 razy stawał na podium Zawodów Pucharu Świata, przy czym nigdy nie odniósł zwycięstwa. W 1989 r. postanowił zakończyć karierę.
Ponadto Sachnow zdobył trzy tytuły mistrza ZSRR w biegu na 50 km (w latach 1982, 1984 i 1986) oraz dwa tytuły mistrza ZSRR w sztafecie (w 1986 i 1987 r). Po zakończeniu kariery rozpoczął pracę jako trener. W latach 1993-1999 był trenerem reprezentacji Kazachstanu.

</doc>
<doc id="1903874" url="https://pl.wikipedia.org/wiki?curid=1903874" title="Fenylometanol">
Fenylometanol



</doc>
<doc id="1903876" url="https://pl.wikipedia.org/wiki?curid=1903876" title="Ołeksandr Batiuk">
Ołeksandr Batiuk

Ołeksandr Mychajłowicz Batiuk (ukr. Олександр Михайлович Батюк, ros. Алекса́ндр Миха́йлович Батю́к, ur. 14 stycznia 1960 r. w Czernihowie) – ukraiński biegacz narciarski reprezentujący Związek Radziecki, srebrny medalista olimpijski i dwukrotny medalista mistrzostw świata.
Kariera.
Jego olimpijskim debiutem były igrzyska w Sarajewie w 1984 r. Wraz z Aleksanderem Zawiałowem, Władimirem Nikitinem i Nikołajem Zimiatowem zdobył tam srebrny medal w sztafecie 4x10 km. W swoim najlepszym indywidualnym starcie tych igrzysk zajął 10. miejsce w biegu na 15 km techniką klasyczną. Startował także na igrzyskach olimpijskich w Calgary, gdzie zajął 15. miejsce w biegu na 15 km stylem klasycznym. Na późniejszych igrzyskach już nie startował.
W 1982 r. zadebiutował na mistrzostwach świata biorąc udział w mistrzostwach w Oslo. Wspólnie z Nikitinem, Zimiatowem i Jurijem Burłakowem sięgnął tam po złoty medal w sztafecie. Był także czwarty w biegu na 50 km stylem klasycznym oraz piąty w biegu na 15 km stylem dowolnym. Na mistrzostwach świata w Seefeld in Tirol zaprezentował się słabiej, ani razu nie plasował się w czołowej dziesiątce. Jego najlepszym wynikiem było 11. miejsce w biegu na 50 km techniką klasyczną. Mistrzostwa świata w Oberstdorfie w 1987 r. były ostatnimi w jego karierze. Razem z Władimirem Smirnowem, Michaiłem Diewjatiarowem i Władimirem Sachnowem wywalczył tam srebrny medal w sztafecie. Zajął także 8. miejsce w biegu na 15 km stylem klasycznym.
Najlepsze wyniki w Pucharze Świata osiągnął w sezonie 1982/1983, kiedy to zajął 13. miejsce w klasyfikacji generalnej. Batiuk jest także mistrzem ZSRR w sztafecie z 1983 r. oraz w biegu na 15 km z 1985 r. Po zakończeniu sportowej kariery w 1988 r. rozpoczął pracę jako trener bogów narciarskich. Był także trenerem reprezentacji Ukrainy.
Jego syn Ołeksandr Batiuk jest reprezentantem Ukrainy w biegach narciarskich.

</doc>
<doc id="1903882" url="https://pl.wikipedia.org/wiki?curid=1903882" title="EUREF89">
EUREF89

EUREF89 (od 2012: PL-ETRF89) – geodezyjny układ odniesienia, który jest rozszerzeniem europejskiego układu odniesienia ETRF na obszar Polski, w wyniku kampanii pomiarowej EUREF-POL, której rezultaty zostały zatwierdzone przez Podkomisję dla Europejskiego Układu Odniesienia (EUREF) Międzynarodowej Asocjacji Geodezji w 1994 roku. 
Układ ten jest fizyczną realizacją europejskiego ziemskiego systemu odniesienia ETRS89. Przenoszenie na obszar Polski układu odbywa się poprzez sieć punktów podstawowej osnowy geodezyjnej za pośrednictwem obserwacji satelitarnych GNSS (Global Navigation Satellite Systems).
W EUREF89 stosuje się GRS 80 (Geodezyjny System Odniesienia 1980), przyjęty na XVII Zgromadzeniu Generalnym Międzynarodowej Unii Geodezji i Geofizyki (MUGG) w Canberze, w grudniu 1979 roku.
EUREF89 jest częścią państwowego systemu odniesień przestrzennych wprowadzonego rozporządzeniem Rady Ministrów z 8 sierpnia 2000. Zgodnie z rozporządzeniem z 15 października 2012 układ zmienił nazwę na PL-ETRF89.

</doc>
<doc id="1903883" url="https://pl.wikipedia.org/wiki?curid=1903883" title="Saneczkarstwo na igrzyskach olimpijskich">
Saneczkarstwo na igrzyskach olimpijskich



</doc>
<doc id="1903886" url="https://pl.wikipedia.org/wiki?curid=1903886" title="Złota skała">
Złota skała



</doc>
<doc id="1903887" url="https://pl.wikipedia.org/wiki?curid=1903887" title="Pancerne rowery">
Pancerne rowery



</doc>
<doc id="1903892" url="https://pl.wikipedia.org/wiki?curid=1903892" title="Jon Robert Holden">
Jon Robert Holden

Jon Robert Holden ros. Джон Ро́берт Хо́лден (ur. 10 sierpnia 1976 roku w Pittsburghu) – amerykański koszykarz, grający w reprezentacji Rosji.
20 października 2003 roku prezydent Rosji Władimir Putin wydał dekret, dzięki któremu Holden otrzymał rosyjskie obywatelstwo i mógł grać w reprezentacji tego kraju, było to historycznym wydarzeniem w rosyjskiej koszykówce. Nigdy przedtem w reprezentacji tego kraju nie zagrał bowiem czarnoskóry zawodnik.
Kariera.
Holden urodził się w Pittsburghu, ale na studia wyjechał do Lewisburga, gdzie jest Uniwersytet Bucknell. Po zakończeniu nauki zarządzania nie miał żadnych perspektyw, aby grać w koszykówkę. Za radą matki starał się szukać pracę i tuż przed jedną z rozmów kwalifikacyjnych zadzwonił do niego menedżer, który oznajmił mu, że jest szansa, aby rozpoczął swoją karierę na Łotwie. Namówiony 500 dolarami, które miał otrzymać od agenta za to, że przez cztery dni pokaże się trenerom z Broceni Ryga, zdecydował się przyjechać. Potem wszystko potoczyło się swoim życiem i Holden rozpoczął swoją wielką koszykarską karierę.
Holden od 2003 roku występował w rosyjskim CSKA Moskwa. Zanim trafił do klubu z Moskwy grał, po odejściu z ligi łotewskiej, w belgijskim Telindusie Ostenda i greckim AEK Ateny.
W czerwcu 2011 roku podjął decyzję o zakończeniu kariery.
Reprezentacja.
Holden, po przyjęciu rosyjskiego obywatelstwa, był ważnym ogniwem reprezentacji. Swoją przydatność potwierdził w 2007 roku, prowadząc Rosję do złotego medalu na EuroBaskecie. Rosja z nim w składzie pokonała w Madrycie gospodarzy turnieju 60:59, a "J.R" miał wielki wkład w ten sukces.
Najpierw na niecałe dwie minuty przed końcem, kiedy Hiszpanie prowadzili 57:54, Holden niepotrzebnie sfaulował przy rzucie Pau Gasola, który z faulem trafił na 59:54. Rzutu wolnego jednak nie wykorzystał, a Rosjanie w przeciągu minuty doprowadzili do stanu 59:58. Na trzydzieści sekund przed końcem piłkę w rękach miał Gasol, ale będąc pod samym koszem Rosjan dał sobie w ostatniej chwili w wybić piłkę Holdenowi, który ją przejął, a kilkanaście skund później oddał ostatni celny rzut w tym meczu. Rosjanie na trzy sekundy przed końcem spotkania prowadzili, dzięki niemu, 60:59. A Hiszpanie, mimo że wzięli czas, nie zdołali odpowiedzieć koszem.
Tego samego dnia, 16 września 2007 roku, kiedy odbywał się finał Mistrzostw Europy w koszykówce w Madrycie pomiędzy Hiszpanią i Rosją, to w Moskwie te same nacje rywalizowały ze sobą w finale Mistrzostw Europy w siatkówce. W obu przypadkach faworyci przegrali swoje spotkania - w koszykówce triumfowała Rosja, a w siatkówce Hiszpania.
Osiągnięcia.
Reprezentacja
Klubowe
Indywidualne

</doc>
<doc id="1903896" url="https://pl.wikipedia.org/wiki?curid=1903896" title="Antependium z Bazylei">
Antependium z Bazylei

Antependium z Bazylei – zabytek sztuki ottońskiej, datowany na początek XI stulecia. Fundacja artystyczna cesarza Henryka II i jego małżonki Kunegundy. Wykonane zostało prawdopodobnie w Bambergu lub Fuldzie. Swoją nazwę zawdzięcza miejscu; było częścią ołtarza katedry w Bazylei. Dzieło to następnie przeniesiono do miejscowego skarbca katedralnego. Zakupione w 1854 r. przez paryskie Musée National du Moyen Âge, gdzie znajduje się do dziś.
Jest to antependium wykonane z drzewa dębowego, pokryte w całości złotą powierzchnią. Ma kształt poziomego prostokąta o wymiarach 175 × 120 cm. Wykonane techniką puncowania, repusowania oraz reliefu (figury). Ponadto niektóre fragmenty są kameryzowane. W otoczonym inskrypcyjną i ornamentalną bordiurą znajduje się pięć półkolistych arkad (z inskrypcjami) wspartych na kolumienkach; w arkadach umieszczono przedstawienia figuralne. Pośrodku przedstawiony jest Jezus Chrystus jako Pantokrator w geście błogosławieństwa. W prawicy trzyma kulę z chrystogramem PX – Chi-Rho. U stóp Chrystusa składają ukłon w geście "proksinesis" para fundatorów, Henryk II i Kunegunda. Na arkadzie ponad Zbawicielem figuruje inskrypcja – "Król Królów i Pan Panów".
Po bokach stoją trzej archaniołowie ze swoimi atrybutami – święci Michał jako zwycięzca szatana z włócznią i sferą ziemską, Gabriel jako zwiastujący Marii z laską (po prawicy Chrystusa), Rafał jako opiekun podróżnych także z laską oraz święty Benedykt jako opat z otwartą księgą i laską opacką (po lewicy). Ponad postaciami, na bordiurze widnieje inskrypcja "Któż jest jak Bóg, silny, uzdrowiciel i zbawca, godny czci? Opiekuj się, pośredniku nad tymi śmiertylnymi istotami". Inskrypcja ta również zawiera odwołania dla wszystkich postaci. I tak odnosi się do Św. Michała ; do Św. Gabriela; do Św. Rafała; do Jezusa ; – "nomen omen" do założyciela zakonu Benedyktynów.
Pierwotne pochodzenie jak miejsce wykonania dzieła nie są w pełni wyjaśnione; stan badań wykazał kilka wersji. Oprócz Bazylei za pierwotne miejsce uważa się klasztor Monte Cassino czy klasztor przy kościele Św. Michała w Bambergu, oba zakonu Benedyktynów. Na podstawie zachowanych źródeł, w Bazylei po raz pierwszy antependium wspomniane zostało w Wielkich Rocznikach Bazylejskich ("Großen Basler Annalen") dopiero w 1416 roku – "das munster begabet mit einer guldenen tafel" jako dar od Henryka II. Konsekracja ołtarza głównego w Bazylei miała miejsce w 1016 roku. Jednakże badacze negują katedrę bazylejską jako pierwotne miejsce docelowe antependium, tłumacząc się brakiem powiązania dzieła z ówczesnymi patronami katedry – Marią, świętym Janem Chrzcicelem i świętymi Apostołami. Mieszkańcy Bazylei czcili kultem Henryka II po jego kanonizacji w 1141 r. Cesarz stał się także patronem obecnie szwajcarskiego miasta. Prawdopodobnie pierwotnym miejscem antependium był kościół klasztorny Św. Michała na Górze Św. Michała (Michaelsberg) znaną też jako Góra Aniołów (Engelsberg) w Bambergu, który był świątynią zakonną Benedyktynów, klasztor ufundował cesarz Henryk II w 1015 roku.

</doc>
<doc id="1903901" url="https://pl.wikipedia.org/wiki?curid=1903901" title="Tlenek boru">
Tlenek boru



</doc>
<doc id="1903904" url="https://pl.wikipedia.org/wiki?curid=1903904" title="Falopia sachalińska">
Falopia sachalińska



</doc>
<doc id="1903906" url="https://pl.wikipedia.org/wiki?curid=1903906" title="Kodomo muke">
Kodomo muke



</doc>
<doc id="1903907" url="https://pl.wikipedia.org/wiki?curid=1903907" title="Polygonum aubertii">
Polygonum aubertii



</doc>
<doc id="1903908" url="https://pl.wikipedia.org/wiki?curid=1903908" title="Al-Mahdi">
Al-Mahdi

Al-Mahdi (? - 785), trzeci kalif z dynastii Abbasydów, ojciec dwóch kolejnych kalifów Al-Hadiego i Haruna ar-Raszida. 
Życiorys.
Panował w latach 775 - 785. W 782 roku wojska dowodzone przez jego syna Haruna zaatakowały Bizancjum i dotarły do Bosforu, zmuszając Bizancjum w zamian za zawarcie rozejmu do zapłaty trybutu w wysokości 70 tysięcy złotych denarów.

</doc>
<doc id="1903910" url="https://pl.wikipedia.org/wiki?curid=1903910" title="Al-Hadi">
Al-Hadi

Abu Abdullah Musa ibn Mahdi al-Hadi (arab. أبو عبد الله موسى بن المهدي الهادي‎) (? – 786), czwarty kalif z dynastii Abbasydów, najstarszy syn Al-Mahdiego i brat Haruna ar-Raszida. 
Życiorys.
Krótkie panowanie w latach 785 – 786, zostało przerwane przez przejęcie władzy przez jego brata Haruna, mającego silne poparcie w wojsku.

</doc>
<doc id="1903911" url="https://pl.wikipedia.org/wiki?curid=1903911" title="Mistrzostwa Europy w Koszykówce Mężczyzn 1977">
Mistrzostwa Europy w Koszykówce Mężczyzn 1977

Mistrzostwa Europy w Koszykówce 1977 – 20. edycja mistrzostw Europy w koszykówce mężczyzn, która odbyła się w dniach 15 – 24 września w Belgii. Mistrzem Europy została reprezentacja Jugosławii, która pokonała reprezentację Związku Radzieckiego 74:61. Brązowy krążek przypadł drużynie Czechosłowacji.

</doc>
<doc id="1903914" url="https://pl.wikipedia.org/wiki?curid=1903914" title="Kościół św. Piotra w Dortmundzie">
Kościół św. Piotra w Dortmundzie

Kościół św. Piotra w Dortmundzie (niem. St.-Petri-Kirche) – kościół ewangelicko-augsburski, położony w centrum Dortmundu przy ulicy Westenhellweg.
Historia i architektura.
Kościół św. Piotra został wzniesiony jako halowy kościół miejski w stylu późnogotyckim. Korpus kościoła został zbudowany niemal na planie kwadratu ze stosunkowo krótkim prezbiterium i jest wybitnym przykładem specyficznego dla westfalskich kościołów halowych ukształtowania formy.
Kościół św. Piotra jest, obok Kościoła św. Rajnolda i Kościoła Mariackiego kolejną średniowieczną świątynią przy ul. Westenhellweg na Starym Mieście w Dortmundzie. Wznoszenie trzynawowej budowli rozpoczęto w I poł. XIV w. Jako budulca użyto jasnego piaskowca. Dzisiejszy kształt kościoła wskazuje nadal na jego pierwotną, średniowieczną proweniencję. Trzyprzęsłowe nawy boczne przykryte są poprzecznymi dwuspadowymi dachami, tworzącymi rząd trzech szczytów w nieco wyższym dachu nawy głównej.
Uwagę przyciąga wieża kościelna, zwieńczona nieproporcjonalnie wysokim, spiczastym hełmem, który runął w 1752 i nigdy potem nie był widziany w obecnym kształcie aż do 17 listopada 1981, kiedy to został odbudowany po zniszczeniach drugiej wojny światowej w oryginalnej formie wraz z kościołem. W swoim wymiarze wieża kościoła św. Piotra jest rezultatem starego współzawodnictwa o najwyższą wieżę kościelną w Dortmundzie z kościołem św. Rajnolda w XV i XVI w. Sam hełm ma ok. 60 m wysokości. Składa się z 15-metrowej bazy i 48-metrowego szpiczastego zwieńczenia zakończonego kulą. Łączna wysokość wieży z hełmem wynosi 105 m.
Wnętrze.
We wnętrzu kościoła uwagę przyciąga tzw. Złoty cud Westfalii (niem. Goldene Wunder von Westfalen), okazały, rzeźbiony w drewnie ołtarz, który przeszedł kosztowną restaurację. Jest to późnogotycki poliptyk zamówiony w 1521 w Antwerpii, jednym z głównych europejskich miast, w których wytwarzano tego typu obrazy. Pierwotnie znajdował się w kościele franciszkanów, ale po jego wyburzeniu w XIX w. przeniesiony został do kościoła św. Piotra.
Wspólnota parafialna.
1 lipca 2007 połączono dotychczasowe parafie św. Piotra, św. Mikołaja i św. Marcina w jedną parafię św. Piotra-św. Mikołaja (niem. Evangelische St. Petri-Nicolai-Kirchengemeinde Dortmund). Powodem fuzji była spadająca liczba członków poszczególnych parafii a tym samym zmniejszająca się ilość środków finansowych. Nowa, powiększona parafia liczy ok. 9000 członków.

</doc>
<doc id="1903916" url="https://pl.wikipedia.org/wiki?curid=1903916" title="Geltorf">
Geltorf

Geltorf (duń. "Geltorp") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Haddeby.

</doc>
<doc id="1903917" url="https://pl.wikipedia.org/wiki?curid=1903917" title="Geltorp">
Geltorp



</doc>
<doc id="1903919" url="https://pl.wikipedia.org/wiki?curid=1903919" title="Dawna Gospoda pod Turkiem w Toruniu">
Dawna Gospoda pod Turkiem w Toruniu

 
Dawna Gospoda pod Turkiem (także Kamienica pod Turkiem) – kamienica znajdująca się w Toruniu.
Lokalizacja.
Kamienica znajduje się na terenie Zespołu Staromiejskiego, w południowej pierzei Rynku Staromiejskiego, pod numerem 5.
Historia.
Jest to kamienica o eklektycznej elewacji z dekoracyjnym i żeliwnym balkonem. Kiedyś mieściła się tam gospoda flisacka, zaś w wieku XIX jej tradycję przejęła urządzona na parterze restauracja, która została zlikwidowana w okresie okupacji. W piwnicach, które się zachowały można oglądać sklepienia w stylu gotyckim. W gospodzie odbywały się obrzędy pasowania na flisaków (fryców), którzy po raz pierwszy spławiali drewno do Gdańska.
Budynek jest objęty ochroną konserwatorską jako element historycznego układu urbanistycznego Starego i Nowego Miasta.

</doc>
<doc id="1903920" url="https://pl.wikipedia.org/wiki?curid=1903920" title="Jagel (Szlezwik-Holszyn)">
Jagel (Szlezwik-Holszyn)

Jagel – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Haddeby.

</doc>
<doc id="1903921" url="https://pl.wikipedia.org/wiki?curid=1903921" title="Mike O’Malley">
Mike O’Malley

Mike O’Malley (ur. 31 października 1966 w Bostonie) – amerykański aktor i pisarz.
Występował w serialu komediowym CBS "Tak, kochanie". Wcześniej krótko, miał własny program w NBC o nazwie Mike O’Malley Show, w którym grał u boku siostry Kerry O’Malley. Występował też w serialu Glee.

</doc>
<doc id="1903922" url="https://pl.wikipedia.org/wiki?curid=1903922" title="Kwiryniusz Quirrell">
Kwiryniusz Quirrell



</doc>
<doc id="1903923" url="https://pl.wikipedia.org/wiki?curid=1903923" title="Lottorf">
Lottorf

Lottorf (duń. "Lottorp") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Haddeby.

</doc>
<doc id="1903924" url="https://pl.wikipedia.org/wiki?curid=1903924" title="Lottorp">
Lottorp



</doc>
<doc id="1903925" url="https://pl.wikipedia.org/wiki?curid=1903925" title="Kamienica pod Turkiem">
Kamienica pod Turkiem



</doc>
<doc id="1903926" url="https://pl.wikipedia.org/wiki?curid=1903926" title="Stopień Wodny Opatowice">
Stopień Wodny Opatowice

Stopień Wodny Opatowice – stopień wodny we Wrocławiu, będący jednym ze stopni Odrzańskiej Drogi Wodnej, na jej bocznej odnodze, tzw. Miejskiej Drodze Wodnej oraz na szlaku prowadzącym do Śródmiejskiego Węzła Wodnego. Stopień piętrzy wody największej z rzek przepływającej przez miasto – rzeki Odra. Obejmuje budowle piętrzące zlokalizowane w rejonie osiedla Opatowice i Bartoszowice. W obrębie tego stopnia wodnego znajdują się takie budowle hydrotechniczne jak Jaz Opatowice i Śluza Opatowice.
Elementy stopnia.
Stopień ten składa się z dwóch podstawowych elementów hydrotechnicznych, tj. budowli piętrzących, a także budynków oraz obiektów pomocniczych i towarzyszących. Podstawowymi elementami tego stopnia są:
Oprócz podstawowych obiektów piętrzących stopnia, wybudowano także elementy pomocnicze i towarzyszące, takie jak między innymi mosty i kładki zapewniające możliwość komunikacji, budynki techniczne oraz administracyjne i mieszkalne, czy bardziej współcześnie budynek sterowi oraz przepławka dla ryb.
Historia.
Obecny kształt Stopnia Wodnego Opatowice jest wynikiem realizacji inwestycji, polegającej na budowie nowej drogi wodnej oraz nowego systemu zabezpieczenia przeciwpowodziowego miasta, a także innych, następnych inwestycji polegających na modernizacji jazów na Odrze. Inwestycja pierwotna prowadzona była w latach 1913-1917. Część obiektów pierwotnie istniejących na stopniu została przebudowana, a część uległa zniszczeniu i została zdemontowana. W rejonie dzisiejszego stopnia wodnego istniały już wcześniej budowle piętrzące na Przekopie Bartoszowicko–Szczytnickim.
Nazewnictwo.
W okresie powojennym, w Polsce, ukształtowało się odpowiednie nazewnictwo w odniesieniu do obiektów stopnia oraz dla obiektów towarzyszących i kanałów wodnych. Nazwy stosowane w odniesieniu do tych obiektów wywodzą się od nazwy osiedla Opatowice, które położone jest na południowym, lewym brzegu Odry. Dla śluzy i jazu stosuje się nazwę zgodną z nazwą "Stopnia Wodnego Opatowice": "Śluza Opatowice" oraz "Jaz Opatowice". Ponieważ współcześnie istniejące obiekty stopnia powstały w czasie, gdy Wrocław przynależał do Niemiec, miały również one wcześniej swoje nazwy niemieckie.
Stopień Wodny Opatowice oraz położony na Głównej Drodze Wodnej prowadzącej przez Wrocław Stopień Wodny Bartoszowice, współpracują ściśle ze sobą piętrząc wody Odry na odcinku rzeki do poprzedniego na szlaku Stopnia Wodnego Janowice. Z tego względu część autorów różnych publikacji traktuje obiekty obu tych stopni łącznie i razem z lokalnym układem hydrologicznym definiując Węzeł Wodny Bartoszowicko–Opatowicki.
Lokalizacja stopnia.
Stopnień ten obejmuje budowle piętrzące umiejscowione w dwóch ciekach wodnych: w korycie głównym Odry oraz na bocznym kanale wodnym, tj. przekopie wykonanym dla potrzeb przeprowadzenia szlaku wodnego i budowy śluzy komorowej – Kanał Opatowicki.
Miejsce w układzie funkcjonalnym.
Wrocław położony jest nad skanalizowanym odcinkiem rzeki Odra, co oznacza, że Stopień Wodny Opatowice jest jednym z całego ciągu stopi utrzymujących wymagany poziom wody na rzece:
Szlak wodny prowadzący przez Stopień Wodny Opatowice jest drogą wodną, w rozumieniu odpowiednich przepisów prawa, tj. rozporządzenia Rady Ministrów w sprawie śródlądowych dróg wodnych – wykaz śródlądowych dróg wodnych; został on ujęty w wykazie śródlądowych dróg wodnych stanowiącym załącznik do tego rozporządzenia, tzw. Odrzańską Drogą Wodną, będąca elementem międzynarodowej drogi wodnej E–30. Jest to jednak szlak boczny dla tej drogi wodnej, spełniającej wymagania jedynie II klasy drogi wodnej o znaczeniu regionalnym.
Stopień Wodny Opatowice oraz Stopień Wodny Bartoszowice są pierwszymi stopniami wodnymi we Wrocławskim Węźle Wodnym. Te dwa stopnie, oraz dodatkowo śluza wałowa, sterują całym przepływem wody w Odrze przez miasto. Stopień Wodny Opatowice kieruje wody do Śródmiejskiego Węzła Wodnego i Miejskiej Drogi Wodnej, a Stopień Wodny Bartoszowice do Głównej Drogi Wodnej i Kanału Powodziowego, natomiast śluza wałowa umożliwia przerzut wód Odry do Widawy przez Kanał Odpływowy. Z tego względu cały ten układ funkcjonalny wyróżniany jest jako Węzeł Wodny Bartoszowicko–Opatowicki.
Obiekty podstawowe.
Obiekty podstawowe stopnia to obiekty utrzymujące odpowiedni, założony poziom piętrzenia na stopniu oraz realizujące inne, konkretne funkcje, do których dana budowla jest przeznaczona. Spad na stopniu dla normalnego poziomu piętrzenia wynosi: 2,0 m (2,46 m).
Pozostałe obiekty.
Wśród obiektów uzupełniających i towarzyszących zrealizowanych w obrębie stopnia wymienić należy:
Z nieistniejących obecnie obiektów wymienić należy most stalowy, który istniał przy śluzie; zniszczony podczas działań wojennych nie został odbudowany. Również przed jazem (poniżej jazu) istniała przystań Wilhelmshafen.

</doc>
<doc id="1903927" url="https://pl.wikipedia.org/wiki?curid=1903927" title="Selk">
Selk

Selk – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Haddeby.

</doc>
<doc id="1903929" url="https://pl.wikipedia.org/wiki?curid=1903929" title="Karin Lamberg-Skog">
Karin Lamberg-Skog

Karin Ingrid Lamberg-Skog (ur. 17 stycznia 1961 r. w Uppsali) – szwedzka biegaczka narciarska, brązowa medalistka mistrzostw świata.
Kariera.
Jej olimpijskim debiutem były igrzyska w Lake Placid w 1980 roku. Zajęła tam 17. miejsce w biegach na 5 i 10 km techniką klasyczną oraz szóste miejsce w sztafecie 4x5 km. Cztery lata później, podczas igrzysk olimpijskich w Sarajewie jej najlepszym indywidualnym wynikiem było 16. miejsce w biegu na 5 km stylem klasycznym. Szwedki z Lamberg-Skog w składzie zajęły tym razem piąte miejsce w sztafecie. Wzięła także udział w igrzyskach w Calgary w 1988 roku zajmując 22. miejsce w biegu na 20 km techniką klasyczną oraz ponownie szóste miejsce w sztafecie.
W 1985 roku wystartowała na mistrzostwach świata w Seefeld in Tirol zajmując 18. miejsce w biegu na 10 km techniką dowolną. Swój największy sukces osiągnęła podczas mistrzostw świata w Oberstdorfie w 1987 roku. Wspólnie z Magdaleną Wallin, Anniką Dahlmann i Marie-Helene Westin wywalczyła tam brązowy medal w sztafecie. Na kolejnych mistrzostwach już nie startowała.
Najlepsze wyniki w Pucharze Świata osiągnęła w sezonie 1985/1986, kiedy w klasyfikacji generalnej zajęła 18. miejsce. Nigdy nie stawała na podium zawodów PŚ. W 1989 roku zakończyła karierę.
Osiągnięcia.
Puchar Świata.
Miejsca na podium.
Lamberg-Skog nigdy nie stawała na podium zawodów Pucharu Świata.

</doc>
<doc id="1903930" url="https://pl.wikipedia.org/wiki?curid=1903930" title="Hürup">
Hürup

Hürup (duń. "Hyrup") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, siedziba Związku Gmin Hürup.

</doc>
<doc id="1903931" url="https://pl.wikipedia.org/wiki?curid=1903931" title="Peter Ndlovu">
Peter Ndlovu

Peter Ndlovu (ur. 25 lutego 1973 w Bulawayo) – zimbabwejski piłkarz grający na pozycji napastnika. Jest bratem Adama i Madindy Ndlovu, także reprezentantów Zimbabwe.
Kariera klubowa.
Karierę piłkarską Ndlovu rozpoczął w rodzinnym Bulawayo, w tamtejszym klubie Highlanders Bulawayo. W 1989 roku zadebiutował w jego barwach w zimbabwejskiej Premier League. Swoje pierwsze sukcesy w karierze osiągnął w 1990 roku, gdy wywalczył mistrzostwo kraju i Puchar Zimbabwe. Z kolei w 1991 roku zdobył Puchar Niepodległości Zimbabwe.
W sierpniu 1991 roku Ndlovu podpisał kontrakt z angielskim Coventry City, do którego trafił za 10 tysięcy funtów. W Division One zadebiutował 16 sierpnia 1991 w zremisowanym 1:1 wyjazdowym meczu z Queens Park Rangers. W zespole prowadzonym przez takich menedżerów jak: Terry Butcher, Bobby Gould, Phil Neal i Ron Atkinson był podstawowym zawodnikiem, ale za czasów menedżera Gordona Strachana w sezonie 1996/1997 stracił miejsce w składzie Coventry. Od 1991 do 1997 roku rozegrał w tym klubie 176 meczów i strzelił 39 goli.
15 lipca 1997 Ndlovu został zawodnikiem klubu Division One, Birmingham City, do którego odszedł za 1,6 miliona funtów. W nowym zespole zadebiutował 9 sierpnia 1997 w zwycięskim 2:0 domowym meczu ze Stoke City, w którym strzelił gola. Jesienią 2000 roku był wypożyczony do Huddersfield Town, a zawodnikiem Birmingham był do końca tamtego roku. Ogółem w zespole „The Blues” wystąpił w 106 meczach, w których zdobył 23 bramki.
Na początku 2001 roku Ndlovu przeszedł na zasadzie wolnego transferu do Sheffield United. W nowym klubie po raz pierwszy wystąpił 4 lutego 2001 wyjazdowym meczu z Fulham F.C. (1:1). Przez 3,5 roku strzelił dla Sheffield 25 goli w 135 rozegranych meczach. W 2004 roku Zimbabwejczyk odszedł do południowoafrykańskiego Mamelodi Sundowns. W 2006 i 2007 roku dwukrotnie z rzędu wywalczył z nim mistrzostwo Premier Soccer League. W sezonie 2008/2009 związał się kontraktem z Thanda Royal Zulu z Durbanu, z którym wiosną 2009 spadł do drugiej ligi RPA.
Kariera reprezentacyjna.
W reprezentacji Zimbabwe Ndlovu zadebiutował w 1991 roku. W 2004 roku podczas Pucharu Narodów Afryki 2004 wystąpił w 3 spotkaniach: z Egiptem (1:2 i gol), z Kamerunem (3:5 i 2 gole) i z Algierią (2:1). W 2006 roku był podstawowym zawodnikiem Zimbabwe w Pucharze Narodów Afryki 2006 i zagrał tam w 3 meczach: z Senegalem (0:2), z Nigerią (0:2) i z Ghaną (2:1).

</doc>
<doc id="1903932" url="https://pl.wikipedia.org/wiki?curid=1903932" title="Huerup">
Huerup



</doc>
<doc id="1903933" url="https://pl.wikipedia.org/wiki?curid=1903933" title="Hyrup">
Hyrup



</doc>
<doc id="1903935" url="https://pl.wikipedia.org/wiki?curid=1903935" title="Ausacker">
Ausacker

Ausacker (duń. "Oksager") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Hürup.

</doc>
<doc id="1903936" url="https://pl.wikipedia.org/wiki?curid=1903936" title="Oksager">
Oksager



</doc>
<doc id="1903937" url="https://pl.wikipedia.org/wiki?curid=1903937" title="Emydura Murraya">
Emydura Murraya

Emydura Murraya – gatunek żółwia bokoszyjnego z rodziny matamatowatych (Chelidae) występujący na południowo-wschodniej Australii.
Wygląd.
Emydura Murraya ma 30 centymetrów długości. Kształt pancerza zmienia się w trakcie rozwoju. U świeżo wyklutego przedstawiciela gatunku jest niemal idealnie kolisty. W miarę rozwoju tylna cześć rozszerza się, by u dorosłych osiągnąć kształt owalny.
Pożywienie.
Żółw poluje na żaby i kijanki. Je także rośliny.
Rozmnażanie.
Samica znosi jaja w lecie. Znosi od 10 do 15. Młode wykluwają się z nich po 10 lub 11 tygodniach.

</doc>
<doc id="1903938" url="https://pl.wikipedia.org/wiki?curid=1903938" title="Filip III (hrabia Waldeck-Eisenberg)">
Filip III (hrabia Waldeck-Eisenberg)

Filip III. (ur. 1486 w zamku Waldeck Waldeck, zm. 20 czerwca 1539 w Arolsen) – od 1524 do 1539 hrabia Waldeck-Eisenberg.
Życiorys.
Był synem hrabiego Filipa II Waldeck-Eisenberg i jego pierwszej żony, Katarzyny Solms-Lich. Panował od 1524 do 1539 jako hrabia Filip III Waldeck-Eisenberg.
W 1520 wzniósł nowe skrzydło mieszkalne Goldhausen na zamku Waldeck Waldeck. Dalsza rozbudowa miała miejsce w latach 1563/65 i była kontynuowana przez jego syna Wolrada II.
Konwersja.
Wkrótce po wstąpieniu na tron Filip został inicjatorem reformacji na ziemiach hrabstwa Waldeck w 1525 r. Filip III i jego siostrzeniec, Filip IV, hrabia Waldeck-Wildungen, zbudowali kościół, którego pastorem został kaznodzieja Jan (Jan Trygophorus), proboszcz Waldeck. Dnia 17 czerwca 1526 wygłosił swoje inauguracyjne kazanie. 26 czerwca 1526 za religię państwową uznano luteranizm, co znacznie zwiększyło zainteresowanie tym odłamem chrześcijaństwa w regionie – cztery miesiące później landgraf Filip I Heski zapoznawszy się ustawami Synodu z Homberg wprowadził luteranizm jako religię w Hesji. W 1529 w kościele Korbacher Kilian's (na ołtarzu, gdzie jest on przedstawiony jako założyciel) jako pierwszy głosił zasady doktryny luterańskiej. Jedynie w miejscowości Korbach luteranizm się nie przyjął.
Małżeństwa i dzieci.
Pierwszą żoną Filipa była Adelajda (zm. 1515), córka hrabiego Otto IV Hoya, poślubił ją w 1503 r. Jego drugą żoną była Anna z Kleve (1495-1567), jedyna córka księcia Jana II z Kleve i Methyldy von Hessen-Marburg, poślubił ją w 1519.
Z pierwszego małżeństwa :
Z drugiego małżeństwa pochodziły:

</doc>
<doc id="1903939" url="https://pl.wikipedia.org/wiki?curid=1903939" title="Maclura pomifera">
Maclura pomifera



</doc>
<doc id="1903941" url="https://pl.wikipedia.org/wiki?curid=1903941" title="Freienwill">
Freienwill

Freienwill – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Hürup.

</doc>
<doc id="1903942" url="https://pl.wikipedia.org/wiki?curid=1903942" title="Annika Dahlman">
Annika Dahlman

Annika Elisabeth Dahlman (ur. 24 stycznia 1964 w Skövde) – szwedzka biegaczka narciarska, brązowa medalistka mistrzostw świata.
Kariera.
Igrzyska olimpijskie w Calgary w 1988 były pierwszymi i zarazem ostatnimi w jej karierze. W swoim jedynym starcie na tych igrzyskach, w biegu na 10 km techniką klasyczną zajęła 28. miejsce.
W 1987 wystartowała na mistrzostwach świata w Oberstdorfie. Osiągnęła tam największy sukces w swojej karierze wspólnie z Magdaleną Wallin, Karin Lamberg-Skog i Marie-Helene Westin zdobywając brązowy medal w sztafecie 4x5 km. Na tych samych mistrzostwach zajęła także siódme miejsce w biegu na 5 km stylem klasycznym. Na kolejnych mistrzostwach świata już nie startowała.
Najlepsze wyniki w Pucharze Świata osiągnęła w sezonie 1986/1987, kiedy w klasyfikacji generalnej zajęła 15. miejsce. Tylko raz stanęła na podium zawodów Pucharu Świata zajmując drugie miejsce. W 1988 roku zakończyła karierę.

</doc>
<doc id="1903945" url="https://pl.wikipedia.org/wiki?curid=1903945" title="Lilija Wasilczenko">
Lilija Wasilczenko

Lilija Aleksandrowna Wasilczenko (ros. Ли́лия Александровна Васи́льченко, ur. 8 czerwca 1962 r. w Nowosybirsku, zm. 19 grudnia 2011 tamże) – radziecka biegaczka narciarska, złota medalistka mistrzostw świata.
Kariera.
W 1984 roku wzięła udział w igrzyskach olimpijskich w Sarajewie. W swoim jedynym starcie, w biegu na 5 km techniką klasyczną zajęła 17. miejsce. Były to jej pierwsze i ostatnie igrzyska w karierze.
W 1985 roku wystartowała na mistrzostwach świata w Seefeld in Tirol. Osiągnęła tam największy sukces w swojej karierze wspólnie z Tamarą Tichonową, Raisą Smietaniną i Anfisą Romanową zdobywając złoty medal w sztafecie 4x5 km. W indywidualnych startach zajęła 11. miejsce w biegu na 10 km techniką dowolną oraz 8. miejsce w biegu na 20 km techniką klasyczną. Na kolejnych mistrzostwach świata już nie startowała.
Najlepsze wyniki w Pucharze Świata osiągnęła w sezonie 1984/1985, kiedy w klasyfikacji generalnej zajęła 15. miejsce. Tylko raz stanęła na podium zawodów Pucharu Świata zajmując trzecie miejsce. W 1986 roku zakończyła karierę.

</doc>
<doc id="1903946" url="https://pl.wikipedia.org/wiki?curid=1903946" title="Thanda Royal Zulu FC">
Thanda Royal Zulu FC

Thanda Royal Zulu Football Club – klub piłkarski z Republiki Południowej Afryki, grający obecnie w drugiej lidze, mający siedzibę w mieście Durban, leżącym nad Oceanem Indyjskim. Swoje domowe mecze rozgrywa na stadionie Mpumalanga Stadium.
Poprzednio klub istniał pod nazwą Benoni Premier United, jednak w 2007 roku został przemianowany na Thanda Royal Zulu, gdy został kupiony przez szwedzkie konsorcjum. Siedzibę klubu zmieniono z Benoni na Durban z prowincji KwaZulu-Natal.

</doc>
<doc id="1903947" url="https://pl.wikipedia.org/wiki?curid=1903947" title="Benoni Premier United">
Benoni Premier United



</doc>
<doc id="1903948" url="https://pl.wikipedia.org/wiki?curid=1903948" title="Großsolt">
Großsolt

Großsolt (duń. "Store Solt") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Hürup.

</doc>
<doc id="1903949" url="https://pl.wikipedia.org/wiki?curid=1903949" title="Grosssolt">
Grosssolt



</doc>
<doc id="1903950" url="https://pl.wikipedia.org/wiki?curid=1903950" title="Store Solt">
Store Solt



</doc>
<doc id="1903951" url="https://pl.wikipedia.org/wiki?curid=1903951" title="Uwe Gensheimer">
Uwe Gensheimer

Uwe Gensheimer (ur. 26 października 1986 roku w Mannheim) – niemiecki piłkarz ręczny, reprezentant kraju. Obecnie występuje w HBL, w drużynie Rhein-Neckar Löwen na pozycji lewoskrzydłowego. Podczas występów w drużynie PSG zdobył 3 Mistrzostwa Kraju oraz 3 razy był półfinalistą Ligi Mistrzów. W 2019 wrócił do byłego klubu z Mannheim.

</doc>
<doc id="1903953" url="https://pl.wikipedia.org/wiki?curid=1903953" title="Maasbüll">
Maasbüll

Maasbüll (duń. "Masbøl") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Hürup.

</doc>
<doc id="1903954" url="https://pl.wikipedia.org/wiki?curid=1903954" title="Marsyliusz z Inghen">
Marsyliusz z Inghen

Marsyliusz z Inghen (ur. ok. 1340, zm. w 1396) – średniowieczny filozof, jeden z czołowych przedstawicieli nominalizmu. Pierwszy rektor Uniwersytetu w Heidelbergu.
Pochodził z Niderlandów, urodził się w Nijmegen (według dawniejszych poglądów w Inghen). Był uczniem Jana Buridana. W latach 1362-1378 był magistrem w Paryżu, w latach 1386-1396 w Heidelbergu – od 1386 pełnił funkcję rektora tamtejszego uniwersytetu.
Zasadniczo kontynuował nominalizm Jana Buridana i Wilhelma Ockhama, wykazywał jednak dużą niezależność. W filozofii naturalnej był empirystą, uznawał, że wiedza naukowa opierać się musi na danych zmysłowych lub oczywistych przesłankach. Na gruncie etyki zajmował się zagadnieniem wolnej woli bytów obdarzonych rozumem.

</doc>
<doc id="1903955" url="https://pl.wikipedia.org/wiki?curid=1903955" title="Zimbabwe Premier Soccer League">
Zimbabwe Premier Soccer League

Zimbabwe Premier Soccer League – ligowe rozgrywki klubowe w piłce nożnej w Zimbabwe. 
Historia.
Liga została założona w 1962 roku jako "Rhodesia National Football League". Jej pierwszym mistrzem został zespół Bulawayo Rovers. Jednak były to rozgrywki republice pod nazwą "Rodezja", która znajdowała się pod zwierzchnictwem Wielkiej Brytanii. W 1980 uznana została oficjalnie niepodległość tego kraju, który również zmienił nazwę na "Zimbabwe". W związku z tym zmieniono nazwę rozgrywek na "Premier Soccer League". Pierwszym mistrzem nowej ligi był zespół Dynamos Harare. Jest on też najbardziej utytułowanym klubem tego kraju. Zdobywał on mistrzostwo Zimbabwe 16 razy. W 1993 ponownie zmieniono nazwę ligi, tym razem na "Zimbabwe Premier Soccer League".
Tytuły mistrzowskie według klubu.
"Tytuły mistrzowskie są liczone od kiedy uznano niepodległość Zimbabwe."

</doc>
<doc id="1903956" url="https://pl.wikipedia.org/wiki?curid=1903956" title="Maasbuell">
Maasbuell



</doc>
<doc id="1903957" url="https://pl.wikipedia.org/wiki?curid=1903957" title="Masbøl">
Masbøl



</doc>
<doc id="1903958" url="https://pl.wikipedia.org/wiki?curid=1903958" title="Masboel">
Masboel



</doc>
<doc id="1903959" url="https://pl.wikipedia.org/wiki?curid=1903959" title="Manuela Drescher">
Manuela Drescher

Manuela Drescher-Oschmann (ur. 9 czerwca 1965 r. w Zella-Mehlis) – niemiecka biegaczka narciarska reprezentująca NRD i Niemcy, brązowa medalistka mistrzostw świata.
Kariera.
Igrzyska olimpijskie w Albertville w 1992 r. były pierwszymi i zarazem ostatnimi igrzyskami w jej karierze. Zajęła tam 15. miejsce w biegu na 15 km techniką dowolną, 42. miejsce w biegu na 5 km techniką klasyczną oraz 38. miejsce w biegu pościgowym.
W 1985 roku wystartowała na mistrzostwach świata w Seefeld in Tirol. Osiągnęła tam największy sukces w swojej karierze wspólnie z Gaby Nestler, Antje Misersky i Ute Noack zdobywając brązowy medal w sztafecie 4x5 km.
Podczas mistrzostw świata juniorów w Trondheim w 1984 roku zajęła trzecie miejsce w sztafecie, a w biegu na 5 km była piętnasta. Na rozgrywanych rok później mistrzostwach świata juniorów w Täsch wywalczyła kolejny brązowy medal w sztafecie, a w biegu na 5 km zajęła trzynastą pozycję.
Najlepsze wyniki w Pucharze Świata osiągnęła w sezonie 1991/1992, kiedy w klasyfikacji generalnej zajęła 47. miejsce.

</doc>
<doc id="1903960" url="https://pl.wikipedia.org/wiki?curid=1903960" title="Tastrup">
Tastrup

Tastrup (duń. "Tostrup") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Hürup.

</doc>
<doc id="1903961" url="https://pl.wikipedia.org/wiki?curid=1903961" title="Carlos Prieto">
Carlos Prieto

Carlos Prieto (ur. 2 lutego 1980 roku w Méridzie) – hiszpański piłkarz ręczny, reprezentant kraju, obrotowy. Od sezonu 2013/14 reprezentuje barwy HSG Wetzlar.
Podczas Igrzysk Olimpijskich 2008 w Pekinie zdobył brązowy medal olimpijski.

</doc>
<doc id="1903962" url="https://pl.wikipedia.org/wiki?curid=1903962" title="Tostrup">
Tostrup



</doc>
<doc id="1903963" url="https://pl.wikipedia.org/wiki?curid=1903963" title="Vanderbilt Trophy">
Vanderbilt Trophy



</doc>
<doc id="1903965" url="https://pl.wikipedia.org/wiki?curid=1903965" title="Judd Bankert">
Judd Bankert

Judd Charles Bankert (ur. 9 września 1949 w Grand Rapids) – guamski biathlonista, jedyny w historii reprezentant Guamu na Zimowych Igrzyskach Olimpijskich.
Bankert urodził się w Grand Rapids w stanie Michigan. Ukończył Michigan State University. Po ukończeniu studiów pracował w Detroit, a po zakończeniu pracy, przeniósł się na Guam wraz z żoną córką. W 1984 r. złamał biodro. Po przezwyciężeniu tego wypadku trenował pływanie i podnoszenie ciężarów. W 1987 r. ponownie przeniósł się do Stanów Zjednoczonych, a konkretnie do Bellingham. Trenerem Bankerta został Richard Domey, który miał rozległe doświadczenie zarówno w strzelaniu, jak i w biegach co pomogło Bankertowi polepszyć umiejętności w strzelaniu i bieganiu. Po dziewięciu miesiącach trenowania Bankert był w stanie zakwalifikować się do olimpijskiego konkursu. Kilka dni później niósł flagę Guamu na igrzyskach w Calgary, będąc chorążym ekipy i jednocześnie jej jedynym członkiem.
Startując w sprincie trafił tylko dwie z dziesięciu tarcz co wpłynęło na jego czas końcowy. Czas biegu wyniósł 45:37.1 co dało mu 71. miejsce. Przed nim uplasował się Argentyńczyk Gustavo Giro z czasem 36:38.1, zaś za Bankertem był zawodnik z Portoryka Elliot Archilla, który uzyskał czas 47:47.4.
Po igrzyskach powrócił do Guamu jako konsultant, jednak szybko wrócił do Stanów Zjednoczonych. Bankert obecnie mieszka z żoną w Staunton w Wirginii.

</doc>
<doc id="1903966" url="https://pl.wikipedia.org/wiki?curid=1903966" title="Husby (Niemcy)">
Husby (Niemcy)

Husby – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Hürup.

</doc>
<doc id="1903967" url="https://pl.wikipedia.org/wiki?curid=1903967" title="Celtis">
Celtis



</doc>
<doc id="1903968" url="https://pl.wikipedia.org/wiki?curid=1903968" title="Pływanie na Igrzyskach Śródziemnomorskich 2009">
Pływanie na Igrzyskach Śródziemnomorskich 2009

pływanie na Igrzyskach Śródziemnomorskich 2009 odbywało się w dniach 27 czerwca – 1 lipca w kompleksie basenów Naiadi w Pescarze. W tabeli medalowej tryumfowali gospodarze igrzysk.
Mężczyźni.
Legenda: 
† Aschwin Wildeboer Faber ustanowił nowy rekord na 100 m stylem grzbietowym w czasie 52,38 s.

</doc>
<doc id="1903969" url="https://pl.wikipedia.org/wiki?curid=1903969" title="Grödersby">
Grödersby

Grödersby (duń. "Grødersby") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Kappeln-Land.

</doc>
<doc id="1903970" url="https://pl.wikipedia.org/wiki?curid=1903970" title="Nijmgen">
Nijmgen



</doc>
<doc id="1903971" url="https://pl.wikipedia.org/wiki?curid=1903971" title="Groedersby">
Groedersby



</doc>
<doc id="1903972" url="https://pl.wikipedia.org/wiki?curid=1903972" title="Nimwegen">
Nimwegen



</doc>
<doc id="1903973" url="https://pl.wikipedia.org/wiki?curid=1903973" title="Wełnianka (ujednoznacznienie)">
Wełnianka (ujednoznacznienie)

2 cieki wodne w Polsce:

</doc>
<doc id="1903974" url="https://pl.wikipedia.org/wiki?curid=1903974" title="Grødersby">
Grødersby



</doc>
<doc id="1903976" url="https://pl.wikipedia.org/wiki?curid=1903976" title="Gaby Nestler">
Gaby Nestler

Gaby Nestler (ur. 16 lutego 1967 w Annaberg-Buchholz) – niemiecka biegaczka narciarska reprezentująca NRD i Niemcy, brązowa medalistka mistrzostw świata.
Kariera.
Nigdy nie startowała na zimowych igrzyskach olimpijskich. W 1985 roku wystartowała na mistrzostwach świata w Seefeld in Tirol zdobywając wspólnie z Manuelą Drescher, Antje Misersky i Ute Noack brązowy medal w sztafecie 4x5 km co jest największym sukcesem jej kariery. Na tych samych mistrzostwach zajęła także 16. miejsce w biegu na 10 km techniką dowolną. Dwa lata później, podczas mistrzostwach świata w Oberstdorfie była dziesiąta w biegu na 20 km techniką dowolną oraz czwarte miejsce w sztafecie. Reprezentantki NRD przegrały walkę o brązowy medal ze Szwedkami o 5,5 sekundy. Na kolejnych mistrzostwach Nestler już nie startowała.
Najlepsze wyniki w Pucharze Świata osiągnęła w sezonie 1985/1986, kiedy w klasyfikacji generalnej zajęła 6. miejsce. Dwukrotnie stawała na podium zawodów PŚ, w tym raz zwyciężyła. W 1987 roku zakończyła karierę.

</doc>
<doc id="1903977" url="https://pl.wikipedia.org/wiki?curid=1903977" title="Krajowa Rada Winiarstwa i Miodosytnictwa">
Krajowa Rada Winiarstwa i Miodosytnictwa

Krajowa Rada Winiarstwa i Miodosytnictwa – organizacja zrzeszająca producentów win, miodów pitnych i importerów oraz innych przedsiębiorców związanych z rynkiem winiarskim. Reprezentuje interesy branży wobec władz administracyjnych, samorządowych i społecznych. W roku 2016 zawiesiła działalność.
Głównym celem działalności KRWiM jest współuczestnictwo w rozwiązywaniu problemów technicznych, organizacyjnych i ekonomicznych łączących się z działalnością i rozwojem winiarstwa w Polsce oraz współpraca w tym zakresie z organizacjami krajowymi i zagranicznymi.
Od początku swej działalności organizuje Ogólnopolski Konkurs Win, Miodów Pitnych i Napojów Winiarskich oraz kursy winiarskie podnoszące kwalifikacje pracowników branży.
Krajowa Rada Winiarstwa i Miodosytnictwa została powołana w 1991 r. Działa przy Stowarzyszeniu Naukowo – Technicznym Inżynierów i Techników Przemysłu Spożywczego, wchodzi w skład Rady Gospodarki Żywnościowej. Jest organizacją dobrowolną, samorządną i samofinansującą się. . W styczniu 2016 r. działalność Rady przy Stowarzyszeniu Naukowo–Technicznym Inżynierów i Techników Przemysłu Spożywczego została zawieszona. Interesy polskiej branży winiarskiej reprezentuje Związek Pracodawców Polska Rada Winiarstwa.

</doc>
<doc id="1903979" url="https://pl.wikipedia.org/wiki?curid=1903979" title="Oersberg">
Oersberg

Oersberg (duń. "Ørsbjerg") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Kappeln-Land.

</doc>
<doc id="1903980" url="https://pl.wikipedia.org/wiki?curid=1903980" title="Ute Noack">
Ute Noack

Ute Noack (ur. 27 grudnia 1961 r. w Annaberg-Buchholz) – niemiecka biegaczka narciarska reprezentująca NRD i Niemcy, brązowa medalistka mistrzostw świata.
Kariera.
Igrzyska olimpijskie w Sarajewie w 1984 r. były pierwszymi i zarazem ostatnimi igrzyskami w jej karierze. W swoim najlepszym występie indywidualnym, w biegu na 5 km techniką klasyczną zajęła ósme miejsce. Ponadto wraz z koleżankami z reprezentacji zajęła również ósme miejsce w sztafecie.
W 1985 roku wystartowała na mistrzostwach świata w Seefeld in Tirol. Osiągnęła tam największy sukces w swojej karierze wspólnie z Manuelą Drescher, Antje Misersky i Gaby Nestler zdobywając brązowy medal w sztafecie 4x5 km. Na tych samych mistrzostwach zajęła także 17. miejsce w biegu na 10 km techniką dowolną oraz 11. miejsce w biegu na 20 km techniką klasyczną. Na kolejnych mistrzostwach już nie startowała.
Najlepsze wyniki w Pucharze Świata osiągnęła w sezonie 1984/1985, kiedy w klasyfikacji generalnej zajęła 6. miejsce. Nigdy nie stawała na podium zawodów Pucharu Świata. W 1985 roku zakończyła karierę.
Osiągnięcia.
Puchar Świata.
Miejsca na podium.
Noack nigdy nie stawała na podium zawodów Pucharu Świata.

</doc>
<doc id="1903981" url="https://pl.wikipedia.org/wiki?curid=1903981" title="Ogólnopolski Konkurs Win, Miodów Pitnych i Napojów Winiarskich">
Ogólnopolski Konkurs Win, Miodów Pitnych i Napojów Winiarskich

Ogólnopolski Konkurs Win, Miodów Pitnych i Napojów Winiarskich jest organizowany od 1991 r. przez Krajową Radę Winiarstwa i Miodosytnictwa. Adresowany jest do wszystkich producentów win, miodów pitnych, wyrobów winiarskich, a także importerów wspomnianych trunków. Ocenie podlegają rozmaite kategorie wyrobów winiarskich, takie jak np.: wina gronowe, wina gronowe musujące, wina owocowe, wina owocowe aromatyzowane, wina gronowe wyprodukowane w Polsce z upraw krajowych i miody pitne. 
Inicjatywa takiej formuły konkursowej ma wsparcie Ministra Rolnictwa i Rozwoju Wsi, który od kilku lat obejmuje honorowy patronat nad Konkursem. Wśród jurorów Konkursu zasiadają niezależni eksperci, sommelierzy, pracownicy naukowi oraz przedstawiciele mediów.

</doc>
<doc id="1903983" url="https://pl.wikipedia.org/wiki?curid=1903983" title="Ørsbjerg">
Ørsbjerg



</doc>
<doc id="1903986" url="https://pl.wikipedia.org/wiki?curid=1903986" title="Oersbjerg">
Oersbjerg



</doc>
<doc id="1903987" url="https://pl.wikipedia.org/wiki?curid=1903987" title="Srokacz">
Srokacz



</doc>
<doc id="1903989" url="https://pl.wikipedia.org/wiki?curid=1903989" title="Filip II Waldeck-Eisenberg">
Filip II Waldeck-Eisenberg

Filip II Waldeck-Eisenberg (ur. 3 marca 1453, zm. 26 listopada 1524) - hrabia Waldeck-Eisenberg. Syn Wolrada I Waldeck i Barbary Wertheim (zm. 1422).
Na początku planowano uczynić Filipa biskupem, lecz po śmierci jego brata Filipa I w 1475, Kościół i możni orzekli, że Filip będzie opiekunem i regentem swego bratanka Henryka VIII. W 1486 doszło do podziału ziem hrabstwa Waldeck: Filip II został hrabią Waldeck-Eisenberg, a Henryk VIII otrzymał hrabstwo Waldeck-Wildungen.
Gdy w 1499 w Eisenbergu odkryto bardzo bogate złoża złota, po trzech latach rozgorzał spór pomiędzy hrabiami Waldeck o prawo wydobywania złóż w Eisenbergu. W 1505 książę Wilhelm IV Jülich-Berg zezwolił Filipowi na budowę kopalni w Ravensbergu i Sparrenbergu.
W 1507 rozpoczął budowę zamku Wasserburg-Steffenburg w Diemelsee-Adorf. W 1516 został pojmany przez najemnika Götza von Berlichingen i zwolniony po długim okresie niewoli po zapłacie okupu 8 900 dukatów.
Małżeństwo i dzieci.
3 listopada 1478 roku ożenił się ze swą pierwszą żoną Katarzyną Solms-Lich († 1492), córką Kuna zu Solms-Lich i Walpurgii z Dhaun zm. 12 grudnia 1492 lub 1493), z którą miał sześcioro dzieci:
Około 1497 roku ożenił się po raz drugi z Katarzyną Kwerfurt († 1521 w Kelbra (Kyffhäuser)), wdową po Guntherze XXXVIII. Schwarzburg-Blankenburg

</doc>
<doc id="1903991" url="https://pl.wikipedia.org/wiki?curid=1903991" title="Lancia Gamma">
Lancia Gamma

Lancia Gamma – samochód osobowy klasy średniej-wyższej produkowany przez włoską markę Lancia w latach 1976–1984.
Historia i opis modelu.
Dostępny jako 4-drzwiowy fastback oraz 2-drzwiowe coupé. Następca modelu Flavia. Do napędu używano silników B4 o pojemności 2,0 lub 2,5 litra. Moc przenoszona była na oś przednią poprzez 5-biegową manualną bądź 4-biegową automatyczną skrzynię biegów. Samochód został zastąpiony przez model Thema. Przez cały okres produkcji powstało 15 272 egzemplarzy Gammy w wersji Berlina oraz 6 789 Coupé.
Był to pierwszy nowy samochód skonstruowany przez Lancię po przejęciu przez Fiata. Nadwozie zaprojektowała Pininfarina. Silniki stosowane w Gammie były nowymi konstrukcjami, nie zdecydowano się na popularniejsze wówczas jednostki V6 czy też R6 ze względu na ich wymiary, wymusiłyby one inne przeprowadzenie linii maski. Motor B4 charakteryzował się zwartą konstrukcją, krótkim skokiem tłoka i wałem korbowym z trzema łożyskami głównymi. Głowice cylindrów jak i kadłub silnika odlano ze stopów lekkich, na każdą głowicę przypadał jeden wałek rozrządu. Pierwotnie dostępna była wersja 2500, później dodano także wariant 2000. Silnik zasilany był przez gaźnik, jednostka 2.5 mogła być także wyposażona we wtrysk paliwa.
W samochodzie wykorzystano dwuobwodowy układ hamulcowy z hamulcami tarczowymi na obu osiach. Zawieszenie przednie stanowiły trójkątne wahacze poprzeczne, kolumny McPhersona oraz stabilizator, z tyłu wykorzystano zaś poprzeczne ramiona wahaczy, kolumny McPhersona i stabilizator.
Dane techniczne ('76 B4 2.0).
"Źródło:"
Dane techniczne ('76 B4 2.5).
"Źródło:"

</doc>
<doc id="1903995" url="https://pl.wikipedia.org/wiki?curid=1903995" title="Mardża">
Mardża

Mardża (także "Marja, Marjah", "Mardżeh") – miasto w Afganistanie, położone w prowincji Helmand w dystrykcie Nad Ali na południowy zachód od miasta Laszkargah, około 80-85 tys. mieszkańców.
W 2006 roku Mardża została zajęta wraz z innymi miejscowościami w Helmandzie przez talibów i została zamienione w ich stolicę na południu Afganistanu. Powstały tu fabryki min i bomb podkładanych na drogach. Powstała tu też osobna talibska administracja, sądy i policja. Miasto Mardża zbudowali Amerykanie na prośbę króla afgańskiego pod koniec lat 50. XX wieku. Miasto stało się rolniczym zagłębiem Afganistanu - dzięki wykopanym tu licznym kanałom irygacyjnym zaczęto uprawiać pszenicę i powstały liczne sady, a te uprawiali koczownicy osadzani tu przez króla. Liczne wojny zniszczyły jednak te uprawy, a zamiast pszenicy zaczęto tu uprawiać na masową skalę mak, z którego wytwarzane są narkotyki.
W lutym 2010 roku miasto stało się jednym z celów połączonej operacji Musztarak wojsk NATO i afgańskich. Do natarcia na Mardżę wyznaczono 15 tys. żołnierzy wojsk USA i Wielkiej Brytanii, w tym także 2,5 tys. wojska afgańskiego. Miasta miało bronić 2 tys. talibów. 17 lutego w Mardży wywieszono afgańską flagę. W uroczystości zawieszania zielono-czerwonej flagi państwowej na dachu budynku w centrum miasta brał udział gubernator prowincji, afgańscy żołnierze, amerykańscy marines i mieszkańcy miasta.

</doc>
<doc id="1904000" url="https://pl.wikipedia.org/wiki?curid=1904000" title="Psyche">
Psyche



</doc>
<doc id="1904001" url="https://pl.wikipedia.org/wiki?curid=1904001" title="Zobaczyć Morze">
Zobaczyć Morze



</doc>
<doc id="1904005" url="https://pl.wikipedia.org/wiki?curid=1904005" title="Biathlon na Zimowych Igrzyskach Olimpijskich 2010 – bieg pościgowy kobiet">
Biathlon na Zimowych Igrzyskach Olimpijskich 2010 – bieg pościgowy kobiet

Biathlonowy bieg pościgowy kobiet na Zimowych Igrzyskach Olimpijskich 2010 odbył się 16 lutego w Whistler Olympic Park. Była to druga kobieca konkurencja biathlonowa podczas tych igrzysk.

</doc>
<doc id="1904006" url="https://pl.wikipedia.org/wiki?curid=1904006" title="William Boaventura">
William Boaventura

William Boaventura, właśc. William Cleite Boaventura (ur. 14 lutego 1980) – brazylijski piłkarz występujący na pozycji obrońcy lub pomocnika.
Kariera piłkarska.
Kariera klubowa.
Od 2004 występował w cypryjskim AEL Limassol, skąd w 2006 został zaproszony do klubu Anorthosis Famagusta. W końcu kwietnia 2008 przeniósł się do Metałurha Donieck. W lutym 2009 został wypożyczony na rok do rosyjskiego klubu Kubań Krasnodar. W 2010 roku przeszedł do APOEL-u Nikozja. Następnie ponownie grał w Anorthosisie, w którym w 2012 roku zakończył karierę.

</doc>
<doc id="1904008" url="https://pl.wikipedia.org/wiki?curid=1904008" title="Pomnik cara Aleksandra II w Białowieży">
Pomnik cara Aleksandra II w Białowieży

Pomnik Aleksandra II w Białowieży – nieistniejący carski pomnik w Białowieży.
Pomnik został odsłonięty 22 lipca 1912 i poświęcony na otoczonym drewnianym płotem placu przed cerkwią prawosławną w Białowieży. Był to jeden z egzemplarzy produkowanego masowo przez fabrykę Edwarda Nowickiego w Petersburgu popiersia Aleksandra II (w ciągu trzech lat, od 1911 do 1914, wyprodukowano ich trzy tysiące). Było ono wykonane z cynku pokrytego brązem i cieszyło się szczególną popularnością ze względu na niską cenę – 150 rubli. Aleksander II był na nim ukazany w galowym mundurze, zaś rzeźba znajdowała się na postumencie w kształcie piramidy ze ściętym wierzchołkiem.
Na cokole pomnika znajdowało się rosyjskie godło państwowe, zaś nad nim napis w języku rosyjskim: "Miłościwy Imperator Samodzierżca Całej Rosji Aleksander-Wyzwoliciel panował od 1855 do 1881 roku". Pod godłem umieszczono natomiast końcowe wersy ukazu carskiego z 1861, w którym Aleksander II znosił pańszczyznę. Całość wznosiła się na wysokość 2,3 metra.
Po 1918 monument został zniszczony. Obecnie na jego miejscu znajduje się głaz upamiętniający ofiary II wojny światowej.
Identyczny pomnik Aleksandra II, również powstały w fabryce Nowickiego, został odsłonięty rok później we wsi Pawły. 

</doc>
<doc id="1904009" url="https://pl.wikipedia.org/wiki?curid=1904009" title="Burmistrzowie i prezydenci Koszalina">
Burmistrzowie i prezydenci Koszalina



</doc>
<doc id="1904010" url="https://pl.wikipedia.org/wiki?curid=1904010" title="Mpumalanga Black Aces FC">
Mpumalanga Black Aces FC

Mpumalanga Black Aces Football Club – klub piłkarski z Republiki Południowej Afryki, grający obecnie w pierwszej lidze, mający siedzibę w mieście Witbank, leżącym w prowincji Mpumalanga. Swoje domowe mecze rozgrywa na stadionie Puma Stadium. Klub został założony w 1937 jako Ukhumba Black Aces.

</doc>
<doc id="1904012" url="https://pl.wikipedia.org/wiki?curid=1904012" title="Thomas Becket">
Thomas Becket



</doc>
<doc id="1904015" url="https://pl.wikipedia.org/wiki?curid=1904015" title="Pomnik Aleksandra II w Białowieży">
Pomnik Aleksandra II w Białowieży



</doc>
<doc id="1904016" url="https://pl.wikipedia.org/wiki?curid=1904016" title="Pomnik cara Aleksandra II w Pawłach">
Pomnik cara Aleksandra II w Pawłach

Pomnik Aleksandra II w Pawłach – nieistniejący carski pomnik we wsi Pawły. 
Był to jeden z egzemplarzy produkowanego masowo przez fabrykę Edwarda Nowickiego w Petersburgu popiersia Aleksandra II (w ciągu trzech lat, od 1911 do 1914, wyprodukowano ich trzy tysiące). Było ono wykonane z cynku pokrytego brązem i cieszyło się szczególną popularnością ze względu na niską cenę – 150 rubli. Aleksander II był na nim ukazany w galowym mundurze, zaś rzeźba znajdowała się na postumencie w kształcie piramidy ze ściętym wierzchołkiem.
Na cokole pomnika znajdowało się rosyjskie godło państwowe, zaś nad nim napis w języku rosyjskim: "Miłościwy Imperator Samodzierżca Całej Rosji Aleksander-Wyzwoliciel panował od 1855 do 1881 roku". Pod godłem umieszczono natomiast końcowe wersy ukazu carskiego z 1861, w którym Aleksander II znosił pańszczyznę. Całość wznosiła się na wysokość 2,3 metra. Pomnik został zlokalizowany przed urzędem gromadzkim w Pawłach. Po odzyskaniu niepodległości przez Polskę został zniszczony. Śladem po jego istnieniu są dwa betonowe stopnie, które pierwotnie służyły jako podstawa konstrukcji.
Identyczny pomnik, również wykonany w zakładach Nowickiego, znajdował się w Białowieży.

</doc>
<doc id="1904017" url="https://pl.wikipedia.org/wiki?curid=1904017" title="League of Wales (1992/1993)">
League of Wales (1992/1993)

League of Wales 1992/1993 (znana jako "Konica" League of Wales ze względów sponsorskich) był 1. sezonem najwyższej klasy rozgrywkowej w Walii. Sezon został otwarty 15 sierpnia 1992 r., a zakończył się 22 maja 1993 r. Mistrzem został zespół .
Skład ligi w sezonie 1992/1993.
W lidze rywalizowało dwadzieścia drużyn – osiem z Cymru Alliance,
dziesięć z Welsh Football League National Division
i po jednej z Northern Premier League oraz Northern Premier League Division One.

</doc>
<doc id="1904019" url="https://pl.wikipedia.org/wiki?curid=1904019" title="Pomniki w Koszalinie">
Pomniki w Koszalinie

Lista pomników i miejsc pamięci narodowej w Koszalinie:

</doc>
<doc id="1904022" url="https://pl.wikipedia.org/wiki?curid=1904022" title="Badanie endoskopowe">
Badanie endoskopowe



</doc>
<doc id="1904023" url="https://pl.wikipedia.org/wiki?curid=1904023" title="Bio Aï Traoré">
Bio Aï Traoré

Bio Aï Traoré (ur. 9 czerwca 1985 w Porto-Novo) – piłkarz beniński grający na pozycji obrońcy.
Kariera klubowa.
Karierę piłkarską Traoré rozpoczął w klubie Panthères Djougou. W 2006 roku zadebiutował w jego barwach w pierwszej lidze benińskiej.
Kariera reprezentacyjna.
W reprezentacji Beninu Traoré zadebiutował w 2009 roku. Wcześniej w 2008 roku był rezerwowym zawodnikiem w Pucharze Narodów Afryki.

</doc>
<doc id="1904024" url="https://pl.wikipedia.org/wiki?curid=1904024" title="Bio Ai Traore">
Bio Ai Traore



</doc>
<doc id="1904026" url="https://pl.wikipedia.org/wiki?curid=1904026" title="Zawał czerwony">
Zawał czerwony



</doc>
<doc id="1904028" url="https://pl.wikipedia.org/wiki?curid=1904028" title="Parafia Przemienienia Pańskiego w Kielcach-Białogonie">
Parafia Przemienienia Pańskiego w Kielcach-Białogonie

Parafia.
Parafia Przemienienia Pańskiego w Kielcach-Białogonie – parafia rzymskokatolicka w Kielcach. Należy do dekanatu Kielce-Zachód diecezji kieleckiej.
Parafia została erygowana 17 kwietnia 1918 przez biskupa Augustyna Łosińskiego. Jest obsługiwana przez księży diecezjalnych. Mieści się przy ulicy Kolonia. Oprócz proboszcza w parafii jest jeszcze dwóch księży wikariuszy, oraz około 50 ministrantów. W ministranckiej lidze piłkarskiej parafia Białogon zajmuje czołową pozycję. W 2010 zajęła w finale drugie miejsce.
Kościół.
Do września 2013 roku wierni z Białogonu modlili się w małym drewnianym kościółku wybudowanym w latach 1917-1918 w stylu podhalańskim. Zaprojektował go Mateusz Galas. Jest jednym z najpiękniejszych obiektów sakralnych na terenie Kielc i woj. świętokrzyskiego.
Od 22 września 2013 nabożeństwa odbywają w nowym, większym kościele przy ulicy Kolonia.

</doc>
<doc id="1904029" url="https://pl.wikipedia.org/wiki?curid=1904029" title="Hiszam Talat Mustafa">
Hiszam Talat Mustafa

Hiszam Talat Mustafa (arab. هشام طلعت مصطفى) (ur. 1959 w Aleksandrii) – egipski biznesmen i były członkiem Rady Konsultacyjnej. Były prezes konsorcjum budowlanego Taalat Moustafa Group, którego wartość szacowana była w 2007 na 800 milionów dolarów. Hiszam Talat Mustafa jest żonaty i ma trójkę dzieci (Omara, Tareka, Mohameda).
W dniu 2 września 2008 Mustafa został oskarżony w Kairze o zlecenie morderstwa popularnej libańskiej piosenkarki Suzanne Tamim. Po aresztowaniu Mustafy, akcje konsorcjum Taalat Moustafa Group znacznie spadły. Dnia 21 maja kairski sąd uznał, że oskarżony jest winny zlecenia morderstwa i 25 czerwca został skazany na karę śmierci przez powieszenie – razem z byłym oficerem policji Mohsenem al-Sukkari. Wielki mufti Sheikh Ali Goma’a podtrzymał wyrok śmierci dla obu skazanych. Odwołanie od wyroku zostało odroczone do 4 marca 2010 r.
Ponowny proces rozpoczął się 26 kwietnia 2010 roku. Po ośmiu sesjach sądu, proces został odroczony do 26 czerwca 2010.
28 września 2010 został skazany przez egipski sąd na 15 lat więzienia, tym samym został uchylony wyrok śmierci z maja 2009 roku. Sąd zmienił też karę – z kary śmierci na dożywocie (25 lat) dla wykonawcy zlecenia Muhsina Sukkariego.

</doc>
<doc id="1904030" url="https://pl.wikipedia.org/wiki?curid=1904030" title="Parafia św. Hiacynty i Franciszka w Kielcach">
Parafia św. Hiacynty i Franciszka w Kielcach

Parafia Świętych Hiacynty i Franciszka w Kielcach-Malikowie – parafia rzymskokatolicka w Kielcach. Należy do dekanatu Kielce-Zachód diecezji kieleckiej. Założona w 2000 roku. Jest obsługiwana przez księży diecezjalnych. Mieści się przy ulicy Piekoszowskiej, na osiedlu Czarnów.

</doc>
<doc id="1904031" url="https://pl.wikipedia.org/wiki?curid=1904031" title="Lancia Fulvia">
Lancia Fulvia

Lancia Fulvia – kompaktowy samochód osobowy produkowany przez włoską firmę Lancia w latach 1963–1976. Dostępny jako 4-drzwiowy sedan lub 2-drzwiowe coupé. Następca modelu Appia. Do napędu używano silników V4 o pojemnościach: 1,1, 1,2, 1,3 lub 1,5 litra. Moc przenoszona była na oś przednią poprzez 4-biegową manualną skrzynię biegów. Samochód został zastąpiony przez model Beta.
Dane techniczne.
"Źródło:"

</doc>
<doc id="1904032" url="https://pl.wikipedia.org/wiki?curid=1904032" title="Parafia bł. Jerzego Matulewicza w Kielcach">
Parafia bł. Jerzego Matulewicza w Kielcach

Parafia Błogosławionego Jerzego Matulewicza w Kielcach – parafia rzymskokatolicka w Kielcach. Należy do dekanatu Kielce-Zachód diecezji kieleckiej. Założona w 1991. Jest obsługiwana przez księży diecezjalnych. Mieści się przy ulicy Kazimierza Wielkiego.

</doc>
<doc id="1904033" url="https://pl.wikipedia.org/wiki?curid=1904033" title="Pomnik ku czci ocalenia Aleksandra III w Augustowie">
Pomnik ku czci ocalenia Aleksandra III w Augustowie

Pomnik ku czci ocalenia cara Aleksandra III w Augustowie – niezachowany pomnik ku czci cara Aleksandra III w Augustowie.
Był to jeden z kilkuset monumentów wzniesionych na terytorium całego Imperium Rosyjskiego po katastrofie pociągu carskiego w okolicy wsi Borki 17 października 1888. Z powodu nadmiernej prędkości pociąg wykoleił się, jednak żadna z osób z carskiej rodziny nie ucierpiała.
W celu upamiętnienia ocalenia cara w Augustowie zorganizowano zbiórkę pieniędzy wśród mieszkańców miasta, rosyjskich urzędników oraz wśród stacjonujących w mieście żołnierzy 2 Pułku Kozaków Dońskich. W roku 1890 inżynier powiatowy S. Byliniecki zaprojektował skwer, nazwany placem Świętego Mikołaja, oraz kolumnę, odlaną w zakładach Fajngolda w Mikaszówce. Monument był gotowy w 1891 i został zlokalizowany w pobliżu budynku poczty (obecnie Państwowa Szkoła Muzyczna I stopnia). Odsłonięto go 15 maja tego roku. Była to czarna kolumna z żeliwa w stylu koryncko-doryckim, ulokowana na czworokątnym postumencie. Całość miała 8 metrów wysokości. Na cokole umieszczono napis „Boże chroń cara” w języku polskim i rosyjskim. Pomnik wieńczyła kula z pozłacanym dwugłowym orłem. Całość była otoczona ażurowym płotem z latarniami w narożnikach.
Pomnik został zburzony po odzyskaniu niepodległości przez Polskę.

</doc>
<doc id="1904034" url="https://pl.wikipedia.org/wiki?curid=1904034" title="Rainer Buhmann">
Rainer Buhmann

Rainer Buhmann (ur. 20 lutego 1981 w Leimen) – niemiecki szachista, arcymistrz od 2007 roku.
Kariera szachowa.
W 1999 r. zdobył tytuł mistrza Niemiec juniorów do 18 lat. Dwukrotnie zajął IV miejsca w mistrzostwach Europy juniorów (Litochoron 1999 – do 18 lat, Patras 2001 – do 20 lat). W 2000 r. zwyciężył w otwartych mistrzostwach Holandii juniorów do 20 lat, w 2001 r. podzielił I m. (wspólnie z Andreasem Schenkiem) w otwartym turnieju w Böblingen, natomiast w 2002 r. ponownie podzielił I m. w turnieju rozegranym w tym mieście (wspólnie z Pawłem Jaraczem i Janem Gustafssonem). W 2003 r. podzielił I m. (wspólnie z m.in. Liviu-Dieterem Nisipeanu, Lewonem Aronjanem, Władimirem Jepiszynem, Władimirem Burmakinem i Konstantinem Landą) w turnieju "Neckar Open" w Deizisau. Normy na tytuł arcymistrza wypełnił w latach 2005 (podczas drużynowych mistrzostw Austrii), 2006 (I m. w Willingen (Upland)) oraz 2007 (podczas finału indywidualnych mistrzostw Niemiec, na których zdobył srebrny medal). W 2006 r. zwyciężył w kolejnej edycji turnieju w Böblingen, w 2007 r. podzielił I m. w San Nicola Arcella (wspólnie z Milanem Draško) oraz w Winterthurze (wspólnie z Wadimem Małachatko), natomiast w 2009 i 2010 r. dwukrotnie podzielił I m. w Schwäbisch Gmünd.
W 2001 r. zdobył w León brązowy medal drużynowych mistrzostw Europy. W rozgrywkach z tego cyklu po raz drugi uczestniczył w 2007 roku. W 2008 r. wystąpił w trzeciej reprezentacji Niemiec na szachowej olimpiadzie w Dreźnie.
Najwyższy ranking w dotychczasowej karierze osiągnął 1 czerwca 2016 r., z wynikiem 2653 punktów.

</doc>
<doc id="1904035" url="https://pl.wikipedia.org/wiki?curid=1904035" title="Parafia św. Józefa Oblubieńca Najświętszej Maryi Panny w Kielcach">
Parafia św. Józefa Oblubieńca Najświętszej Maryi Panny w Kielcach

Parafia Świętego Józefa Oblubieńca Najświętszej Maryi Panny w Kielcach – parafia rzymskokatolicka w Kielcach. Należy do dekanatu Kielce-Zachód diecezji kieleckiej. Jest obsługiwana przez księży Józefitów (Oblatów Świętego Józefa).
Parafia św. Józefa Oblubieńca NMP została erygowana 5 października 1993 r. przez biskupa Kazimierza Ryczana przy dotychczasowej kaplicy Zgromadzenia Oblatów św. Józefa. Wydzielono ją z parafii MB Częstochowskiej w Niewachlowie, Podwyższenia Krzyża Świętego w Kielcach i św. Andrzeja Boboli w Kostomłotach. 
Budowę kościoła rozpoczęto w kwietniu 1995 r. W 2002 dokonano przeprowadzki z kaplicy do kościoła w stanie surowym.

</doc>
<doc id="1904037" url="https://pl.wikipedia.org/wiki?curid=1904037" title="Parafia Miłosierdzia Bożego w Kielcach">
Parafia Miłosierdzia Bożego w Kielcach

Parafia Miłosierdzia Bożego w Kielcach – parafia rzymskokatolicka w Kielcach. Należy do dekanatu Kielce-Zachód diecezji kieleckiej. 
Parafia została założona w 1982, jest obsługiwana przez księży diecezjalnych. W Roku Jubileuszowym − 5 marca 2000 kościół został poświęcony przez Prymasa Polski kardynała Józefa Glempa. 4 listopada 2001 biskup kielecki Kazimierz Ryczan ustanowił Kościół na Czarnowie Diecezjalnym Sanktuarium Miłosierdzia Bożego.
Parafia mieści się przy ulicy Mieszka I, na osiedlu Czarnów.

</doc>
<doc id="1904039" url="https://pl.wikipedia.org/wiki?curid=1904039" title="Lancia Beta">
Lancia Beta

Lancia Beta – samochód osobowy klasy średniej produkowany przez włoską markę Lancia w latach 1972 – 1984.
Historia i opis modelu.
Dostępny jako: 2-drzwiowe coupé, 2-drzwiowy kabriolet, 3-drzwiowe kombi lub 4-drzwiowy sedan. Następca modelu Fulvia. Do napędu używano silników R4 o pojemnościach:1,3, 1,4, 1,6, 1,8 oraz 2,0 litrów. Moc przenoszona była na oś przednią poprzez 5-biegową manualną skrzynię biegów. Samochód został zastąpiony przez model Prisma.
Dane techniczne (Coupé).
"Źródła":

</doc>
<doc id="1904040" url="https://pl.wikipedia.org/wiki?curid=1904040" title="J. R. Celski">
J. R. Celski



</doc>
<doc id="1904041" url="https://pl.wikipedia.org/wiki?curid=1904041" title="Parafia Niepokalanego Serca Najświętszej Maryi Panny w Kielcach">
Parafia Niepokalanego Serca Najświętszej Maryi Panny w Kielcach

Parafia Niepokalanego Serca Najświętszej Maryi Panny w Kielcach – parafia rzymskokatolicka w Kielcach. Należy do dekanatu Kielce-Zachód diecezji kieleckiej. Założona w 1939. Jest obsługiwana przez księży diecezjalnych. Mieści się przy ulicy Urzędniczej.
W marcu 2023 roku ks. proboszcz Stanisław Król zrezygnował z funkcji, a w jego miejsce powołano ks. Sebastiana Wieczorka.

</doc>
<doc id="1904042" url="https://pl.wikipedia.org/wiki?curid=1904042" title="Artes poeticae">
Artes poeticae

Artes poeticae – "sztuki poetyckie", grupa dzieł poświęconych poezji połączonych tematyką, sposobem ujęcia zagadnienia, często też tytułem. Od współczesnych prac z dziedziny poetyki różnią się one charakterem normatywnym. "Artes poeticae" mówią o normach dotyczących poezji i jej zadaniach, zawierają też praktyczne wskazówki dla twórców. Terminem tym określa się dwie grupy utworów: poematy dydaktyczne mówiące o poezji w formie raczej swobodnej – tok wykładu podporządkowany jest w nich bowiem celom artystycznym, oraz traktaty, często erudycyjne kompendia, prezentujące zagadnienia związane z poezją w sposób systematyczny.
Starożytność.
Podstawą i wzorem dla późniejszych dzieł tego rodzaju stały się dwa teksty starożytne, "Poetyka" Arystotelesa i "List do Pizonów" Horacego, sam znany także pod tytułami "Sztuka poetycka" i "Ars poetica".
Grecka refleksja nad literaturą jest starsza niż "Poetyka" Arystotelesa, dzieło to stanowi jednak pierwszy poświęcony jej systematyczny traktat. Źródłem greckiej poetyki normatywnej było uznawanie poezji za "techne". Normy, przepisy i zasady rozumianej jako techne poezji są czymś, czego można się nauczyć i praktycznie stosować.
"Sztuka poetycka" Horacego wywarła znaczny wpływ przede wszystkim na poetykę renesansu, a następnie na (bazującej na niej) poetyce klasycyzmu. Także ten utwór stał się wzorem wielu późniejszych poetyk, tak samo jak z "Poetyki" Arystotelesa, pochodzi z niego wiele kluczowych pojęć i przekonań dotyczących poezji i estetyki.
Średniowiecze.
Z okresu średniowiecza pochodzi obszerny korpus dzieł traktujących o poezji. W związku z przewagą retoryki nad literaturą poetyki średniowieczne pozostają w ścisłym związku z retoryką i obejmują przede wszystkim problematykę stylistyczną (artes dictaminis). Najważniejszymi ośrodkami, w których powstawały, były Paryż i Orlean. Do tekstów tych należą "De ornamentis verborum" Marbode'a (XI w.), "Ars versificatoria" Mateusza z Vendôme (XII w.), "Poetria" Jana z Garlandii (XIII w.), "Poetria nova" Galfryda z Vinsauf (Xok. 1210), "Ars versificatoria" Gerwazego z Melkley (XIII w.). Średniowieczne sztuki poetyckie powstawały głównie w XII i XIII wieku, stanowią one owoc renesansu XII wieku – tę serię rozwojową rozpoczyna przede wszystkim dzieło Mateusza z Vendôme, będące ogniwem XII-wiecznego powrotu do sztuki antycznej, inspirujące się silnie dziełem Bernarda Silvestris.
W średniowieczu poezja nie była uznawana za osobny rodzaj sztuki, nie istniały nawet terminy stanowiące dokładne odpowiedniki znaczeń terminu "poezja". Artes dictaminis (same najczęściej poświęcone prozie, głównie epistolografii), nie znały ścisłej opozycji poezja-proza. Poetyki średniowiecza obejmują tak poezję, jak i prozę, obie zaś ujmowane są jako jedna kategoria o charakterze retorycznym: "wymowa". Utwory poetyckie rozumiane są jako dzieła sztuki retorycznej o charakterze metrycznym, poddane są więc przede wszystkim normom retoryki, nie jakimś osobnym normom charakterystycznym jedynie dla nich.
Renesans.
Wiek XVI jest okresem szczególnego rozkwitu gatunku, powstała wtedy szczególnie dużo dzieł poświęconych poezji, wzorujących się na Arystotelesie i Horacym. Są to przede wszystkim poetyki włoskie, później także wzorujące się na włoskich francuskie. Poetyki renesansowe stanową niejednokrotnie przeróbki i zmienione tłumaczenia "Poetyki" Arystotelesa oraz komentarze do niej.
Do najważniejszych sztuk poetyckich renesansu należą "De arte poetica" Marca Girolama Vidy (1527); "Naugerius sive de poetica dialogus" Girolama Fracastoro (1540); "In librum Aristotelis de Arte poetica explanationes" Francesca Robortella (1548); "De poeta" (1559) i "L'Arte poetica" (1564) Antonia Minturna; "Poetices liri septem" (1561) Juliusa Caesara Scaligera; "Poetica d'Aristotele vulgarizzata e sposita" (1570) Lodovica Castelvetra; "Dell'Arte poetica" (1587) Torquata Tassa; "Della poetica" (1586) Francesca Patriziego; "Poetica" (powst. 1596) Tommasa Campanelli. Do powstających już pod koniec epoki renesansowych poetyk francuskich należą "L'Art Poétique" (1555) Jacques'a Peletiera du Mans i "Abrégé de l'art poétique" (1563) Pierre'a Ronsarda.
Klasycyzm.
W wieku XVII Francja staje się głównym centrum kultury europejskiej, tam też przede wszystkim kształtuje się klasycyzm, którego normy wykładają "artes poeticae" francuskie. Kontynuują one i rozwijają założenia poetyk renesansowych. Znane były szeroko poza granicami Francji i przyczyniły się do rozwoju klasycyzmu w literaturze całej Europy. Najszerzej znaną i najbardziej wpływową z nich jest "Sztuka poetycka" ("L'Art poétique", 1674) Nicolasa Boileau o konsekwentnie normatywnym charakterze. Do innych sztuk poetyckich XVII wieku należały "Réflexions sur la poétique d'Aristote" (1674) René Rapina, "Ars Poetica" (1647) Gerardusa Vossiusa czy "Préface à l'Adonis" (1623) Jeana Chapelaina.
Artes poeticae w Polsce.
W Polsce liczne poetyki oświeceniowe poprzedza kilka poetyk baroku – pierwszymi były "Wykłady poetyki" ("Praecepta poeticae") Macieja Kazimierza Sarbiewskiego (ok. 1630) oraz jego dzieło "O poezji doskonałej" ("De perfecta poesi sive Vergilius et Homerus"). Sarbiewski opierał się przede wszystkim na poetykach starożytnych oraz renesansowych, głównie na Scaligerze i Pontanusie. Spośród innych polskich poetyk przedoświeceniowych wymienić należy dzieło "Poeta nowy" Łukasza Opalińskiego (ok. 1661).
Poetyki polskiego oświecenia, o wiele liczniejsze, opierały się ściśle na sztukach poetyckich klasycyzmu francuskiego, przede wszystkim na Boileau. Przeróbką Boileau jest najważniejsza z nich, "Sztuka rymotwórcza" Franciszka Ksawerego Dmochowskiego.

</doc>
<doc id="1904043" url="https://pl.wikipedia.org/wiki?curid=1904043" title="Łyżwiarstwo szybkie na Zimowych Igrzyskach Olimpijskich 2010 – bieg na 3000 m kobiet">
Łyżwiarstwo szybkie na Zimowych Igrzyskach Olimpijskich 2010 – bieg na 3000 m kobiet

Bieg na 3000 metrów kobiet w łyżwiarstwie szybkim na Zimowych Igrzyskach Olimpijskich 2010 rozegrano 14 lutego w Richmond Olympic Oval. Mistrzynią olimpijską na tym dystansie została Czeszka Martina Sáblíková.

</doc>
<doc id="1904044" url="https://pl.wikipedia.org/wiki?curid=1904044" title="Parafia św. Wincentego Pallottiego w Kielcach">
Parafia św. Wincentego Pallottiego w Kielcach

Parafia Świętego Wincentego Pallottiego w Kielcach – parafia rzymskokatolicka w Kielcach. Należy do dekanatu Kielce-Zachód diecezji kieleckiej. Założona w 2002. Jest obsługiwana przez księży pallotynów. Mieści się przy ulicy Fosforytowej na osiedlu Podkarczówka.

</doc>
<doc id="1904045" url="https://pl.wikipedia.org/wiki?curid=1904045" title="Pomnik Piotra Bagrationa w Augustowie">
Pomnik Piotra Bagrationa w Augustowie

Pomnik Piotra Bagrationa w Augustowie – niezachowany pomnik ku czci rosyjskiego generała Piotra Bagrationa w Augustowie. 
Koncepcja budowy pomnika Piotra Bagrationa powstała w 104 Ustiużewskim Pułku Piechoty, jaki stacjonował w Augustowie, w związku z nadchodzącym jubileuszem jednostki. Żołnierze sami przeprowadzili zbiórkę pieniędzy na wzniesienie monumentu, który miał być jedynym w Imperium Rosyjskim pomnikiem byłego dowódcy pułku. Popiersie Bagrationa powstało w Petersburgu w pracowni G. Brachmana. Zostało odsłonięte 6 grudnia 1897, już po uroczystościach rocznicy powołania pułku. Znajdowało się na placu w kompleksie koszarowym pułku. 
Pomnik wykonany był z brązu, przedstawiał Piotra Bagrationa w galowym mundurze generalskim. Umieszczono go na cokole z czerwonego granitu. Znajdował się na nim herb upamiętnionego oraz napis "7 Jegierski, obecnie 104 Ustiużewski Księcia Generała Bagrationa Pułk – swemu dowódcy. Na pamiątkę jubileuszu 100 rocznicy". Na bocznych ścianach cokołu wyryto natomiast miejsca i daty bitew, w których szczególnie odznaczył się Bagration, zaś na tylnej – daty 1797 i 1897. Całość znajdowała się na podstawie w formie czterech betonowych stopni, w rogach których znajdowały się odlane w miedzi miniaturowe kopie francuskich armat. Pomnik otaczało żelazne ogrodzenie z latarniami w narożnikach. 
Po odzyskaniu niepodległości przez Polskę pomnik został wyburzony. 

</doc>
<doc id="1904046" url="https://pl.wikipedia.org/wiki?curid=1904046" title="Parafia Matki Bożej Częstochowskiej w Kielcach-Niewachlowie">
Parafia Matki Bożej Częstochowskiej w Kielcach-Niewachlowie

Parafia Matki Bożej Częstochowskiej w Kielcach-Niewachlowie – parafia rzymskokatolicka w Kielcach. Należy do dekanatu Kielce-Zachód diecezji kieleckiej. Założona w 1986. Jest obsługiwana przez księży Salezjanów. Mieści się przy ulicy Batalionów Chłopskich.

</doc>
<doc id="1904050" url="https://pl.wikipedia.org/wiki?curid=1904050" title="Parafia Ducha Świętego w Kielcach">
Parafia Ducha Świętego w Kielcach

Parafia Ducha Świętego w Kielcach – parafia rzymskokatolicka w Kielcach. Należy do dekanatu Kielce-Północ diecezji kieleckiej, jest parafią dziekańską. Odpust parafialny obchodzony jest w Uroczystość Zesłania Ducha Świętego. 
Parafia została erygowana 16 marca 1987. Jest obsługiwana przez księży diecezjalnych. Mieści się na Osiedlu Na Stoku. W roku 2011 została uruchomiona oficjalna strona internetowa parafii. W parafii prężnie działają wspólnoty religijne: chór, Stowarzyszenie Rodzin Katolickich, Odnowa w Duchu Świętym, KSM, schola dziecięca, 5 kręgów Domowego Kościoła. Warto podkreślić, że Wspólnota Żywego Różańca liczy 25! kół różańcowych. Przy parafii działa też Uniwersytet Rozwoju Wiary. 
Od 2018 parafia ma przywilej drugiego odpustu ku czci św. Marii od Jezusa Ukrzyżowanego (25 sierpnia). Jest to pierwszy taki odpust w Kościele w Polsce.

</doc>
<doc id="1904051" url="https://pl.wikipedia.org/wiki?curid=1904051" title="Stephanie Beckert">
Stephanie Beckert

Stephanie Beckert (ur. 30 maja 1988 w Erfurcie) – niemiecka łyżwiarka szybka, trzykrotna medalistka olimpijska i wielokrotna medalistka mistrzostw świata. Jest zawodniczką Eissportclub Erfurt. Jest podoficerem niemieckich sił zbrojnych w stopniu Oberfeldwebla (sierżanta).
Kariera.
Pierwszy sukces w karierze Stephanie Beckert osiągnęła w 2005 roku, kiedy wspólnie z koleżankami z reprezentacji zdobyła brązowy medal w biegu drużynowym podczas mistrzostw świata juniorów w Seinäjoki. W lutym 2010 roku wystąpiła na zimowych igrzyskach olimpijskich w Vancouver, gdzie zdobyła dwa srebrne medale: na dystansie 3000 m oraz w biegu na 5000 m. W obu przypadkach lepsza okazała się tylko Czeszka Martina Sáblíková. Na tych samych igrzyskach wspólnie z Danielą Anschütz-Thoms, Anni Friesinger i Katrin Mattscherodt zdobyła złoty medal w biegu drużynowym. Na rozgrywanych rok później dystansowych mistrzostwach świata w Inzell zdobyła wicemistrzostwo na 5000 m oraz brązowe medale w biegu na 3000 m i w sztafecie. Podczas dystansowych mistrzostw świata w Heerenveen w 2012 roku była druga na 3000 i 5000 m, ponownie ulegając tylko Sáblíkovej. Brała także udział w igrzyskach olimpijskich w Soczi, gdzie była ósma na 5000 m i siedemnasta na 3000 m. Wielokrotnie stawała na podium zawodów Pucharu Świata, odnosząc przy tym pięć zwycięstw indywidualnych. Najlepsze wyniki osiągnęła w sezonach 2009/2010, 2010/2011 i 2011/2012, kiedy zajmowała drugie miejsce w klasyfikacji końcowej 3000 m/5000 m.
Jej siostra, Jessica, oraz brat - Patrick Beckert również uprawiali łyżwiarstwo szybkie.

</doc>
<doc id="1904052" url="https://pl.wikipedia.org/wiki?curid=1904052" title="Arild Monsen">
Arild Monsen

Arild Monsen (ur. 5 kwietnia 1962 w Molde) – norweski biegacz narciarski, złoty medalista mistrzostw świata.
Kariera.
Nigdy nie startował na zimowych igrzyskach olimpijskich. W 1985 roku wystartował na mistrzostwach świata w Seefeld in Tirol. Osiągnął tam największy sukces w swojej karierze wspólnie z Pålem Gunnarem Mikkelsplassem, Torem Håkonem Holte i Ove Aunlim, zdobywając złoty medal w sztafecie 4×10 km. Na tych samych mistrzostwach zajął także siódme miejsce w biegu na 15 km techniką klasyczną. Na kolejnych mistrzostwach świata już nie startował.
Podczas mistrzostw świata juniorów w Schonach w 1981 roku zdobył srebrny medal w biegu na 15 km oraz złoty w sztafecie. Na rozgrywanych rok później mistrzostwach świata juniorów w Murau był czwarty na dystansie 15 km, a w sztafecie zdobył srebrny medal.
Najlepsze wyniki w Pucharze Świata uzyskał w sezonie 1982/1983, kiedy to zajął 11. miejsce w klasyfikacji generalnej. Nigdy nie stanął na podium zawodów Pucharu Świata. W 1987 roku zakończył karierę.
Osiągnięcia.
Puchar Świata.
Miejsca na podium.
Monsen nigdy nie stawał na podium zawodów Pucharu Świata.

</doc>
<doc id="1904054" url="https://pl.wikipedia.org/wiki?curid=1904054" title="Parafia św. Antoniego Padewskiego w Kielcach">
Parafia św. Antoniego Padewskiego w Kielcach

Parafia Świętego Antoniego Padewskiego w Kielcach – parafia rzymskokatolicka w Kielcach. Należy do dekanatu Kielce-Północ diecezji kieleckiej. 
Parafia została erygowana przez biskupa Kazimierz Ryczana 9 lipca 2000 r. Parafię wydzielono z obszaru parafii Najświętszej Maryi Panny Matki Kościoła w Kielcach-Dąbrowie i osiedla Sieje z parafii św. Józefa w Kielcach. 
Od pierwszego roku istnienia parafii służy tymczasowa kaplica, a w 2008 rozpoczęto budowę trzynawowego kościoła według projektu Józefa Śliwińskiego.

</doc>
<doc id="1904055" url="https://pl.wikipedia.org/wiki?curid=1904055" title="Lista okrętów Confederate States Navy">
Lista okrętów Confederate States Navy



</doc>
<doc id="1904056" url="https://pl.wikipedia.org/wiki?curid=1904056" title="Parafia św. Jadwigi Królowej w Kielcach">
Parafia św. Jadwigi Królowej w Kielcach

Parafia pw. Świętej Jadwigi Królowej w Kielcach – parafia rzymskokatolicka w Kielcach. Należy do dekanatu Kielce-Północ w diecezji kieleckiej. Erygowano 28 grudnia 1982. Jest obsługiwana przez księży diecezjalnych. Mieści się przy Skwerze Św. Jadwigi Królowej na Os. Świętokrzyskim.
Proboszczowie.
"Źródło": strona internetowa parafii

</doc>
<doc id="1904057" url="https://pl.wikipedia.org/wiki?curid=1904057" title="Alan Sugar">
Alan Sugar

Alan Michael Sugar (ur. 24 marca 1947) – angielski biznesmen, doradca polityczny, gwiazda programu BBC „The Apprentice”. W 2009 roku z majątkiem 830 mln funtów brytyjskich, sklasyfikowany na 59. miejscu najbogatszych ludzi przez brytyjski tygodnik Sunday Times. Założyciel i wieloletni prezes firmy Amstrad.
Życiorys.
Alan Michael Sugar urodził się jako czwarte, najmłodsze dziecko w żydowskiej rodzinie. Wychowywał się na osiedlu komunalnym w dzielnicy Hackney we wschodniej części Londynu. Jego ojciec Nathan był krawcem. Jego dziadkowie ze strony matki urodzili się w Rosji, jego dziadek ze strony ojca urodził się w Polsce. Jego babka ze strony ojca, Sarah Sugar, urodziła się w Londynie w rodzinie polskich Żydów. 
W wieku 16 lat porzucił szkołę i założył swoją pierwszą firmę. Zajął się handlem warzywami, następnie antenami samochodowymi, które rozwoził po okolicznych sklepach z artykułami motoryzacyjnymi.
W roku 1968 założył firmę Amstrad, której nazwa jest połączeniem akronimu jego imion i nazwiska oraz słowa "trade". W 1980 Amstrad trafiła na londyńską giełdę papierów wartościowych. W szczytowym okresie swojej popularności, tj. w latach 80', kiedy firma zajmowała się produkcją komputerów osobistych, a sztandarowy produkt Amstrad CPC 464 podbił rynki, jej wartość była wyceniana na 1,2 mld funtów brytyjskich. W 1986 roku przejął firmę Clive'a Sinclaira – Sinclair Research Ltd. – innego producenta komputerów. W 2007 roku Sugar odsprzedał interes firmie BSkyB za ok. 125 mln funtów brytyjskich.
W roku 2000 Alan Sugar otrzymał z rąk królowej brytyjskiej honorowy tytuł szlachecki w uznaniu usług, jakie oddał angielskiemu biznesowi. 
Sugar odszedł na emeryturę w lipcu 2008 roku, rezygnując z posady prezesa w należącej już podówczas do BSkyB firmie Amstrad.
W styczniu 2009 roku w telewizji BBC Two wyemitowano film o jego życiu: „The Real Sir Alan”.
Własnością rodziny w dalszym ciągu pozostaje inna firma – Amsair Executive Aviation (nazwa również wywodzi się od założyciela: Alan Michael Sugar Air). Zajmuje się ona dzierżawieniem ekskluzywnych samolotów na prywatny użytek. Przez swoje koneksje z firmami lotniczymi imperium powietrzne sir Alana oferuje ponad 5000 maszyn różnych typów. Zarządzanie spółką zlecił on synowi Danielowi. 

</doc>
<doc id="1904058" url="https://pl.wikipedia.org/wiki?curid=1904058" title="Filip IV Waldeck-Wildungen">
Filip IV Waldeck-Wildungen

Filip IV Waldeck-Wildungen (ur. 1493 Wildungen; zm. 30 listopada 1574 w zamku Waldeck w Waldeck), hrabia Waldeck-Wildungen. Wraz z wujem Filipem III von Waldeck-Eisenberg zaprowadził w 1526 reformację w Waldeck.
Pochodzenie.
Filip był synem hrabiego Henryka VI Waldeck-Wildungen i jego żony Anastazji von Runkel. Urodził się w roku 1493 na zamku Stein w Wildungen. Po śmierci ojca w 1513 Został nowym hrabią Waldeck-Wildungen. Panował w sumie 61 lat co czyni go najdłużej panującym władcą Waldeck.
Reformacja.
Filip spędził dzieciństwo w Vianden (Luksemburg), gdzie jego ojciec był gubernatorem, a później spędził jakiś czas na francuskim dworze. Na sejmie w Wormacji w 1521 roku, gdzie poznał swoją przyszłą żonę, Małgorzatę von Ostfriesland, 28-letni Filip spotkał Marcina Lutra i do końca życia był zwolennikiem jego religii. Już w roku 1525, rozkazał wyznawać protestantyzm, od tego czasu znaczna część ludności Północnej Hesji i Waldeck dokonała konwersji na luteranizm. Dzięki jego działaniom m.in. landgraf Hesji Filip I Wspaniałomyślny przeszedł na protestantyzm.
Hrabia sekularyzował klasztory a dochody ze zsekularyzowanych klasztorów były wykorzystywane na cele charytatywne i w roku 1578 z tych funduszów utworzono Korbacher Gimnazjum (Old National School Korbach)- pierwszą publiczną szkołę w tej części Niemiec.
Śmierć.
Filip zmarł w wieku 80 lat w rodzinnym zamku Waldeck. 4 grudnia 1574 został pochowany w kaplicy klasztoru św. Mikołaja w Marienthal (dziś część miasta Waldeck). Następcą Filipa jako hrabia był jego syn Daniel.
Rodzina.
Dnia 17 lutego 1523 poślubił w Emden Małgorzatę von Ostfriesland (ur. 1500, zm. 15 lipca 1537), córkę hrabiego Ostfriesland Edzarda I i hrabiny Elżbiety von Rietberg.
Mieli dziewięcioro dzieci: 
Drugie małżeństwo zawarte w 1539 z Katarzyną Hatzfeld (zm. 1546 w Naumburg (Saale)) pozostało bezdzietne.
6 Października 1554 poślubił swoją trzecią żonę Juttę von Isenburg-Grenzau (zm. 28 lipca 1564 w zamku Waldeck).
Mieli dwie córki: 

</doc>
<doc id="1904060" url="https://pl.wikipedia.org/wiki?curid=1904060" title="Parafia Świętego Krzyża w Kielcach">
Parafia Świętego Krzyża w Kielcach

Parafia Świętego Krzyża w Kielcach – parafia rzymskokatolicka w Kielcach. Należy do dekanatu Kielce-Północ w diecezji kieleckiej.
Historia.
W 1902 roku wybrano miejsce pod budowę kościoła, a w 1904 roku rozpoczęto budowę. 13 czerwca 1913 roku została erygowana parafia pw. Świętego Krzyża, a pierwszym proboszczem został ks. Stanisław Zapałowski. 25 lutego 1918 roku parafia została przekazana księżom salezjanom, którzy w 1920 roku powołali oratorium. Budowa kościoła trwała z przerwami około 50 lat. 15 września 1963 roku bp Jan Jaroszewicz dokonał konsekracji kościoła.
Zakony.
Na terenie parafii znajdują się dwa zakony:

</doc>
<doc id="1904062" url="https://pl.wikipedia.org/wiki?curid=1904062" title="Burmistrzowie Czaplinka">
Burmistrzowie Czaplinka

Lista burmistrzów i włodarzy miasta Czaplinek:
Burmistrzowie Czaplinka w latach 1945 – 1950:
Wójtowie gminy Czaplinek w latach 1945 – 1950:
Przewodniczący Prezydium Miejskiej Rady Narodowej w Czaplinku w latach 1950 – 1973:
Naczelnicy Miasta w Czaplinku w latach 1973 – 1981:
Naczelnicy Miasta i Gminy w Czaplinku od 1982 r.:
Burmistrzowie Czaplinka po 1990 r.

</doc>
<doc id="1904063" url="https://pl.wikipedia.org/wiki?curid=1904063" title="Parafia św. Franciszka z Asyżu w Kielcach">
Parafia św. Franciszka z Asyżu w Kielcach

Parafia św. Franciszka z Asyżu w Kielcach – parafia rzymskokatolicka w Kielcach. Należy do dekanatu Kielce-Śródmieście diecezji kieleckiej.
Parafia została erygowana 30 listopada 1997 przez bpa Kazimierza Ryczana. Jest obsługiwana przez ojców Kapucynów.

</doc>
<doc id="1904064" url="https://pl.wikipedia.org/wiki?curid=1904064" title="Giuseppe Ploner">
Giuseppe Ploner

Giuseppe Ploner (ur. 30 stycznia 1959 w Santa Cristina) – włoski biegacz narciarski, srebrny medalista mistrzostw świata.
Kariera.
Nigdy nie startował na zimowych igrzyskach olimpijskich. W 1982 roku wystartował na mistrzostwach świata w Oslo zajmując ósme miejsce w biegu na 15 km techniką dowolną. Trzy lata później, podczas mistrzostw świata w Seefeld in Tirol osiągnął największy sukces w swojej karierze wspólnie z Marco Albarello, Giorgio Vanzettą i Maurilio De Zoltem zdobywając srebrny medal w sztafecie 4x10 km. Jego najlepszym indywidualnym wynikiem tych mistrzostw było dziewiąte miejsce w biegu na 30 km techniką klasyczną. Na kolejnych mistrzostwach już nie startował.
Najlepsze wyniki w Pucharze Świata uzyskał w sezonie 1981/1982, kiedy to zajął 29. miejsce w klasyfikacji generalnej. Nigdy nie stanął na podium zawodów Pucharu Świata. W 1985 roku zakończył karierę.
Osiągnięcia.
Puchar Świata.
Miejsca na podium.
Ploner nigdy nie stawał na podium zawodów Pucharu Świata.

</doc>
<doc id="1904068" url="https://pl.wikipedia.org/wiki?curid=1904068" title="Parafia św. Wojciecha w Kielcach">
Parafia św. Wojciecha w Kielcach

Parafia Świętego Wojciecha w Kielcach – parafia rzymskokatolicka w Kielcach. Należy do dekanatu Kielce-Śródmieście diecezji kieleckiej. Założona w 1089. Jest obsługiwana przez księży diecezjalnych. Mieści się przy placu św. Wojciecha.
Zakony.
Na terenie parafii znajduje się:

</doc>
<doc id="1904070" url="https://pl.wikipedia.org/wiki?curid=1904070" title="Biegi narciarskie na Zimowych Igrzyskach Olimpijskich 2010 – bieg na 10 km kobiet">
Biegi narciarskie na Zimowych Igrzyskach Olimpijskich 2010 – bieg na 10 km kobiet

Narciarski bieg indywidualny kobiet na 10 km techniką dowolną został przeprowadzony 15 lutego i był pierwszą żeńską konkurencją podczas Zimowych Igrzyskach Olimpijskich 2010 roku. Zawody odbywały się na trasach w Whistler Olympic Park, a przystąpiło do nich 78 zawodniczek z 36 państw. Tytułu mistrzyni olimpijskiej broniła Kristina Šmigun-Vähi. Zmagania rozpoczęły się o godzinie 10:00 czasu lokalnego (UTC-9), tj. o 19:00 czasu środkowoeuropejskiego (CET). Poszczególne zawodniczki startowały pojedynczo w odstępach co 30 sekund, a tryumfatorką zostawała ta, która pokona trasę w najkrótkszym czasie. Tytuł zwyciężczyni przypadł 22-letniej Szwedce Charlotte Kalla.

</doc>
<doc id="1904074" url="https://pl.wikipedia.org/wiki?curid=1904074" title="Siły spójności">
Siły spójności



</doc>
<doc id="1904075" url="https://pl.wikipedia.org/wiki?curid=1904075" title="Lil’ Keke">
Lil’ Keke

Lil’ Keke, właściwe Marcus Lakee Edwards (ur. 31 marca 1976 w Houston w stanie Teksas) – amerykański raper. Jeden z pierwszych członków Screwed Up Click.

</doc>
<doc id="1904076" url="https://pl.wikipedia.org/wiki?curid=1904076" title="Jonas Okétola">
Jonas Okétola

Jonas Flavien Okétola (ur. 27 sierpnia 1983 w Beninie) – beniński piłkarz pochodzenia nigeryjskiego grający na pozycji pomocnika.
Kariera klubowa.
Karierę piłkarską Okétola rozpoczął w klubie AS Dragons. W 1998 roku zadebiutował w jego barwach w pierwszej lidze benińskiej. W debiutanckim sezonie wywalczył mistrzostwo Beninu. Po tytuł mistrzowski sięgnął także w latach 1999, 2002 i 2003.
W 2004 roku Okétola odszedł do nigeryjskiej Enyimby FC z miasta Aba. W 2004 roku wygrał z nią Ligę Mistrzów (1:2, 2:1 i wygrana po rzutach karnych w finale z Étoile Sportive du Sahel oraz Superpuchar Afryki. Z kolei w 2005 roku wywalczył mistrzostwo Nigerii, Puchar Nigerii i Superpuchar Afryki. Z kolei w latach 2006–2007 Okétola grał w innym nigeryjskim klubie, Kwara United.
Na początku 2008 roku Okétola został piłkarzem południowoafrykańskiego klubu Thanda Royal Zulu. W styczniu 2009 roku w jego organizmie wykryto amfetaminę, w efekcie czego został zdyskwalifikowany na 2 lata.
Kariera reprezentacyjna.
W reprezentacji Beninu Okétola zadebiutował w 1998 roku. W 2004 roku był w kadrze Beninu na Puchar Narodów Afryki 2004 i wystąpił na nim we 2 meczach: z Republiką Południowej Afryki (0:2) i z Nigerią (1:2). W 2008 roku w Pucharze Narodów Afryki 2008 rozegrał także rozegrał 2 spotkania: z Mali (0:1) i z Nigerią (0:2).

</doc>
<doc id="1904078" url="https://pl.wikipedia.org/wiki?curid=1904078" title="Jonas Oketola">
Jonas Oketola



</doc>
<doc id="1904080" url="https://pl.wikipedia.org/wiki?curid=1904080" title="Parafia Katedralna Wniebowzięcia Najświętszej Maryi Panny w Kielcach">
Parafia Katedralna Wniebowzięcia Najświętszej Maryi Panny w Kielcach

Parafia Katedralna Wniebowzięcia Najświętszej Maryi Panny w Kielcach – parafia rzymskokatolicka w Kielcach. Należy do dekanatu Kielce-Śródmieście diecezji kieleckiej. Założona w . Jest obsługiwana przez księży diecezjalnych. 

</doc>
<doc id="1904081" url="https://pl.wikipedia.org/wiki?curid=1904081" title="LeRoy Pope Walker">
LeRoy Pope Walker

Judah Philip Benjamin (1817 – 1884) – pierwszy konfederacki sekretarz wojny; wydał rozkaz ataku na Fort Sumter. Zrezygnował z fotela sekretarza przed końcem roku i przez krótki okres służył jako generał brygady, jednakże nie brał udziału w żadnej bitwie.

</doc>
<doc id="1904082" url="https://pl.wikipedia.org/wiki?curid=1904082" title="Alexandre Bilodeau">
Alexandre Bilodeau

Alexandre Bilodeau (ur. 8 września 1987 w Rosemère) – kanadyjski narciarz dowolny. Specjalizuje się w jeździe po muldach. Dwukrotny mistrz olimpijski w jeździe po muldach tytuły te zdobył odpowiednio w Vancouver i Soczi. Przy czym złoty krążek w Vancouver był pierwszym złotym krążkiem wywalczonym przez Kanadyjczyka na igrzyskach organizowanych przez ten kraj. Kanadyjczykom wcześniej nie udało się wywalczyć złota w 1976 r. podczas letnich igrzysk w Montrealu oraz w 1988 r. na zimowych igrzyskach w Calgary. Dzięki dwóm złotym medalom olimpijskim, zapisał się do ksiąg historii jako pierwszy zawodnik który zdobył dwa złote medale olimpijskie w konkurencji jazdy po muldach.
Jest trzykrotnym mistrzem świata w muldach podwójnych. Tytuły te wywalczył na MŚ 2009, MŚ 2011 i MŚ 2013. Zdobywał też srebrne medale w jeździe po muldach na MŚ w Deer Valley w 2011 roku i rozgrywanych dwa lata później MŚ w Voss. Najlepsze wyniki w Pucharze Świata osiągnął w sezonie 2008/2009, kiedy to triumfował w klasyfikacji generalnej oraz w klasyfikacji jazdy po muldach.

</doc>
<doc id="1904085" url="https://pl.wikipedia.org/wiki?curid=1904085" title="Parafia cywilno-wojskowa Najświętszej Maryi Panny Królowej Polski w Kielcach">
Parafia cywilno-wojskowa Najświętszej Maryi Panny Królowej Polski w Kielcach

Parafia cywilno-wojskowa Najświętszej Maryi Panny Królowej Polski w Kielcach – parafia rzymskokatolicka w Kielcach.
Należy do dekanatu Kielce-Śródmieście diecezji kieleckiej oraz Dekanacie Wojsk Specjalnych Ordynariatu Polowego Wojska Polskiego (do roku 2012 parafia należała do Krakowskiego Dekanatu Wojskowego). Mieści się przy ulicy Chęcińskiej.
Założona 6 grudnia 1987 roku (jako cywilna) i w 1993 (jako wojskowa). Jest obsługiwana przez księży diecezjalnych.

</doc>
<doc id="1904086" url="https://pl.wikipedia.org/wiki?curid=1904086" title="Oscar Olou">
Oscar Olou

Oscar Olou (ur. 16 listopada 1987 w Ouidah) – piłkarz beniński grający na pozycji pomocnika. Mierzy 176 cm wzrostu.
Kariera klubowa.
Olou rozpoczął karierę piłkarską w klubie z Wybrzeża Kości Słoniowej Séwé Sport San-Pédro. Następnie został zawodnikiem benińskiego Mogas 90 FC, pochodzącego ze stolicy kraju Kotonu. W 2003 roku zadebiutował w jego barwach w pierwszej lidze benińskiej. W 2003 i 2004 zdobył Puchar Beninu, a w 2006 roku został mistrzem kraju.
W 2007 roku wyjechał do Francji i został piłkarzem FC Rouen grającego w czwartej lidze. Po 2 latach gry przeszedł do innego czwartoligowca, SO Romorantin.
Kariera reprezentacyjna.
W reprezentacji Beninu Olou zadebiutował w 2004 roku. W 2008 roku w Pucharze Narodów Afryki 2008 był graczem rezerwowym i nie rozegrał żadnego spotkania.

</doc>
<doc id="1904088" url="https://pl.wikipedia.org/wiki?curid=1904088" title="Antoni Plamitzer">
Antoni Plamitzer

Antoni Marian Plamitzer (ur. 5 sierpnia 1916 we Lwowie, zm. 5 października 2001 r. w Opolu) – polski elektrotechnik; nauczyciel akademicki związany z uczelniami we Lwowie, Gliwicach i Opolu; należał do jednych z głównych twórców politechnik w Gliwicach i Opolu.
Życiorys.
Pochodzenie i młodość.
Urodził się w 1916 roku we Lwowie, w rodzinie inteligenckiej. Jego ojciec Antoni Karol (1889-1954), należący do twórców polskiej szkoły geometrii wykreślnej był profesorem zwyczajnym trzech Politechnik: Lwowskiej, Śląskiej i Krakowskiej. Dzieciństwo i młodość spędził w rodzinnym mieście, gdzie uczęszczał w latach 1926-1934 do X Państwowego Gimnazjum im. Henryka Sienkiewicza, w którym zdał egzamin dojrzałości. Otrzymał także wykształcenie muzyczne przez co występował jako solista-skrzypek w Polskim Radiu we Lwowie. W 1934 oku rozpoczął studia na Oddziale Elektrycznym Wydziału Mechanicznego Politechniki Lwowskiej. Dyplomy magistra inżyniera elektryka uzyskał już podczas II wojny światowej w 1940 roku. Pracę zawodową rozpoczął jeszcze w trakcie studiów w 1938 roku jako asystent na swojej macierzystej uczelni, za co nie otrzymywał żadnego wynagrodzenia.
Lata okupacji.
W czasie okupacji sowiecko-hitlerowskiej pracował w warsztatach elektromechanicznych oraz jako nauczyciel w Polskiej Szkole Rzemieślniczej we Lwowie w ramach tajnych kompletów. W tym czasie opracował swój pierwszy podręcznik pt. "Elektrotechnika samochodowa", którego recenzentem był prof. Stanisław Fryze. Podręcznik ten o objętości około 200 stron ukazał się w trzech wydaniach w 1944, 1946 i 1949 roku.
W czerwcu 1944 roku wraz z rodziną przeniósł się do Limanowej, gdzie pracował w ramach robót przymusowych dla Niemców przy rozbudowie miejscowego dworca kolejowego. Po wkroczeniu wojsk radzieckich zgłosił się do pracy przy budowie linii wysokiego napięcia z Sowlinów do Limanowej, a następnie po pieszej wędrówce dotarł do Krakowa, gdzie w lutym tu w lutym 1945 roku rozpoczął pracę w Polskich Liniach Dalekosiężnych w Krakowie.
Praca na Politechnice Śląskiej.
W czerwcu 1945 roku w momencie powołania do życia Politechniki Śląskiej w Krakowie, podjął w niej pracę jako starszy asystent, zostając współpracownikiem prof. Kazimierza Idaszewskiego. Następnie w 1947 roku wraz z przeniesieniem politechniki do Gliwic osiedlił się na Górnym Śląsku. Brał udział w organizacji Katedry Maszyn Elektrycznych i jej laboratoriów. W efekcie tych prac powstało tam pierwsze po wojnie, dobrze zorganizowane i jak na owe czasy bardzo dobrze wyposażone, uczelniane laboratorium maszyn elektrycznych. Pracował tam u boku prof. Władysława Kołka, a następnie prof. Zygmunta Gogolewskiego, na stanowiskach adiunkta (1946-1952), zastępcy profesora (1952-1961) i starszego wykładowcy (1961-1966).
Od 1948 roku prowadził na śląskiej uczelni technicznej wykłady z maszyn elektrycznych na Wydziale Elektrycznym, a później Wydziale Górniczym. W latach 1954-1955 pełnił funkcję dziekana Wydziału Elektrycznego. Jednocześnie pracował jako nauczyciel elektrotechniki w Państwowym Technikum dla tzw. Robotników Wysuniętych w Bytomiu. Ponadto w latach 1947-1948 był pracownikiem Biura Studiów Zjednoczenia Przemysłu Maszyn Elektrycznych. Na okres pełnienia przez niego funkcji dziekana Wydziału Elektrycznego PŚ przypadł trudny okres Wydarzeń Październikowych z 1956 roku. Podczas których Antoni Plamitzer zyskał sobie uznanie środowiska akademickiego i studenckiego ze względu na nieuginanie się pod naciskami politycznymi władz partyjno-państwowych. Odważnie uczestniczył w wiecach i manifestacjach studenckich. W krytycznym momencie dzięki swojej postawie i argumentom potrafił zapanować nad wzburzonym tłumem studentów.
Praca na opolskiej WSI.
W 1960 roku Antoni Marian Plamitzer związał się ze środowiskiem akademickim Opola, będąc początkowo organizatorem opolskiego punktu konsultacyjnego Politechniki Śląskiej. Równolegle od 1963 do 1979 roku prowadził wykłady z maszyn elektrycznych i był założycielem oraz kierownikiem Zakładu, a następnie Katedry Elektrotechniki w Wyższej Szkole Pedagogicznej im. Powstańców Śląskich w Opolu, przekształconej w 1994 roku w Uniwersytet Opolski).
W 1966 roku został przeniesiony służbowo do powstającej na Śląsku Opolskim Wyższej Szkoły Inżynieryjnej, która została przemianowana w 1996 roku na Politechnikę Opolską. Objął tam stanowisko docenta etatowego. Został także pierwszym dziekanem i organizatorem Wydziału Elektrycznego WSI w Opolu. Funkcję tę sprawował do 1970 roku. Jednocześnie zorganizował od podstaw Zespół Maszyn i Napędów Elektrycznych, przekształcony w 1975 roku w Zakład Przetwarzania i Użytkowania Energii Elektrycznej oraz jego laboratoria. Był jego kierownikiem w latach 1966-1977.
W maju 1978 roku poważnie zachorował przez co przeszedł na rentę inwalidzką. Po długiej rekonwalescencji wrócił do zdrowia i podjął ponownie pracę na opolskiej uczelni technicznej. Włączył się z zaangażowaniem do pracy dydaktycznej, wychowawczej i społecznej, pisząc przy tym monografię na temat sposobów opisywania zmiennych stanu w obwodach elektrycznych. W 1984 roku został powołany na stanowisko profesora kontraktowego. W 1994 roku jego stan zdrowia ponownie gwałtownie się pogorszył. W związku z czym przeszedł na emeryturą, żegnając się z pracą na uczelni. Zmarł w 2001 roku w Opolu, gdzie został pochowany.
Za swoją działalność naukowo-dydaktyczną oraz społeczną otrzymał liczne nagrody, w tym m.in.: Srebrną Odznakę Zasłużonemu w Rozwoju Województwa Katowickiego (1964), Odznakę Honorową Zrzeszenia Studentów Polskich (1966), Odznakę "Zasłużonemu Opolszczyźnie" (1971), Złoty Krzyż Zasługi (1973), Odznakę za Zasługi dla Miasta Opola (1976), Krzyż Kawalerski Orderu Odrodzenia Polski (1978), Medal Komisji Edukacji Narodowej, a także nagrody ministerialne, uczelniane.

</doc>
<doc id="1904089" url="https://pl.wikipedia.org/wiki?curid=1904089" title="Parafia Matki Bożej Fatimskiej w Kielcach-Dyminach">
Parafia Matki Bożej Fatimskiej w Kielcach-Dyminach

Parafia Matki Bożej Fatimskiej w Kielcach-Dyminach – parafia rzymskokatolicka w Kielcach. Należy do dekanatu Kielce-Południe diecezji kieleckiej. Założona w 1988. Jest obsługiwana przez księży diecezjalnych. Mieści się przy ulicy Sukowskiej, na Dyminach.

</doc>
<doc id="1904091" url="https://pl.wikipedia.org/wiki?curid=1904091" title="Parafia św. Jana Chrzciciela w Kielcach-Podhalu">
Parafia św. Jana Chrzciciela w Kielcach-Podhalu

Parafia Świętego Jana Chrzciciela w Kielcach-Podhalu – parafia rzymskokatolicka w Kielcach. Należy do dekanatu Kielce-Południe diecezji kieleckiej. Założona w 1982. Jest obsługiwana przez księży diecezjalnych. Mieści się przy ulicy Oboźnej. 

</doc>
<doc id="1904092" url="https://pl.wikipedia.org/wiki?curid=1904092" title="Wassiou Oladipupo">
Wassiou Oladipupo

Wassiou Okalawom Oladipupo (ur. 17 grudnia 1983 w Abomey) – beniński piłkarz grający na pozycji pomocnika.
Kariera klubowa.
Karierę piłkarską Oladipupo rozpoczął w klubie JS Pobè. W 2002 roku zadebiutował w jego barwach w pierwszej lidze benińskiej. W 2003 roku przeszedł do AS Dragons i w tamtym roku wywalczył z nim mistrzostwo Beninu. W 2004 roku przeszedł do libijskiego Olympic Azzaweya, a w 2005 roku został zawodnikiem algierskiego JS Kabylie. W 2006 i 2008 roku został z JS Kabylie mistrzem Algierii. W 2008 roku rozwiązał kontrakt z klubem i stał się wolnym zawodnikiem.
Kariera reprezentacyjna.
W reprezentacji Beninu Oladipupo zadebiutował w 2002 roku. W 2004 roku był w kadrze Beninu na Puchar Narodów Afryki 2004 i wystąpił na nim we 2 meczach: z Republiką Południowej Afryki (0:2) i z Nigerią (1:2). W 2008 roku w Pucharze Narodów Afryki 2008 rozegrał 1 spotkanie, z Mali.

</doc>
<doc id="1904093" url="https://pl.wikipedia.org/wiki?curid=1904093" title="Parafia św. Izydora w Kielcach-Posłowicach">
Parafia św. Izydora w Kielcach-Posłowicach

Parafia Świętego Izydora w Kielcach-Posłowicach – parafia rzymskokatolicka w Kielcach. Należy do dekanatu Kielce-Południe diecezji kieleckiej. Założona w 1981. Jest obsługiwana przez księży diecezjalnych. Mieści się przy ulicy Posłowickiej.

</doc>
<doc id="1904097" url="https://pl.wikipedia.org/wiki?curid=1904097" title="Parafia św. Teresy od Dzieciątka Jezus w Kielcach-Słowiku">
Parafia św. Teresy od Dzieciątka Jezus w Kielcach-Słowiku

Parafia Świętej Teresy od Dzieciątka Jezus w Kielcach-Słowiku – parafia rzymskokatolicki w Kielcach. Należy do dekanatu Kielce-Południe w diecezji kieleckiej. Założona w 1978 roku. Jest obsługiwana przez księży diecezjalnych. Mieści się przy ulicy Klembowskiego.

</doc>
<doc id="1904100" url="https://pl.wikipedia.org/wiki?curid=1904100" title="Kościół św. Jakuba i św. Agnieszki w Nysie">
Kościół św. Jakuba i św. Agnieszki w Nysie



</doc>
<doc id="1904103" url="https://pl.wikipedia.org/wiki?curid=1904103" title="Rewident">
Rewident



</doc>
<doc id="1904105" url="https://pl.wikipedia.org/wiki?curid=1904105" title="Parafia Najświętszej Maryi Panny Matki Kościoła w Kielcach-Dąbrowie">
Parafia Najświętszej Maryi Panny Matki Kościoła w Kielcach-Dąbrowie

Parafia Najświętszej Maryi Panny Matki Kościoła w Kielcach-Dąbrowie – parafia rzymskokatolicka w Kielcach. Należy do dekanatu masłowskiego diecezji kieleckiej. Założona w 1981. Jest obsługiwana przez księży diecezjalnych. Mieści się przy ulicy Północnej.

</doc>
<doc id="1904107" url="https://pl.wikipedia.org/wiki?curid=1904107" title="Noël Séka">
Noël Séka

Noël Séka (ur. 3 września 1984 w Allahe) – piłkarz beniński grający na pozycji obrońcy.
Kariera klubowa.
Karierę piłkarską Séka rozpoczął w klubie Requins de l’Atlantique FC. W 2004 roku zadebiutował w jego barwach w pierwszej lidze benińskiej. Jeszcze w tym samym roku został piłkarzem francuskiego drugoligowca US Créteil-Lusitanos, w którym przez 2 lata rozegrał jedno spotkanie. W 2006 roku przeszedł do FC Fyn Odense, grającego w drugiej lidze duńskiej.
Kariera reprezentacyjna.
W reprezentacji Beninu Séka zadebiutował w 2004 roku. W 2008 roku w Pucharze Narodów Afryki 2008 rozegrał jedno spotkanie, z Wybrzeżem Kości Słoniowej (1:4).

</doc>
<doc id="1904108" url="https://pl.wikipedia.org/wiki?curid=1904108" title="Noel Seka">
Noel Seka



</doc>
<doc id="1904109" url="https://pl.wikipedia.org/wiki?curid=1904109" title="Małgorzata von Waldeck">
Małgorzata von Waldeck

Małgorzata von Waldeck (ur. 1533, zm. 15 marca 1554 w Brukseli) – była drugą córką i szóstym dzieckiem hrabiego Filipa IV Waldeck-Wildungen (1493-1574) i jego pierwszej żony Małgorzaty Ostfriesland (1500-1537) .
Heski nauczyciel i etnograf Eckhard Sander wykorzystując historię i postać Małgorzaty napisał "Bajkę o królewnie Śnieżce i siedmiu krasnoludkach". Według dokumentów znajdujących się w miejskich archiwach Wildungen Małgorzata była znana z wyjątkowej urody i miała (podobnie jak Śnieżka) surową macochę Katarzynę z Hatzfeld (zm. 1546). Kiedy Małgorzata miała około 16 lat, ojciec wysłał ją Marii Kastylijskiej siostry cesarza Karola V i gubernatorki Niderlandów do Brukseli, gdzie jak miał nadzieję uda się zawiązać korzystny mariaż. Małgorzata bez problemów przeszła Siedmiogórze do Renu. W jej orszaku znajdowali się m.in. Lamoral hrabia Egmond i książę Filip, syn cesarza, który starał się o rękę Małgorzaty. Stan zdrowia hrabianki pogarszał się z dnia na dzień aż zmarła dnia 15 marca 1554 w wieku 21 lat. W kronice domu Waldeck istnieje wzmianka, że podtruwana była arszenikiem. Dowodzi tego między innymi jej chwiejne pismo w testamencie.

</doc>
<doc id="1904111" url="https://pl.wikipedia.org/wiki?curid=1904111" title="Stenonychozaur">
Stenonychozaur



</doc>
<doc id="1904115" url="https://pl.wikipedia.org/wiki?curid=1904115" title="Stenonychosaurus">
Stenonychosaurus



</doc>
<doc id="1904117" url="https://pl.wikipedia.org/wiki?curid=1904117" title="Snowboarding na Zimowych Igrzyskach Olimpijskich 2010 – snowboard cross mężczyzn">
Snowboarding na Zimowych Igrzyskach Olimpijskich 2010 – snowboard cross mężczyzn

Mężczyźni w pierwszej konkurencji snowboardowej walczyli o medale olimpijskie 15 Lutego w Cypress Mountain Resort położonym w północnym Vancouver. Faworytami zawodów byli między innymi mistrz świata z 2009 r. Markus Schairer z Austrii i dominujący w tej konkurencji w Pucharze Świata Pierre Vaultier z Francji. W kwalifikacjach najlepszy okazał się Australijczyk Alex Pullin. W czołówce znaleźli się też między innymi Vaultier oraz wicemistrz świata z 2009 r. Francuz Xavier de Le Rue i brązowy medalista z tych samych mistrzostw, Amerykanin Nick Baumgartner. Kwalifikacje przebrnęli także dwaj reprezentanci Polski: Maciej Jodko i Michał Ligocki zajmując odpowiednio 27 i 28 miejsca. Mistrz olimpijski z 2006 r., Seth Wescott był w kwalifikacjach siedemnasty, a Schairer dwudziesty pierwszy.
Już w 1/8 finału doszło do paru niespodzianek. W swoich biegach odpadli Watanabe, de Le Rue, Pullin, Schairer i Baumgartner. Na tym etapie rywalizację zakończyli także obaj reprezentanci Polski. W ćwierćfinałach swe biegi wygrali Wescott, Mike Robertson i Robert Fagan z Kanady oraz Mario Fuchs z Austrii. Do półfinału awansował także nieodnoszący wcześniej większych sukcesów Francuz Tony Ramoin oraz dominujący na Winter X-Games w latach 2006-2010 Amerykanin Nate Holland. W pierwszym półfinale na dwóch pierwszych miejscach przyjechali Holland i Wescott, a po drugim półfinale dołączyli do nich Robertson oraz Ramoin.
W finale, tuż na początku rywalizacji Holland zaliczył upadek co przekreśliło jego szanse na medal. Przez większość finałowego biegu prowadził Robertson jednak tuż przed metą zdołał go wyprzedzić broniący tytułu Seth Wescott. Na trzecim miejscu do mety dotarł niezagrożony Ramoin.
Wyniki.
Kwalifikacje.
1/8 Finału.
Do 1/8 Finału zakwalifikowało się 32 zawodników.

</doc>
<doc id="1904121" url="https://pl.wikipedia.org/wiki?curid=1904121" title="Port lotniczy Regina (Gujana Francuska)">
Port lotniczy Regina (Gujana Francuska)

Port lotniczy Régina – szósty co do wielkości port lotniczy Gujany Francuskiej, zlokalizowany w miejscowości Régina.

</doc>
<doc id="1904122" url="https://pl.wikipedia.org/wiki?curid=1904122" title="Henri Rinck">
Henri Rinck

Henri Rinck (ur. 10 stycznia 1870 w Lyonie, zm. 17 lutego 1952 w Badalonie) – francuski kompozytor szachowy oraz teoretyk końcówek szachowych, z zawodu inżynier chemik.
Był jednym z najbardziej płodnych kompozytorów publikując w sumie 1670 kompozycji w tym 58 odznaczonych nagrodami. 
Poniżej dwa przykłady twórczości Rincka.
Rozwiązanie: [1.c4+! Ke5 2.Ga7!! ze zdobyciem hetmana]"(zaznacz tekst pomiędzy nawiasami, aby zobaczyć rozwiązanie)"
Rozwiązanie: [1.Gd6+!! K:d6 2.Sf5+ e:f5 3.Wa6+ ze zdobyciem hetmana]"(zaznacz tekst pomiędzy nawiasami, aby zobaczyć rozwiązanie)"

</doc>
<doc id="1904123" url="https://pl.wikipedia.org/wiki?curid=1904123" title="Abdoulaye Ouzérou">
Abdoulaye Ouzérou

Abdoulaye Ouzérou (ur. 24 października 1985 w Parakou) – piłkarz beniński grający na pozycji napastnika.
Kariera klubowa.
Karierę piłkarską Ouzérou rozpoczął w klubie Buffles du Borgou z miasta Parakou. W 2005 roku zadebiutował w jego barwach w pierwszej lidze benińskiej. W 2007 roku odszedł do libijskiego klubu Al Madina Trypolis.
Kariera reprezentacyjna.
W 2008 roku Ouzérou został powołany do kadry na Puchar Narodów Afryki 2008 nie mając na koncie debiutu w reprezentacji Beninu. Na tym turnieju nie rozegrał żadnego spotkania.

</doc>
<doc id="1904125" url="https://pl.wikipedia.org/wiki?curid=1904125" title="Abdoulaye Ouzerou">
Abdoulaye Ouzerou



</doc>
<doc id="1904126" url="https://pl.wikipedia.org/wiki?curid=1904126" title="Rabenkirchen-Faulück">
Rabenkirchen-Faulück

Rabenkirchen-Faulück (duń. "Ravnkær-Fovlløk") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Kappeln-Land.

</doc>
<doc id="1904127" url="https://pl.wikipedia.org/wiki?curid=1904127" title="Ravnkær-Fovlløk">
Ravnkær-Fovlløk



</doc>
<doc id="1904130" url="https://pl.wikipedia.org/wiki?curid=1904130" title="Ravnkaer-Fovlloek">
Ravnkaer-Fovlloek



</doc>
<doc id="1904132" url="https://pl.wikipedia.org/wiki?curid=1904132" title="Sosthène Soglo">
Sosthène Soglo

Sosthène Soglo (ur. 3 lipca 1986)– beniński piłkarz grający na pozycji pomocnika.
Kariera klubowa.
Karierę piłkarską Soglo rozpoczął w klubie Requins de l'Atlantique ze stolicy kraju Kotonu. W 2004 roku zadebiutował w jego barwach w pierwszej lidze benińskiej. W 2005 roku odszedł do Energie Sports FC.
Kariera reprezentacyjna.
W reprezentacji Beninu Soglo zadebiutował w 2007 roku. W 2008 roku został powołany do kadry na Puchar Narodów Afryki 2008 jednak nie rozegrał na nim żadnego spotkania.

</doc>
<doc id="1904133" url="https://pl.wikipedia.org/wiki?curid=1904133" title="Port lotniczy Balmaceda">
Port lotniczy Balmaceda

Port lotniczy Balmaceda – port lotniczy zlokalizowany w chilijskim mieście Balmaceda.

</doc>
<doc id="1904134" url="https://pl.wikipedia.org/wiki?curid=1904134" title="Sosthene Soglo">
Sosthene Soglo



</doc>
<doc id="1904135" url="https://pl.wikipedia.org/wiki?curid=1904135" title="Kropp (gmina)">
Kropp (gmina)

Kropp (duń. "Krop") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, siedziba urzędu Kropp-Stapelholm.

</doc>
<doc id="1904136" url="https://pl.wikipedia.org/wiki?curid=1904136" title="Pokraka">
Pokraka

Pokraka ("Pocholo") – kolumbijska telenowela z 2007 roku. Serial składa się ze 120 odcinków, każdy po 45 minut. Serial emitowany jest w Polsce przez telewizję Zone Romantica od 23 stycznia 2008. 
Opis fabuły.
Alvaro Larrea (Orlando Valenzuela) tytułowy Pokraka pragnie dostać się na uniwersytet, jednak szkoła zgubiła wszystkie jego dokumenty i świadectwa. Jedynym wyjściem z tej sytuacji jest cofnięcie się do szkoły na jeden rok. Decydując się na to nie będzie miał jak utrzymać swojej żony Mariluz (Inés Oviedo) i trójki dzieci Andresa, Moniki i Sary. Na pomoc bogatego, posiadającego klinikę brata Nicolasa (Fernando Solórzano), Fernando Arevalo nie ma co liczyć, gdyż są ze sobą pokłóceni. Pomocną dłoń wyciąga do niego jego pierwsza miłość Pachita (Claudia Liliana Gonzalez). 

</doc>
<doc id="1904138" url="https://pl.wikipedia.org/wiki?curid=1904138" title="Port lotniczy Ruben Cantu">
Port lotniczy Ruben Cantu

Port lotniczy Ruben Cantu – jeden z panamskich portów lotniczych, zlokalizowany w mieście Santiago de Veraguas.

</doc>
<doc id="1904139" url="https://pl.wikipedia.org/wiki?curid=1904139" title="Kropp">
Kropp

1 gmina w Niemczech:
Osoby:
Zobacz też:

</doc>
<doc id="1904143" url="https://pl.wikipedia.org/wiki?curid=1904143" title="Port lotniczy Tamarindo">
Port lotniczy Tamarindo

Port lotniczy Tamarindo (ang. Tamarindo Airport, IATA: TNO, ICAO: MRTM) – port lotniczy zlokalizowany w kostarykańskim mieście – Tamarindo.

</doc>
<doc id="1904146" url="https://pl.wikipedia.org/wiki?curid=1904146" title="Alt Bennebek">
Alt Bennebek

Alt Bennebek (duń. "Gammel Bennebæk") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Kropp-Stapelholm.

</doc>
<doc id="1904147" url="https://pl.wikipedia.org/wiki?curid=1904147" title="Gammel Bennebæk">
Gammel Bennebæk



</doc>
<doc id="1904148" url="https://pl.wikipedia.org/wiki?curid=1904148" title="Gammel Bennebaek">
Gammel Bennebaek



</doc>
<doc id="1904155" url="https://pl.wikipedia.org/wiki?curid=1904155" title="Achille Rouga">
Achille Rouga

Achille Rouga (ur. 20 czerwca 1987 w Parakou) – piłkarz beniński grający na pozycji obrońcy.
Kariera klubowa.
Karierę piłkarską Rouga rozpoczął w juniorach Stade Rennais. Zawodnikiem tej drużyny był od 2002 do 2008 roku, ale nie przebił się do składu pierwszej drużyny. Latem 2008 roku odszedł do amatorskiego zespołu FC Flers. Z kolei w 2009 roku przeszedł do holenderskiego Unitas'30.
Kariera reprezentacyjna.
W reprezentacji Beninu Rouga zadebiutował w 2008 roku. W 2008 roku został powołany do kadry na Puchar Narodów Afryki 2008, jednak nie rozegrał na nim żadnego spotkania.

</doc>
<doc id="1904156" url="https://pl.wikipedia.org/wiki?curid=1904156" title="Wojskowe Kluby Sportowe w krajach socjalistycznych">
Wojskowe Kluby Sportowe w krajach socjalistycznych

Wojskowe Kluby Sportowe w krajach socjalistycznych utworzono najpierw w ZSRR, a po II wojnie światowej również w państwach Układu Warszawskiego i innych (np. Korei Północnej).
Jednym z pierwszych klubów wojskowych w ZSRR był CDKA Moskwa (w latach 1951–1957 – CDSA Moskwa, od 1957 r. – CSK MO Moskwa, a od 1960 r. – CSKA Moskwa). Centralne kluby wojskowe nazywano w wielu językach CSKA, w Polsce – CWKS. W Pradze w 1947 r. założono klub ATK, w 1957 r. przemianowany na Dukla Praga. W Bukareszcie w 1947 r. powołano klub ASA, od 1948 r. – CSCA (Clubul Sportiv Central al Armatei), następnie – CCA, a później – Steaua Bukareszt.
Pozostałe wojskowe kluby sportowe w ZSRR nazywano SKA, w Polsce – WKS (Wojskowe Kluby Sportowe), w NRD – Armeesportvereinigung Vorwärts (ASV Vorwärts). W NRD w zasadzie nie było centralnego klubu, berliński przeniesiono do Frankfurtu nad Odrą.
Konkurencyjną sieć klubów posiadały resorty bezpieczeństwa, w wielu państwach pod nazwą Dynamo, a w Polsce – Gwardia.

</doc>
<doc id="1904161" url="https://pl.wikipedia.org/wiki?curid=1904161" title="Krążowniki lekkie typu Principe Alfonso">
Krążowniki lekkie typu Principe Alfonso

Krążowniki typu Príncipe Alfonso, określane też jako typ Cervera – typ hiszpańskich krążowników lekkich z okresu międzywojennego, zbudowanych w Hiszpanii w liczbie trzech okrętów, służących do lat 60. XX wieku. Brały aktywnie udział w wojnie domowej po obu stronach. Były to ostatnie hiszpańskie krążowniki lekkie.
Początkowa wyporność standardowa okrętów wynosiła 7475 ton. Ich główne uzbrojenie stanowiło osiem dział kalibru 152 mm w stanowiskach w osi symetrii. Napędzały je turbiny parowe, pozwalające na osiąganie prędkości ponad 33 węzłów.
Budowa.
Po zamówieniu pary krążowników lekkich typu "Méndez Núñez", władze hiszpańskie zamierzały początkowo zbudować dwa dalsze okręty tego typu, przewidziane ustawą z 17 lutego 1915 roku. Budowy jednak nie zlecono, między innymi w związku z trudnościami materiałowymi związanymi z wojną, a po zakończeniu I wojny światowej władze hiszpańskie zdecydowały w 1919 roku wstrzymać zamówienie i zbudować okręty według innego projektu, ponieważ konstrukcja ta stała się przestarzała w obliczu nowych krążowników powstających podczas wojny. Podobnie, jak w przypadku wcześniejszych typów krążowników hiszpańskich, okręty te zaprojektowano z pomocą brytyjskiego koncernu Armstrong. Nowe krążowniki dla Hiszpanii zaprojektowane zostały pod kierunkiem Phillipe′a Wattsa w oparciu o najnowsze brytyjskie krążowniki typu E, ze zmianami dotyczącymi głównie rozmieszczenia siłowni, uzbrojenia i nadbudówek (projekt ten oznaczono jako typ F). 11 stycznia 1922 roku zdecydowano ustawą o budowie dwóch okrętów, które zamówiono 14 lipca 1922 roku, a 31 marca 1926 roku zdecydowano o budowie jeszcze trzeciego, który zamówiono 4 lipca 1926 roku. Wszystkie trzy zbudowała Sociedad Española de Construcción Naval (SECN) w Ferrol w Hiszpanii.
Opis.
Kadłub okrętów wywodził się z brytyjskiego typu E, chociaż hiszpańskie krążowniki były nieznacznie dłuższe, węższe i odróżniały się architekturą. W odróżnieniu od brytyjskich krążowników, które miały siłownię w układzie naprzemiennym, Hiszpanie zdecydowali się na prostszy, chociaż bardziej wrażliwy na uszkodzenie jednym trafieniem układ liniowy (cztery kotłownie, za nimi dwie maszynownie). Przez to, okręty miały odmienne, bardziej harmonijne i smukłe sylwetki, z dwoma pochylonymi kominami blisko siebie na śródokręciu. Pokład dziobowy o lekkim wznosie był podniesiony na ponad 1/3 długości kadłuba, a jego przedłużeniem był ciągnący się aż do działa rufowego pokład nadbudówki. Nadbudówka dziobowa była zwarta i dość niska, lecz z uwagi na zastosowanie większych podwójnych stanowisk dział, jej pierwsze piętro było bardziej wydłużone w stosunku do okrętów brytyjskich, a zasadnicza bryła nadbudówki z pomostem bojowym była odsunięta w tył. Okręty miały niewielki maszt na nadbudówce dziobowej za kolumną dalocelownika oraz główny trójnożny maszt na rufie. Kadłub dzielił się na 23 główne poprzeczne przedziały wodoszczelne
Po zbudowaniu wyporność standardowa okrętów wynosiła 7475 ts, a pełna 9237 ts. W literaturze była też podawana wyporność normalna 7850 ts. Po modernizacjach wyporność okrętów sięgała 8051 ts standardowa i 9748 ts pełna. Długość całkowita wynosiła 176,63 m, na linii wodnej 166,12 m, a szerokość 16,46 m. Średnie zanurzenie wynosiło 5,03 m, a przy pełnej wyporności sięgało 6,25 m.
Załoga liczyła początkowo 564 ludzi, a po modernizacjach sięgnęła 781 ludzi.
Uzbrojenie.
Jako uzbrojenie główne zastosowano osiem dział kalibru 152 mm w nowocześniejszym, nietypowym układzie: w dwóch stanowiskach pojedynczych na pokładzie dziobowym i rufowym oraz trzech stanowiskach podwójnych: w superpozycji na piętrze nadbudówki dziobowej i rufowej oraz na śródokręciu, za kominami. Działa były chronione przez głębokie maski przeciwodłamkowe; pojedyncze stanowiska miały brytyjskie oznaczenie eksportowe Mk. T, a podwójne Mk. U. Dzięki temu wszystkie osiem dział stanowiło salwę burtową (w krążownikach typu E – tylko sześć z siedmiu pojedynczych dział). Środkowe stanowisko dział miało kąt ostrzału 140° na każdą z burt, pozostałe stanowiska miały teoretyczny kąt ostrzału po 320°. Podwójne stanowiska stanowiły postęp w stosunku do stanowisk pojedynczych i były niespotykane w innych krążownikach, chociaż w tym okresie projektowano już pierwsze krążowniki lekkie z artylerią w zamkniętych wieżach. Działa o długości lufy 50 kalibrów (L/50) produkowano na licencji brytyjskiej Vickers-Armstronga w zakładach San Carlos. Miały one kąt podniesienia do 35° i donośność 21 500 m, a strzelały pociskami o masie 45,4 kg. Artyleria miała dość zaawansowany system kierowania ogniem Vickersa, z dalocelownikiem i dwoma dodatkowymi stanowiskami dalmierzy, wszystkie z dalmierzami o bazie 4,57 m.
Uzbrojenie przeciwlotnicze stanowiły początkowo cztery pojedyncze działa kalibru 102 mm Vickers eksportowego modelu Mk. L, zbliżone do Mk. V marynarki brytyjskiej, o długości L/45 (4-calowe, faktycznie 101,6 mm). Umieszczone były na śródokręciu na pokładzie nadbudówki, po dwa na burtę – po bokach drugiego komina i masztu rufowego. Uzupełniały je dwa działa kalibru 47 mm L/50 (3-funtowe), umieszczone na pokładzie górnym poniżej pary dział 102 mm po bokach drugiego komina. Do kierowania ogniem przeciwlotniczym służyły dwa dalocelowniki z dalmierzami o bazie 2 m.
Broń podwodną stanowiło 12 wyrzutni torped kalibru 533 mm w czterech potrójnych aparatach na pokładzie górnym, po dwa na każdej z burt. Umieszczone były na wysokości środkowego stanowiska dział i masztu rufowego. Stanowisko kierowania strzelaniem torpedowym miało własny dalmierz o bazie 3,66 m.
Opancerzenie.
Opancerzenie było, podobnie jak na brytyjskich okrętach, stosunkowo słabe. Zasadniczym elementem był pas burtowy grubości 76 mm, na 40% długości kadłuba, chroniący tylko siłownię. W części dziobowej i rufowej pas grubości 51 mm, malejącej do 25 mm na dziobie i 38 mm na rufie. W najgrubszym odcinku pas na wysokość sięgał od rejonu linii wodnej do pokładu górnego, poza nim był niższy, sięgając od samego dziobu do działa rufowego. Pokład miał grubość 25-50 mm, a maski dział – 12,7 mm. Wieża dowodzenia przed pomostem bojowym miała najgrubszy pancerz 152 mm. 
Napęd.
Napęd okrętów był taki sam, jak brytyjskich pierwowzorów: cztery zespoły turbin parowych Parsonsa z przekładniami o projektowej mocy łącznej 80 000 KM, napędzające cztery śruby. Parę dostarczało osiem kotłów typu Yarrow. Napęd pozwalał na osiąganie prędkości projektowej 33 węzły. Prędkość przewyższała jednak nawet brytyjskie odpowiedniki (konstruowane specjalnie z naciskiem na rozwijanie dużej szybkości) – na próbach „Principe Alfonso” rozwinął maksymalnie 34,7 w, a „Miguel de Cervantes” 35,6 w. Zapas paliwa płynnego wynosił 1675 ton, zapewniając zasięg do 5000 mil morskich przy prędkości 15 w. Również dzielność morska okrętów była wysoka.
Modernizacje.
Podczas wojny domowej wzmocniono uzbrojenie przeciwlotnicze krążowników (na „Libertad” - do 4 dział 102 mm, 2 dział 76 mm Vickers, 2 automatycznych działek 40 mm Vickers i 4 działek 20 mm Oerlikon; na „Miguel de Cervantes” - do 4 dział 102 mm, 2 dział 76 mm, 1 automatycznego działka 40 mm Vickers i 2 działek 20 mm Oerlikon; na frankistowskim „Almirante Cervera” - do 4 dział 105 mm SK C/32 (niemieckich) i 4 działek 20 mm C/30. 
Po remoncie w połowie lat 40. na „Galicia” (ex „Libertad”) i „Miguel de Cervantes” całkowicie zmodyfikowano uzbrojenie, w tym główne, montując 4 dwudziałowe stanowiska dział 152 mm, 8 podwójnych stanowisk półautomatycznych działek 37 mm C/30 i 5 poczwórnych działek 20 mm Flakvierling 38 (oba systemy niemieckie). Zdjęto przy tym dwa z czterech aparatów torpedowych, natomiast dodano 4 miotacze bomb głębinowych. „Miguel de Cervantes” otrzymał ponadto katapultę z wodnosamolotem Heinkel He 114 na śródokręciu. Wyporność wzrosła do 8051 t. standardowa i 9748 t pełna („Galicia”), a załoga do 781 osób. „Almirante Cervera” nie przechodził poważniejszej modernizacji, jedynie w 1943 otrzymał 4 podwójne stanowiska półautomatycznych działek 37 mm C/30.
Służba w skrócie.
Wszystkie trzy okręty weszły do służby w marynarce Hiszpanii w latach 1927-1930. Po obaleniu monarchii, 17 kwietnia 1931 roku „Príncipe Alfonso” (Książę Alfons) przemianowano na „Libertad” (Wolność). W chwili wybuchu wojny domowej w Hiszpanii okręty bazowały w El Ferrol. 
„Libertad” i „Miguel de Cervantes” 19 lipca 1936 roku przeszły pod kontrolę wiernych republikańskiemu rządowi załóg, natomiast „Almirante Cervera”, znajdujący się w doku, został opanowany 21 lipca 1936 przez siły nacjonalistów. Okręty następnie były intensywnie wykorzystywane przez obie strony podczas działań morskich wojny domowej. „Libertad” i „Cervantes” były najbardziej wartościowymi okrętami sił Republiki (stary pancernik „España” miał małą praktyczną wartość bojową). 22 listopada 1936 roku „Miguel de Cervantes” został uszkodzony dwiema torpedami koło Kartageny przez włoski okręt podwodny „Evangelista Torricelli” i jego remont trwał aż do marca 1938 roku. Na skutek tego, „Libertad” był faktycznie okrętem flagowym sił Republiki. „Libertad” i „Almirante Cervera” brały po przeciwnych stronach udział m.in. w jedynym większym starciu morskim wojny – bitwie koło przylądka Palos. 
5 marca 1939 roku „Libertad” i „Cervantes” z pozostałymi siłami floty Republiki przeszły do Bizerty, gdzie zostały internowane, po czym 31 marca 1939 zwrócone zwycięskim nacjonalistom i kontynuowały służbę we frankistowskiej Hiszpanii. „Libertad” przemianowano wówczas na „Galicia”. Oba okręty były w kiepskim stanie technicznym i zostały wycofane do rezerwy oraz skierowane w 1940 roku do remontu w El Ferrol połączonego z modernizacją, trwającego do 1 grudnia 1944 („Galicia”) i 15 kwietnia 1946 („Cervantes”). Okręty wycofano ze służby w II połowie lat 60.
Dane.
Wyposażenie:

</doc>
<doc id="1904165" url="https://pl.wikipedia.org/wiki?curid=1904165" title="Dornier Wal">
Dornier Wal



</doc>
<doc id="1904168" url="https://pl.wikipedia.org/wiki?curid=1904168" title="Franciszek Wojnar">
Franciszek Wojnar

Franciszek Wojnar (ur. 28 grudnia 1837 w Trześniowie, zm. 25 stycznia 1896 w Jarosławiu) – duchowny, katecheta, c.k. profesor gimnazjalny, radny Rady Miasta Jarosławia.
Życiorys.
Pochodził z biednej rodziny chłopskiej. Gimnazjum i Seminarium Duchowne ukończył w Przemyślu. Po otrzymaniu święceń w 1864 pracował jako wikary parafii jarosławskiej i katecheta w Muninie. Równocześnie w latach 1865–1867 pełnił duszpasterstwo w Jarosławskim szpitalu wojskowym. Zwolniony z obowiązków wikarego po powołaniu przez Radę Miasta na stanowisko katechety w latach 1866–1896 całkowicie poświęcił się pracy dydaktycznej w Szkole Realnej i Gimnazjum I w Jarosławiu. Był inicjatorem utworzenia i pierwszym gospodarzem (w latach 1873–1895) Bursy Szkolnej im. Mikołaja Kopernika dla niezamożnej młodzieży. Ponadto pełnił obowiązki dyrektora Uzupełniającej Szkoły Przemysłowej (1892-1896) i prezesa Towarzystwa "Gwiazda"(1887-1891) oraz był radnym miejskim w latach 1873–1876, przejściowo także członkiem zarządu miasta (1889-1891). Zmarł 25 stycznia 1896 w Jarosławiu.

</doc>
<doc id="1904171" url="https://pl.wikipedia.org/wiki?curid=1904171" title="Mariusz Sobacki">
Mariusz Sobacki

Mariusz Sobacki (ur. 24 października 1966 w Bydgoszczy) – polski koszykarz, występujący na pozycjach silnego skrzydłowego lub środkowego, reprezentant Polski.
Wychowanek Astorii Bydgoszcz, świetny strzelec z dystansu. Uczęszczał do VII Liceum Ogólnokształcącego w Bydgoszczy. W sezonie 1981/1982 zespół kadetów Astorii prowadzony przez Macieja Mackiewicza z Sobackim w składzie zajął 3 miejsce podczas IX Ogólnopolskiej Spartakiady Młodzieży w Tarnowie. Sezon później kadeci pod wodzą Aureliusza Gościniaka zajęli 7 miejsce. W sezonie 1982/1983 Mariusz zadebiutował w seniorskim zespole „Asty”, z którym powrócił na zaplecze ekstraklasy.
W sezonie 1985/1986 rozpoczął grę w Polskiej Lidze Koszykówki. Najpierw przez 11 lat grał w Bobrach Bytom (z którymi zdobył srebrny 1996 oraz brązowy medal 1992), potem spędził 2 sezony we Włocławku oraz ekstraklasowy sezon w Sosnowcu. Pozostał w tej drużynie mimo spadku na sezon 1999/2000 do pierwszej ligi. Następnie grał w Wałbrzychu, Katowicach oraz w II-ligowej ekipie z Poznania. Uczestnik Meczu Gwiazd w 1994 oraz 1996. Reprezentant Polski kadetów i juniorów (30 występów) oraz seniorów (28 razy). Jest w czołówce zawodników z największą liczbą występów w PLK.

</doc>
<doc id="1904172" url="https://pl.wikipedia.org/wiki?curid=1904172" title="Anarchizm w rewolucji 1905 r. w Rosji">
Anarchizm w rewolucji 1905 r. w Rosji

Ruch anarchistyczny w Rosji, słaby liczebnie i rozproszony w II połowie XIX wieku, zaczął odradzać się po 1903. Jest to data powstania pierwszych zorganizowanych grup anarchistycznych, działających na Białostocczyźnie, jak również początek kontaktów działaczy rosyjskich z grupą emigracyjną, skupioną wokół Piotra Kropotkina i jego pisma "Chleb i wola".
Po Krwawej Niedzieli anarchiści zintensyfikowali prowadzoną działalność agitacyjną oraz różnie rozumianą aktywność terrorystyczną. Skala tej ostatniej sprawiła, że środowiska anarchistyczne stały się celem szczególnie zaostrzonych represji ze strony policji carskiej, doprowadzając ostatecznie do wyniszczenia ruchu, który w 1908 praktycznie nie był już aktywny.
Przez cały okres rewolucji anarchiści rosyjscy byli silnie podzieleni wewnętrznie na anarchokomunistów, anarchosyndykalistów, anarchoindywidualistów oraz zwolenników terroru bezosobowego: bieznaczalców i czarnoznamieńców.
Anarchizm rosyjski w pierwszych latach XX wieku.
Rozproszenie rosyjskiego ruchu nihilistycznego po fali aresztowań, przeprowadzonej wskutek udanego zamachu Narodnej Woli na cara Aleksandra II 13 marca 1881, doprowadziło do kryzysu tegoż ruchu w Rosji. Rozwój kapitalizmu w Rosji przyczyniał się również do zmian w stosunkach społecznych panujących w kraju, które musiały przekładać się na kształt ideologii anarchistów rosyjskich. Szczególnym problemem stał się stosunek do szybko rozwijającej się liczebnie warstwy robotników fabrycznych oraz wielkich właścicieli. W Rosji zaczął również szybko rozwijać się nielegalny ruch socjalistyczny, oparty na ideologii marksistowskiej, krytyczny wobec tradycji Narodnej Woli i terroru indywidualnego, z gruntu opozycyjny wobec anarchizmu. Rok 1901 uważa się natomiast za odrodzenie "narodnictwa" poprzez scalenie ocalałych kół i lokalnych organizacji utożsamiających się z nim w Partii Socjalistów-Rewolucjonistów.
Za początek odrodzenia ruchu anarchistycznego w Rosji uznaje się natomiast rok następny, kiedy do kraju zaczęły docierać koncepcje powstałe w kręgach rosyjskich rewolucjonistów-emigrantów, skupionych wokół Piotra Kropotkina. Natomiast pierwsze zorganizowane grupy anarchistyczne powstały w 1903 w Białymstoku. Odwoływały się one do pisma Kropotkina "Chleb i Wola", a swoją doktrynę charakteryzowały następująco:
. W końcu 1903 w Białymstoku ukonstytuowała się grupa działająca na zasadzie federacji o nazwie Internacjonalna Grupa-Walka, której członkowie powołali do życia koła w dalszych kilku miejscowościach na Białostocczyźnie i Grodzieńszczyźnie. Silnymi ośrodkami anarchizmu były również Odessa, Nieżyn, Kiszyniów i Czerkask.
Dominującym nurtem w rosyjskim ruchu anarchistycznym pozostawał anarchokomunizm. Agitatorzy anarchistyczni działali głównie w środowiskach najuboższych robotników oraz inteligencji, rzadziej i z gorszym skutkiem także wśród chłopów. W swoich publikacjach wzywali do obalenia wszelkiej władzy oraz czynnego przeciwstawiania się jej, dopóki jeszcze działała (np. poprzez niepłacenia podatków oraz terror ekonomiczny). Obalony kapitalizm i samodzierżawie miała zastąpić federacja samorządnych komun.
W toku rozwoju wydarzeń rewolucyjnych w 1905 ruch anarchistyczny w Rosji uległ dalszym podziałom. Główny spor dotyczył sensowności i zakresu stosowania taktyki terrorystycznej. Silne wpływy zaczęli uzyskiwać anarchosyndykaliści, których idee również zostały przeniesione z zachodnich środowisk emigracyjnych, wydających pismo "Nowy Świat", zaś od lipca 1906 także "Zwiastun Burzy". Anarchosyndykaliści odrzucali terror indywidualny, postulując skupienie się na pracy w związkach zawodowych i organizowanie własnych, o anarchistycznym profilu politycznym. Program anarchosyndykalistów wyłożył w 1906 w jedenastorozdziałowym dokumencie działacz z grupy odeskiej D. Nowomirski. Trzeci nurt rosyjskiego ruchu anarchistycznego stanowili czarnosztandarowcy, głoszący koncepcję bezosobowego terroru – kierowanego w klasę wielkich posiadaczy we wszelkich formach i przy każdej okazji. Celami ataków anarchistów mieli być wszyscy przedstawiciele burżuazji, uznawani za winnych przyczyniania się do wyzysku robotników przez samą swoją przynależność społeczną. Zwolennicy tej koncepcji byli obecni w Kiszyniowie, Moskwie, Odessie, Warszawie, Białymstoku oraz na niektórych obszarach Syberii i Zakaukazia. Ich siły zostały jednak poważnie osłabione po aresztowaniach dokonanych w 1906. Jeszcze bardziej radykalny był ruch "Bieznaczale" ("Bezrząd"), również oparty na koncepcji terroryzmu indywidualnego.
Stosunkowo najpóźniej z wymienionych nurtów na ziemiach rosyjskich pojawił się anarchoindywidualizm, którego teoretykami byli A. Borowoj i L. Czornyj.
Istotnym problemem ruchu anarchistycznego w Rosji były ustawiczne konflikty między przedstawicielami różnych kierunków tej ideologii, które nie ustawały mimo prób wypracowania wspólnego dla wszystkich programu politycznego. Przyjmowały one nie tylko formę polemiki na łamach publikowanej prasy, ale również bezpośrednich ataków na działaczy konkurencyjnych nurtów.
Działalność agitacyjna anarchistów rosyjskich.
Rosyjscy anarchiści w czasie rewolucji 1905 zintensyfikowali działalność terrorystyczną oraz propagandową. Łączenie tych dwóch metod walki miało przygotowywać robotników rosyjskich do czynnego udziału w rewolucji, jak również skłonić ich do związania się właśnie z organizacjami anarchistycznymi. Jako materiały agitacyjne wykorzystywano przede wszystkim prasę nadsyłaną z zagranicy, w pierwszej kolejności pismo "Chleb i Wola". Zdając sobie sprawę z powszechnego wykorzystania przez anarchistów jego pisma, Piotr Kropotkin pragnął po wybuchu rewolucji osobiście udać się do Rosji. Ostrzeżony przez działaczkę anarchistyczną Zofię Ławrową o represjach carskich wobec działaczy lewicowych początkowo przełożył swój przyjazd na luty 1906, następnie zaś zupełnie z niego zrezygnował.
Anarchiści rosyjscy przygotowywali również własne broszury propagandowe, które – ze znacznymi trudnościami – przygotowywali w tajnych drukarniach. W 1905 w Białymstoku powstała drukarnia "Anarchia", wyposażona w czcionki i farbę zdobytą w czasie napadu na drukarnię w Wilnie. Działał ona kilka miesięcy, do likwidacji przez policję. Podobna była historia drukarni w Kuryłówce koło Kijowa, gdzie redagowane było pismo "Alarm" (oryg. "Nabat"). Drukarnia działała do sierpnia 1905. Jeszcze krócej działała podobna organizacja na Krymie, powołana do życia i zlikwidowana w 1906, po publikacji czterech numerów pisma "Krymski Kurier"; nieco dłużej przetrwała drukarnia ukryta w pieczarze koło Jałty, powstała w tym samym roku. W drugiej połowie 1906 w Moskwie powstała drukarnia anarchistów-indywidualistów. Działacze anarchistyczni mogli również korzystać z prywatnych drukarni, których właściciele sympatyzowali z lewicą socjalistyczną. Dzięki temu powstawanie publikacji anarchistycznych zostało tylko częściowo zahamowane przez represje władz. Kluczową rolę odgrywały jednak nadal materiały drukowane za granicą i przemycane na terytorium Imperium Rosyjskiego bądź przywożone tam przez emisariuszy. Wśród wykorzystywanej literatury pojawiały się w pierwszej kolejności prace autorów rosyjskich, w drugiej zaś – tłumaczenia tekstów anarchistów innych narodowości. Wykorzystywane były m.in. dzieła H. Malatesty, J. Grave'a i F. Pelluttiego. Z prac Rosjan największą popularność zyskały teksty D. Nowomirskiego "Manifest anarchistów-komunistów", "Anarchizm" oraz z" programu anarchizmu syndykalnego" oraz anonimowe "Oskarżenie przed sądem anarchisty". Tradycyjnym szacunkiem cieszyły się teksty Kropotkina.
Oprócz działalności wydawniczej anarchiści prowadzili agitację poprzez bezpośrednie wystąpienia na spotkaniach tajnych kół politycznych oraz organizacji robotniczych. Była to ryzykowna forma propagandy, która w wielu wypadkach kończyła się aresztowaniem agitatora przez policję i procesem sądowym. Wystąpienia bezpośrednie miały jednak poważne efekty w zakresie rekrutacji nowych członków organizacji anarchistycznych. Osoby, które pod wpływem wystąpień anarchistów postanowiły dołączyć do ich grup, były zrzeszane w ok. dziesięcioosobowych kołach, które prowadziły wewnętrzną edukację polityczną, kształcąc kolejnych agitatorów. Przygotowywali się oni nie tylko do walki z caratem i burżuazją, ale i do polemik z działaczami partii socjalistycznych.
Działalność terrorystyczna anarchistów rosyjskich.
Zgodnie z koncepcją propagandy czynem działalność terrorystyczna zajmowała istotne miejsce w programach organizacji anarchistycznych. Wiązała się ona z założeniem, iż klasy panujące nie zrezygnują z dominacji dobrowolnie, toteż należy zmusić je do tego, między innymi poprzez akty przemocy indywidualnej. Terror był również traktowany jako środek zdobywania funduszy na bieżącą działalność. Stosując tę metodę walki, anarchiści rosyjscy odwoływali się do jej teoretycznych uzasadnień obecnych w pismach M. Bakunina i P. Kropotkina.
Stanowisko anarchistów rosyjskich wobec metod terrorystycznych nie było jednolite. Przy zasadniczej zgodzie co do celów tego rodzaju taktyki (zastraszenie klas posiadających, zachęta do walki rewolucyjnej dla robotników i chłopów), po 1905 doszło w tym zakresie do wyraźnego podziału. Anarchokomuniści i anarchosyndykaliści opowiedzieli się za "terrorem osobowym", tj. likwidowanie konkretnych osób związanych z rządem i kręgami kapitalistycznymi, szczególnie tych, które cieszyły się szczególnie złą sławą wśród robotników i działaczy lewicowych. Inne nurty anarchizmu w Rosji poparły terroryzm bezosobowy, w którym wymienione wyżej grupy zostały potraktowane jako cel zbiorowy. Wszyscy anarchiści zgadzali się natomiast co do konieczności stosowania tzw. terroru pedagogicznego, poprzez który rozumiano bezwzględne likwidowanie agentów-prowokatorów i innych współpracowników carskiej policji oraz co do terroru ekonomicznego (ekspropriacje), zgodnie z hasłem Proudhona "własność to kradzież".
Działalność terrorystyczna anarchistów była z reguły łączona z prowadzeniem propagandy i agitacji. Tak wyglądała aktywność działaczy tego nurtu we wszystkich jego większych ośrodkach. Terroryzm został jednak poważnie zintensyfikowany po wybuchu rewolucji 1905. W Białymstoku, Odessie, Nieżynie, Tyflisie, Baku, Sewastopolu, Teodozji, Symferopolu, Jałcie, Warszawie, Kijowie, Moskwie, Jakucku, Taszkencie i Wilnie doszło do serii zamachów. W mniejszym stopniu ogarnęły one prowincjonalne miasta Rosji. Mimo realizacji wielu założonych celów (udane ataki na policjantów, donosicieli, urzędników carskich) akcje te w niewielkim stopniu spełniły swoją rolę propagandową. W niektórych rejonach anarchiści przyznawali, że terroryzm nie przyciągał do nich robotników i skupiali się całkowicie na prowadzeniu agitacji. Zamachy anarchistyczne wywołały również gwałtowną reakcję policji carskiej, która walczyła z anarchistami z całą surowością. Pojmani działacze tego ruchu byli każdorazowo skazywani na śmierć lub wieloletnie zesłanie.
Według statystyk przytoczonych przez Wincentego Kołodzieja najczęstszymi wykonawcami aktów terrorystycznych byli robotnicy, uczniowie i inteligenci. Jedynie w okresie między 29 lipca a 9 sierpnia na terenie Imperium Rosyjskiego (z wyłączeniem Finlandii i Kaukazu) ofiarą zamachów padło 151 urzędników państwowych, 173 agentów-prowokatorów oraz 291 osób zabitych w związku z prowadzeniem terroru ekonomicznego. W tym samym okresie w toku ekspropriacji anarchiści zagarnęli sumę 316 mln rubli.
Represje wobec anarchistów.
W toku walki władz carskich z rewolucją 1905 anarchiści znaleźli się wśród najsilniej represjonowanych nurtów politycznych. Miało to bezpośredni związek z prowadzoną przez nich działalnością terrorystyczną, acz sądy carskie traktowały działalność agitacyjną jako przestępstwo równej wagi, co zamachy. Metody walki z anarchistami, ze względu na radykalizm ich metod, wykraczały jednak poza tradycyjny system sądownictwa. W Warszawie, Rydze, Kijowie, Odessie i Moskwie odnotowano przypadki mordowania działaczy anarchistycznych bez sądu, w czasie śledztwa po ich pojmaniu. Carska policja organizowała również ekspedycje karne, w czasie których schwytanych anarchistów zabijano bez śledztwa. W razie organizowania procesu karnego czas jego trwania był ograniczony do 48 godzin, po których musiał zapaść wyrok, wykonywany z reguły w ciągu kolejnych kilku godzin. Podsądnym nie przysługiwało prawo do obrońcy. W sprawach anarchistycznych zamachowców oraz organizatorów ekspropriacji najczęstszą karą była śmierć, rzadziej zesłanie na Syberię wschodnią – przeważały okolice Irkucka, a po 1906 okręgi jakucki, olekmiński, wiljuński i kolmski. W efekcie do 1907 większość działaczy anarchistycznych została stracona lub zesłana na Syberię. Wincenty Kołodziej jest zdania, że już w 1908 wszelka działalność anarchistów w Rosji zamarła.

</doc>
<doc id="1904173" url="https://pl.wikipedia.org/wiki?curid=1904173" title="Corpus Mortale">
Corpus Mortale

Corpus Mortale – duńska grupa muzyczna grająca brutal death metal, założona w 1993 roku w Kopenhadze.
Historia.
Opracowano na podstawie materiału źródłowego.
Początki (1993–2002).
Zespół Corpus Mortale powstał w Kopenhadze na początku 1993 roku z inicjatywy Nicholasa Maschølna i Sørena Jensena. Pierwszy stabilniejszy skład uformował się, gdy wiosną 1994 roku do zespołu dołączył Martin Rosendahl. Demo "Corpus Mortale" ukazało się na kasecie magnetofonowej 1 września 1995 roku. Na początku 1996 roku do Corpus Mortale dołączył Morten Jensen i w nowym składzie grupa nagrała drugie demo "Integration", które w ciągu 7 miesięcy sprzedało się w nakładzie 800 sztuk.
W 1999 roku ukazało się kolejne demo "Spiritism". W tym samym roku Corpus Mortale opuścili Søren Jensen i Morten Jensen, których we wrześniu zastąpili Brian Eriksen i Jens Lee. W nowym składzie zespół nagrał demo "Succumb to the Superior".
Latem 2001 roku z Corpus Mortale odszedł Jens Lee. Na jego miejsce przyjęto Roara Christoffersena. 25 stycznia 2002 roku ukazało się kolejne demo "Sombre and Vile".
With Lewd Demeanor (2003–2006).
W październiku 2003 roku zespół podpisał kontrakt z holenderską wytwórnią Neurotic Records, a 24 listopada miał premierę pierwszy album studyjny "With Lewd Demeanor". W tym samym roku z Corpus Mortale odszedł Brian Eriksen, którego gościnnie zastąpił Mads Haarløv. Zespół promował album podczas trasy koncertowej z grupami Konkhra, Homo Iratus i Illnath.
W maju 2005 roku zespół wystąpił na festiwalu Rotterdam Deathfest.
W grudniu 2006 roku nakładem Nuclear Winter Records ukazał się minialbum "Seize the Moment of Murder".
A New Species of Deviant (2007–).
Drugi album studyjny "A New Species of Deviants" został wydany w Ameryce Północnej w listopadzie 2007 roku przez Willowtip Records, zaś w pozostałej części świata w lutym 2008 roku przez Neurotic Records.
W latach 2007–2008 zaszły istotne zmiany w składzie zespołu: ze współpracy z Corpus Mortale zrezygnował Mads Haarløv, odeszli też Nicholas Maschøln i Roar Christoffersen, powrócił zaś Brian Eriksen oraz przyjęto nowych muzyków – Rasmusa Schmidta i Andreasa Lynge.
Pod koniec 2009 roku Corpus Mortale wziął udział w europejskiej trasie Those Whom The Gods Detest z grupami Nile, Grave, Krisiun i Ulcerate, w ramach której dwukrotnie wystąpił w Polsce (17 listopada w klubie Progresja w Warszawie i 18 listopada w klubie W-Z we Wrocławiu) oraz na Eindhoven Metal Meeting.
Muzycy.
Opracowano na podstawie materiału źródłowego.

</doc>
<doc id="1904175" url="https://pl.wikipedia.org/wiki?curid=1904175" title="Krążowniki typu Principe Alfonso">
Krążowniki typu Principe Alfonso



</doc>
<doc id="1904176" url="https://pl.wikipedia.org/wiki?curid=1904176" title="Wały Piastowskie">
Wały Piastowskie

Wały Piastowskie – ulica w Gdańsku, w dzielnicy Śródmieście. Jest miejscem przebiegu dawnych wałów miejskich, od których bierze nazwę.
Znaczenie.
Ulica jest częścią drogi krajowej nr 91 oraz europejskich E75 i E77. Ulica jest łącznikiem pomiędzy ważną ul. Podwale Grodzkie i ul. Jana z Kolna, a także historycznym placem Solidarności. Będąc częścią drogi krajowej nr 91, umożliwia dalszą jazdę w kierunku portu morskiego Gdańsk.
Komunikacja.
Wzdłuż niej biegną szyny tramwajowe, po których poruszają się tramwaje linii 7, 8 i 10.
Ulicą tą porusza się ku końcowi trasy wiele linii. Łączy ona dwie ważne pętle: przy ul. Jana z Kolna oraz większą przy ul. Wałowej.

</doc>
<doc id="1904179" url="https://pl.wikipedia.org/wiki?curid=1904179" title="Almirante Cervera">
Almirante Cervera

Almirante Cervera – hiszpański krążownik lekki z okresu międzywojennego i II wojny światowej typu "Príncipe Alfonso". Wszedł do służby w 1927 roku. Służył po stronie frankistowskiej podczas wojny domowej. Po wojnie służył w marynarce Hiszpanii do 1965 roku.
Budowa.
Budowę okrętu, wraz z bliźniaczym „Príncipe Alfonso”, zaplanowano ustawą z 17 lutego 1915 roku jako trzeciego i czwartego krążownika typu "Méndez Núñez", lecz jej wówczas nie podjęto, a po zakończeniu I wojny światowej władze hiszpańskie zdecydowały wstrzymać zamówienie i zbudować okręty według innego projektu, ponieważ konstrukcja ta stała się przestarzała w obliczu nowych krążowników powstających podczas wojny. Nowe krążowniki zaprojektowano z pomocą brytyjskiego koncernu Armstrong w oparciu o najnowsze brytyjskie krążowniki typu E (projekt ten oznaczono jako typ F). Ustawą z 11 stycznia 1922 roku podjęto decyzję o budowie dwóch pierwszych okrętów, które zamówiono 14 lipca 1922 roku. Wszystkie budowała stocznia Sociedad Española de Construcción Naval (SECN) w Ferrolu w Hiszpanii.
Stępkę pod budowę „Almirante Cervera” (Admirał Cervera) położono 25 listopada 1922 roku Otrzymał on nazwę na cześć admirała Pascuala Cervery, walczącego w wojnie amerykańsko-hiszpańskiej. Okręt wodowano 16 października 1925 roku. „Almirante Cervera” rozpoczął próby morskie 24 maja 1928 roku, po czym został przyjęty do służby 15 września tego samego roku.
Skrócony opis.
Okręty tego typu były dość dużymi krążownikami o typowej architekturze lat 20. XX wieku, z podwyższonym pokładem dziobowym na ponad 1/3 długości kadłuba, artylerią umieszczoną w superpozycji na dziobie i rufie oraz dwoma pochylonymi kominami blisko siebie na śródokręciu. Siłownia była w układzie liniowym: cztery kotłownie z ośmioma kotłami, za nimi dwie maszynownie. Napędzały je cztery zespoły turbin parowych z przekładniami o mocy łącznej 80 000 KM pracujące na osobne śruby, pozwalając na osiąganie prędkości 33 węzłów. Zapas paliwa płynnego wynosił 1675 ton, zapewniając zasięg do 5000 mil morskich przy prędkości 15 w.
Wyporność standardowa wynosiła 7475 ton, a pełna 9237 ton. Długość okrętu wynosiła 176,63 m, szerokość 16,46 m, a zanurzenie 6 m.
Opancerzenie tworzył pas burtowy, którego grubość w rejonie siłowni wynosiła 76 mm (40% długości kadłuba), a poza nim 51 mm, malejąc do 25 mm na dziobie i 38 mm na rufie. Pokład miał grubość 25-50 mm, a maski dział - 12,7 mm. Stanowisko dowodzenia miało najgrubszy pancerz 152 mm. 
Uzbrojenie i jego zmiany.
Uzbrojenie stanowiło osiem dział kalibru 152 mm w nietypowym układzie: w dwóch stanowiskach pojedynczych na pokładzie dziobowym i rufowym oraz trzech stanowiskach podwójnych: w superpozycji na piętrze nadbudówki dziobowej i rufowej oraz na śródokręciu, za kominami. Wszystkie działa mogły strzelać na jedną burtę i były chronione przez maski przeciwodłamkowe. Działa konstrukcji brytyjskiej miały długość lufy 50 kalibrów (L/50) i donośność do 21,5 km 500 m. Uzbrojenie przeciwlotnicze stanowiły początkowo cztery pojedyncze działa kalibru 102 mm na śródokręciu (po dwa na burtę) i dwa działka kalibru 47 mm. Broń podwodną stanowiło 12 wyrzutni torped w czterech potrójnych aparatach na pokładzie na śródokręciu (po dwa na każdej z burt).
Podczas wojny domowej zmodyfikowano uzbrojenie przeciwlotnicze. W listopadzie 1936 roku dodano jedno niemieckie działko 20 mm C/30. W kwietniu 1938 roku działa przeciwlotnicze kalibru 102 mm zamieniono na niemieckie 105 cm SK C/32 L/45. Zdjęto wówczas oba działka kalibru 47 mm, a za to liczbę działek 20 mm zwiększono do czterech. Już po wojnie domowej, około 1943 roku dodano cztery podwójne stanowiska niemieckich półautomatycznych działek 37 mm SK C/30. Nie przeszedł on natomiast wzorem bliźniaczych krążowników zmiany rozstawienia dział artylerii głównej. 
W 1957 lub 1960 roku zdjęto z okrętu wszystkie wyrzutnie torpedowe. Według nieprecyzyjnych danych, pod koniec lat 50. armaty przeciwlotnicze 105 mm zamieniono na 8 działek 37 mm.
Służba w skrócie.
W chwili wybuchu wojny domowej w Hiszpanii „Almirante Cervera” był w remoncie i 21 lipca 1936 roku został przejęty przez frankistów. Brał następnie aktywny udział w działaniach morskich. 6 października 1936 roku zatopił koło Cieśniny Gibraltarskiej mały republikański patrolowiec I-5 (wyporność 128 t, działo 57 mm). 9 października 1936 roku zatopił pod Malagą patrolowce „Uad Muluya” i „Uad Lucus” (wyporność ok. 400 ton, działo 76 mm). W ramach blokady morskiej republiki przechwycił pięć statków transportowych, m.in. radziecki „Curupa” (23 października 1938) i co najmniej cztery małe jednostki. 5 marca 1938 roku wziął udział w jedynym większym starciu morskim wojny - bitwie koło przylądka Palos. Służył dalej w marynarce Hiszpanii po wojnie.
W 1961 roku krążownik otrzymał NATO-wski numer burtowy C 12.
Okręt został wycofany ze służby 1 lipca 1965 roku.

</doc>
<doc id="1904182" url="https://pl.wikipedia.org/wiki?curid=1904182" title="Wilfredo Camacho">
Wilfredo Camacho

Wilfredo Camacho (ur. 21 czerwca 1935) – piłkarz boliwijski, defensywny pomocnik. Później trener.
Piłkarz.
Urodzony w Quillacollo Camacho w 1957 roku przeszedł z klubu Bata Cochabamba do klubu Municipal La Paz i wziął udział w eliminacjach do finałów mistrzostw świata w 1958 roku. Camacho zagrał w czterech meczach – dwóch z Argentyną i dwóch z Chile.
Wziął udział w turnieju Copa América 1959, gdzie Boliwia zajęła ostatnie, siódme miejsce. Camacho zagrał w sześciu meczach – z Urugwajem, Argentyną, Paragwajem, Brazylią, Chile i Peru.
Latem 1961 roku wziął udział w eliminacjach do finałów mistrzostw świata w 1962 roku. Camacho zagrał w obu meczach z Urugwajem.
Razem z klubem Municipal w 1961 roku zdobył mistrzostwo Boliwii, dzięki czemu wziął udział w turnieju Copa Libertadores 1962. Municipal zajął w grupie ostatnie, trzecie miejsce i odpadł. Jednym z dwóch rywali klubu był brazylijski klub Santos FC, gdzie grał król futbolu Pelé.
Jako piłkarz klubu Municipal wziął udział w turnieju Copa América 1963, gdzie Boliwia zdobyła tytuł mistrza Ameryki Południowej. Camacho zagrał we wszystkich sześciu meczach – z Ekwadorem (zdobył bramkę), Kolumbią, Peru (zdobył bramkę), Paragwajem, Argentyną (zdobył bramkę) i Brazylią (zdobył bramkę). Jako zdobywca czterech bramek był w turnieju drugim pod względem skuteczności reprezentantem Boliwii – lepszy od niego był tylko Máximo Alcócer.
Po mistrzostwach kontynentalnych razem z Ramiro Blacuttem przeniósł się do argentyńskiego klubu Ferro Carril Oeste, w którym rozegrał 22 mecze i zdobył 1 bramkę. W 1964 roku grał w kolumbijskim klubie Once Caldas.
W 1965 roku wrócił do ojczyzny, gdzie pomógł klubowi Municipal zdobyć tytuł mistrza Boliwii. Sukces ten pozwolił na udział w turnieju Copa Libertadores 1966, gdzie Municipal zajął 4. miejsce w 6 zespołowej grupie.
Jako gracz klubu Municipal wziął udział w turnieju Copa América 1967, gdzie Boliwia zajęła ostatnie, szóste miejsce. Camacho zagrał w trzech meczach – z Urugwajem, Wenezuelą i Chile.
Camacho słynął z niezwykle twardej gry.
Trener.
Po zakończeniu kariery piłkarskiej Camacho został trenerem – pracował w klubie Club The Strongest podczas międzynarodowego turnieju Copa Simón Bolívar 1976, a w 1983 roku doprowadził klub Club Bolívar do tytułu mistrza Boliwii.
Jako trener Camacho prowadził reprezentację Boliwii podczas turnieju Copa América 1983. Drużyna Camacho zajęła ostatnie, 3. miejsce w grupie trzeciej i odpadła z rozgrywek, remisując 2 mecze (1:1 na własnym boisku z Peru i 2:2 z Kolumbią na wyjeździe) oraz przegrywając dwa mecze (0:1 z Kolumbią u siebie i 1:2 z Peru na wyjeździe).
Kierował reprezentacją narodową podczas eliminacji do finałów mistrzostw świata w 1986 roku, gdzie Boliwia zajęła w swej grupie ostatnie, trzecie miejsce. Kierowany przez Camacho zespół rozegrał 4 mecze – 2 zremisował (1:1 u siebie z Paragwajem i 1:1 na wyjeździe z Brazylią) oraz 2 przegrał (0:2 u siebie z Brazylią i 0:3 na wyjeździe z Paragwajem).
Był trenerem reprezentacji podczas eliminacji do finałów mistrzostw świata w 1990 roku, gdzie Boliwia zajęła w grupie drugie miejsce, co nie wystarczyło do awansu. Drużyna Camacho wygrała 3 mecze (2:1 u siebie z Peru, 2:1 u siebie z Urugwajem i 2:1 na wyjeździe z Peru) i 1 przegrała (0:2 na wyjeździe z Urugwajem). Walkę o awans do włoskich finałów Boliwia przegrała z Urugwajem jedynie z powodu gorszego bilansu bramkowego.
Camacho pracował także w klubach 31 de Octubre La Paz, Club Always Ready, Chaco Petrolero La Paz, Bata Cochabamba, Magisterio Sucre oraz Universitario Sucre.

</doc>
<doc id="1904189" url="https://pl.wikipedia.org/wiki?curid=1904189" title="Imperatywizm">
Imperatywizm

Imperatywizm -nurt w filozofii prawniczej plasujący się w opozycji do realizmu prawniczego.
Według imperatywizmu prawo daje się poznać poprzez metody specyficzne i niezwiązane w żaden sposób z metodami nauk empirycznych, co jest wyrazem antynaturalistycznego ujęcia prawa. W opozycji bytu i powinności imperatywizm traktuje prawo jako powinność, która oddziałuje na świat realny niejako 'z zewnątrz'. 
Dwa modele refleksji o prawie w ramach imperatywizmu:
- pozytywistyczna
- jusnaturalistyczna
Imperatywizm jest czasami określany jako normatywizm. Termin ten odnosi się jednak do twórczości Hansa Kelsena i nie należy przyjmować tej konwencji terminologii z uwagi na nieporozumienia. 
Bibliografia
- Bator Andrzej, Gromski Włodzimierz, Kozak Artur, Kaźmierczyk Stanisław, Pulka Zbigniew: "Wprowadzenie do nauk prawnych". Warszawa: LexisNexis, 2006.

</doc>
<doc id="1904191" url="https://pl.wikipedia.org/wiki?curid=1904191" title="Alfa Romeo 1900">
Alfa Romeo 1900

Alfa Romeo 1900 – samochód osobowy klasy średniej produkowany przez włoską firmę Alfa Romeo w latach 1950–1959. Dostępny jako 4-drzwiowy sedan, 2-drzwiowe coupé oraz 2-drzwiowy kabriolet. Następca modelu 6C 2500. Do napędu używano silników R4 o pojemnościach 1,9 oraz 2,0 litra. Moc przenoszona była na oś tylną poprzez 4- lub 5-biegową manualną skrzynię biegów. Samochód został zastąpiony przez model 2000.

</doc>
<doc id="1904197" url="https://pl.wikipedia.org/wiki?curid=1904197" title="Wyspy Chesterfield">
Wyspy Chesterfield

Wyspy Chesterfield (fr. "Îles Chesterfield") – archipelag należący do francuskiej Nowej Kaledonii, oddalony o ok. 550 km na północny zachód od głównej wyspy terytorium, Nowej Kaledonii. Archipelag składa się z 11 wysepek i wielu raf.
Wyspy Chesterfield tworzą strukturę długą na 120 km i szeroką na 70 km. Położone 60 km na południowy wschód od archipelagu Rafy Bellony ("Récifs de Bellone") są osobną formacją, jednak często zalicza się jest do wysp Chesterfield.

</doc>
<doc id="1904198" url="https://pl.wikipedia.org/wiki?curid=1904198" title="Magdalena von Waldeck">
Magdalena von Waldeck

Magdalena von Waldeck (ur. 1558 zm. 1599) – córka Filipa IV Waldeck-Wildungen (ur. 1493, zm. 1574) i jego żony Jutty von Isenburg-Grenzau († 1564). Magdalena dwukrotnie wychodziła za mąż:
Pierwsze małżeństwo.
Po raz pierwszy poślubiła dnia 6 lutego 1576 hrabiego Filipa Ludwika I Hanau-Miinzenberg
Jej pierwsze małżeństwo z Filipem Ludwikiem I Hanau-Münzenberg było czymś niezwykłym jak na tamte czasy. Po pierwsze mimo konieczności politycznych zawarcia tego związku z czasem narodziło się między nimi prawdziwe uczucie mimo że tytuł ojca Magdaleny był niższy niż tytuł jej męża.
Mieli czworo dzieci:
Drugie małżeństwo.
Po raz drugi wyszła za mąż za Jana VII hrabiego Nassau-Siegen dnia 24 listopada 1581
Drugie małżeństwo Magdaleny było podyktowane jedynie względami politycznymi - jej mąż był od niej 30 lat starszy a gubernator Niderlandów wykazywał niechęć do tego mariażu Woląc by Jan ożenił się z kimś z rodu Nassau aby poprzez ślub z obcą księżniczką nie wzmacniać rodu. Przed drugim małżeństwem musiała przejść na prawosławie. para hrabiowska zamieszkała w Dillenburgu, gdzie Jan VI zaopiekował się dwójką żyjących dzieci Magdaleny z pierwszego małżeństwa. Podczas opieki nad nieletnimi dziećmi żony Jan miał pieczę również nad hrabstwem Hanau-Miinzenberg.
Z tego związku urodziło się dziesięcioro dzieci:

</doc>
<doc id="1904201" url="https://pl.wikipedia.org/wiki?curid=1904201" title="Czwarty rząd Wilhelma Marxa">
Czwarty rząd Wilhelma Marxa

 Czwarty rząd Wilhelma Marxa – 28 stycznia 1927 – 12 czerwca 1928.

</doc>
<doc id="1904202" url="https://pl.wikipedia.org/wiki?curid=1904202" title="Heartsrevolution">
Heartsrevolution

Heartsrevolution – zespół z Nowego Jorku.

</doc>
<doc id="1904205" url="https://pl.wikipedia.org/wiki?curid=1904205" title="Čerhov">
Čerhov

Čerhov (węg. "Csörgő") – wieś gminna (obec) w południowo-wschodniej Słowacji, w powiecie Trebišov, w winiarskim słowackim regionie Tokaj (ale nie w historycznym Tokaju, którego granice ustalono jeszcze w 1737).
Historia.
Pierwsza zapiska o wsi pochodzi z roku 1076, co czyni ją jedną z najstarszych miejscowości na terenie dzisiejszej Słowacji. Čerhov był własnością różnych rodów szlacheckich; najdłużej, bo od XVI wieku do 1944 należała do węgierskiej rodziny Sennyey (lub Senney), która wybudowała tutaj dworek, otoczony parkiem.
W 1567 Čerhov został zniszczony przez Tatarów i na kilka lat opustoszał. W 1600 znajdowało się w niej tylko dziesięć domów, kościół, plebania oraz szkoła. W XVII wieku do Čerhova dotarła reformacja i świątynia katolicka przez długi czas przestała być używana.
Po raz kolejny wieś się wyludniła (i praktycznie przestała istnieć) po upadku antyhabsburskich powstań na początku XVIII wieku – w 1720 tworzyły ją zaledwie trzy gospodarstwa. Dopiero po 1828, w wyniku zorganizowanej akcji kolonizacyjnej, liczba domów wzrosła do sześćdziesięciu, a mieszkańców do 469 (w 1831 zmniejszyła ją epidemia cholery). Ludność zajmowała się głównie rolnictwem oraz uprawą winorośli, a także rzemiosłem (kowalstwo, bednarstwo, tkactwo). Prawdopodobnie w XVIII wieku dzisiejszy Čerhov dzielił się na dwie osobne wsie – Dolny i Górny (Dolný i Horný Čergov). Dolny należał do wspomnianej rodziny Sennyey, Górny do rodziny Széchényi. Głównym źródłem dochodów właścicieli Górnego Čergova był handel drewnem oraz winem.
Na przełomie XIX i XX wieku rozwinęła się emigracja do Stanów Zjednoczonych – w 1910 na 460 mieszkańców 56 przebywało za oceanem. Spis z tego roku stwierdzał, że większość mieszkańców była narodowości węgierskiej, ale mieszkali tutaj także Słowacy. Po I wojnie światowej Čerhov przyłączono do Czechosłowacji, a w 1938 powrócił do Węgier. Mężczyźni zostali powołani do wojska, 11 z nich zginęło w węgierskich mundurach podczas II wojny światowej. Armia Czerwona zajęła wieś w grudniu 1944.
Po wojnie przywrócono granice przedwojenne. Okres komunistycznej władzy to parcelacja i kolektywizacja, przeprowadzono także pełną elektryfikację wsi, utwardzanie dróg, a w latach 70. wybudowano szkołę podstawową. Remont przeszedł też znacjonalizowany pałac. Obecnie 95% mieszkańców jest narodowości słowackiej.
Transport.
Przez wieś biegnie linia kolejowa z Koszyc do Czernej nad Cisą.

</doc>
<doc id="1904208" url="https://pl.wikipedia.org/wiki?curid=1904208" title="Katastrofa kolejowa w Harmelen">
Katastrofa kolejowa w Harmelen

Katastrofa kolejowa w Harmelen wydarzyła się 8 stycznia 1962 w miejscowości Harmelen w prowincji Utrecht w Holandii. W wyniku czołowego zderzenia pociągów osobowych, śmierć poniosły 93 osoby, a 54 zostały ranne. Do dziś jest to największa pod względem liczby ofiar katastrofa kolejowa w historii Holandii.
W poniedziałek 8 stycznia 1962 roku, około godziny 9:20, pociąg osobowy relacji Rotterdam - Amsterdam wjechał na tor przy zielonym świetle na semaforze. Pociąg poruszał się z prędkością 75 km/h. W tym samym czasie z przeciwnej strony nadjechał pociąg expresowy relacji Utrecht - Rotterdam, jadący z prędkością ponad 100 km/h. Ze względu na gęstą mgłę, jaka się wówczas unosiła nad Harmelen, maszynista pociągu expresowego nie zauważył czerwonego światła na semaforze i wjechał na tor, na którym znajdował się pociąg osobowy. Maszynista expresu, widząc światła nadjeżdżającego z przeciwka pociągu osobowego, natychmiast pociągnął za hamulec bezpieczeństwa, jednak oba składy znajdowały się już w zbyt małej odległości od siebie, by uniknąć zderzenia. Spośród 500 osób znajdujących się w obu pociągach, życie straciły 93 osoby, w tym maszyniści obu pociągów.

</doc>
<doc id="1904210" url="https://pl.wikipedia.org/wiki?curid=1904210" title="Live (album Comy)">
Live (album Comy)

Live – pierwszy w dorobku polskiego rockowego zespołu Coma album koncertowy. Wydawnictwo zostało wydane w trzech formatach: CD, DVD oraz po raz pierwszy w historii polskiej fonografii w formacie Blu-ray. Koncert został nagrany 9 grudnia 2009 w warszawskiej Arenie Ursynów.
W wydaniu DVD i Blu-Ray, oprócz standardowej listy utworów, jako dodatki ukazały się bisy wykonane na tymże koncercie. Premiera odbyła się 24 marca 2010 roku, nakładem wytwórni muzycznej Mystic Production.
Płyta dotarła do 2. miejsca na liście OLiS w Polsce. Album uzyskał status złotej płyty, zaś zapis wideo koncertu – platynowej płyty DVD.

</doc>
<doc id="1904213" url="https://pl.wikipedia.org/wiki?curid=1904213" title="Tryfon Pieczenski">
Tryfon Pieczenski

Tryfon Pieczenski, imię świeckie Mitrofan (ur. 1495 w guberni nowogrodzkiej, zm. 15 grudnia 1583 na Półwyspie Kolskim) – święty mnich prawosławny.
Od młodości pragnął wstąpić do stanu duchownego. Z własnej inicjatywy postanowił zostać misjonarzem na terenach zamieszkiwanych przez pogański lud Lapończyków; nauczył się ich języka i zbudował dla siebie pustelnię na Półwyspie Kolskim. Jego działalność przyczyniła się do nawrócenia znacznej liczby Lapończyków. W 1532 w dotychczasowym miejscu swojego przebywania późniejszy święty wzniósł cerkiew Trójcy Świętej i założył przy niej klasztor pod tym samym wezwaniem (data złożenia przez niego samego ślubów monastycznych jest nieznana). Według tradycji posiadał moc czynienia cudów i wydawania poleceń zwierzętom. Po sformowaniu się wspólnoty monastycznej zrezygnował jednak z funkcji jej przełożonego i pozostał zwykłym mnichem, oddając zadania przełożonego jednemu ze swoich uczniów.
Zmarł w monasterze w 1583. Na ikonach ukazywany jest w szatach zakonnych ze zwojem pisma w rękach.

</doc>
<doc id="1904216" url="https://pl.wikipedia.org/wiki?curid=1904216" title="League of Wales (1993/1994)">
League of Wales (1993/1994)

League of Wales 1993/1994 był 2. sezonem najwyższej klasy rozgrywkowej w Walii. Sezon został otwarty 14 sierpnia 1993 r., a zakończył się 20 maja 1994 r. Mistrzem po raz pierwszy w swojej historii został zespół .
Skład ligi w sezonie 1993/1994.
W lidze rywalizowało dwadzieścia drużyn – osiemnaście z poprzedniego sezonu i po jednej z Cymru Alliance oraz Welsh Football League Division One:
 (mistrzowie Cymru Alliance)
i (mistrzowie Welsh Football League Division One).
Z ligi spadły i .
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1904221" url="https://pl.wikipedia.org/wiki?curid=1904221" title="Allsvenskan (1970)">
Allsvenskan (1970)

Allsvenskan (1970) była 46. sezonem Allsvenskan – najwyższej klasy rozgrywkowej piłki nożnej w Szwecji. Sezon rozpoczął się 12 kwietnia, a zakończył się 25 października. Tytułu nie obroniła drużyna IFK Göteborg. Nowym mistrzem Szwecji został zespół Malmö FF. Tytuł króla strzelców zdobył Bo Larsson, który w barwach Malmö FF strzelił 16 goli.

</doc>
<doc id="1904222" url="https://pl.wikipedia.org/wiki?curid=1904222" title="League of Wales (1994/1995)">
League of Wales (1994/1995)

League of Wales 1994/1995 był 3. sezonem najwyższej klasy rozgrywkowej w Walii. Sezon został otwarty 20 sierpnia 1994 r., a zakończył się 25 maja 1995 r. Mistrzem po raz drugi został zespół .
Skład ligi w sezonie 1994/1995.
W lidze rywalizowało dwadzieścia drużyn – osiemnaście z poprzedniego sezonu i po jednej z Cymru Alliance oraz Welsh Football League Division One:
 (mistrzowie Cymru Alliance)
i (mistrzowie Welsh Football League Division One).
Z ligi spadły i , który zrezygnował z występów w League of Wales. Powodem była przebudowa ich stadionu w Newbridge Meadow i niemożność znalezienia odpowiedniego, zgodnego z zasadami Federacji boiska zastępczego.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1904223" url="https://pl.wikipedia.org/wiki?curid=1904223" title="WTA Malaysian Open">
WTA Malaysian Open

WTA Malaysian Open – kobiecy turniej tenisowy kategorii WTA International Series zaliczany do cyklu WTA Tour. Rozgrywany na kortach twardych w Kuala Lumpur od 2010 roku. Od 2012 do 2016 roku sponsorem turnieju było BMW.

</doc>
<doc id="1904224" url="https://pl.wikipedia.org/wiki?curid=1904224" title="Allsvenskan (1971)">
Allsvenskan (1971)

Allsvenskan (1971) była 47. sezonem Allsvenskan – najwyższej klasy rozgrywkowej piłki nożnej w Szwecji. Sezon rozpoczął się 12 kwietnia, a zakończył się 24 października. Tytuł obroniła drużyna Malmö FF. Tytuł króla strzelców zdobył Roland Sandberg, który w barwach Åtvidabergs FF strzelił 17 goli.

</doc>
<doc id="1904227" url="https://pl.wikipedia.org/wiki?curid=1904227" title="Wydział Prawa Uniwersytetu Wileńskiego">
Wydział Prawa Uniwersytetu Wileńskiego

Wydział Prawa Uniwersytetu Wileńskiego – wydział Uniwersytetu Wileńskiego, dawniej Wydział Prawa i Nauk Społecznych Uniwersytetu Stefana Batorego.

</doc>
<doc id="1904228" url="https://pl.wikipedia.org/wiki?curid=1904228" title="Wybory prezydenckie w Niemczech w 1932 roku">
Wybory prezydenckie w Niemczech w 1932 roku

Wybory prezydenckie w Niemczech w 1932 roku – odbyły się 13 marca i 10 kwietnia. Zgodnie z konstytucją republiki prezydenta wybierali obywatele. Zwyciężył Paul von Hindenburg. Został wybrany na prezydenta w drugiej rundzie głosowania. Tym samym stał się pierwszą osobą w historii Republiki Weimarskiej, która po raz drugi z rzędu została wybrana Prezydentem Federalnym.

</doc>
<doc id="1904229" url="https://pl.wikipedia.org/wiki?curid=1904229" title="Tylosteus">
Tylosteus



</doc>
<doc id="1904231" url="https://pl.wikipedia.org/wiki?curid=1904231" title="Allsvenskan (1972)">
Allsvenskan (1972)

Allsvenskan (1972) była 48. sezonem Allsvenskan – najwyższej klasy rozgrywkowej piłki nożnej w Szwecji. Sezon rozpoczął się 15 kwietnia, a zakończył się 29 października. Tytułu nie obroniła drużyna Malmö FF. Nowym mistrzem Szwecji został zespół Åtvidabergs FF. Tytuł króla strzelców zdobyli Roland Sandberg i Ralf Edström, którzy w barwach Åtvidabergs FF strzelili po 16 goli.
Po tym sezonie liga została powiększona z 12 do 14 zespołów. Z Allsvenskan spadła tylko 1 drużyna, natomiast 3 kluby do niej awansowały.

</doc>
<doc id="1904232" url="https://pl.wikipedia.org/wiki?curid=1904232" title="Tichon Kałuski">
Tichon Kałuski

Tichon Kałuski (ur. w XV w. prawdopodobnie w Kijowie – zm. w 1492 w okolicach Kaługi) – święty mnich prawosławny.
Według tradycji pochodził z Kijowa, jednak śluby monastyczne złożył najprawdopodobniej w Monasterze Czudowskim w Moskwie. Pragnął jednak prowadzić życie pustelnicze, więc opuścił klasztor i zamieszkał w odległości 17 wiorst od miasta Kaługa, nad rzeką Wiepriejką. Zbudował dla siebie pustelnię w lesie, żywił się wyłącznie owocami leśnymi i wodą. Wokół niego zgromadzili się liczni naśladowcy, lecz książę Wasilij Jarosławowicz był niechętny pustelnikowi. Według legendy osobiście zażądał od niego opuszczenia jego ziem i uderzył go. Wówczas stracił władzę w ręce, którą odzyskał dopiero wtedy, gdy mnich wybaczył mu winę. Książę, przerażony tym wydarzeniem, pozwolił zakonnikowi nadal mieszkać na dotychczasowym miejscu i obiecał mu wszelką pomoc.
Tichon, widząc wokół siebie coraz więcej uczniów, powołał do życia pustelnię pod wezwaniem Zaśnięcia Matki Bożej. Sam został pierwszym ihumenem klasztoru. Według tradycji monasteru przed swoją śmiercią w 1492 złożył śluby wielkiej schimy. W związku z tym na ikonach ukazywany jest w szatach schimnicha. 

</doc>
<doc id="1904234" url="https://pl.wikipedia.org/wiki?curid=1904234" title="Biegi narciarskie na Mistrzostwach Świata w Narciarstwie Klasycznym 1987">
Biegi narciarskie na Mistrzostwach Świata w Narciarstwie Klasycznym 1987

Zawody w biegach narciarskich na XXIII Mistrzostwach świata w narciarstwie klasycznym odbyły się w dniach 11 lutego – 21 lutego 1987 w niemieckim Oberstdorfie.
Wyniki zawodów.
Mężczyźni.
Sztafeta 4 × 10 km.
Polska nie wystawiła sztafety męskiej.

</doc>
<doc id="1904236" url="https://pl.wikipedia.org/wiki?curid=1904236" title="Śluza Kudrynki">
Śluza Kudrynki

Śluza Kudrynki – czternasta śluza na Kanale Augustowskim (licząc od strony Biebrzy).
Wybudowana w latach 1828–1829 przez Edwarda Tadeusza Bielińskiego i Michała Horaina. Nieczynna od końca drugiej wojny światowej do ostatniego remontu przeprowadzonego w latach 2005–2008.

</doc>
<doc id="1904237" url="https://pl.wikipedia.org/wiki?curid=1904237" title="Pejzaż z tęczą">
Pejzaż z tęczą

Pejzaż z tęczą – obrazy flamandzkiego malarza Rubensa.
Znane są trzy obrazy, na których Rubens przedstawił krajobraz wiejski z tęczą w tle. Obrazy powstały w ostatnich latach twórczości mistrza, po zwolnieniu ze służby dyplomatycznej u króla Filipa IV. W 1635 roku zakupił on zamek w Steen, wokół którego rozciągały się parki i pola uprawne. Krajobraz ten był natchnieniem dla jego wielu pejzaży.
Opis obrazów.
Pierwszy obraz z tęczą powstawał w latach 1632–1635. Przez trzy wieki kilkakrotnie zmieniał właścicieli. Pierwotnie należał do księcia Richelieu, później został ofiarowany przez elektora bawarskiego, syna cesarza Karola VII, hrabiemu Brühlowi. Z kolekcji hrabiego, znajdującej się w Dreźnie, w 1769 roku został zakupiony dla petersburskiego Ermitażu.
Zanim powstał obraz, Rubens wykonał prace przygotowawcze, malując "Pasterza z fletem i parą kochanków". Scena pasterskiej idylli widoczna na pierwszym planie była wzorowana na innym dziele mistrza "Ogród miłości" (z lat 1632–1635, obecnie w Muzeum Prado w Madrycie) oraz na "Pikniku w Steen Park" (z lat 1635–1640, obecnie w Muzeum Historii Sztuki w Wiedniu w Wiedniu). Główne podobieństwo zachodzi w przedstawieniu postaci – pary kochanków na obrazie z Ermitażu i dwiema postaciami stojącymi po lewej stronie w "Ogrodzie miłości". Według niemieckiego historyka sztuki Emila Kiesera Rubens mógł wzorować się na twórczości Tycjana. Pejzaż jest podobny do tycjanowskiego pejzażu znanego z ryciny Denisa Lefebvre’a z 1642 roku.
Poza powyższymi podobieństwami do stylu weneckiego, Rubens zrezygnował z realizmu pejzażu renesansowego: przesunął góry na prawą stronę, horyzont rozmył unoszącą się mgłą, a centralną część skąpał w słońcu. Łącząc krajobraz i grupę pasterzy tęczą, uzyskał wrażenie harmonii i równowagi, co odróżniało obraz od wcześniejszych dzieł pełnych dynamicznych pejzaży np. obrazu "Woźnice" z 1620.
Pomiędzy 1635 a 1640 rokiem Rubens pracował nad kolejną wersją obrazu, dziś zaliczaną do prac warsztatu Rubensa. Dzieło o tym samym tytule, znajdowało się w kolekcji Ludwika XIII, a obecnie można je obejrzeć w muzeum Luwr w Paryżu. Praca ta jeszcze w 1931 roku przez historyka sztuki Kiesera była uznawana jako pierwowzór dla obrazów o tej tematyce. Dopiero w 1945 roku Glück rozwiał wątpliwości i uznał dzieło za późniejszą replikę warsztatową.
W 1640 roku Rubens namalował trzecie dzieło o podobnej tematyce. Jest to jedno z ostatnich dzieł mistrza, który z powodu choroby zmarł w maju 1640 roku. Rubens zmieszał tu styl włoski ze stylem szkoły flamandzkiej. W odróżnieniu od wcześniejszych dzieł, podniósł punkt, z którego roztacza się perspektywa obrazu, dzięki czemu umożliwił przedstawienie szerszej linii horyzontu. Obraz przypomina nieco styl jego przyjaciela Jana Bruegla Starszego. Postacie, głównie kobieta z dzbanem na głowie, mogą z kolei nawiązywać do dzieł Carracciego i Domenichina i ich postaci nimf z dzbanami.

</doc>
<doc id="1904238" url="https://pl.wikipedia.org/wiki?curid=1904238" title="League of Wales (1995/1996)">
League of Wales (1995/1996)

League of Wales 1995/1996 był 4. sezonem najwyższej klasy rozgrywkowej w Walii. Sezon został otwarty 19 sierpnia 1995 r., a zakończył się 6 maja 1996 r. Mistrzem po raz pierwszy został zespół .
Skład ligi w sezonie 1995/1996.
W lidze rywalizowało dwadzieścia jeden drużyn – osiemnnaście z poprzedniego sezonu i po jednej z Cymru Alliance oraz Welsh Football League Division One:
 (mistrzowie Cymru Alliance)
i (mistrzowie Welsh Football League Division One).
Do rozgrywek z Northern Premier League Division One dołączyła drużyna .
Z ligi spadły i .
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1904242" url="https://pl.wikipedia.org/wiki?curid=1904242" title="Allsvenskan (1973)">
Allsvenskan (1973)

Allsvenskan (1973) była 49. sezonem Allsvenskan – najwyższej klasy rozgrywkowej piłki nożnej w Szwecji. Sezon rozpoczął się 14 kwietnia, a zakończył się 27 października. Liga liczyła 14 zespółów. Tytuł obroniła drużyna Åtvidabergs FF. Tytuł króla strzelców zdobył Jan Mattsson, który w barwach Östers IF strzelił 20 goli.

</doc>
<doc id="1904243" url="https://pl.wikipedia.org/wiki?curid=1904243" title="Sven Lindqvist">
Sven Lindqvist

Sven Lindqvist (ur. 28 marca 1932 w Sztokholmie, zm. 14 maja 2019 tamże) – szwedzki dziennikarz, doktor historii literatury Uniwersytetu Sztokholmskiego (rząd Szwecji nadał mu honorową profesurę). Autor wielu esejów, zbiorów aforyzmów i reportaży m.in. z Afryki, Chin i Ameryki Południowej.

</doc>
<doc id="1904244" url="https://pl.wikipedia.org/wiki?curid=1904244" title="Thomas Hampson (śpiewak)">
Thomas Hampson (śpiewak)

Thomas Hampson (ur. 28 czerwca 1955 w Elkhart w stanie Indiana) – amerykański śpiewak operowy, baryton. T. Hampson posiada rzadką wśród śpiewaków operowych umiejętność wykonywania utworów operetkowych, musicalowych czy też po prostu piosenek. Swoimi stylowymi, pełnymi uroku interpretacjami nadał nowy, świeży wyraz utworom amerykańskich kompozytorów: Cole Portera "Night and Day", Kerna, Rodgersa czy Bernsteina. Gdy zaś chodzi o repertuar operowy w swoim dorobku ma najważniejsze role w operach takich kompozytorów jak Wolfgang Amadeus Mozart, Giuseppe Verdi, Richard Wagner czy Giacomo Puccini.
Od 2010 roku członek Amerykańskiej Akademii Sztuk i Nauk. Odznaczony krzyżem oficerskim Orderu Pro Merito Melitensi przyznawanego przez Suwerenny Rycerski Zakon Szpitalników Św. Jana, z Jerozolimy, z Rodos i z Malty (2006) oraz krzyżem kawalerskim francuskiego Orderu Sztuki i Literatury (2002).

</doc>
<doc id="1904247" url="https://pl.wikipedia.org/wiki?curid=1904247" title="Allsvenskan (1974)">
Allsvenskan (1974)

Allsvenskan (1974) była 50. sezonem Allsvenskan – najwyższej klasy rozgrywkowej piłki nożnej w Szwecji. Sezon rozpoczął się 13 kwietnia, a zakończył się 27 października. Liga liczyła 14 zespółów. Tytułu nie obroniła drużyna Åtvidabergs FF. Nowym mistrzem Szwecji został zespół Malmö FF. Tytuł króla strzelców zdobył Jan Mattsson, który w barwach Östers IF strzelił 22 gole.

</doc>
<doc id="1904249" url="https://pl.wikipedia.org/wiki?curid=1904249" title="Łyżwiarstwo szybkie na Zimowych Igrzyskach Olimpijskich 2010 – bieg na 500 m mężczyzn">
Łyżwiarstwo szybkie na Zimowych Igrzyskach Olimpijskich 2010 – bieg na 500 m mężczyzn

Bieg na 500 metrów mężczyzn w łyżwiarstwie szybkim na Zimowych Igrzyskach Olimpijskich 2010 rozegrano 15 lutego w Richmond Olympic Oval. Mistrzem olimpijskim na tym dystansie został Koreańczyk Mo Tae-bum.

</doc>
<doc id="1904254" url="https://pl.wikipedia.org/wiki?curid=1904254" title="Alfa Romeo Sprint">
Alfa Romeo Sprint

Alfa Romeo Sprint – samochód sportowy klasy kompaktowej produkowany przez włoską markę Alfa Romeo w latach 1976−1989. 
Historia i opis modelu.
Produkowany przez przejętą przez Alfa Romeo firmę Alfasud S. p. A., w okresie 1976-1983, znany jako Alfa Romeo Alfasud Sprint, po modyfikacjach od 1983 do 1989 roku nazywany po prostu Alfa Romeo Sprint. Po 1983 roku, samochód przeszedł znaczne zmiany w sferze mechaniki, przybliżając się konstrukcyjnie do swojego następcy Alfa Romeo 33. Zmiany obejmowały płytę podłogową, a co za tym idzie, zawieszenie, układ hamulcowy, ale także nadwozie, z którego zniknęły metalowe, chromowane zderzaki, zmianie uległ grill oraz pokrywa silnika.
Sprint dostępny był tylko jako 3-drzwiowe coupé. Do napędu używano silników B4 o pojemnościach: 1,2, 1,4, 1,5 oraz 1,7 litra. Moc przenoszona była na oś przednią poprzez 4 lub 5-biegową manualną skrzynię biegów. Samochód został zastąpiony przez model Alfa Romeo 33.

</doc>
<doc id="1904256" url="https://pl.wikipedia.org/wiki?curid=1904256" title="Diecezja pilzneńska">
Diecezja pilzneńska

Diecezja pilzneńska (łac.: "Dioecesis Pilznensis", cz.: "Diecéze plzeňská") – katolicka diecezja czeska położona w zachodniej części kraju, obejmująca swoim zasięgiem terytorium krajów: pilzneńskiego i karlowarskiego. Siedziba biskupa znajduje się w katedrze św. Bartłomieja w Pilźnie.
Historia.
Diecezja pilzneńska została założona 31 maja 1993 r. przez papieża Jana Pawła II na podstawie konstytucji apostolskiej "Pro supremi Ecclesiae Pastoris", z wydzielenia kilkuset parafii z diecezji litomierzyckiej i diecezji czeskobudziejowickiej jako sufraganię archidiecezji praskiej. Na pierwszego jej ordynariusza wybrano bpa Františka Radkovskiego.
Podział administracyjny.
W skład diecezji pilzneńskiej wchodzi obecnie 71 parafii, zgrupowanych w 10 dekanatach:
Dekanat domažlický – składa się z 9 parafii:
Dekanat chebský – składa się z 8 parafii:
Dekanat karlovarský – składa się z 12 parafii:
Dekanat klatovský – składa się z 5 parafii:
Dekanat Pilzno-miasto (Plzeň-město) – składa się z 7 parafii:
Dekanat Pilzno-Południe (Plzeň-jih) – składa się z 9 parafii:
Dekanat Pilzno-Północ (Plzeň-sever) – składa się z 10 parafii:
Dekanat rokycanský – składa się z 2 parafii:
Dekanat sokolovský – składa się z 5 parafii:
Dekanat tachovský – składa się z 6 parafii:

</doc>
<doc id="1904259" url="https://pl.wikipedia.org/wiki?curid=1904259" title="Snowboard na Zimowych Igrzyskach Olimpijskich 2010 - snowboard cross mężczyzn">
Snowboard na Zimowych Igrzyskach Olimpijskich 2010 - snowboard cross mężczyzn



</doc>
<doc id="1904261" url="https://pl.wikipedia.org/wiki?curid=1904261" title="Tytularne kościoły kardynalskie">
Tytularne kościoły kardynalskie

Tytularne kościoły kardynalskie – lista kościołów tytularnych w diecezji rzymskiej, diecezji podrzymskich i patriarchatów Kościołów wschodnich wraz z kardynałem noszącym tytuł kościoła, rokiem nadania mu tytułu i krajem pochodzenia kardynała.

</doc>
<doc id="1904263" url="https://pl.wikipedia.org/wiki?curid=1904263" title="Anni B Sweet">
Anni B Sweet

Anni B Sweet, właśc. Ana López (ur. 1988 w Maladze) – hiszpańska piosenkarka.
Życiorys.
W wieku 9 lat tworzyła pierwsze kompozycje. Po latach współpracy z wieloma zespołami w rodzinnej Maladze przeniosła się do Madrytu w celu realizacji większych projektów muzycznych. W stolicy współpracowała z zespołem Humanity, w końcu rozpoczęła karierę solową. Otrzymywała artystyczne wsparcie od Javiera Doria z The Melocotons oraz Briana Hunta. Jej kompozycje odniosły sukces w Internecie, dzięki czemu została zauważona i podpisała kontrakt z takimi wytwórniami Arindelle i Subterfuge Records.
Jej pierwszy album pod tytułem „Start, Restart, Undo” został wydany 28 kwietnia 2009. Reedycja zawierająca dodatkowo m.in. singiel „Take on me” pojawiła się 10 grudnia 2009.
Anni B. Sweet pisze teksty swoich utworów przeważnie w języku angielskim. Jej twórczość inspirowana muzyką akustyczną, folk oraz indie pop, przeważnie cechują się łagodnym brzmieniem oraz zawiera duży ładunek emocjonalny.

</doc>
<doc id="1904266" url="https://pl.wikipedia.org/wiki?curid=1904266" title="Bryon Wilson">
Bryon Wilson

Bryon Wilson (ur. 7 kwietnia 1988 w Butte) – amerykański narciarz dowolny, specjalizujący się w jeździe po muldach.
Kariera sportowa.
W 2007 roku zdobył złoty medal w jeździe po muldach na mistrzostwach świata juniorów w Airolo. Na rozgrywanych trzy lata później igrzyskach olimpijskich w Vancouver zajął trzecie miejsce. Wyprzedzili go jedynie zwycięzca, Kanadyjczyk Alexandre Bilodeau i obrońca tytułu, Australijczyk Dale Begg-Smith. Był też między innymi dziesiąty w tej samej konkurencji podczas mistrzostw świata w Voss w 2013 roku. Najlepsze wyniki w Pucharze Świata osiągnął w sezonie 2009/2010, kiedy to zajął 15. miejsce w klasyfikacji generalnej, a w klasyfikacji jazdy po muldach był piąty.

</doc>
<doc id="1904274" url="https://pl.wikipedia.org/wiki?curid=1904274" title="Xaisomboun">
Xaisomboun



</doc>
<doc id="1904277" url="https://pl.wikipedia.org/wiki?curid=1904277" title="Harmelen">
Harmelen

Harmelen – miasto w centralnej Holandii, w prowincji Utrecht i oddalone o 6 km na wschód od miasta Woerden.
W 2009 roku miasto zamieszkiwało 8380 osób.
8 stycznia 1962 roku w mieście doszło do największej pod względem liczby ofiar katastrofy kolejowej w historii Holandii. W Wyniku zderzenia dwóch pociągów osobowych, śmierć poniosły 93 osoby, a 54 zostały ranne.

</doc>
<doc id="1904278" url="https://pl.wikipedia.org/wiki?curid=1904278" title="Return of the Swarm, Vol. 5">
Return of the Swarm, Vol. 5

Return of the Swarm, Vol. 5 to kompilacyjny album amerykańskiej grupy hip-hopowej Wu-Tang Clan, wydany 9 lutego 2008 roku nakładem 101 Distribution.

</doc>
<doc id="1904279" url="https://pl.wikipedia.org/wiki?curid=1904279" title="Krótkowidz">
Krótkowidz



</doc>
<doc id="1904282" url="https://pl.wikipedia.org/wiki?curid=1904282" title="Astygmatyk">
Astygmatyk



</doc>
<doc id="1904285" url="https://pl.wikipedia.org/wiki?curid=1904285" title="Samuel von Waldeck">
Samuel von Waldeck

Samuel von Waldeck (ur. 2 maja 1528 Zamek w Waldeck, zm. 6 stycznia 1570 Stary Zamek w Wildungen) był drugim synem hrabiego Filipa IV Waldeck-Wildungen (1493-1574) i jego pierwszej żony, Małgorzaty von Ostfriesland(1500-1537).
Życie.
Samuel studiował w Marburgu w latach 1544-1545. Uczestniczył w I wojnie szmakladzkiej, 24 kwietnia 1547 w decydującej bitwie pod Mühlbergiem był ciężko ranny i wzięty do niewoli.
8 października 1554 w Waldeck pojął za żonę Annę-Marię Schwarzburg-Blankenburg (ur. 7 listopada 1538, zm. 11 listopada 1583) jego ojciec oddał mu miasto Wildungengdzie ten osiadł w Starym Zamku w Wildungen. Rządził tam aż do śmierci. Ponieważ zmarł przed swoim ojcem po śmierci ojca to jego brat Daniel został hrabią Waldeck-Wildungen.
W roku 1559 cesarz Ferdinand I dał mu wszystkie kopalnie w jego hrabstwie jako lenno.
Rodzina.
Żona Samuela, Anna Maria, córka hrabiego Henryka XLIII Schwarzburg-Arnstadt-Sondershausen zmarła w zamku Höhnscheid, gdzie była więziona ze względu na niewierność od 26 listopada 1576
Z tego małżeństwa pochodziły dzieci: 
Śmierć i dziedzictwo.
Samuel zmarł 6 stycznia 1570,został pochowany w dniu 10 stycznia w kościele parafialnym. Jego kunsztowny renesansowy nagrobek, wykuty przez Jerzego von der Tann, znajduje się w północnej nawie nad wejściem do zakrystii.
Jego następcą został jego brat Daniel (zm. 7 czerwca 1577), który odziedziczył po śmierci ojca Filipa IV hrabstwo Waldeck-Wildungen.

</doc>
<doc id="1904286" url="https://pl.wikipedia.org/wiki?curid=1904286" title="League of Wales (1996/1997)">
League of Wales (1996/1997)

League of Wales 1996/1997 był 5. sezonem najwyższej klasy rozgrywkowej w Walii. Sezon został otwarty 17 sierpnia 1996 r., a zakończył się 2 maja 1997 r. Mistrzem po raz drugi został zespół .
Skład ligi w sezonie 1996/1997.
W lidze rywalizowało dwadzieścia jeden drużyn – dziewiętnaście z poprzedniego sezonu i po jednej z Cymru Alliance oraz Welsh Football League Division One:
 (wicemistrzowie Cymru Alliance)
i (mistrzowie Welsh Football League Division One).
Z ligi spadły i .
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1904287" url="https://pl.wikipedia.org/wiki?curid=1904287" title="Rewizyta (film)">
Rewizyta (film)

Rewizyta – polski dramat z roku 2009 w reżyserii Krzysztofa Zanussiego.
Fabuła.
Były student filozofii i niedoszły samobójca Stefan, bohater Serca na dłoni, z kamerą w ręku przeprowadza wywiad z bohaterami innych filmów Krzysztofa Zanussiego sprzed kilkudziesięciu lat: Życia rodzinnego, Barw ochronnych i Constansu, chcąc uzyskać odpowiedź na pytanie "czy warto żyć?".

</doc>
<doc id="1904298" url="https://pl.wikipedia.org/wiki?curid=1904298" title="Shōhō">
Shōhō



</doc>
<doc id="1904301" url="https://pl.wikipedia.org/wiki?curid=1904301" title="Katedra św. Bartłomieja w Pilźnie">
Katedra św. Bartłomieja w Pilźnie

Katedra św. Bartłomieja w Pilźnie (czeski: "Katedrála sv. Bartoloměje") - rzymskokatolicka katedra, znajdująca się w Pilźnie, w zachodnich Czechach, przy placu Republiki, (rynek). Siedziba biskupa pilzneńskiego.
Katedra św Bartłomieja to gotycki trzynawowa bazylika. Jej budowa rozpoczęła się w 1295 r., a zakończyła w pierwszej połowie XVI w, kiedy dokonano jej częściowej przebudowy w stylu renesansowym. Od 1993 r. kościół został podniesiony przez papieża Jana Pawła II do rangi katedry. Najcenniejszymi elementami wystroju architektonicznego wnętrza świątyni są: pseudogotycki ołtarz główny, zaprojektowany przez architekta Józefa Mockera oraz ołtarz boczny autorstwa Jana Nouveau Kastnera. Ponadto znajdują się w niej bogato zdobione okna witrażowe ze szkła oraz rzeźba Madonny z Pilzna z ok. 1390 r.
Wieża katedralna liczy 102,26 m wysokości i jest najwyższą wieżą kościelną w Czechach. Do 1981 r. był to najwyższy budynek w Czechach.

</doc>
<doc id="1904305" url="https://pl.wikipedia.org/wiki?curid=1904305" title="Syn Stanisława">
Syn Stanisława



</doc>
<doc id="1904306" url="https://pl.wikipedia.org/wiki?curid=1904306" title="Train (film 2008)">
Train (film 2008)

Train – amerykański filmowy horror z gatunku gore w reżyserii Gideona Raffa. Film powstał w 2008 roku.
Opis fabuły.
Na międzynarodowych zawodach sportowych odbywających się w Europie Wschodniej grupa amerykańskich sportowców świętuje swe zwycięstwo. Przed udaniem się w dalszą drogę, postanawiają spędzić noc w jednym z miejscowych klubów. Upojna zabawa trwająca przez całą noc sprawia, że Amerykanie spóźniają się na swój pociąg. Z pomocą przychodzi im miejscowa lekarka, która poleca zapaśnikom inny pociąg jadący do Odessy, którym sama także zamierza odbyć podróż. Szczęście sportowców nie trwa jednak długo. W trakcie podróży zaczynają znikać kolejni pasażerowie, a tytułowy „pociąg” okazuje się być łowiskiem dla sadystycznych handlarzy ludzkimi organami. Rozpoczyna się krwawe polowanie.
Informacje dodatkowe.
Początkowo film miał być remakiem thrillera "Terror w pociągu" (1980) z Jamie Lee Curtis w roli głównej, lecz reżyser zrezygnował z tego pomysłu, tworząc horror gore.

</doc>
<doc id="1904312" url="https://pl.wikipedia.org/wiki?curid=1904312" title="Bergenhusen">
Bergenhusen

Bergenhusen – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Kropp-Stapelholm.

</doc>
<doc id="1904319" url="https://pl.wikipedia.org/wiki?curid=1904319" title="Börm">
Börm

Börm (duń. "Børm") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Kropp-Stapelholm.

</doc>
<doc id="1904322" url="https://pl.wikipedia.org/wiki?curid=1904322" title="Boerm">
Boerm



</doc>
<doc id="1904323" url="https://pl.wikipedia.org/wiki?curid=1904323" title="Børm">
Børm



</doc>
<doc id="1904326" url="https://pl.wikipedia.org/wiki?curid=1904326" title="Teromorfy">
Teromorfy

Teromorfy (Theromorpha, z gr. thěrós = zwierzę + morphě = kształt; syn. Theromora) – wyróżniana przez część autorów parafiletyczna grupa synapsydów.
Grupę tę jako pierwszy wyróżnił Edward Drinker Cope w 1878 roku, klasyfikując ją jako rząd gadów obejmujący dwa podrzędy - Pelycosauria i Anomodontia; Cope zaliczył do nowego rzędu te gady, które jego zdaniem były bardziej niż przedstawiciele innych rzędów Reptilia podobne do ssaków, która to gromada jego zdaniem pochodziła właśnie od Theromorpha. Cope zaliczył do Theromorpha szereg czworonogów w różnym stopniu spokrewnionych ze ssakami - zarówno formy zaliczane obecnie do synapsydów, faktycznie blisko spokrewnione ze ssakami, jak i formy, o których obecnie wiadomo, że należały do zauropsydów lub diadektomorfów i nie były bliżej spokrewnione ze ssakami. Już w 1880 roku Cope wyróżnił trzeci podrząd Theromorpha, Cotylosauria, do którego zaliczył rodzinę Diadectidae. Cope zmienił później nazwę rzędu z Theromorpha na Theromora. W 1889 roku wyróżniał już 6 podrzędów Theromora: I.Placodontia (do którego zaliczył jedynie rodzinę Placodontidae), II.Proganosauria (obejmujący rodziny Mesosauridae, Procolophonidae, Palaeohatteridae ("Palaeohatteria" jest obecnie uznawana za młodszy synonim rodzaju "Haptodus"), Homoeosauridae ("Homoeosaurus" jest obecnie zaliczany do sfenodontów), Proterosauridae (=Protorosauridae) i Rhynchosauridae), III.Parasuchia (Belodontidae (=Phytosauridae) i być może Aetosauridae (=Stagonolepididae)), IV.Anomodontia (Dicynodontidae i być może Endothiodontidae), V.Pelycosauria (Clepsydropidae (=Ophiacodontidae), Pariotichidae (=Captorhinidae) i Bolosauridae) oraz VI.Cotylosauria (Diadectidae i Pareiasauridae). W późniejszych publikacjach Cope wyłączył z Theromora kotylozaury (podnosząc je do rangi odrębnego rzędu), Parasuchia i mezozaury. W 1897 r. zaliczał do Theromora podrzędy Placodontia, Proterosauria (=Protorosauria, obejmujący wszystkie rodziny zaliczone w 1889 roku do Proganosauria oprócz Mesosauridae), Anomodontia, Theriodontia i Pelycosauria; uznał też za prawdopodobne, że do Theromora należą również cynodonty i Gomphodontia (obecnie zaliczane do cynodontów). W 1892 roku Cope sugerował, że Theromora (a konkretnie teriodonty) mogły być przodkami nie tylko ssaków, ale i wszystkich gadów oprócz kotylozaurów, ichtiozaurów i żółwi; jeszcze w 1896 roku spekulował, że od teriodontów mogły pochodzić nie tylko ssaki, ale też gady łuskonośne oraz zauropterygi.
Późniejsi autorzy, jeśli w ogóle wyróżniali grupę Theromorpha/Theromora, stopniowo wyłączali z niej formy nienależące do synapsydów. Hans Friedrich Gadow (1898), który podniósł Theromorpha do rangi podgromady, zaliczał do niej już tylko cztery rzędy: Anomodontia, Theriodontia (do których zaliczał także pelykozaury), Pareiasauria i Placodontia. Friedrich von Huene (1956) zaliczył do Theromorpha synapsydy (Pelycosauria i Therapsida), euryapsydy (Sauropterygia, Placodontia oraz Protorosauria) i mezozaury. Jeszcze inni autorzy uznają Theromorpha za synonim Pelycosauria lub za synonim Synapsida (w tradycyjnym rozumieniu, jako grupy parafiletycznej, nieobejmującej ssaków). Iwachnienko (2008) sklasyfikował Theromorpha jako podgromadę, zaliczając do niej wszystkie synapsydy nienależące do ssaków ani do drugiej z dwóch podgromad, na które podzielił tradycyjnie rozumiane Synapsida, tj. Ophiacomorpha; do tak rozumianych Theromorpha Iwachnienko zaliczył dwie siostrzane infragromady - Eotherapsida i Eutherapsida (= Therosauria).

</doc>
<doc id="1904327" url="https://pl.wikipedia.org/wiki?curid=1904327" title="Soundtracks from the Shaolin Temple">
Soundtracks from the Shaolin Temple

Soundtracks from the Shaolin Temple to kompilacyjny album amerykańskiej grupy hip-hopowej Wu-Tang Clan, wydany 7 października 2008 roku nakładem Wanderluxe Records.

</doc>
<doc id="1904328" url="https://pl.wikipedia.org/wiki?curid=1904328" title="Dörpstedt">
Dörpstedt

Dörpstedt (duń. "Dørpsted") – miejscowość i gmina w Niemczech w kraju związkowym Szlezwik-Holsztyn, w powiecie Schleswig-Flensburg, wchodzi w skład urzędu Kropp-Stapelholm.

</doc>
<doc id="1904329" url="https://pl.wikipedia.org/wiki?curid=1904329" title="Doerpstedt">
Doerpstedt



</doc>
<doc id="1904330" url="https://pl.wikipedia.org/wiki?curid=1904330" title="Dørpsted">
Dørpsted



</doc>
<doc id="1904332" url="https://pl.wikipedia.org/wiki?curid=1904332" title="Breakout Kings">
Breakout Kings

Breakout Kings – amerykański serial telewizyjny tworzony dla telewizji A&amp;E, którego producentami i scenarzystami są Matt Olmstead i Nick Santora.
Fabuła.
Specjalna grupa więźniów, pod przewodnictwem szeryfa federalnego zajmuje się poszukiwaniem osób, którym udało się zbiec z więzień.
Produkcja.
Pierwsze informacje o planach powstania nowego serialu pojawiły się w krótkim artykule Variety 20 sierpnia 2009. Podano w nim fabułę oraz nazwiska producentów i reżysera pilota serialu, którym został Gavin Hood. Jest on także producentem wykonawczym. Miejscem akcji ma być Nowy Jork, nie wykluczono możliwości kręcenia zdjęć w innych miejscach.
22 stycznia Variety podało, iż produkcja uzyskała zgodę telewizji Fox na dalszy rozwój nad pilotem serialu. 11 lutego doniesiono o pierwszym nazwisku w obsadzie: Laz Alonso wcieli się w postać lidera grupy, szeryfa federalnego imieniem Charlie DuChamp. 19 lutego producentami wykonawczymi zostali Peter Chernin i Katherine Pope. 22 lutego do obsady dołączył Malcom Goodwin rolą Seana „Shea” Danielsa, byłego członka gangu. Domenick Lombardozzi zagra postać policjanta, Grahama Westona, partnera Charliego DuChampa. Na początku marca do obsady dołączają aktorki: Nicole Steinwedell w roli Philomeny „Philly” Rotchliffer, byłej oszustki finansowej i Brooke Nevin w roli Julianne Simms, odpowiedzialnej za komunikację i przepływ informacji w zespole. Jak ostatni do głównej obsady dochodzi Jimmi Simpson w roli Lloyda Lowery’ego, byłego oszusta, który największe sukcesy odnosił w swoim młodym wieku.

</doc>
<doc id="1904333" url="https://pl.wikipedia.org/wiki?curid=1904333" title="Doerpsted">
Doerpsted



</doc>
<doc id="1904334" url="https://pl.wikipedia.org/wiki?curid=1904334" title="Henryk IX Waldeck-Wildungen">
Henryk IX Waldeck-Wildungen

Graf Henryk IX. Waldeck-Wildungen (ur. 10 grudnia 1531, zm. 3 października 1577 w Werbe) – był czwartym synem hrabiego Filipa IV (1493-1574) i jego pierwszej żony Małgorzaty von Ostfriesland (1500-1537). Był najkrócej panującym hrabią Waldeck (panował tylko 4 miesiące). 
7 czerwca 1577 umarł bezdzietny Daniel (ur. 1530, zm. 7 czerwca 1577) hrabia Waldeck-Wildungen brat Henryka. Chociaż był siódmym panującym hrabią o imieniu Henryk to ponieważ z domu Waldeck pochodził protoplasta rodu Henryk von Waldeck, z szacunku dla niego nowy hrabia przyjął imię Henryk IX. 
Henryk ożenił się w dniu 19 grudnia 1563 w Korbach z Anną von Viermund zu Nordenbeck (ur. 1538, zm. 17 kwietnia 1599 w Zamku Nordenbeck). Małżeństwo to było bezdzietne. 
Jego następcą na tronie hrabiowskim Waldeck-Wildungen był jego bratanek, Günther Waldeck-Wildungen (ur. 29 maja 1557, † 23 maja 1585), syn jego zmarłego w 1570 roku brata Samuela von Waldeck. 

</doc>
<doc id="1904338" url="https://pl.wikipedia.org/wiki?curid=1904338" title="Biegi narciarskie na Zimowych Igrzyskach Olimpijskich 2010 – bieg na 15 km mężczyzn">
Biegi narciarskie na Zimowych Igrzyskach Olimpijskich 2010 – bieg na 15 km mężczyzn

Narciarski bieg indywidualny mężczyzn na 15 km techniką dowolną został przeprowadzony 15 lutego. Zawody odbywały się na trasach w Whistler Olympic Park, a przystąpiło do nich 96 zawodników z 50 państw. Zmagania rozpoczęły się o godzinie 12:30 czasu lokalnego (UTC-9), tj. o 21:30 czasu środkowoeuropejskiego (CET). Poszczególni biegacze startowali pojedynczo w odstępach co 30 sekund, a tryumfatorem zostawał ten, który pokona trasę w najkrótszym czasie. Tytuł zwycięzcy przypadł 23-letniemu Szwajcarowi Dario Colognie.

</doc>
<doc id="1904342" url="https://pl.wikipedia.org/wiki?curid=1904342" title="Ostatni dom po lewej (film 2009)">
Ostatni dom po lewej (film 2009)

Ostatni dom po lewej (ang. "The Last House on the Left", 2009) − amerykański filmowy horror w reżyserii Dennisa Iliadisa. Film jest remakiem słynnego horroru Wesa Cravena z 1972 r. o tym samym tytule.
Opis fabuły.
Mari wybiera się wraz z rodzicami na wakacje w odludne miejsce nad jeziorem, gdzie znajduje się ich drugi dom. Nie chcąc spędzać całego weekendu z rodzicami, Mari wraz z przyjaciółką i nowo poznanym znajomym postanawiają zatrzymać się w pobliskim motelu. Zabawa kończy się z chwilą, gdy do mieszkania chłopaka wkracza zbiegły z więzienia ojciec wraz ze swoim bratem i przyjaciółką. Rozpoczyna się walka o przeżycie, w której nie obowiązują żadne reguły. Przyjaciółka Mari − Paige, ginie z rąk bandyty, zaś ona sama, przerażona, zgwałcona i brutalnie pobita, ratuje się podejmując desperacką ucieczkę. Dziewczyna nie wie jednak, że napastnicy postanowią zatrzymać się podczas ulewnej nocy w domu jej rodziców. Przeznaczenie sprawi jednak, że to przestępcy zaczną wkrótce przeklinać dzień, w którym przybyli do "Ostatniego Domu Po Lewej".

</doc>
<doc id="1904347" url="https://pl.wikipedia.org/wiki?curid=1904347" title="Slashers">
Slashers

Slashers (pisownia alternat. "$LA$HER$") − kanadyjski horror filmowy, którego produkcja została ukończona w 1999 roku w reżyserii Maurice’a Devereaux (odpowiedzialnego także za scenariusz i montaż). Zrealizowany niskim budżetem (165 tys. USD), film był edytowany własnymi środkami – z uwagi na wyczerpanie się funduszy – przez samego reżysera na jego komputerach w domu, co zajęło prawie 2 lata.
Jest to kontrowersyjny slasher; poszczególne z wątków przedstawionych w filmie traktują m.in. o: lesbianizmie, gwałcie, kastracji. Film jest także satyrą na programy typu reality show.
Projekt wydano na rynku DVD/video w 2001 r.
Opis fabuły.
W Japonii organizowana jest kolejna edycja obrazoburczego programu typu reality show, tym razem jego bohaterami ma zostać grupka sześciorga młodych Amerykanów, wyłonionych spośród tysięcy kandydatów. Każdy z zamkniętych w studio nagraniowym szczęśliwców ma szansę na wygranie miliona dolarów − na tym jednak podobieństwa do typowego reality show się kończą. Zasady, które obowiązują w programie "Slashers" są bowiem zatrważające: mianowicie, nie ma żadnych zasad. Amatorzy szybkiego zarobku mają za zadanie ujść z życiem trójce uzbrojonych mężczyzn, których twarze kryją groteskowe maski; tym z kolei zlecono wymordowanie uczestników niecodziennego przedsięwzięcia.

</doc>
<doc id="1904348" url="https://pl.wikipedia.org/wiki?curid=1904348" title="Killa Bees Attack">
Killa Bees Attack

Killa Bees Attack – kompilacyjny album amerykańskiej grupy hip-hopowej Wu-Tang Clan, wydany 4 listopada 2008 roku, nakładem J Love Enterprises.

</doc>
<doc id="1904362" url="https://pl.wikipedia.org/wiki?curid=1904362" title="Mental Horror">
Mental Horror

Mental Horror – brazylijska grupa muzyczna grająca brutal death metal, założona w 1993 roku w Porto Alegre.
Historia.
Zespół Mental Horror powstał w 1993 roku w Porto Alegre. Pierwsze demo "Beyond the Premonitions" ukazało się w październiku 1995 roku, zaś kolejne – "Extreme Evolutive Trauma" – w roku 1998. Materiał z "Extreme Evolutive Trauma" został zawarty również na splicie z grupą Queiron wydanym w 1999 roku przez brazylijską wytwórnię Mutilation Records oraz na splicie z roku 2000 "Brazilian Assault" z grupami Abhorrence, Ophiolatry i Nephasth, wydanym przez Relapse Records.
Pierwszy album studyjny "Proclaiming Vengeance", nagrany przez zespół w składzie: Adriano Martini, César C. Meirelles i Robles Dresch, ukazał się w roku 2000 nakładem Deathvomit Records. Kolejny album "Abyss of Hypocrisy", nagrany przez zespół w tym samym składzie, miał premierę 28 września 2004 roku i został wydany przez Displeased Records. W roku 2005 zespół wydał własnym nakładem demo "Promo", zaś 12 grudnia 2006 roku ukazał się trzeci album studyjny zatytułowany "Blemished Redemption". Płyta ta była promowana m.in. występami w Europie na festiwalach: Neurotic Deathfest, Festung Open Air, Fuck the Commerce. Reedycje "Blemished Redemption", poszerzone o materiał z dema "Promo", ukazały się w 2007 roku nakładem Empire Records oraz w 2008 roku nakładem niemieckiej wytwórni Animate Records.
Muzycy.
Opracowano na podstawie materiału źródłowego.

</doc>
<doc id="1904364" url="https://pl.wikipedia.org/wiki?curid=1904364" title="Diecezja litomyska">
Diecezja litomyska

Diecezja litomyska, czeski: "Diecéze Litomyšl", niem.: "Bistum Leitomischl" – historyczna diecezja katolicka we wschodnich Czechach, istniejąca w średniowieczu, wchodząca w skład czeskiej prowincji kościelnej. Obecnie stolica tytularna w Kościele katolickim.
Historia.
Diecezja litomyska została założona 30 kwietnia 1344 r. przez papieża Klemensa IV jako sufragania diecezji praskiej, podniesionej do rangi archidiecezji. Została ona utworzone we wschodnich Czechach na granicy z Morawami z inicjatywy cesarza Karola IV Luksemburskiego, który zamierzał również w dalszej perspektywie podporządkować nowo powstałej metropolii praskiej sąsiednią diecezję wrocławską, wchodzącą w skład metropolii gnieźnieńskiej, co wynikało z tego, że od 1348 r. Śląsk wchodził w skład krajów Korony Świętego Wacława. W skład biskupstwa weszło łącznie 151 parafii, wydzielonych z archidiecezji praskiej i diecezji ołomunieckiej.
Podstawę materialną nowo utworzonej diecezji stanowiły posiadłości należące od XII w. do norbertanów z Litomyšla, których kościół został katedrą. Pierwszym ordynariuszem został opat norbertanów Jan I. Podczas jego pontyfikatu trwały spory majątkowe, wynikające z rozwiązania klasztoru norbertanów w Litomyślu. Wsparcia w rozwiązaniu tej sprawy udzielił diecezji z poparcia papieża biskup wrocławski Przecław z Pogorzeli, który w 1347 r. określił uposażenie biskupstwa. W tym samym czasie cesarz Karol IV nadał biskupom prawo do swobodnego rozporządzania mieniem diecezji. Mimo to nadal trwał spór o określenie w pełni granic diecezji, wskutek protestów sąsiednich biskupów. Między 1349 a 1350 r. arcybiskup praski Arnoszt z Pardubic dokonał podziału diecezji na cztery dekanaty: Chrudim, Vysoké Mýto, Polička i Lanškroun. Dołączono także dekanaty ołomunieckie: Šumperk i Úsov.
W celu stabilizacji ekonomicznej pozycji diecezji, biskupi zakładali wiele klasztorów, w tym dla augustianów eremitów w Litomyšlu (1356), augustianów kanonicznych w Villach (1371) i kartuzów w Tržek (1372). Za rządów bpa Albrechta von Sternberga przywieziono do stolicy diecezji w 1376 r. relikwie św. Wiktoryna, który został mianowany patronem diecezji.
Podczas długiej kadencji bpa Jana IV Bucca miał miejsce rozwój diecezji. W 1401 r. odbył synod diecezjalny. Została założona biblioteka i szkoła katedralna. Był on zwolennikiem Zygmunta Luksemburczyka i przeciwnikiem doktryny Jana Husa. Na soborze w Konstancji, brał udział jako delegat. Z kolei jego następca Albrecht Březí należał do obrońców husytów, za co musiał uciekać w 1425 r. na Morawy.
Ucieczka biskupa doprowadziła faktycznie do jej likwidacji, choć wciąż mianowano jej biskupów i administratorów. Ostatecznie zlikwidowano ją w 1554 r., dzieląc jej terytorium między sąsiednie diecezje: praską i ołomuniecką
Współczesność.
Dzisiaj Litomyšl jest jedną z tytularnych stolic biskupich Kościoła katolickiego.

</doc>
<doc id="1904365" url="https://pl.wikipedia.org/wiki?curid=1904365" title="Anicet Adjamossi">
Anicet Adjamossi

Anicet Adjamossi (ur. 15 marca 1984 w Porto-Novo) – beniński piłkarz grający na pozycji obrońcy.
Kariera klubowa.
Karierę piłkarską Adjamossi rozpoczął we Francji, w klubie Girondins Bordeaux. Po grze w juniorach awansował do kadry B i od 2001 do 2004 roku występował w czwartej lidze francuskiej. Następnie latem 2004 odszedł do Pau FC, grającego w trzeciej lidze. Z kolei w sezonie 2005/2006 był piłkarzem innego trzecioligowca, L'Entente SSG. W 2006 roku ponownie zmienił klub i tym razem przeszedł do zespołu Ligue 2, FC Istres. W sezonie 2007/2008 znów grał w trzeciej lidze - w klubie US Créteil-Lusitanos.
W 2008 roku Adjamossi wyjechał do Hiszpanii i został piłkarzem Racingu de Ferrol. W barwach Racingu grał w Segunda División B, czyli na szczeblu trzeciej ligi. Latem 2009 roku po rozwiązaniu kontraktu z Racingiem stał się wolnym zawodnikiem.
Kariera reprezentacyjna.
W reprezentacji Beninu Adjamossi zadebiutował w 2002 roku. W 2004 roku zagrał w 3 spotkaniach Pucharu Narodów Afryki 2004: z Republiką Południowej Afryki (0:2), z Marokiem (0:4) i z Nigerią (1:2). W 2008 roku był podstawowym zawodnikiem Beninu w Pucharze Narodów Afryki 2008 i wystąpił w 3 meczach: z Mali (0:1), z Wybrzeżem Kości Słoniowej (1:4) i z Nigerią (0:2).

</doc>
<doc id="1904368" url="https://pl.wikipedia.org/wiki?curid=1904368" title="Alcalá del Valle">
Alcalá del Valle

Alcalá del Valle – miejscowość na południu Hiszpanii w prowincji Kadyks ok. 5 300 mieszkańców. Miasto jest zaliczane do grupy tzw. "pueblos blancos".

</doc>
<doc id="1904369" url="https://pl.wikipedia.org/wiki?curid=1904369" title="Grease (singel)">
Grease (singel)

Grease – tytułowa piosenka Frankiego Valli z filmu pod tym samym tytułem, opartym na musicalu Grease. Znalazła się na ścieżce dźwiękowej z tego filmu aż dwukrotnie – jako pierwszy i ostatni utwór. Odniosła bardzo duży sukces komercyjny w wielu krajach. W Stanach Zjednoczonych była najlepiej sprzedającym się singlem w 1978. Utwór został skomponowany przez Barry'ego Gibba z grupy Bee Gees, która następnie wykonywała piosenkę na koncertach. Wersja koncertowa znalazła się na albumie "One Night Only", zarejestrowanym w 1997 w hotelu-kasynie MGM Grand w Paradise nieopodal Las Vegas. Po tym jak "Grease" uplasowała się na pierwszej pozycji Billboard Hot 100, Barry Gibb pobił rekord w komponowaniu piosenek, które osiągnęły szczyt listy Billboardu w tym samym roku kalendarzowym. Udało mu się bowiem napisać aż 7 takich piosenek w 1978, wyprzedzając tym samym osiągnięcie duetu Lennon/McCartney z 1964 (6 numerów jeden w tym samym roku). Innymi najwyżej plasowanymi piosenkami, które napisał w 1978 były (obok "Grease"): "If I Can't Have You" (przebój Yvonne Elliman), "Stayin’ Alive", "Night Fever", "How Deep Is Your Love" (przeboje śpiewane przez Bee Gees), "(Love Is) Thicker Than Water" i "Shadow Dancing" (przeboje Andy'ego Gibba).

</doc>
<doc id="1904370" url="https://pl.wikipedia.org/wiki?curid=1904370" title="Günther Waldeck-Wildungen">
Günther Waldeck-Wildungen

Gunther von Waldeck-Wildungen (ur. 29 czerwca 1557 Wildungen, zm. 23 maja 1585 Wildungen) – od 1577 aż do śmierci hrabia Waldeck-Wildungen.
Był synem księcia Waldeck Samuela i jego żony Anny-Marii Schwarzburg-Blankenburg. Samuel otrzymał od swego ojca Filipa IV jako dzielnicę – miasto Wildungen .
Po śmierci dwóch wujów w 1577 r. Daniela (zm. 7 czerwca 1577) i Henryka IX. (zm. 3 października 1577) otrzymał ich ziemie i został hrabią Waldeck-Wildungen.
Ożenił się 15 grudnia 1578 w Wildungen z Małgorzatą von Waldeck-Landau (ur. 1559), która zmarła w 1580 roku. Jego drugą żoną została Małgorzata von Gleichen (ur. 28 maja 1556, zm. 14 stycznia 1619). Dzięki temu mariażowi ród Waldeck uzyskał prawa dziedziczne do Pyrmont, które przejęli w 1625 roku. Z tego małżeństwa pochodził jego jedyny syn (ur. 8 czerwca 1584 na Starym Zamku w Wildungen) Ernst, który 16 września 1598 zmarł w wieku 14 lat podczas studiów w Tybindze.

</doc>
<doc id="1904374" url="https://pl.wikipedia.org/wiki?curid=1904374" title="A-GPS">
A-GPS



</doc>
<doc id="1904376" url="https://pl.wikipedia.org/wiki?curid=1904376" title="Kombinacja norweska na Zimowych Igrzyskach Olimpijskich 2010 - skocznia normalna/10 km">
Kombinacja norweska na Zimowych Igrzyskach Olimpijskich 2010 - skocznia normalna/10 km

Pierwsza konkurencja, która odbyła się na Zimowych Igrzyskach olimpijskich 2010 roku w kombinacji norweskiej to start indywidualny mężczyzn. Najpierw zawodnicy rozegrali konkurs skoków na normalnej skoczni Whistler Olympic Park Ski Jump, a następnie wystartowali w biegu na 10 kilometrów metodą Gundersena. Zawody odbyły się w Whistler 14 lutego 2010 roku.
Niemiec Georg Hettich był obrońcą tytułu mistrzowskiego z Turynu, kiedy to rozegrano konkurencję startu indywidualnego z tym, że zamiast biegu na 10km odbył się bieg na 15 kilometrów. Obecnie te zawody rozgrywane są na normalnej skoczni oraz biegiem na 10 kilometrów. Todd Lodwick ze Stanów Zjednoczonych był obecnym mistrzem świata w tej konkurencji.
Ostatnim startem przed igrzyskami w tej konkurencji w pucharze świata był start w austriackim Seefeld. Zwycięzcą tamtych zawodów był reprezentant gospodarzy Mario Stecher. Seefeld było miejscem rozgrywania zawodów w kombinacji norweskiej podczas zimowych igrzysk olimpijskich w 1964 oraz 1976 roku.

</doc>
<doc id="1904379" url="https://pl.wikipedia.org/wiki?curid=1904379" title="Pidżyn islandzko-baskijski">
Pidżyn islandzko-baskijski

Pidżyn islandzko-baskijski – język pidżynowy złożony z elementów języka baskijskiego i języka islandzkiego. Zawierał także elementy angielskie, romańskie i inne (prawdopodobnie niderlandzkie). Używany był w kontaktach między baskijskimi wielorybnikami pracującymi na wodach islandzkich a Islandczykami. Poświadczony przez niektóre zdania w zachowanych XVII-wiecznych glosariuszach baskijsko-islandzkich.

</doc>
<doc id="1904380" url="https://pl.wikipedia.org/wiki?curid=1904380" title="Abou Maïga">
Abou Maïga

Abou Gariga Maïga (ur. 20 września 1985 w Allahé) – piłkarz beniński grający na pozycji napastnika.
Kariera klubowa.
Karierę piłkarską Maïga rozpoczął w klubie Requins de l’Atlantique FC ze stolicy kraju Kotonu. W 2003 roku zadebiutował w jego barwach w pierwszej lidze Beninu. W Requins grał do 2004 roku. Wtedy też wyjechał do Francji i został piłkarzem drugoligowego klubu US Créteil-Lusitanos. W sezonie 2006/2007 był wypożyczony z Créteil do trzecioligowego CS Louhans-Cuiseaux. Międzyczasie Créteil spadł do trzeciej ligi i do 2009 roku Benińczyk grał na tym poziomie rozgrywek. Latem 2009 po zakończeniu kontraktu z Créteil stał się wolnym zawodnikiem.
Kariera reprezentacyjna.
W reprezentacji Beninu Maïga zadebiutował w 2004 roku. W 2008 roku był podstawowym zawodnikiem Beninu w Pucharze Narodów Afryki 2008 i wystąpił 3 meczach: z Mali (0:1), z Wybrzeżem Kości Słoniowej (1:4) i z Nigerią (0:2).

</doc>
<doc id="1904381" url="https://pl.wikipedia.org/wiki?curid=1904381" title="Abou Maiga">
Abou Maiga



</doc>
<doc id="1904382" url="https://pl.wikipedia.org/wiki?curid=1904382" title="Kościół św. Wojciecha i św. Stanisława w Burzeninie">
Kościół św. Wojciecha i św. Stanisława w Burzeninie

Kościół pw. św. Stanisława i św. Wojciecha – kościół parafialny parafii św. Wojciecha i św. Stanisława w Burzeninie.
Kościół znajduje się w południowej części Burzenina, nieopodal rynku, przy ulicy Kościelnej.
Historia.
Został ufundowany przez biskupa chełmińskiego Stanisława Pstrokońskiego i jego brata Macieja Pstrokońskiego, stolnika sieradzkiego. Zawarli oni w 1641 r. umowę z budowniczym o nazwisku Bustom z Gidel. Rok później przystąpiono do jego budowy na miejscu poprzedniego drewnianego kościoła pw. św. Krzyża i św. Katarzyny. Kościół został konsekrowany w 1647 r. i poświęconemu dziewięciorgu świętym: Wojciechowi, Stanisławowi, Ignacemu, Franciszkowi, Barbarze, Katarzynie, Rozalii, Teresie i Annie. Był połączony w jeden system obronny wraz ze znajdującym się niedaleko dworskim zespołem obronnym. Budowla znacznie ucierpiała podczas działań wojennych w 1711 (Wojciech Pstrokoński bronił się wtedy przed Szwedami na zamku burzenińskim) i 1812 (przez Burzenin przechodziły wtedy wojska francuskie, saskie, westfalskie i inne).
W 1917 r., staraniem i nakładem proboszcza ks. Józefa Szymanowskiego, kościół został rozbudowany i wyremontowany po wojennych zniszczeniach - dobudowano nawy boczne nakryte wspólnym dachem, zmieniono wygląd bryły zewnętrznej, portalu głównego (którego stary wygląd odtworzono w portalach bocznych) i kaplicy południowej - ośmiobocznej, przykrytej kopułą. Świątynia została zrujnowana w czasie okupacji hitlerowskiej, a w 1945 r. Sowieci zniszczyli hełm na wieży kościoła, który odbudowano ze stali w 1978 r., według projektu A. Poniatowskiego. Przysadzisty hełm, przerwany arkadową latarnią z cebulastym zwieńczeniem, opatrzony jest na szczycie krzyżem na kuli i metalowym wiatrowskazem, przedstawiającym św. Wojciecha.
Architektura.
Kościół jest obecnie trójnawową, orientowaną bazyliką z węższym i niższym prezbiterium, zamkniętym półkolistą absydą i pięciokondygnacyjną wieżą od zachodu. Korpus nawowy zbliżony jest do kwadratu, nawa główna czteroprzęsłowa (przęsła w formie prostokątów leżących), a nawy boczne pięcioprzęsłowe (o kwadratowych przęsłach). Północna nawa boczna zakończona jest niewielką wieżyczką komunikacyjną o kolistym kształcie, a ponad wschodnim przęsłem korpusu nawowego umieszczono niewielką sygnaturkę zwieńczoną cebulastym hełmem sześciopolowym.
W kościele zastosowano sklepienie kolebkowe z lunetami, na gurtach o późnorenesansowej dekoracji stiukowej typu kalisko-lubelskiego. Z prezbiterium do zakrystii prowadzi wejście przez barokowy marmurowy portal z herbem Poraj i epitafium zmarłych członków rodziny Pstrokońskich w zwieńczeniu. W kaplicy Matki Bożej tablica erekcyjną kościoła z 1642 r. Ołtarze barokowe. W głównym ołtarzu znajduje się obraz Matki Bożej z XVII w. w sukience z połowy XIX w. Drugi obraz, na zasuwie, przedstawia św. Wojciecha – patrona kościoła. W ołtarzu umieszczone są także figury św. Piotra i św. Pawła, a nad obrazem Matki Boskiej znajduje się, w tondze, obraz przedstawiający św. Katarzynę. W nawie żeńskiej (na prawo od wejścia) znajduje się ołtarz św. Anny, w nawie męskiej (na lewo od wejścia) obraz św. Józefa. Kolejny ołtarz, z obrazem Matki Bożej Burzeńskiej oraz figurami św. Kazimierza Królewicza i św. Jana Nepomucena, umieszczony jest w kaplicy południowej. Na belce tęczowej krucyfiks barokowy z XVII w. Krata kuta żelazna z przełomu XVII i XVIII w. o motywach wici roślinnych. Misa chrzcielna gotycka z XV w. z poprzedniego kościoła. W kościele znajduje się także 8 tablic epitafijnych z XIX i XX w.
Cmentarz przykościelny otoczony ośmiobocznym murem o charakterze obronnym z wnękami od wewnątrz i otworami strzelniczymi o wykroju kluczowym. Do kościoła prowadzi XVIII-wieczna brama o formach barokowych, flankowana dwiema symetrycznymi furtkami. W kościele pochowani zostali m.in.: biskup Stanisław Pstrokoński (zm. 17 czerwca 1657 r.), Spytek Rogacjan Pstrokoński (zm. w 1687 r.), Konstanty Tymieniecki (zm. 17 sierpnia 1814 r.).

</doc>
<doc id="1904385" url="https://pl.wikipedia.org/wiki?curid=1904385" title="Katastrofa kolejowa w Halle">
Katastrofa kolejowa w Halle

Zderzenie pociągów niedaleko Halle miało miejsce 15 lutego 2010, spowodowało śmierć 18 osób. Dwa podmiejskie pociągi pasażerskie zderzyły się czołowo w Buizingen na przedmieściach belgijskiego Halle (15 kilometrów na południowy zachód od Brukseli). Przewoziły one razem 250-300 pasażerów. Wypadek miał miejsce podczas porannych godzin szczytu, w złych warunkach pogodowych związanych z opadami śniegu.
Kolizja.
Jeden z pociągów jechał z Quiévrain do Liège, podczas gdy drugi z Leuven do Braine-le-Comte. W wyniku kolizji dwa wagony pierwszego ze składów wjechały na jeden z wagonów drugiego pociągu. Z pierwszych doniesień można było wywnioskować, że z niewiadomych przyczyn pociąg Leuven – Braije-le-Comte znajdował się na złym torze. Świadkowie opisywali zderzenie jako nagłe i „brutalne”, a pasażerowie zostali przewróceni i porozrzucani wewnątrz wagonów.
Ofiary.
Burmistrz Halle, Dirk Pieters, poinformował belgijskie media, że co najmniej 20 osób zginęło w wyniku katastrofy kolejowej. Natomiast władze Prowincji Brabancji Flamandzkiej wstępnie oszacowały liczbę ofiar na 18 pasażerów (15 mężczyzn i 3 kobiety). Inne doniesienia mówiły nawet o śmierci 28 osób – informując, że do publicznej wiadomości podawane są jedynie te przypadki, w których udało się wydobyć zwłoki z wraków pociągów i zidentyfikować je.
Belgijski prokurator generalny, Jos Colpin, stwierdził, że zginęło „od 10 do 12 osób”, a kolejne 20 zostało ciężko rannych. Gubernator Brabancji Flamandzkiej, Lode De Witte, powiedział natomiast, że 125 pasażerów odniosło rany, spośród których 55 osób hospitalizowano, a 11 znajduje się w „bardzo poważnym” stanie. Ostatecznie potwierdzono śmierć 18 osób. Podczas konferencji prasowej, De Witte oświadczył, że maszynista pociągu nadjeżdżającego z Leuven zignorował czerwony sygnał „stój”, co było główną przyczyną wypadku. Informacje te nie zostały jednak potwierdzone przez prokuratora.
Szkody i zakłócenia funkcjonowania systemu transportowego.
Wypadek zdarzył się na jednej z głównych linii wiodących do Dworca Południowego w Brukseli, ok. 14 kilometrów od stolicy Belgii. Katastrofa spowodowała poważne uszkodzenie przewodów trakcji elektrycznej, zwłaszcza na liniach Bruksela – Mons i Bruksela – Tournai, zakłóciła także funkcjonowanie linii kolei dużych prędkości pomiędzy Brukselą, Francją i Wielką Brytanią. Thalys poinformował, że ze względu na zderzenie cztery pociągi tego przewoźnika zostały skierowane na stacje alternatywne.

</doc>
<doc id="1904386" url="https://pl.wikipedia.org/wiki?curid=1904386" title="Jalna (dystrykt)">
Jalna (dystrykt)

Jalna (dystrykt) (marathi जालना जिल्हा, ang. "Jalna district") – jest jednym z trzydziestu pięciu dystryktów indyjskiego stanu Maharasztra, o powierzchni 7718 km².
Położenie.
Położony jest w centrum tego stanu. Na zachodzie graniczy z dystryktem Aurangabad, od północy z Buldana, a od wschodu z dystryktami: Buldana i Parbhani. Na południu granica z dystryktem Beed przebiega na rzece Godavari. 
Stolicą dystryktu jest miasto Jalna.
Rzeki.
Rzeki przepływające przez obszar dystryktu :

</doc>
<doc id="1904387" url="https://pl.wikipedia.org/wiki?curid=1904387" title="Algar">
Algar

Algar – niewielka miejscowość w południowej Hiszpanii, w Andaluzji, w prowincji Kadyks.
Miejscowość zaliczana do grupy białych miast.
Historia.
Początki miasta, nietypowe wśród miast tego regionu, sięgają 1757 r., kiedy to lokalny biznesmen Domingo López de Carvajal wykupił grunty należące obecnie do miasta i zasiedlił je kolonistami. Dzisiaj dominuje tu głównie turystyka, chów zwierząt oraz rolnictwo.

</doc>
<doc id="1904393" url="https://pl.wikipedia.org/wiki?curid=1904393" title="Unión Temuco">
Unión Temuco

Club Deportivo Unión Temuco - chilijski klub piłkarski z siedzibą w mieście Temuco, stolicy regionu Araucanía (tzw. region IX).
Historia.
Klub Unión Temuco założony został 10 stycznia 2008 roku. W 2009 zdobył mistrzostwo III ligi i awansował do II ligi.

</doc>
<doc id="1904396" url="https://pl.wikipedia.org/wiki?curid=1904396" title="Herb Radłowa">
Herb Radłowa

Herb Radłowa – jeden z symboli miasta Radłów i gminy Radłów w postaci herbu.
Wygląd i symbolika.
Herb przedstawia czarnego, kroczącego lwa, bez grzywy, z długim, rozwidlonym ogonem, który został ukazany na czerwonym tle.
Herb nawiązuje do ornamentów zwierzęcych na miejscowym kościele parafialnym Św. Jana Chrzciciela z 1337 roku.
Historia.
Przyjęty w styczniu 2010 r. Wcześniej, od 1 stycznia, Radłów był jedynym miastem w Polsce pozbawionym herbu. W toku opracowywania symboli odrzucono projekt przedstawiający słup graniczny z 1450 roku. Debatowano też nad kształtem lwa.

</doc>
<doc id="1904397" url="https://pl.wikipedia.org/wiki?curid=1904397" title="Przełęcz Ujsolska">
Przełęcz Ujsolska



</doc>
<doc id="1904399" url="https://pl.wikipedia.org/wiki?curid=1904399" title="Bornos">
Bornos

Bornos – miasto w południowej Hiszpanii w regionie Andaluzji w prowincji Kadyks. Miejscowość oddalona jest ok. 79 km od Kadyksu. Miejscowość głównie turystyczna.

</doc>
<doc id="1904400" url="https://pl.wikipedia.org/wiki?curid=1904400" title="Peter Seeberg">
Peter Seeberg

Peter Ejnar Lauritzen Seeberg (ur. 22 czerwca 1925 – zm. 8 stycznia 1999) – duński prozaik, absolwent Uniwersytetu Kopenhaskiego. Laureat literackiej nagrody Rady Nordyckiej (1983) za "Om fjorten dage". Głównym motywem jego twórczości było uwikłanie człowieka w problemy dnia codziennego.

</doc>
<doc id="1904401" url="https://pl.wikipedia.org/wiki?curid=1904401" title="Parbhani (dystrykt)">
Parbhani (dystrykt)

Parbhani (dystrykt) (marathi परभणी जिल्हा, ang. "Parbhani district") – dystrykt indyjskiego stanu Maharasztra, o powierzchni 6517 km².
Położenie.
Położony jest w centrum tego stanu. Graniczy z dystryktami: od zachodu Beed i Jalna, od północy z Buldana, od wschodu z Hingoli i Nanded, a na południu z Latur.
Stolicą dystryktu jest miasto Parbhani.
Rzeki.
Rzeki przepływające przez obszar dystryktu :

</doc>
<doc id="1904403" url="https://pl.wikipedia.org/wiki?curid=1904403" title="Union Temuco">
Union Temuco



</doc>
<doc id="1904406" url="https://pl.wikipedia.org/wiki?curid=1904406" title="Club Deportivo Unión Temuco">
Club Deportivo Unión Temuco



</doc>
<doc id="1904409" url="https://pl.wikipedia.org/wiki?curid=1904409" title="Hingoli (dystrykt)">
Hingoli (dystrykt)

Hingoli (dystrykt) (marathi हिंगोली जिल्हा, ang. "Hingoli district") – jest jednym z trzydziestu pięciu dystryktów indyjskiego stanu Maharasztra, o powierzchni 4 524 km².
Położenie.
Położony jest w centrum tego stanu. Graniczy z dystryktami: od zachodu Parbhani, od północy z Washim, od wschodu z Yavatmal i Nanded, z którym również graniczy od południa.
Stolicą dystryktu jest miasto Hingoli.
Rzeki.
Rzeki przepływające przez obszar dystryktu :

</doc>
<doc id="1904413" url="https://pl.wikipedia.org/wiki?curid=1904413" title="Reinhold Niebuhr">
Reinhold Niebuhr

Reinhold Niebuhr (ur. 21 czerwca 1892, zm. 1 czerwca 1971) – amerykański teolog i etyk protestancki, duchowny Zjednoczonego Kościoła Chrystusa. W latach 1915-1928 sprawował funkcję pastora w Detroit, a od 1928 roku przez trzydzieści dwa lata był profesorem etyki chrześcijańskiej Union Theological Seminary w Nowym Jorku. Propagował wizję chrześcijaństwa zaangażowanego społecznie, o orientacji antropologicznej, był jednak przeciwnikiem teologii liberalnej. Odrzucał też tradycyjną metafizykę. Zajmował się m.in. związkami między Bogiem a światem, chrześcijańską wizją historii, zjawiskiem zła i tragizmu, problematyką moralności. Głosił tezę, że biblijny pogląd na życie ma charakter dialektyczny, gdyż z jednej strony afirmuje naturalny sens dziejów i ludzkiej egzystencji, z drugiej zaś wskazuje, że centrum, źródło i spełnienie historii znajduje się poza nią.
Krytykował masowe ewangelizacje, tzw. "krucjaty". W 1916 roku skrytykował krucjatę Billy'ego Sundaya w Detroit, w 1957 roku skrytykował krucjatę Billy'ego Grahama w Nowym Jorku.
Niebuhr jest autorem Modlitwy o pogodę ducha. Używana jest ona na spotkaniach Anonimowych Alkoholików, ale znana jest w znacznie szerszych kręgach.

</doc>
<doc id="1904422" url="https://pl.wikipedia.org/wiki?curid=1904422" title="Jazz Juniors">
Jazz Juniors

Międzynarodowy Konkurs Młodych Zespołów Jazzowych "Jazz Juniors" – jeden z najstarszych w Polsce festiwali jazzowych, organizowany od 1976 r. w Krakowie. Jego celem jest prezentację młodych i uzdolnionych wykonawców tego gatunku, jak również ich konfrontacja z polskimi i światowymi gwiazdami jazzu.
O nagrody festiwalu "Jazz Juniors" ubiegali się m.in. Leszek Możdżer, Krzysztof Ścierański, Zbigniew Wegehaupt, Marek Bałata, bracia Niedzielowie (Jacek Niedziela-Meira i Wojciech Niedziela, Maciej Sikała, Krzysztof Majchrzak Janusz Yanina Iwański oraz zespoły Tie Break, New Presentation, Walk Away, grupa Miłość.

</doc>
<doc id="1904423" url="https://pl.wikipedia.org/wiki?curid=1904423" title="Olvera">
Olvera

Olvera – miasto na południu Hiszpanii w Andaluzji w prowincji Kadyks, na granicy prowincji Kadyks i Malaga. W okolicach miasta znajduje się jedna z największych na świecie plantacji oliwek. Ze względu na bliskość Costa del Sol bardzo rozwinięta jest turystyka.

</doc>
<doc id="1904429" url="https://pl.wikipedia.org/wiki?curid=1904429" title="Giles Brindley">
Giles Brindley

Giles Skey Brindley (ur. jako Giles Skey 30 kwietnia 1926 w Woking) – brytyjski fizjolog, wynalazca, muzyk amator. Twórca pierwszej neuroprotezy narządu wzroku i pionier na polu farmakoterapii dysfunkcji seksualnych. Autor ponad 100 publikacji naukowych. Doktor medycyny, członek Royal College of Physicians (F.R.C.P.), członek Royal College of Surgeons (F.R.C.S.), kawaler Wielkiego Krzyża Orderu Imperium Brytyjskiego (G.B.E.).
Życiorys.
Syn Arthura Jamesa Beneta Skeya i Margaret Beatrice Marion Skey, z domu Dewhurst, secundo voto Brindley. Uczył się w Leyton College, Downing College, Cambridge i London Hospital Medical School. W latach 1954-1968 wykładowca i demonstrator fizjologii na University of Cambridge, od 1968 do 1991 profesor fizjologii w Institute of Psychiatry University of London. Od 1991 profesor emeritus.
W 1986 został zaproszony przez Royal Society do wygłoszenia tzw. wykładu Ferriera, wygłaszanego co trzy lata dla uczczenia pamięci brytyjskiego fizjologa i neurologa Davida Ferriera. Laureat Nagrody Liebrechta-Franceschettiego przyznawanej przez Niemieckie Towarzystwo Oftalmologiczne (1971), Nagrody Feldberga (1974), Medalu św. Piotra przyznawanego przez British Association of Urological Surgeons (1987).
W wolnym czasie zajmuje się projektowaniem instrumentów muzycznych i komponowaniem muzyki kameralnej. W latach 60. skonstruował i opatentował elektroniczny fagot. Komponował m.in. wariacje na tematy z Arnolda Schönberga.
Dorobek naukowy.
W latach 60. skonstruował i opatentował pierwszą neuroprotezę narządu wzroku. Neuroproteza ta została wypróbowana u czterech niewidomych pacjentów z pewnymi obiecującymi rezultatami, jednak z powodu nieopłacalności metody ten kierunek badań w neuroprotetyce został zarzucony.
W 1975 opatentował wynalazek mający na celu kontrolę oddawania moczu.
W 1983 na dorocznym spotkaniu American Urological Association w Las Vegas przedstawił wyniki swoich doświadczeń z iniekcją fenoksybenzaminy do ciał jamistych prącia w celu wywołania wzwodu. Doświadczenia przeprowadzał na sobie, a przed odkryciem obiecujących właściwości fenoksybenzaminy wypróbował 33 inne leki, m.in. papawerynę i fentolaminę. Referat zatytułowany "Vaso-active therapy for erectile dysfunction" przedstawił w sesji wieczornej spotkania, w obecności około 80 zebranych. Pod koniec prezentacji przyznał, że pokazane zdjęcia (około 30 slajdów ilustrujących jego erekcję) z łatwością może być uznanych za nieprzekonujące, ponieważ jedynie na ich podstawie nie można było wykluczyć możliwości erotycznej stymulacji. Zademonstrował wówczas zgromadzonym uzyskaną u siebie erekcję (wcześniej w pokoju hotelowym wstrzyknął do swojego członka fenoksybenzaminę), najpierw opinając na członku założone na tę okazję umyślnie luźne spodnie, a chwilę potem, nie dość zadowolony z rezultatu, zdejmując je. By upewnić audytorium, że uzyskana erekcja to nie proteza, zszedł z podium i zachęcał lekarzy, by zechcieli przyjrzeć się wzwiedzionemu prąciu z bliska. Przełomowa dla historii farmakoterapii impotencji prezentacja Brindleya została określona jako najbardziej spektakularne wystąpienie publiczne w najnowszej historii medycyny. Około pół roku później Brindley opublikował wyniki swoich badań.

</doc>
<doc id="1904433" url="https://pl.wikipedia.org/wiki?curid=1904433" title="Giles Skey Brindley">
Giles Skey Brindley



</doc>
<doc id="1904436" url="https://pl.wikipedia.org/wiki?curid=1904436" title="Leonardo Mayer">
Leonardo Mayer

Leonardo Martin Mayer (ur. 15 maja 1987 w Corrientes) – argentyński tenisista, reprezentant w Pucharze Davisa (2016).
Kariera tenisowa.
Status profesjonalisty otrzymał w 2003 roku, jednak jeszcze do roku 2005 występował w turniejach juniorskich, zostając w tym czasie mistrzem wielkoszlemowego Rolanda Garrosa z 2005 roku w grze podwójnej chłopców. Partnerem deblowym Mayera był Emiliano Massa.
Jako zawodowiec Mayer wygrywał turnieje kategorii ATP Challenger Tour w grze pojedynczej. W turniejach rangi ATP World Tour odniósł 2 zwycięstwa z 5 rozegranych finałów.
W grze podwójnej Mayer jest mistrzem rozgrywek ATP World Tour z Buenos Aiers, które odbyły się w połowie lutego 2011 roku. Razem z Oliverem Marachem pokonali w finale Brazylijczyków Franca Ferreiro i André Sá. Ponadto Argentyńczyk przegrał cztery imprezy ATP World Tour w deblu.
W lipcu 2009 roku zadebiutował w kadrze Argentyny w Pucharze Davisa przeciwko Czechom. W 2016 roku zdobył z reprezentacją Puchar Davisa. Zdobył decydujący punkt w półfinałowej rundzie przeciwko Wielkiej Brytanii pokonując 4:6, 6:3, 6:2, 6:4 Daniela Evansa. W finale zagrał w meczu deblowym z Juanem Martínem del Potrem przeciwko Chorwacji, ponosząc porażkę z Marinem Čiliciem i Ivanem Dodigiem.
Najwyżej sklasyfikowany w rankingu singlistów był na 21. miejscu w czerwcu 2015 roku, z kolei w zestawieniu deblistów w styczniu 2019 roku zajmował 48. pozycję.

</doc>
<doc id="1904439" url="https://pl.wikipedia.org/wiki?curid=1904439" title="Jadwiga z Melsztyna">
Jadwiga z Melsztyna

Jadwiga z Melsztyńskich herbu Leliwa (ur. ok. 1388, zm. 23 października 1424) – księżna niemodlińska, strzelecka, prudnicka i głogówecka, wojewodzianka krakowska. Córka kasztelana krakowskiego Spytka z Melsztyna i węgierskiej dwórki Elżbiety Lackfi.
Życiorys.
Była córką Spytka z Melsztyna i Elżbiety Lackfi. W 1401 poślubiła księcia niemodlińskiego Bernarda. Zgodnie z relacją Jana Długosza, Jadwiga wniosła Bernardowi w posagu zamki, które król Polski Władysław II Jagiełło po oblężeniu Opola nadał jej ojcu Spytkowi. Małżeństwo było najprawdopodobniej bezpotomne. Dawniej uważano, że córkami Bernarda i Jadwigi były Jadwiga i Anna. Obecnie uważa się informację na temat córek pary książęcej za mało wiarygodną. Jadwiga zmarła 23 października 1424 i została pochowana w klasztorze franciszkańskim w Opolu.

</doc>
<doc id="1904440" url="https://pl.wikipedia.org/wiki?curid=1904440" title="Batalion Belgijsko-Luksemburski">
Batalion Belgijsko-Luksemburski

Batalion Belgijsko-Luksemburski (fl. Belgisch-Luxemburgs Bataljon) – jednostka wojskowa złożona z Belgów i Luksemburczyków służąca rotacyjnie podczas wojny koreańskiej w latach 1951–1955.
Po zaatakowaniu Republiki Korei przez komunistyczną Koreańską Republikę Ludowo-Demokratyczną 25 czerwca 1950 r., do Korei Południowej przybyły wielonarodowe wojska ONZ pod egidą USA. W ich skład wszedł 900-osobowy Batalion Belgijsko-Luksemburski pod dowództwem gen. Alberta Crahaya jako główny komponent Belgijskiego Korpusu Ochotniczego w Korei. Oddział składał się z żołnierzy zawodowych i rezerwistów, którzy zgłosili się na ochotnika. Oprócz Belgów było to też 43 Luksemburczyków, dowodzonych przez por. Josa Wagenera. Tworzyli oni 3 pluton kompanii "A". Batalion przybył do Korei transportowcem 31 stycznia 1951 r. Belgowie i Luksemburczycy przeszli przeszkolenie wojskowe, po czym skierowano ich do działań antypartyzanckich w rejonie miasta Waegwan. Na początku marca trafili na linię frontu, gdzie podporządkowano ich amerykańskiej 3 Dywizji Piechoty. Pod koniec kwietnia batalion przeszedł chrzest bojowy podczas ciężkich walk nad rzeką Imjin. W sierpniu 1951 r. zmienił go drugi Batalion Belgijsko-Luksemburski (z 46-osobowym plutonem luksemburskim por. Rudy'ego Lutty'ego). W połowie października uczestniczył on w bitwie pod Haktang-Ni, gdzie - izolowany od pozostałych sił ONZ i USA - odrzucił kilka ataków oddziałów chińskich. Potem nastąpił okres walk pozycyjnych. Dopiero w marcu i kwietniu 1953 r. doszło do poważniejszych działań w rejonie Chatkol. Po ogłoszeniu zawieszenia broni 27 lipca tego roku, stan batalionu został zredukowany do ok. 200 żołnierzy. Powrócili oni do Belgii w poł. czerwca 1955 r. Łączne straty wyniosły 97 zabitych, w tym 2 żołnierzy luksemburskich i 355 rannych, w tym 17 Luksemburczyków.

</doc>
<doc id="1904441" url="https://pl.wikipedia.org/wiki?curid=1904441" title="Uniwersytet w Grodnie">
Uniwersytet w Grodnie



</doc>
<doc id="1904442" url="https://pl.wikipedia.org/wiki?curid=1904442" title="Nander (dystrykt)">
Nander (dystrykt)

Nander (dystrykt) (marathi नांदेड जिल्हा, ang. "Nanded district") – jest jednym z trzydziestu pięciu dystryktów indyjskiego stanu Maharasztra, o powierzchni 10 528 km².
Położenie.
Położony jest w południowej części tego stanu. Od zachodu graniczy z dystryktami; Latur, Parbhani i Hingoli, a od północy z Yavatmal. Od wschodu graniczy ze stanem Andhra Pradeś, od południa natomiast ze stanem Karnataka.
Stolicą dystryktu jest miasto Nander.
Rzeki.
Rzeki przepływające przez obszar dystryktu :

</doc>
<doc id="1904443" url="https://pl.wikipedia.org/wiki?curid=1904443" title="Uniwersytet Grodzieński">
Uniwersytet Grodzieński



</doc>
<doc id="1904445" url="https://pl.wikipedia.org/wiki?curid=1904445" title="LMFAO">
LMFAO

LMFAO – amerykański duet electro hopowy, złożony z producentów i tancerzy: Redfoo (Stefana Kendala Gordy’ego, ur. 3 września 1975) oraz jego bratanka SkyBlu (Skylera Hustena Gordy’ego, ur. 23 sierpnia 1986). Grupa powstała w 2006 roku w Los Angeles. Muzyka LMFAO porusza tematy dobrej zabawy oraz alkoholu, a sama grupa określa swój styl mianem „imprezowego rocka”.
We wrześniu 2012 roku SkyBlu oraz Redfoo ogłosili, że robią przerwę w działalności zespołu, chcąc skupić się na karierze solowej. Zaprzeczyli jednocześnie doniesieniom, jakoby grupa została rozwiązana.
Kariera.
2006–07: formacja i początki.
Redfoo (Stefan Kendal Gordy) i SkyBlu (Skyler Husten Gordy) dorastali w prestiżowej dzielnicy Los Angeles, Pacific Palisades, gdzie w 2006 roku powołali do życia LMFAO. Duet przyznał, że ich oryginalna nazwa brzmiała początkowo Sexe Dudez (czytane jako Sexy Dudes), jednak ostatecznie została zmieniona za radą ich babci. W listopadzie 2008 roku zespół podpisał kontrakt z wytwórnią płytową Interscope.
2008–09: "Party Rock" i lokalna sława.
1 lipca 2008 roku w iTunes premierę miał debiutancki minialbum LMFAO, "Party Rock EP". Rok później, 7 lipca 2009 roku, ukazał się pierwszy album studyjny formacji, noszący ten sam tytuł – "Party Rock". Płyta uplasowała się na 33. miejscu listy "Billboard" 200, uzyskując ponadto złoty status w Kanadzie, za sprzedaż powyżej 40 tysięcy egzemplarzy. "Los Angeles Times" opisał "Party Rock" jako „14 od poświęconych nocnemu życiu”.
Pierwszy singel LMFAO, „I’m in Miami Bitch”, znany także w wersji ocenzurowanej jako „I’m In Miami Trick”, został wydany w grudniu 2008 roku i dotarł do 51. pozycji notowania "Billboard" Hot 100 oraz do 37. miejsca Canadian Hot 100.
Na początku 2009 roku mało znany wówczas producent, DJ Inphinity, stworzył bootleg, wykorzystując remiks utworu „Let the Bass Kick” DJ-a Chuckie, a także wokal a cappella LMFAO. Wynikiem jego prac był utwór „Bass Kick in Miami”, który zyskał dużą popularność w Internecie. Kilka tygodni później piosenka stała się muzycznym motywem przewodnim programu reality show "Kourtney i Khloé jadą do Miami".
W sierpniu 2009 roku koncert LMFAO w Cancún został przedstawiony w programie MTV "". W tym samym roku duet pojawił się gościnnie w piosence „Sine Language” The Crystal Method.
2010–11: "Sorry for Party Rocking" i sukces międzynarodowy.
W połowie 2010 roku David Guetta zaprosił Chrisa Willisa, LMFAO i Fergie nagrania wspólnego utworu „Gettin’ Over You”, który okazał się międzynarodowym hitem, zajmując miejsca w czołowych dziesiątkach list przebojów w jedenastu państwach. Piosenka przyniosła LMFAO umiarkowaną rozpoznawalność na światowej scenie muzycznej.
Następnie miesiące duet spędził w studio nagraniowym, gdzie kompletował materiał na swoją drugą płytą studyjną. Efektem ich prac był album "Sorry for Party Rocking", wydany 17 czerwca 2011 roku. Pierwszy singel z płyty, „Party Rock Anthem”, nagrany z udziałem Lauren Bennett i producenta GoonRock, osiągnął największy sukces w dotychczasowej karierze LMFAO, przynosząc duetowi międzynarodową rozpoznawalność. Utwór uplasował się na 1. miejscach notowań w Stanach Zjednoczonych, Kanadzie, Wielkiej Brytanii i kilkunastu innych krajach. „Party Rock Anthem” uzyskał status między innymi pięciokrotnej platyny w Stanach Zjednoczonych i dziesięciokrotnej platyny w Australii. Z kolei nakręcony do niego wideoklip wprowadził do współczesnego mainstreamu ikoniczny styl tańca Melbourne Shuffle.
Drugi singel z "Sorry for Party Rocking", „Champagne Showers” z udziałem Natalii Kills, miał premierę 27 maja 2011 roku. Natomiast 3 października tego samego roku ukazał się trzeci singel z albumu, „Sexy and I Know It”, który, jako drugi utwór w dorobku LMFAO, dotarł na szczyt "Billboard" Hot 100. W teledysku do piosenki, nakręconym w kalifornijskiej Venice Beach, pojawił się między innymi aktor pornograficzny Ron Jeremy, aktorzy Simon Rex i Wilmer Valderrama, a także kick-boxer i zawodnik MMA Alistair Overeem.
W 2011 roku odbyła się pierwsza azjatycka seria koncertów LMFAO; duet wystąpił między innymi w Singapurze, Tajpej i Kuala Lumpur. 30 czerwca 2011 roku grupa zagrała przed 50-tysięczną publicznością podczas Isle of MTV 2011 na Malcie.
Od 2012: Super Bowl i przerwa w działalności.
W roku 2012 premierę miała kolekcja odzieży zaprojektowana przez SkyBlu i Redfoo.
5 lutego 2012 roku LMFAO pojawił się gościnnie na scenie podczas występu Madonny w ramach "halftime show" Super Bowl XLVI, wykonując wraz z nią miks piosenek „Music”, „Party Rock Anthem” i „Sexy and I Know It”.
We wrześniu 2012 roku zespół wydał specjalne oświadczenie, zapowiadając przerwę w działalności, jako że jego członkowie planują skupić się na rozwoju karier solowych. W odpowiedzi na medialne reakcje po tej wiadomości, SkyBlu i Redfoo sprostowali, że grupa się nie rozpadła i wznowi działalność w nieokreślonej przyszłości.
Muzyczne wpływy i inspiracje.
LMFAO wymienia szereg różnorodnych artystów, którzy mają wpływ na twórczość duetu. Do grona ich inspiracji należą na przykład raper Tupac Shakur, grupa Black Eyed Peas, wokaliści James Brown i Michael Jackson, a także grupy rockowe pokroju The Beatles oraz Led Zeppelin. Duet wielokrotnie przyznawał również, że czerpie w swojej twórczości z dokonań Adama Goldsteina, znanego lepiej jako DJ AM. To właśnie on wprowadził LMFAO w świat muzyki elektronicznej. Redfoo i SkyBlu są ponadto, jak przyznali, wielkimi fanami Jacksona, dlatego w swoich choreografiach często wykorzystują jego charakterystyczne kroki taneczne.
W 2007 roku LMFAO uczestniczył w Winter Music Conference w Miami, która – wedle słów członków duetu – była doświadczeniem, które zainspirowało zarówno muzyczny, jak i kreatywny styl nowo powstałej formacji.
Życie prywatne.
Redfoo, czyli Stefan Kendal Gordy, jest synem Berry’ego Gordy’ego – producenta muzycznego i założyciela słynnej wytwórni Motown. Redfoo jest również byłym szwagrem Jermaine’a Jacksona, starszego brata Michaela Jacksona, a zarazem wujkiem Jermaine’a Jacksona, Jr.
Redfoo był w przeszłości day traderem, występując między innymi w programie "Mad Money", emitowanym na antenie telewizji CNBC. Był w związku z tenisistką Wiktoryją Azaranką. Natomiast SkyBlu od 2007 roku jest związany z piosenkarka Chelse Korka z zespołu Paradiso Girls.

</doc>
<doc id="1904447" url="https://pl.wikipedia.org/wiki?curid=1904447" title="Dainius Junevičius">
Dainius Junevičius

Dainius Junevičius (ur. 28 lipca 1958 w Kownie) – litewski fizyk, historyk fotografii, dyplomata, pierwszy ambasador Litwy w Polsce po odzyskaniu niepodległości w 1991. Ambasador Litwy w Grecji, Egipcie i Republice Południowej Afryki. 
Życiorys.
W 1976 ukończył szkołę średnią nr 12 w Kownie. W latach 1976–1981 studiował fizykę na Uniwersytecie Wileńskim, a od 1985 do 1988 był słuchaczem studium doktoranckiego w Instytucie Fizyki Półprzewodników Litewskiej Akademii Nauk.
Od 1981 pracował jako inżynier w Instytucie Naukowo-Badawczym „Venta” w Wilnie, a od 1983 do 1990 był młodszym pracownikiem naukowym w Instytucie Fizyki Półprzewodników Litewskiej Akademii Nauk. 
W 1991 rozpoczął pracę w Ministerstwie Spraw Zagranicznych Litwy jako starszy referent w Wydziale Europy Środkowo-Wschodniej. W tym samym roku został skierowany do Warszawy z misją zorganizowania Litewskiego Biura Informacyjnego. 2 września 1991 minister spraw zagranicznych Litwy Algirdas Saudargas powołał go na funkcję chargé d’affaires. Od 30 czerwca 1992 do 15 maja 1994 Junevičius sprawował funkcję Ambasadora Republiki Litewskiej w Polsce.
Po powrocie do kraju pracował w Wydziale Kultury Instytutu Kultury i Sztuki (obecnie Instytut Badań nad Kulturą Litwy). W latach 1995–1997 był szefem przedstawicielstwa Kredyt Banku w Wilnie. W 1997 powrócił do pracy w dyplomacji obejmując stanowisko generalnego inspektora w MSZ. W latach 2001–2006 był ambasadorem w Grecji, od 2002 akredytowanym także w Bułgarii, Rumunii i Albanii. Od 2006 do 2008 był zatrudniony w Departamencie Informacji i Komunikacji Społecznej MSZ jako ambasador do specjalnych poruczeń. W 2008 objął kierownictwo Specjalnej Misji Republiki Litewskiej w Afganistanie w randze ambasadora. 5 października 2010 prezydent Litwy wystawiła mu listy uwierzytelniające jako drugiemu w historii ambasadorowi Litwy w Egipcie, z dodatkową akredytacją w Katarze, Zjednoczonych Emiratach Arabskich, Kuwejcie, Jordanii, Arabii Saudyjskiej, Libanie. Reprezentował także Litwę w Lidze Państw Arabskich. Pracę w Egipcie zakończył 3 sierpnia 2015. Po powrocie do kraju pracował w Ministerstwie Spraw Zagranicznych zajmując stanowisko ambasadora ds. kontaktów z organizacjami żydowskimi. 
11 listopada 2020 Rada Ministrów Litwy zaakceptowała jego kandydaturę na stanowisko Ambasadora w Republice Południowej Afryki. Po otrzymaniu listów uwierzytelniających od Prezydenta pracę rozpoczął 14 grudnia 2020. 
Działalność naukowa i publikacje.
Dainius Junevičius jako historyk fotografii specjalizuje się w badaniach litewskiej fotografii XIX wieku ze szczególnym uwzględnieniem twórczości Abdona Korzona i Józefa Czechowicza. Zajmuje się także historią fotografii stereoskopowej. W 2010 dzięki jego staraniom na Cmentarzu Bernardyńskim w Wilnie odnaleziono miejsce pochówku i poświęcono nagrobek Józefa Czechowicza. Był kuratorem wystawy „Wilno Józefa Czechowicza" (2015) w Muzeum im. Vytautasa Kasiulisa w Wilnie oraz „Józef Czechowicz i jego epoka w fotografii” (2018) i "Między Litwą a Francją. Dwa światy hrabiego Benedykta Henryka Tyszkiewicza na jego zdjęciach z końca XIX wieku" (2021) w Wileńskiej Galerii Obrazów Litewskiego Narodowego Muzeum Sztuki. Jest autorem, m.in.:

</doc>
<doc id="1904448" url="https://pl.wikipedia.org/wiki?curid=1904448" title="Armia Kentucky (Konfederacja)">
Armia Kentucky (Konfederacja)

Konfederacka Armia Kentucky (ang. Army of Kentucky) – organizacja wojskowa Stanów Skonfederowanych). Nazwa została przyznana 25 sierpnia 1862 roku armii Edmunda Kirby'ego Smitha prowadzonej do wschodniego Kentucky podczas kampanii w tym stanie. Została sformowana z sił konfederackiego departamentu wschodniego Tennessee, dowodzonego przez Smitha od lutego 1862 r.
Składała się dywizji piechoty Henry’ego Hetha, Patricka Cleburne'a, Thomasa Churchilla oraz
Cartera Stevensona oraz dwóch niewielkich brygad kawalerii pod Johnem Huntem Morganem oraz Johnem Scottem. Po bitwie pod Perryville Kirby Smith został awansowany i przekazano mu dowództwo nad Departamentem Trans-Mississippi, zaś armia została wcielona do armii Tennessee

</doc>
<doc id="1904449" url="https://pl.wikipedia.org/wiki?curid=1904449" title="Jadwiga Melsztyńska">
Jadwiga Melsztyńska



</doc>
<doc id="1904451" url="https://pl.wikipedia.org/wiki?curid=1904451" title="Jadwiga, księżna niemodlińska">
Jadwiga, księżna niemodlińska



</doc>
<doc id="1904453" url="https://pl.wikipedia.org/wiki?curid=1904453" title="Jadwiga, księżna strzelecka">
Jadwiga, księżna strzelecka



</doc>
<doc id="1904455" url="https://pl.wikipedia.org/wiki?curid=1904455" title="Zaproszenie (program telewizyjny)">
Zaproszenie (program telewizyjny)

Zaproszenie – autorski program Wojciecha Nowakowskiego, wyświetlany w TVP Polonia w latach 1994–2010. Cykl turystyczno-krajoznawczo-historyczny o ciekawych, mało znanych zakątkach Polski. Program prowadzony był w formie gawędy, prezentujący zabytki, osobliwości przyrody i kultury, dawne historie związane z różnymi regionami kraju. Od 2011 roku program powtarzany jest na antenie TVP Historia, a od września 2013 – także TVP Regionalna.
Program ma 329 odcinków. Pierwszy nadano 30 września 1994, a ostatni – 11 kwietnia 2010.

</doc>
<doc id="1904456" url="https://pl.wikipedia.org/wiki?curid=1904456" title="Al-Mutawakkil">
Al-Mutawakkil

Al-Mutawakkil (ur. w 821, zm. w 861) – kalif z dynastii Abbasydów, syn kalifa Al-Mutasima i brat Al-Wasika.
Miłośnik wina, kobiet i róż.
Podczas jego panowania pogłębiło się osłabienie kalifatu. Sam kalif dał się poznać jako zwolennik wina i kobiet. Według relacji Al-Masudiego jego harem liczył podobno 4000 kobiet. Był miłośnikiem kwiatów, zwłaszcza róż.
Wielki budowniczy.
Dołożył wiele starań do rozbudowy tymczasowej stolicy Abbasydów – Samarry. Kazał tam wznieść pałac Al-Aszik, oraz przepiękną rezydencję, figurującą w większości źródeł pod nazwą Al-Dżafarijja.
Obrońca islamu sunnickiego.
Za jego panowania islam sunnicki stał się na powrót wyznaniem oficjalnym w kalifacie, w miejsce mutazylizmu; zlikwidowano inkwizycję muzułmańską – mihnę. Rehabilitowano prześladowanego za poprzednich kalifów obrońcę ortodoksyjnego islamu, Ahmada Ibn Hanbala. W 851 wydał rozkaz zrównania z ziemią mauzoleum syna kalifa Alego, imama Al-Husajna w Karbali. Rozkazał sprowadzić z Medyny do Samarry imama szyickiego, Alidę Alego al-Hadiego, który do śmierci przebywał w areszcie domowym. Alidzi z Iraku zostali internowani, egipscy zaś deportowani do Al-Hidżazu. Jednocześnie wydał wiele dekretów dyskryminujących żydów i chrześcijan, mimo że były to wyznania chronione według przepisów koranicznych (dhimmi). Nakazano im nie tylko nosić znaki rozpoznawcze w miejscach publicznych, ale zburzono też ich kościoły, skonfiskowano 1/10 nieruchomości, zakazano organizowania procesji w Wielki Tydzień, a dzieciom zakazano uczyć się u nauczycieli muzułmańskich.
Zgładzony przez własne straże.
Został zamordowany w Samarze przez swoich gwardzistów tureckich.

</doc>
<doc id="1904463" url="https://pl.wikipedia.org/wiki?curid=1904463" title="Wojny bananowe">
Wojny bananowe

Wojny bananowe – seria kampanii wojskowych, okupacji i interwencji podjętych przez Stany Zjednoczone w Ameryce Środkowej i na Karaibach. Wojny bananowe trwały od zakończenia konfliktu amerykańsko-hiszpańskiego w 1898 i były następstwem pokoju paryskiego, w wyniku którego Kuba i Portoryko znalazły się pod amerykańską kontrolą. Za datę końcową wojen bananowych uważa się rok 1934, w którym wycofano wojska amerykańskie z Haiti, a prezydent Franklin Delano Roosevelt ogłosił doktrynę dobrego sąsiedztwa.
Przyczyny wojen bananowych były bardzo różne, ale przede wszystkim natury ekonomicznej. Termin „Wojny Bananowe” wziął się od działalności United Fruit Company, amerykańskiej firmy, która wykorzystując kontrolę USA nad krajami Ameryki Środkowej i Karaibów, przejęła wiele plantacji bananów, tytoniu i trzciny cukrowej, osiągając w ten sposób znaczne zyski.
Wojny miały także przyczyny polityczne, związane z planem poszerzania amerykańskiej strefy wpływów i utrzymania kontroli nad Kanałem Panamskim. Zarządzanie nim dawało władzę nad ogromną częścią handlu morskiego półkuli zachodniej i było ważne z punktu widzenia obronności państwa, gdyż w przypadku, gdyby Stany nie mogły z niego korzystać, przerzucenie floty z jednego z wybrzeża USA na drugie byłoby o wiele trudniejsze i dłuższe.
Obszar Działań.
Inne kraje Ameryki Łacińskiej również znajdowały się wówczas pod silnym wpływem USA, co było związane z prowadzoną przez ten kraj polityką. Doktryna Monroego, określająca postawę USA w polityce międzynarodowej jako izolacjonistyczną, została zmodyfikowana na początku XX wieku. Zmiany te, przeprowadzone w sposobie prowadzenia polityki zagranicznej USA, nazywa się Rooseveltowskim uzupełnieniem. Władze Stanów Zjednoczonych przyznawały sobie prawo do interwencji i kreowania polityki na półkuli zachodniej, uznając tę część świata za swoją strefę wpływów. Oficjalnie, interwencje miały być podejmowane dla dobra zajmowanych krajów, po to aby ustabilizować panującą tam sytuację. Jednak krytycy tej polityki uważają, iż był to po prostu amerykański imperializm. Oprócz nacisków militarnych, stosowano również tak zwaną dyplomację dolarową, mającą na celu uzależnić ekonomicznie państwa leżące w amerykańskiej strefie wpływów.

</doc>
<doc id="1904471" url="https://pl.wikipedia.org/wiki?curid=1904471" title="Kick Strach się bać">
Kick Strach się bać

Kick Strach się bać (ang. "Kick Buttowski: Suburban Daredevil") – amerykański serial animowany dla młodszej widowni nadawany przez telewizję Disney XD.
Fabuła.
Nastoletni kaskader imieniem Kick mieszka z rodzicami oraz dwójką rodzeństwa na przedmieściach. Rezolutny i dzielny chłopiec nie znosi nudy, lubi za to wielkie wyzwania. Marzy o tym, by zostać kaskaderem. Wraz ze swoim przyjacielem Guntherem codziennie przeżywa mnóstwo przygód. Równie często obaj kumple wpadają w tarapaty. Dzięki swojemu sprytowi i odwadze zawsze jednak znajdują wyjście z każdej, najtrudniejszej sytuacji.
Wersja polska.
Wersja polska: SDI Media Polska
Reżyseria: Grzegorz Pawlak
Dialogi: Krzysztof Pieszak
Wystąpili:
Lektor: Artur Kaczmarski

</doc>
<doc id="1904473" url="https://pl.wikipedia.org/wiki?curid=1904473" title="Adolf II Waldeck">
Adolf II Waldeck

Adolf II Waldeck (ur. ok. 1258, zm. 12 grudnia 1302 w Liège) – hrabia Waldeck, później wybrany na biskupa Liège.
Życie.
Był najstarszym synem Henryka III Waldeck, a jego matką była Mechtylda von Cuyk-Arnsberg-Arnsberg, córka hrabiego Gotfryda III von Arnsberg.
Udało mu się zdobyć poparcie dziadka Adolfa I hrabiego Waldeck. Ustalił wraz z braćmi, że ten który jest prawowitym dziedzicem hrabstwa ożeni się z Zofią Heską. W czasie jego panowania spiskował przeciw niemu i jego matce arcybiskup Moguncji.
Ponieważ małżeństwo Adolfa nie doszło do skutku, zrzekł się roszczeń do władzy, a jego brat Otto I Waldeck-Schwalenberg został nowym hrabią Waldeck drugi brat Gotfryd był biskupem Minden.
Droga Adolfa do mitry biskupiej.
Był kanonikiem w Liège i rektorem Trewiru i Utrechtu. W 1301 r. został mianowany przez papieża biskupem Liège. Przeniósł się wraz z dużą świtą do Liège. W mieście nie było konfliktu między duchowieństwem i obywatelstwa. Adolf udało się ponownie przywrócić jedność. Kilka lat później oblegał i zdobył zamek Myrwar i zajął ziemie wokół niego. Licznym wrogom burzył domy i mordował rodziny. Były pogłoski, że został przez nich otruty. Został pochowany pod ołtarzem katedry w Liège.

</doc>
<doc id="1904477" url="https://pl.wikipedia.org/wiki?curid=1904477" title="Oumar Tchomogo">
Oumar Tchomogo

Oumar Tchomogo (ur. 7 stycznia 1978 w Bohicon) – piłkarz beniński grający na pozycji napastnika. Trener piłkarski.
Kariera klubowa.
Karierę piłkarską Tchomogo rozpoczął w klubie ASACO Kotonu ze stolicy kraju Kotonu. W 1997 roku zadebiutował w jego barwach w pierwszej lidze Beninu. W 1998 roku wyjechał do Francji. Przez 3 lata grał w trzecioligowym klubie Grenoble Foot 38. W 2001 roku odszedł do ASOA Valence i występował z nim w drugiej lidze francuskiej.
Latem 2003 Tchomogo przeszedł do En Avant Guingamp. W Ligue 1 zadebiutował 9 sierpnia 2003 roku w przegranym 0:2 wyjazdowym spotkaniu z RC Strasbourg. W 2004 roku spadł z Guingamp do drugiej ligi. Wiosnę 2005 roku spędził grając w Amiens SC.
W 2005 roku Tchomogo zaczął grać w Portugalii. Został zawodnikiem Vitórii Setúbal. W lidze portugalskiej zadebiutował 20 sierpnia 2005 w meczu z Boavistą Porto (0:0). Zimą 2006 trafił do Baniyas SC ze Zjednoczonych Emiratów Arabskich, a w połowie roku wrócił do Portugalii. Najpierw grał w Vitórii Guimarães, a następnie w Portimonense SC. W sezonie 2008/2009 grał we francuskim SO Chambéry z piątej ligi, a także w katarskim Al-Kharitiyath SC. Potem występował w ASOA Valence, a także w UMS Montélimar, gdzie w 2013 roku zakończył karierę.
Kariera reprezentacyjna.
W reprezentacji Beninu Tchomogo zadebiutował w 1998 roku. W 2004 roku zagrał w 3 spotkaniach Pucharu Narodów Afryki 2004: z Południową Afryką (0:2), z Marokiem (0:4) i z Nigerią (1:2). W 2008 roku był podstawowym zawodnikiem Beninu w Pucharze Narodów Afryki 2008 i wystąpił we 2 meczach: z Mali (0:1) i z Wybrzeżem Kości Słoniowej (1:4).

</doc>
<doc id="1904479" url="https://pl.wikipedia.org/wiki?curid=1904479" title="O początkach, wywodach, dzielnością, sprawach rycerskich i domowych sławnego narodu litewskiego, zamojskiego i ruskiego">
O początkach, wywodach, dzielnością, sprawach rycerskich i domowych sławnego narodu litewskiego, zamojskiego i ruskiego



</doc>
<doc id="1904480" url="https://pl.wikipedia.org/wiki?curid=1904480" title="O początkach, wywodach, dzielnościach, sprawach rycerskich i domowych sławnego narodu litewskiego, żemojdzkiego i ruskiego, przedtym nigdy od żadnego ani kuszone, ani opisane, z natchnienia Bożego a uprzejmie pilnego doświadczenia">
O początkach, wywodach, dzielnościach, sprawach rycerskich i domowych sławnego narodu litewskiego, żemojdzkiego i ruskiego, przedtym nigdy od żadnego ani kuszone, ani opisane, z natchnienia Bożego a uprzejmie pilnego doświadczenia



</doc>
<doc id="1904481" url="https://pl.wikipedia.org/wiki?curid=1904481" title="Het Loo">
Het Loo

Het Loo – dawny pałac królewski, położony na północ od Apeldoorn w Holandii, znany dzięki barokowym ogrodom.
Barokowy pałac został zbudowany w latach 1685–1692 przez architektów Jacoba Romana oraz Daniela Marota. Służył niderlandzkiemu stadhouterowi Wilhelmowi III, późniejszemu królowi Anglii. Do 1975 był używany przez holenderską rodzinę królewską jako letnia rezydencja. Był wzorem dla innych budowli tego typu, np. pałacu Nordkirchen w Westfalii. Obecnie w pałacu znajduje się muzeum domu królewskiego.

</doc>
<doc id="1904482" url="https://pl.wikipedia.org/wiki?curid=1904482" title="Zderzenie pociągów niedaleko Halle, 2010">
Zderzenie pociągów niedaleko Halle, 2010



</doc>
<doc id="1904488" url="https://pl.wikipedia.org/wiki?curid=1904488" title="Marija Muchortowa">
Marija Muchortowa

Marija Władimirowna Muchortowa, ros. Мария Владимировна Мухортова (ur. 20 listopada 1985 w Petersburgu) – rosyjska łyżwiarka figurowa startująca w parach sportowych. Uczestniczka igrzysk olimpijskich (2010), medalistka mistrzostw Europy, mistrzyni świata juniorów (2005), zwyciężczyni finału Junior Grand Prix (2004) oraz mistrzyni Rosji (2007).

</doc>
<doc id="1904491" url="https://pl.wikipedia.org/wiki?curid=1904491" title="Ercole d'Este">
Ercole d'Este



</doc>
<doc id="1904492" url="https://pl.wikipedia.org/wiki?curid=1904492" title="Jake i Blake">
Jake i Blake

Jake i Blake to serial telewizyjny z Argentyny. Opowiada historię o dwóch bliźniakach, którzy zostali rozdzieleni zaraz po urodzeniu. Zwiastun serialu wyemitowano 29 listopada 2009, a serial miał swoją oficjalną premierę 8 grudnia 2009 na Disney Channel w Ameryce Łacińskiej. Serial stworzony jest przez Crisa Morenę i produkowany przez "Cris Morena Group" oraz "RGB Entertainment". Serial kręcony był w Buenos Aires, Argentynie dla amerykańskiego Disney Channel po angielsku. Pomimo tego że serial kręcony jest w innym języku, wszyscy aktorzy pochodzą z Argentyny.
Fabuła.
Jake i Blake to dwaj bliźniacy, którzy zostali rozdzieleni zaraz po urodzeniu. Jake jest oddanym uczniem w swojej szkole, a Blake gwiazdą popu. Chłopcy spotykają się po tym, gdy Jake zostaje wyrzucony ze szkoły. Po dyskusji braci o swoim życiu i dużym fizycznym podobieństwie, decydują się oni na zmianę swych ról. Serial jest podobny do historii "Księcia i żebraka".
Wersja polska.
Wersja polska: SDI Media Polska
Reżyseria: Agnieszka Zwolińska-Składanowska
Dialogi:
Wystąpili:
i inni
Lektor:

</doc>
<doc id="1904496" url="https://pl.wikipedia.org/wiki?curid=1904496" title="Inspekcja pana Anatola">
Inspekcja pana Anatola

Inspekcja pana Anatola – polski film fabularny z 1959 w reżyserii Jana Rybkowskiego, trzecia część trylogii filmowej mieszczącej również "Kapelusz pana Anatola" (1957) i "Pan Anatol szuka miliona" (1958).
Plenery: Otwock, dworzec kolejowy Piaseczno.
Fabuła.
Pan Anatol Kowalski, inspektor PZU przyjeżdża do Paryżewa. Oficjalnym powodem przyjazdu jest urlop. W rzeczywistości jednak otrzymał od szefa polecenie zdemaskowania szajki złodziei damskich kostiumów kąpielowych. Przypadkowa zamiana walizek powoduje, że pan Anatol zostaje wzięty za Amerykanina szukającego dziewczyn do filmu.

</doc>
<doc id="1904497" url="https://pl.wikipedia.org/wiki?curid=1904497" title="Terribilitá">
Terribilitá

Terribilità – włoska nazwa używana na określenie siły wyrazu w dziełach Michała Anioła. Termin ten używany był w XVI-XVI wieku w epoce manieryzmu dla wykazania wirtuozerii i siły wyobraźni w jego rzeźbach przedstawiającej spojrzenie pełne złości, strach lub przerażenie.
Styl Michała Anioła stosowany był przez wielu jego zwolenników, między innymi rzeźbiarzy Alonso Berruguete, Juan Anchieta, Juan de Juni.

</doc>
<doc id="1904498" url="https://pl.wikipedia.org/wiki?curid=1904498" title="Terribilita">
Terribilita



</doc>
<doc id="1904499" url="https://pl.wikipedia.org/wiki?curid=1904499" title="Monaster Kazańskiej Ikony Matki Bożej i św. Ambrożego z Optiny w Szamordinie">
Monaster Kazańskiej Ikony Matki Bożej i św. Ambrożego z Optiny w Szamordinie

Monaster Kazańskiej Ikony Matki Bożej i św. Ambrożego z Optiny – żeński stauropigialny monaster we wsi Szamordino między Kozielskiem a Kaługą, na terytorium eparchii kałuskiej i borowskiej.
Historia.
Inicjatorką powstania żeńskiego klasztoru była mniszka Ambrożyna (Kluczariewa), uczennica duchowna starca Ambrożego z Optiny, która postanowiła założyć w Szamordinie zakład dobroczynny prowadzony przez wdowy i panny pragnące połączyć służbę Bogu z pomocą najuboższym. Ambrożyna zmarła w 1881, na trzy lata przed formalnym uznaniem wspólnoty za monaster-pustelnię. Pierwszą przełożoną monasteru została inna uczennica późniejszego świętego schimnicha Ambrożego – schimniszka Zofia (Bołotowa). Do swojej śmierci Ambroży pozostawał spowiednikiem i opiekunem duchowym sióstr; następnie funkcję tę przejął kolejny ze starców Pustelni Optyńskiej mnich Anatol. Na początku XX wieku wspólnotę szamordińską tworzyło już ok. 800 zakonnic, które zajmowały obszerny kompleks budynków przeznaczonych do modlitwy i pracy, ufundowany przez moskiewskiego kupca S. Pierłowa. Na przełomie XIX i XX stulecia był to jeden z najważniejszych rosyjskich klasztorów żeńskich, obok wspólnot w Diwiejewie i Leuszynie.
W 1922 z polecenia rządu radzieckiego klasztor został zamknięty, zaś mniszki zmuszono do zamieszkania osobno w Kozielsku lub innych miastach. Wiele z nich za czynne głoszenie wiary zostało następnie wywiezionych do łagrów. Monaster został reaktywowany w 1990, sześć lat później patriarcha Aleksy II ponownie poświęcił cerkiew św. Ambrożego, zaś w 2005 – główny sobór klasztorny pod wezwaniem Kazańskiej Ikony Matki Bożej.

</doc>
<doc id="1904502" url="https://pl.wikipedia.org/wiki?curid=1904502" title="Most Piastowski w Opolu">
Most Piastowski w Opolu

Most Piastowski w Opolu – przeprawa drogowa nad rzeką Odrą, jedna z trzech w mieście, łączy północny kraniec wyspy Pasieki z Zaodrzem bliższym; służy miejskiemu ruchowi samochodowemu, pieszemu i rowerowemu, biegną tędy linie opolskiego MZK: 5, 9, 13, 15. Całkowita masa pojazdu mogącego wjechać na most to 10 ton, zakaz nie dotyczy autobusów.
Historia.
Przeprawa w tym miejscu znajdowała się już w średniowieczu, biegł tędy szlak handlowy z Krakowa do Wrocławia. "Most Stulecia" (), jaki można oglądać na widokówkach z początku XX wieku wybudowano w 1886 r. Wraz z otwarciem obecnego Mostu Pamięci Sybiraków podjęto się w 1933 r. przebudowy obiektu. Najbardziej widoczna różnica, to zastąpienie 7-przęsłowej konstrukcji konstrukcją dwuprzęsłową stalową. W początku 1945 r. wycofujące się oddziały niemieckie wysadziły most, tak jak pobliski Adolf-Hitler-Brücke. Dopiero na początku lat 60. XX wieku ruszyła budowa nowego Mostu Piastowskiego, jaki znamy dzisiaj. Most budowano w latach 1959-1963 korzystając z fundamentów filara Mostu Stulecia. W latach 2003-2005 dokonano generalnego remontu konstrukcji, poszerzono chodniki, zbudowano drogi rowerowe, wymieniono nawierzchnię jezdni.
Konstrukcja.
Most składa się z 2 przęseł, każde o konstrukcji nośnej składającej się z 2 stalowych łuków połączonych 3 stężeniami ("do weryfikacji"), do których za pomocą wieszaków podczepiono stalowy pomost. Pomost składa się z 2 wzdłużnych blachownic połączony ażurowymi belkami. Wschodnie przęsło ma teoretyczną rozpiętość 58,5 m natomiast zachodnie 50,2 m. Szerokość jezdni na moście wynosi 6,0 m.

</doc>
<doc id="1904506" url="https://pl.wikipedia.org/wiki?curid=1904506" title="Pomorzanin Toruń (piłka nożna)">
Pomorzanin Toruń (piłka nożna)

Pomorzanin Toruń - sekcja piłki nożnej wielosekcyjnego Klubu Sportowego Pomorzanin Toruń. Największe sukcesy drużyna odniosła w latach 40. i 50. XX wieku kiedy grała na I i II poziomie rozgrywek. Zespół zdobył także mistrzostwo Polski juniorów do lat 19 w 1953.
Historia.
Sekcja piłki nożnej jest jedyną istniejącą od początku powstania klubu w 1935 do dnia dzisiejszego.
KPW.
Przed połączeniem obu toruńskich ognisk Kolejowego Przysposobienia Wojskowego w KS Pomorzanin, ogniska te praktycznie nie występowały w rozgrywkach piłkarskich. KPW zostało przyjęte do Pomorskiego Okręgowego Związku Piłki Nożnej w drugiej połowie 1934 i rozegrało zaledwie trzy mecze - na dodatek w bardzo dziwnych okolicznościach.
Najpierw 28 października 1934 drużyna KPW zagrała w Mistrzostwach Torunia z KS Grafiką Toruń. Mecz przerwano z powodu zapadających ciemności przy stanie 1-1 i dokończono trzy dni później - KPW strzeliło zwycięską bramkę na 2-1. Jednakże tego samego dnia KPW zagrał grać jeszcze mecz kolejnej rundy turnieju - z KS Strzelec. Ten mecz, przy stanie 3-0 dla Strzelca, również został przerwany z powodu zapadających ciemności, a na dokończenie zarządzone na 4 listopada drużyna KPW się nie stawiła.
Przed wojną.
W okresie międzywojennym obszar Polski podzielony był na okręgi piłkarskie, spośród których każdy posiadał co najmniej trzy klasy rozgrywkowe, wiele z nich dzielonych było na równorzędne grupy - np. okręg POZPN posiadał w sezonie 1935 jedną Klasę A, cztery grupy Klasy B i aż siedem grup Klasy C. Pomorzanin zaczął występy ligowe w 1935 roku na najniższym poziomie, gdzie spędził pierwsze trzy sezony nie potrafiąc awansować. W listopadzie 1937 klub przejął TKS 29 Toruń i od rundy wiosennej 1938 grał już w Klasie A - w miejsce TKS-u (chociaż był tak liczny, że w tym sezonie zgłosił II drużynę do Klasy B, a nawet III do Klasy C; jednak od następnego sezonu grały już tylko dwie drużyny: w Klasie A i B). Jednak trzy sezony w Klasie A (dwa pełne i ten przerwany przez wojnę) spędził w cieniu Gryfa Toruń, który wtedy niepodzielnie rządził nie tylko w Toruniu ale i na całym Pomorzu. W tamtym okresie piłkarze Pomorzanina trenowali na boisku przy ul. Grudziądzkiej a grali na Stadionie Miejskim przy ul. Sportowej.
Lata świetności.
Po zakończeniu wojny Pomorzanina reaktywowano już w czerwcu 1945 roku, dzięki czemu mógł zagrać w ligowych rozgrywkach sezonu 1946. Kraj nadal podzielony był na okręgi, klubów było tak mało, że funkcjonował tylko jeden poziom ligowy - Klasa A. W tym pierwszym powojennym sezonie Pomorzanin rywalizował z Polonia Bydgoszcz, Brda Bydgoszcz, Wisła Grudziądz, Chojniczanka Chojnice, Orlęta Aleksandrów Kujawski, Cuiavia Inowrocław i Pałuczanka Żnin - będąc jak widać jedyną drużyną z Torunia. Zwycięstwo w rozgrywkach oznaczało awans do Finałów Mistrzostw Polski w sezonie 1946 oraz awans do centralnych eliminacji do I Ligi w sezonie 1947 (które były jednocześnie rozgrywkami o MP).
W turnieju Mistrzostwach Polski 1946 Pomorzanin przegrał już w pierwszej rundzie w Chorzowie z AKS Chorzów 3:5 i odpadł z rozgrywek. Został jednakże sklasyfikowany na 11 miejscu w kraju, co do dzisiaj (kwiecień 2020) jest najwyższą lokatą jakiekolwiek toruńskiego klubu piłkarskiego po wojnie (a w całej historii polskiej piłki w Toruniu wyżej notowany był tylko TKS: w sezonach 1925 i 1926 na 4 miejscu, za każdym razem ex aequo z dwiema innymi drużynami).
Natomiast w kolejnym roku, w centralnych rozgrywkach, grał w Grupie II (AKS Chorzów, Cracovia, Rymer Niedobczyce/Rybnik, RKU/Zagłębie Sosnowiec, Radomiak Radom, Gedania Gdańsk, Orzeł/Glinik Gorlice, ZZK/Kolejarz Łódź, Grochów Warszawa)) zajmując w niej 6 miejsce. Dało to ostatecznie 18 lokatę w kraju, ale oznaczało brak awansu do nowo powstającej I ligi. Był to ostatni jak dotąd (kwiecień 2020) występ jakiegokolwiek toruńskiego klubu na najwyższym poziomie rozgrywek piłkarskich.
Toruńska dominacja.
Nie wiadomo jak potoczyłaby się historia klubu, gdyby od razu w pierwszym po spadku sezonie powrócił do I ligi. Pomorzanin wygrał Klasę A sezonu 1948 i zagrał w eliminacjach do I ligi (Klas A było w Polsce 20, więc zwycięstwo nie oznaczało automatycznego awansu), które przegrał... zaledwie gorszym bilansem bramek z Szombierkami Bytom (Baildon Katowice i Legia Krosno tylko statystowały). Klub pozostał więc na drugim poziomie rozgrywek, z tym, że odtąd był to poziom centralny - II liga (Klasa A stała się poziomem trzecim). W tejże drugiej lidze klub spędził kolejne 4 lata, aż w roku 1952 spadł. Spadek związany był z kolejną reorganizacją rozgrywek - z czterech grup drugiej ligi utworzono jedną, a w miejsce kilkunastu okręgowych Klas A utworzono kilka makroregionalnych 3 lig. Pomorzanin spadł z 2 ligi, ale wygrał baraż ze Stalą Nakło (2:0 i 5:1) i pozostał w 3 lidze (przegrywając ten baraż, spadłby z ligi 2 od razu do 4!). Spędził w niej kolejne 4 lata, potem na krótko powrócił do 2 ligi, a spadek z niej w roku 1959 był ostateczny - Pomorzanin nigdy już nie zagrał na tak wysokim poziomie ligowym (zresztą na powrót jakiegokolwiek toruńskiego klubu na drugi poziom ligowy trzeba było czekać do roku 1993, kiedy udało się to na krótko Elanie Toruń).
Od tego momentu aż do końca XX wieku klub grał w 3 lidze, z krótkimi tylko okresami spadków na 4 poziom ligowy, będąc przez cały ten okres (tj. od 1945) najwyżej notowanym klubem w Toruniu, z wyjątkiem sezonu 1961/1962 kiedy dał się wyprzedzić Gryfowi Toruń. Zresztą dopiero w latach 60. pojawiła się poważna konkurencja, właśnie w postaci Gryfa, wcześniej wszystkie pozostałe drużyny toruńskie grały na niższych poziomach rozgrywek niż Pomorzanin.
W sezonie 1969/1970 Gryf po raz drugi i ostatni był wyżej klasyfikowany od Pomorzanina, a od następnego sezonu połączył się z Elaną i od tego momentu, z krótkimi tylko przerwami, dominuje Elana. Na przełomie lat 70. i 80. te dwa kluby stoczyły walkę o dominację w Toruniu.
Przeciętność.
Od tego momentu do końca wieku Pomorzanin grał na przemian w ligach trzeciej lub czwartej, ale już zawsze niżej od Elany. W jednej lidze (trzeciej) kluby te spotkały się jeszcze w sezonie 1992/1993 - Elana awansowała wówczas na rok do 2 ligi (potem jeszcze do niej na krótko powróci), Pomorzanin spadł aby już nigdy nie wrócić na trzeci poziom rozgrywek. Do drugiego spotkania doszło gdy pod koniec XX wieku w efekcie bankructwa Elana spadła i występowała pod nazwą Toruński KP: w sezonach 2000/2001 i 2001/2002 oraz 2003/2004 w czwartej lidze Pomorzanin zawsze kończył rozgrywki niżej w tabeli.
Wiek XXI to gra na szczeblu wojewódzkim, z okresowymi spadkami na szczebel okręgowy, a nawet miejski. To właśnie sezon 2015/2016 był dnem od którego klub się odbił - zajął wtedy 8 miejsce w toruńskiej Klasie A - był to siódmy poziom rozgrywek ligowych, niżej była już tylko Klasa B... W ciągu czterech kolejnych sezonów klub trzykrotnie awansował i w sezonie 2020/2021 zagra w 3 lidze, czyli na czwartym poziomie rozgrywek, od którego rozpoczynał w roku 1936.
Nazwa.
Klub założono jako ognisko Kolejowego Przysposobienia Wojskowego w 1930. W 1935 zostało połączone z drugim ogniskiem KPW (związanym z przeniesioną z Gdańska Dyrekcją Okręgowej Kolei Państwowej) w Klub Sportowy Kolejowego Przysposobienia Wojskowego Pomorzanin Toruń.
Po przerwie spowodowanej II wojną światową został reaktywowany w roku 1945 jako Kolejowy Klub Sportowy Pomorzanin. W latach 1950-1953 grał pod nazwą Kolejarz Toruń.
W 1972 klub zmienił nazwę na Międzyzakładowy Związkowy Klub Sportowy Pomorzanin a w 1978 na Międzynarodowy Włókienniczy Klub Sportowy Pomorzanin.
Od 1981 funkcjonował jako Klub Sportowy Pomorzanin.

</doc>
<doc id="1904509" url="https://pl.wikipedia.org/wiki?curid=1904509" title="Gotfryd von Waldeck">
Gotfryd von Waldeck

Godfryd von Waldeck (znany również jako "Gottfried von Minden") (ur. ok. 1255; zm. 14 maja 1324). Od 1304 do 1324 biskup Minden.
Życie.
Był drugim synem Henryka III Waldec i Mechtyldy von Cuyk-Arnsberg, córki hrabiego Godfryda III von Arnsberg. Starszy brat Adolfa II. Młodszy brat Ottona I Waldeck-Schwalenberg. Każdy z braci chciał być następcą ich dziadka Adolfa I, ale hrabią miał zostać ten z nich, który poślubi Zofię Heską. Ponieważ warunek ten spełnił najmłodszy brat zarówno Gotfryd jak i Adolf stracili prawa do korony hrabiowskiej.
Kariera duchowna.
Godfryd jest wymieniony w dokumencie z 1279 roku jako członek kapituły Opactwa Świętego Piotra w Fritzlar, również kanonikiem w Kolonii i Liège.
W 1304 roku został wybrany biskupem Minden. W tym samym roku miał być Synod Biskupi powołany przeciwko naruszaniu praw kościelnych. W szczególności napiętnowano naruszenia celibatu księży. Usunięto instytucję "konkubin". W 1305 roku rozpoczęła się pełna rekonstrukcja spalonego zamku, której podjął się architekt Piotr Hagen. Ze względu na spór pomiędzy Godfrydem i obywatelami Minden, Gotfryd zmuszony był przenieść swą siedzibę do St Hagen. Zamek nadal był jednak rezydencją biskupów. Konflikt między biskupem i mieszkańcami Minden został rozstrzygnięty w 1311. Po śmierci Godfryd został pochowany za ołtarzem kościoła katedralnego św Piotra w Minden.

</doc>
<doc id="1904520" url="https://pl.wikipedia.org/wiki?curid=1904520" title="František Matouš Klácel">
František Matouš Klácel

František Matouš Klácel, niekiedy także Ladimír Klácel (ur. 7 kwietnia 1808 w Českiej Třebovej, zm. 17 marca 1882 w Belle Plaine w stanie Iowa, USA) – czeski poeta, dziennikarz i filozof, zwolennik jedności czesko-morawskiej i przyjaciel Boženy Němcovej.
Życie.
Uczył się w gimnazjum w Litomyšlu, w którym to mieście później studiował również filozofię. W 1833 otrzymał święcenia kapłańskie, a w 1835 stał się profesorem filozofii na biskupim fakultecie filozoficznym w Brnie. W 1848 uczestniczył w Komitecie Narodowym i był delegatem Zjazdu Słowiańskiego. W latach 1848-1851 pracował w redakcji „Moravskich Novin”. W 1849 przyczynił się do założenia "Národní jednoty sv. Cyrila a Methuda" ("Narodowej Wspólnoty św. Cyryla i Metodego"), która w 1855 zmieniła nazwę na "Macierz Morawską" ("Matice moravská"). W 1869 wypłynął do USA, gdzie próbował zakładać organizację (lub też sektę), żyjącą z dobroczynności innych. Przeprowadzał też badania dotyczące dziedziczności roślin.

</doc>
<doc id="1904522" url="https://pl.wikipedia.org/wiki?curid=1904522" title="Mammuthus subplanifrons">
Mammuthus subplanifrons

Mammuthus subplanifrons – gatunek mamuta żyjącego w południowej Afryce we wczesnym pliocenie, około 5 mln lat temu. Jest najstarszym znanym mamutem, analizy filogenetyczne sugerują, że również najbardziej bazalnym. "Mammuthus subplanifrons" został opisany w 1928 roku przez Henry'ego Fairfielda Osborna.

</doc>
<doc id="1904523" url="https://pl.wikipedia.org/wiki?curid=1904523" title="Lancia Montecarlo">
Lancia Montecarlo

Lancia Montecarlo – samochód sportowy klasy kompaktowej produkowany przez włoską markę Lancia w latach 1975–1978.
Historia i opis modelu.
W 1980 przeprowadzono facelifting. Dostępny był jako 2-drzwiowe coupé. Do napędu użyto silnika R4 o pojemności dwóch litrów. Moc przenoszona była na oś tylną poprzez 5-biegową manualną skrzynię biegów.
Dane techniczne.
"Źródło:"

</doc>
<doc id="1904524" url="https://pl.wikipedia.org/wiki?curid=1904524" title="Rhinochimaera atlantica">
Rhinochimaera atlantica

Rhinochimaera atlantica − gatunek morskiej ryby chrzęstnoszkieletowej z rodziny drakonowatych (Rhinochimaeridae). Dorasta do 140 cm długości.
Występowanie.
Występuje u wybrzeży Kanady, Kolumbii, Francji, Gambii, Islandii, Mauretanii, Meksyku, Namibii, Senegalu, Surinamu i Stanów Zjednoczonych. 
"Rhinochimaera atlantica" pływa na głębokości od 500 do 1500 m.

</doc>
<doc id="1904535" url="https://pl.wikipedia.org/wiki?curid=1904535" title="Henryk III Waldeck">
Henryk III Waldeck

Henryk III Waldeck (ur. ok. 1225/1230, zm. 1267) – najstarszym syn hrabiego Adolfa I von Waldeck (zm. 1270) z pierwszego małżeństwa z Zofią (zm. 1254).
Został mianowany przez ojca współrządcą hrabstwa Waldeck, zmarł trzy lata przed swoim ojcem, więc nigdy nie objął władzy. Jego brat Widukind, który został duchownym był od 1265 do 1269 biskupem Osnabrücku.
Henryk wraz z ojcem i bratem wsparli Henryka I, landgrafa Hesji w jego zwycięskiej bitwie z biskupem Szymonem z Paderborn i opatem Henrykiem III von Corvey, których tereny były znacznie większe niż teren Hesji. Henryk żonaty był z Mechtyldą von Cuyk-Arnsberg (ur. ok. 1235, zm. 1298), córką hrabiego Godfryda III von Arnsberg i dziedziczką Wewelsburg.
Z tego małżeństwa pochodziło czworo dzieci:

</doc>
<doc id="1904536" url="https://pl.wikipedia.org/wiki?curid=1904536" title="Jadwiga z Melsztyńskich">
Jadwiga z Melsztyńskich



</doc>
<doc id="1904543" url="https://pl.wikipedia.org/wiki?curid=1904543" title="Latopis Radziwiłłowski">
Latopis Radziwiłłowski

Latopis Radziwiłłowski lub Latopis Królewiecki (ukr. "Радзивіллівський літопис," ros. "Радзивилловская летопись, Кёнигсбергская летопись") – kopia średniowiecznej kroniki ruskiej, z 617 ilustracjami historii Rusi Kijowskiej do 1206 roku. Kopia ta została sporządzona przypuszczalnie na Litwie w XV lub na początku XVI wieku. Tekst kroniki odpowiada starszemu "Latopisowi Troickiemu" z Ławry Troicko-Siergijewskiej i podobnie jak "Latopis Troicki", zawiera tzw. drugą redakcję "Powieści minionych lat" znaną z "Latopisu Ławrientiewskiego" (1377).
Pierwszym znanym właścicielem Kroniki był Janusz Radziwiłł, jednak nie wiadomo w jaki sposób zabytek literacki znalazł się w jego posiadaniu. W roku 1671 na mocy testamentu zmarłego w 1669 roku Bogusława Radziwiłła Kronika została przekazana do biblioteki w Królewcu, skąd w czasie wojny siedmioletniej w 1761 roku została wywieziona do Petersburga jako trofeum wojenne i przekazana Rosyjskiej Akademii Nauk, w której zbiorach znajduje się do dziś. Po raz pierwszy pełny tekst "Latopisu Radziwiłłowskiego" został opublikowany w Petersburgu w 1902 roku.

</doc>
