<doc id="1913069" url="https://pl.wikipedia.org/wiki?curid=1913069" title="Apel Heidelberski">
Apel Heidelberski

Apel Heidelberski, autorstwa francuskiego dziennikarza Michela Salomona, był oświadczeniem potępiającym „nieracjonalną ideologię, która stoi w sprzeczności z postępem naukowym i przemysłowym oraz utrudnia postęp gospodarczy i społeczny”. Apel został wystosowany w związku z zorganizowanym przez ONZ w 1992 r. Szczytem Ziemi w Rio de Janeiro. Jego sygnatariusze oświadczyli, że „podzielają cele Szczytu”, ale zalecili „władzom odpowiedzialnym za przyszłość planety, by nie podejmowali decyzji opierających się na pseudonaukowych argumentach lub fałszywych czy nieistotnych danych. Największymi plagami, które szerzą się na Ziemi, są ignorancja i ucisk, nie zaś nauka, technologia i przemysł.”
Według SourceWatch, apel był oszustwem przygotowanym przez koncerny azbestowe i tytoniowe, mającym na celu dyskredytację walki z dziurą ozonową i globalnym ociepleniem. Serwis publikuje dokumenty wskazujące na finansowanie przez koncerny tytoniowe organizacji International Center for a Scientific Ecology, promującej ten apel.
Michel Salomon ogłosił, że Apel Heidelberski podpisało w czasie szczytu 46 wybitnych ludzi nauki, intelektualistek i intelektualistów, a że później poparcia udzieliło mu 4000 naukowców, w tym 72 laureatek i laureatów Nagrody Nobla. Żadna lista podpisów nie została jednak upubliczniona. Apel skłaniał się ku antropocentrycznej ocenie zasobów światowych oraz utylitarystycznemu, nie abolicjonistycznemu podejściu do niebezpiecznych substancji stosowanych czy powstających w procesach technologicznych. Tym samym uznał za nieracjonalne zarówno wizję „stanu naturalnego”, który z uwagi na swoje immanentne prawa powinien ograniczyć ludzką działalność, jak również histeryczne obawy o zatruwanie środowiska nieproporcjonalne do zagrożeń i lekceważące ich dodatkowe korzyści. 
Apel Heidelberski został entuzjastycznie przyjęty przez krytyków ruchów na rzecz środowiska, m.in. Siegrieda F. Singera z Projektu Polityki ds. Nauki i Środowiska (Science and Environmental Policy Project). Konserwatywne think tanki często powołują się na Apel Heidelberski jako dowód, że naukowcy odrzucają teorię globalnego ocieplenia oraz związek nowoczesnej nauki i przemysłu z wieloma zdrowotnymi zagrożeniami. Nazwa apelu została przejęta przez założoną w 1993 r. Heidelberg Appeal Nederland Foundation, kwestionującą twierdzenie, iż azotany w pożywieniu i bakterie odporne na antybiotyki mogą być szkodliwe dla ludzkiego zdrowia. 
Apel Heidelberski częściowo uznaje ekologiczne obawy, np. w zdaniu „W pełni podpisujemy się pod celami naukowej ekologii, należy zrobić bilans zasobów Ziemi, monitorować je i zachować”. W tym samym roku rozpowszechniany był również „Apel naukowców całego świata do ludzkości” ("World Scientists' Warning to Humanity”), opracowany przez Union of Concerned Scientists oraz zrzeszający większość żyjących laureatek i laureatów Nagrody Nobla z dziedziny nauki, jak również 1700 wiodących naukowców. W przeciwieństwie do ogólnikowego Apelu Heidelberskiego, „Apel naukowców…” jest wyraźnie ekologicznym manifestem, który stwierdza, że „istoty ludzkie i świat natury są na kursie kolizyjnym”, a zanikanie warstwy ozonowej i zasobów wód gruntowych, zmiana klimatu, zanieczyszczenie powietrza, deforestacja, zbyt intensywne połowy i wymieranie gatunków stanowią na tyle niebezpieczne zjawiska, że zmienią świat czyniąc go niezdolnym do podtrzymania życia w stopniu, jaki znamy.”
Apel Heidelberski został w większości zinterpretowany poza kontekstem, np. Narodowy Ośrodek Badań Polityki Społecznej (The National Center for Public Policy) utrzymuje, że „Apel ostrzega uprzemysłowione państwa, że nie istnieje istotny naukowy konsensus, który mógłby usprawiedliwić ustawowe ograniczenia emisji gazów cieplarnianych”. Mimo że Apel Heidelberski można tak interpretować, poniżej przytoczony tekst dowodzi, że dokument ma inne przesłanie.
Tekst Apelu Heidelberskiego.
Do przywódców państw i rządów
Heidelberg, 14 kwietnia 1992 r.
„Pragniemy w pełni przyczynić się do zachowania naszego wspólnego dziedzictwa - naszej Ziemi. 
U progu XXI jesteśmy zaniepokojeni pojawieniem się nieracjonalnej ideologii, która stoi w sprzeczności z postępem naukowym i przemysłowym oraz utrudnia postęp gospodarczy i społeczny.
Twierdzimy, że nie istnieje „stan naturalny”, czasem idealizowany przez ruchy, które wykazują tendencję do patrzenia w przeszłość, prawdopodobnie nigdy nie istniał od pojawienia się człowiek po raz pierwszy w biosferze, ludzkość bowiem zawsze rozwijała się poprzez coraz intensywniejsze wykorzystywanie natury dla swoich potrzeb, nie odwrotnie.
W pełni podpisujemy się pod celami naukowej ekologii, należy zrobić bilans zasobów Ziemi, monitorować je i zachować, ale domagamy się niniejszym, by działania te opierały się na naukowych kryteriach, nie zaś na nieracjonalnych przekonaniach.
Chcemy podkreślić, że wiele ważnych ludzkich działań jest wykonywanych bądź przez używanie niebezpiecznych substancji bądź to w ich pobliżu, ale postęp i rozwój zawsze wiązały się z udoskonalaniem kontroli nad wrogimi siłami dla dobra ludzkości. Z tego względu uznajemy naukową ekologię za nic innego jak kontynuację ciągłego postępu ku lepszym warunkom życia dla przyszłych pokoleń. Będziemy domagać się odpowiedzialności i powinności nauki wobec społeczeństwa jako całości. Nie mniej jednak pragniemy ostrzec władze odpowiedzialne za przyszłość planety, by nie podejmowały decyzji opierających się na pseudonaukowych argumentach lub fałszywych czy nieistotnych danych. 
Chcemy zwrócić uwagę na absolutną konieczność pomocy dla biednych krajów w osiągnięciu poziomu zrównoważonego rozwoju porównywalnego z innymi narodami. Ponadto należy chronić państwa rozwijające się przed niebezpieczeństwami ze strony krajów uprzemysłowionych oraz uwikłaniem ich w sieć nierealistycznych zobowiązań, które zagroziłyby ich niezależności i godności. 
Największymi plagami, które szerzą się na Ziemi, są ignorancja i ucisk, nie zaś nauka, technologia i przemysł, których narzędzia, jeśli prawidłowo zastosowane, stanowią niezbędne instrumenty przyszłości ukształtowane przez ludzkość i dla ludzkości w celu przezwyciężenia poważnych problemów takich jak przeludnienie, głód czy epidemie.” 

</doc>
<doc id="1913071" url="https://pl.wikipedia.org/wiki?curid=1913071" title="Skoki narciarskie na Mistrzostwach Świata w Narciarstwie Klasycznym 1974">
Skoki narciarskie na Mistrzostwach Świata w Narciarstwie Klasycznym 1974

Zawody w skokach narciarskich na XIX Mistrzostwach Świata w Narciarstwie Klasycznym odbyły się w dniach 16-23 lutego 1974 w Falun (Szwecja). Złote medale w obu zawodach indywidualnych wywalczył reprezentant NRD Hans-Georg Aschenbach.

</doc>
<doc id="1913072" url="https://pl.wikipedia.org/wiki?curid=1913072" title="Adam Czarka">
Adam Czarka

Adam (Abram) Czarka (jid. אברהם טשארקא; ur. 1911, zm. 22 stycznia 1987 w Warszawie) – polski aktor teatralny żydowskiego pochodzenia, wieloletni aktor Teatru Żydowskiego w Warszawie, przed II wojną światową aktor Teatru Młodych we Lwowie.
Pochowany jest na cmentarzu żydowskim przy ulicy Okopowej w Warszawie (kwatera 8).

</doc>
<doc id="1913074" url="https://pl.wikipedia.org/wiki?curid=1913074" title="Yüksək Liqa (2006/2007)">
Yüksək Liqa (2006/2007)

Sezon (2006/2007) – 15. sezon Premyer Liqi, najwyższej klasy rozgrywkowej w Azerbejdżanie w piłce nożnej, który odbył się w 2006 i 2007 roku. Liga liczyła 14 zespołów. Tytułu nie obroniła drużyna FK Bakı. Nowym mistrzem Azerbejdżanu został zespół Xəzər Lenkoran. Tytuł króla strzelców zdobył Zaur Ramazanov, który w barwach klubu Xəzər Lenkoran strzelił 20 goli.

</doc>
<doc id="1913075" url="https://pl.wikipedia.org/wiki?curid=1913075" title="(hed) Planet Earth">
(hed) Planet Earth



</doc>
<doc id="1913078" url="https://pl.wikipedia.org/wiki?curid=1913078" title="Egipt na Mistrzostwach Świata w Lekkoatletyce 2009">
Egipt na Mistrzostwach Świata w Lekkoatletyce 2009

Egipt na Mistrzostwach Świata w Lekkoatletyce 2009 – reprezentacja Egiptu podczas czempionatu w Berlinie liczyła 4 zawodników, spośród których 1 awansował do finału. 

</doc>
<doc id="1913079" url="https://pl.wikipedia.org/wiki?curid=1913079" title="Chrystus podnoszący swoje szaty (obraz Jerónima Jacinty Espinosy)">
Chrystus podnoszący swoje szaty (obraz Jerónima Jacinty Espinosy)

Chrystus podnoszący swoje szaty (hiszp. "Cristo recogiendo sus vestiduras") – powstały w XVII w. obraz autorstwa hiszpańskiego malarza barokowego Jerónima Jacinty Espinosy.
Dzieło znajduje się w Muzeum El Greco w Toledo w Hiszpanii.
Opis.
W pismach Nowego Testamentu brak opisu zachowania Chrystusa po ubiczowaniu. Sama kara biczowania poświadczona jest przez prawie wszystkich ewangelistów. Ubiczowany Espinosy jest prawie nagi. Zgięty podnosi z ziemi swoją tunikę. Jego postać zdaje się być rozświetlona promieniami słońca. Trzy postacie to postronni obserwatorzy, którzy żywo reagują na to, co widzą.
Scenę po ubiczowaniu Chrystusa przedstawili na swoich obrazach także dwaj inni malarze hiszpańskiego baroku: Murillo oraz Zurbarán.

</doc>
<doc id="1913082" url="https://pl.wikipedia.org/wiki?curid=1913082" title="Skoki narciarskie na Mistrzostwach Świata w Narciarstwie Klasycznym 1970">
Skoki narciarskie na Mistrzostwach Świata w Narciarstwie Klasycznym 1970

Skoki narciarskie na Mistrzostwach Świata w Narciarstwie Klasycznym 1970 – zawody w skokach narciarskich przeprowadzone pomiędzy 14 a 22 lutego 1970 na skoczniach w Szczyrbskim Jeziorze w ramach Mistrzostw Świata w Narciarstwie Klasycznym 1970 w Wysokich Tatrach.
Po raz trzeci rozegrano dwie indywidualne konkurencje w skokach narciarskich – na obiekcie dużym i normalnym. Dodatkowo w ostatnim dniu trwania mistrzostw rozegrano nieoficjalny konkurs drużynowy, który pełnił rolę konkurencji pokazowej.
Dwukrotnym mistrzem świata został reprezentant Związku Radzieckiego – Garij Napałkow. Po raz drugi w historii jeden zawodnik zwyciężył w konkursach skoków na obu skoczniach w trakcie trwania jednych mistrzostw świata. Srebrne medale zdobyli: Yukio Kasaya na skoczni normalnej i Jiří Raška na dużej, a brązowe – Lars Grini na skoczni normalnej i Stanisław Gąsienica-Daniel na dużej.
Konkursy w 1970 były osiemnastą edycją mistrzostw świata w narciarstwie klasycznym, a po raz trzeci (po 1925 i 1935 roku) zorganizowano je na terenie Czechosłowacji.
Przed mistrzostwami.
Organizacja.
Po raz trzeci w historii organizację mistrzostw świata w narciarstwie klasycznym powierzono Czechosłowacji. Drugi raz, po 1935, zawody zorganizowano w Wysokich Tatrach. Skocznia narciarska, na której zawodnicy rywalizowali w 1935, tj. Jarolímek, w 1962 została zburzona, a w jej miejsce w latach 1968–1969 w Szczyrbskim Jeziorze powstał nowy kompleks skoczni MS 1970, przygotowanych specjalnie z okazji mistrzostw świata. Zmodernizowane zostały także trasy biegowe oraz od nowa utworzona została cała okoliczna infrastruktura. Dodatkowo, w związku z organizacją mistrzostw, unowocześniona i zelektryfikowana została kolej zębata, zastępując dotychczas funkcjonującą kolej parową. Wszystkie te działania sprawiły, że Wysokie Tatry stały się wówczas najbardziej nowoczesnym ośrodkiem narciarskim w Europie Środkowej.
Przewodniczącym komitetu organizacyjnego MŚ 1970 w Wysokich Tatrach był Jozef Lukáč, a wiceprzewodniczącym – Ladislav Harvan. Podczas konkursów w skokach narciarskich delegatem technicznym z ramienia Międzynarodowej Federacji Narciarskiej (FIS) był Anatolij Akientjew.
Podczas zawodów na trybunach zasiadali zaproszeni członkowie delegacji partyjnych i rządowych, w tym prezydent Czechosłowacji – Ludvík Svoboda, premier – Lubomír Štrougal i przywódca Komunistycznej Partii Czechosłowacji – Gustáv Husák, a także prezydent Międzynarodowej Federacji Narciarskiej – Marc Hodler.
Faworyci.
Podczas poprzedniej edycji mistrzostw świata w narciarstwie klasycznym, która odbyła się w 1966 w Oslo, zawody na obu skoczniach (normalnej i dużej) wygrał Bjørn Wirkola. Była to pierwsza sytuacja w historii, w której w obu konkursach mistrzostw świata zwyciężył ten sam skoczek. W zorganizowanych dwa lata później zawodach olimpijskich w Grenoble zwyciężyli Jiří Raška na skoczni normalnej i Władimir Biełousow na skoczni dużej.
Na przełomie 1969 i 1970 odbył się 18. Turniej Czterech Skoczni. Konkursy tradycyjnie rozegrano na skoczniach w Oberstdorfie, Garmisch-Partenkirchen, Innsbrucku i Bischofshofen. Zwycięstwa w poszczególnych konkursach odnieśli kolejno: Garij Napałkow, Jiří Raška, Bjørn Wirkola i ponownie Raška. Mimo braku zwycięstwa w którymkolwiek z konkursów, triumf w klasyfikacji łącznej odniósł Horst Queck, który o 2,8 punktu wyprzedził Wirkolę.
Queck zwyciężył także w rozegranej w styczniu szóstej edycji Pucharu Przyjaźni, w którym uczestniczyli skoczkowie z Niemiec Wschodnich, Czechosłowacji i Polski. Reprezentant NRD wygrał wszystkie trzy konkursy – w Oberhofie, Klingenthal i Brotterode.
Tuż przed rozpoczęciem mistrzostw świata w Wysokich Tatrach, 1 lutego przeprowadzone zostały zawody w skokach narciarskich na mistrzostwach Europy juniorów w narciarstwie klasycznym w austriackim Gosau. W zawodach zwyciężył Bernd Eckstein, srebrny medal zdobył Odd Grette, a brązowy – Bernd Hoddow. Jeden ze skoczków startujących w mistrzostwach Europy juniorów – Gyula Molnár (szóste miejsce w konkursie) – wystąpił także w mistrzostwach w Wysokich Tatrach.
Bezpośrednio przed zawodami w roli faworytów do zwycięstwa wymieniano nazwiska skoczków reprezentujących Związek Radziecki, w tym zwłaszcza Władimira Biełousowa i Garija Napałkowa, Niemcy Wschodnie, w tym zwłaszcza Horsta Quecka, a także reprezentantów Norwegii – Bjørna Wirkolę i Czechosłowacji – Jiříego Raškę.
Zasady.
W dniu zawodów skoczkowie oddawali po trzy skoki, z czego pierwszy miał charakter serii próbnej, a dwa kolejne zaliczane były do rywalizacji konkursowej. Każdy skok konkursowy oceniany był przez pięciu sędziów powołanych przez Międzynarodową Federacją Narciarską. Sędziowie wystawiali noty za styl lotu i lądowania – każdy z nich mógł przyznać skoczkowi maksymalnie 20 punktów. Do noty punktowej zawodnika wliczana była nota za odległość, która naliczana była względem punktu konstrukcyjnego skoczni, a także nota za styl, na które składały się trzy z pięciu not sędziowskich (poza dwiema notami skrajnymi).
Skocznie.
Obiekty w Szczyrbskim Jeziorze, na których przeprowadzono konkursy mistrzostw świata, wybudowane specjalnie na tę imprezę, nazwano MS 1970 właśnie z uwagi na organizację zawodów w Wysokich Tatrach. Punkt konstrukcyjny skoczni dużej umieszczony był na 90. metrze, a normalnej – na 70. metrze.
Przebieg zawodów.
Podczas ceremonii otwarcia mistrzostw świata w narciarstwie klasycznym w Wysokich Tatrach przysięgę w imieniu zawodników złożył reprezentant gospodarzy – Jiří Raška. Konkurs skoków na obiekcie normalnym był pierwszą konkurencją mistrzostw i rozpoczął się serią próbną 14 lutego 1970 o godz. 13:00, czyli godzinę po początku uroczystości otwarcia. 
Do konkursu zgłoszonych zostało 67 zawodników, spośród których ostatecznie skoki oddało 66. Dwunastu zawodnikom udało się w pierwszej serii konkursowej osiągnąć odległość przynajmniej 80-metrową. Pierwszym, który przekroczył 80 metrów, był Lars Grini (81 m). Najdłuższy rezultat osiągnął natomiast Yukio Kasaya, który skoczył 84,5 metra. W łącznej klasyfikacji przegrał jednak z Władimirem Biełousowem, który uzyskał co prawda odległość o trzy metry gorszą, jednak otrzymał wyższe noty sędziowskie za styl. Trzecią pozycję na półmetku zawodów, za Biełousowem i Kasayą, zajmował Karl-Erik Johansson, który skoczył 84 metry. W pierwszej serii swojego skoku nie ustał jeden z faworytów do zdobycia medalu – Horst Queck, który uzyskał 80,5 metra, jednak obniżone noty sędziowskie siedmio- i dziesięciopunktowe pozbawiły go szans na walkę o podium.
W drugiej serii barierę 80 metrów osiągnęło lub przekroczyło sześciu skoczków. Najdalej lądował Garij Napałkow – na 84. metrze. Dzięki temu reprezentant ZSRR, który po pierwszej rundzie plasował się na 10. miejscu, awansował na miejsce pierwsze, zdobywając tym samym złoty medal i tytuł mistrza świata. Kolejne pod względem długości skoki uzyskali: Josef Matouš (82,5 m), Lars Grini (81,5 m), Jo Inge Bjørnebye (81 m), Horst Queck (81 m) i Sepp Zehnder (80 m). Drugi po pierwszej serii Yukio Kasaya uzyskał w rundzie finałowej 79 metrów, co pozwoliło mu wyprzedzić Władimira Biełousowa, ale nie wystarczyło do pokonania Garija Napałkowa. W efekcie Japończyk zajął drugie miejsce i zdobył srebrny medal wraz z tytułem wicemistrza świata. Brązowy medal wywalczył natomiast siódmy po pierwszej serii Lars Grini.
Drugi konkurs indywidualny rozegrano 21 lutego 1970 na dużej skoczni, której punkt konstrukcyjny zlokalizowany był na 90. metrze. W zawodach wystartowało 68 zawodników. W pierwszej serii granicę punktu konstrukcyjnego osiągnęło dziewiętnastu zawodników. Pierwszym, który tego dokonał, był startujący z drugim numerem startowym Jürgen Dommerich (91 m). Najdłuższe skoki serii, po 95 metrów, oddali Ernst Kröll z Austrii i Karl-Erik Johansson ze Szwecji. Za swoje próby uzyskali jednak niższe oceny sędziowskie niż Tadeusz Pawlusiak i Karel Kodejška. Pawlusiak osiągnął 94,5 metra i na półmetku rywalizacji prowadził w zawodach. Tuż za nim sklasyfikowany był Kodejška po skoku na 93 metry. Mistrz świata z mniejszego obiektu, Garij Napałkow, po pierwszej rundzie sklasyfikowany był na 13. miejscu po skoku na 91 metrów.
Przed rozpoczęciem drugiej serii skoków jury zdecydowało się podwyższyć rozbieg, z którego startowali zawodnicy. Bezpośrednio przełożyło się to na osiągane przez skoczków odległości – 51 z nich uzyskało przynajmniej 90, a 13 przynajmniej 100 metrów. Najdłuższe próby oddali Garij Napałkow i Ingolf Mork – obaj uzyskali po 109,5 metra, przy czym Norweg nie ustał swojego skoku. Wynik Napałkowa stał się nowym rekordem skoczni MS 1970 A i pozwolił mu na awans z trzynastego na pierwsze miejsce. Kolejne pod względem długości skoki osiągnęli Heinz Schmidt (104 m) i Hans Schmid (102 m). Srebrny medal w zawodach zdobył Jiří Raška po skoku na 99 metrów, a brązowy – Stanisław Gąsienica-Daniel, który uzyskał 100,5 metra w serii finałowej. Prowadzący po pierwszej części zawodów Tadeusz Pawlusiak w serii finałowej osiągnął 100,5 metra i gdyby pewnie wylądował, wystarczyłoby to na zdobycie srebrnego medalu. Tuż po lądowaniu zaliczył jednak upadek po zakrawędziowaniu jednej z nart. Spowodowało to spadek Polaka na 34. miejsce w łącznej klasyfikacji.
Konkursy w skokach narciarskich zgromadziły na trybunach ok. 140 000 kibiców.
Biorąc pod uwagę wyłącznie starty w mistrzostwach świata w narciarstwie klasycznym, tzn. bez uwzględniania wyników olimpijskich na zasadzie „podwójnego mistrzostwa”, Napałkow został pierwszym w historii mistrzem świata w skokach narciarskich, który startował w barwach ZSRR. Jednocześnie został drugim zawodnikiem, po Bjørnie Wirkoli, który wygrał oba konkursy w trakcie jednych mistrzostw świata. Medal zdobyty przez Jiříego Raškę był pierwszym od 1933 medalem mistrzostw świata dla skoczka z Czechosłowacji (po srebrze Rudolfa Burkerta zdobytym w Innsbrucku), a medal Stanisława Gąsienicy-Daniela – pierwszym od 1962 dla skoczka z Polski (po srebrze Antoniego Łaciaka zdobytym w Zakopanem).
Konkurencja pokazowa – konkurs drużynowy.
W ostatnim dniu trwania mistrzostw świata w Wysokich Tatrach, 22 lutego 1970 przeprowadzony został konkurs drużynowy, w którym wzięło udział 18 zespołów. Rywalizacja drużynowa nie została jednak wprowadzona do oficjalnego kalendarza mistrzostw, miała jedynie charakter konkurencji pokazowej. Konkurs wygrali reprezentanci Czechosłowacji, na drugim miejscu sklasyfikowano skoczków z NRD, na trzecim – z ZSRR, na czwartym – z Japonii, na piątym – z Polski, a na szóstym – z Norwegii.
Składy reprezentacji.
W konkursach skoków narciarskich wzięli udział zawodnicy z 18 spośród 25 krajów uczestniczących w mistrzostwach świata w narciarstwie klasycznym w Wysokich Tatrach. W poniższej tabeli przedstawiono składy wszystkich reprezentacji, które wystartowały w konkursach skoków w Szczyrbskim Jeziorze wraz z miejscami zajętymi przez poszczególnych skoczków. W przypadku, gdy zawodnik startował w Mistrzostwach Świata w Narciarstwie Klasycznym 1966 lub Zimowych Igrzyskach Olimpijskich 1968, podane zostały osiągnięte przez niego pozycje w tych zawodach.

</doc>
<doc id="1913085" url="https://pl.wikipedia.org/wiki?curid=1913085" title="Litwa na Letnich Igrzyskach Olimpijskich 2000">
Litwa na Letnich Igrzyskach Olimpijskich 2000

Litwę na Letnich Igrzyskach Olimpijskich 2000, które odbyły się w Sydney, reprezentowało 61. zawodników: 40. mężczyzn i 21. kobiet.
Był to 5. start reprezentacji Litwy na letnich igrzyskach olimpijskich.

</doc>
<doc id="1913086" url="https://pl.wikipedia.org/wiki?curid=1913086" title="Komora ratunkowa McCanna">
Komora ratunkowa McCanna

Komora ratunkowa McCanna – amerykański stalowy nurkowy dzwon ratowniczy ("Submarine Rescue Chamber" – SRC) służący do niesienia ratunku załogom okrętów podwodnych, które nie mogą wynurzyć się na powierzchnię. Pierwotna wersja komory opracowana została w 1929 roku przez Charlesa Momsena i Rockwella McCanna. SRC podzielony jest na dwie ciśnieniowe kabiny dla załogi oraz zbiornik balastowy z balastem wodnym. SRC stanowił podstawowe wyposażenie okrętu ratowniczego okrętów podwodnych USS "Sunbird" (ASR-15). Sterowany przez dwóch operatorów SRC, po opuszczeniu z pokładu "Sunbirda" mógł jednorazowo wynieść na powierzchnię do siedmiu członków załogi okrętu podwodnego.

</doc>
<doc id="1913088" url="https://pl.wikipedia.org/wiki?curid=1913088" title="Józef Król (ur. 1951)">
Józef Król (ur. 1951)

Józef Król (ur. 13 lipca 1951 w Białej Poduchownej) – polski samorządowiec, inżynier i polityk.
Życiorys.
Z wykształcenia inżynier budownictwa lądowego, ukończył studia na Wyższej Szkole Inżynierskiej w Lublinie. Pracował w Bolesławieckim Przedsiębiorstwie Budowlanym.
W wyborach w 1990 uzyskał mandat radnego Bolesławca, następnie został wybrany na funkcję prezydenta Bolesławca, którą sprawował do początku 1998. Zrezygnował w związku z nominacją w okresie rządu Jerzego Buzka na stanowisko wicewojewody jeleniogórskiego. Następnie pełnił funkcję wicewojewody dolnośląskiego. Należał w tym czasie do Unii Wolności.
W wyborach samorządowych w 2002, 2006, 2010 i 2014 uzyskiwał mandat radnego powiatu bolesławieckiego. W 2008 przystąpił do stowarzyszenia Dolny Śląsk XXI (do 2010 lokalnego oddziału ruchu Polska XXI). Później pełnił funkcję prezesa Przedsiębiorstwa Wodociągów i Kanalizacji w Bolesławcu, w 2022 przeszedł na emeryturę.

</doc>
<doc id="1913090" url="https://pl.wikipedia.org/wiki?curid=1913090" title="Skoki narciarskie na Mistrzostwach Świata w Narciarstwie Klasycznym 1966">
Skoki narciarskie na Mistrzostwach Świata w Narciarstwie Klasycznym 1966

Skoki narciarskie na Mistrzostwach Świata w Narciarstwie Klasycznym 1966 – zawody w skokach narciarskich przeprowadzone pomiędzy 19 a 27 lutego tego roku na skoczniach narciarskich w Oslo w ramach mistrzostw świata w narciarstwie klasycznym. 
Zawody odbyły się na dużej skoczni Holmenkollbakken i normalnej Midtstubakken. Po raz drugi w ramach mistrzostw świata w narciarstwie klasycznym rozegrano dwie konkurencje w skokach narciarskich. W obu konkursach triumfował Bjørn Wirkola, stając się pierwszym skoczkiem narciarskim, w dorobku którego znalazły się dwa złote medale mistrzostw świata zdobyte podczas jednej edycji imprezy. Srebrnymi medalistami zostali Dieter Neuendorf na skoczni dużej oraz Takashi Fujisawa na skoczni normalnej, a brązowymi – Paavo Lukkariniemi na dużym obiekcie i Kjell Sjöberg na normalnym.
W 1966 roku po raz siedemnasty skoczkowie narciarscy startowali w mistrzostwach świata w narciarstwie klasycznym, a po raz drugi (po MŚ w 1930 roku) miało to miejsce w Oslo.

</doc>
<doc id="1913091" url="https://pl.wikipedia.org/wiki?curid=1913091" title="Fashion House">
Fashion House



</doc>
<doc id="1913094" url="https://pl.wikipedia.org/wiki?curid=1913094" title="Albin Dziekoński">
Albin Dziekoński

Albin Dziekoński (ur. 28 kwietnia 1892, zm. 1940?) – polski poeta okresu międzywojennego, autor ośmiu zbiorów poetyckich oraz wydanego w roku 1934 poematu pt. Dramat Lucyfera.
Życiorys.
Pochodził z rodziny ziemiańskiej (Dziekońscy, herbu Korab). Dzieciństwo spędził w rodzinnym majątku Piotrowicze. Uczęszczał do szkoły średniej w Warszawie. Około 1910 wyjechał do Belgii, by podjąć studia rolnicze, przerwane po roku ze względu na pogarszający się stan zdrowia i konieczność leczenia. Po kuracji w szwajcarskim Davos przeniósł się do Lozanny, gdzie studiował romanistykę. W czasie I wojny światowej, wcielony do armii carskiej, odbył służbę w charakterze urzędnika. W 1917 roku ożenił się z Zofią Malińską, córką wileńskiego adwokata Maksymiliana Malińskiego.
Po wojnie przez krótki czas przebywał w Warszawie, którą opuścił, by osiedlić się w majątku Mogilowce w powiecie wołkowyskim.
Okoliczności śmierci Dziekońskiego nie są znane. Po wkroczeniu wojsk sowieckich na tereny II Rzeczypospolitej we wrześniu 1939, poeta został aresztowany i przewieziony do Mińska. W Mińsku przebywał przynajmniej do marca 1940. Po tej dacie wszelki ślad po nim urywa się.
Twórczość.
Jakkolwiek twórczość Dziekońskiego wymyka się jednoznacznej charakterystyce, można w niej odnaleźć elementy skamandryckiego modelu poezji oraz poetyki młodopolskiej.
Recepcja krytyczna.
Twórczość Dziekońskiego nie zdołała przebić się do szerokiej świadomości literackiej za życia poety.
Brak odzewu na wydane w roku 1920 „Bajki” był prawdopodobnie jedną z przyczyn zaniechania starań o uznanie w oczach krytyki. Po II wojnie światowej o Dziekońskim z uznaniem wypowiadał się Kazimierz Wyka, a utwory poety trafiły do antologii "Poezja polska 1914-1939" pod red. Seweryna Pollaka i Ryszarda Matuszewskiego.

</doc>
<doc id="1913096" url="https://pl.wikipedia.org/wiki?curid=1913096" title="Przygoda na Broadwayu">
Przygoda na Broadwayu

Przygoda na Broadwayu (ang. "The Barkleys of Broadway") – amerykański musical z 1949 roku z Ginger Rogers i Fredem Astaire’em, którzy zagrali razem ze sobą po dziesięciu latach rozłąki.

</doc>
<doc id="1913098" url="https://pl.wikipedia.org/wiki?curid=1913098" title="Deady Sings!">
Deady Sings!

Deady Sings! – album z największymi przebojami amerykańskiego artysty rockowego Voltaire’a, wydany w limitowanym nakładzie przez Projekt Records w 2004 roku.
Składanka zawiera utwory ze wszystkich wcześniejszych albumów Voltaire’a z wyjątkiem minialbumu "Banned on Vulcan".
Tytuł "Deady Sings!" („Deady śpiewa!”), odnosi się do bohatera serii komiksowej Voltaire’a, natomiast podtytuł brzmi "Okay, not really... But his creator does!" („W porządku, nie naprawdę... Ale jego twórca tak!”). Voltaire nazwał album „idealną ścieżką dźwiękową do pieczenia kotów i planowania podbicia świata”.

</doc>
<doc id="1913099" url="https://pl.wikipedia.org/wiki?curid=1913099" title="Barkleyowie z Broadwayu">
Barkleyowie z Broadwayu



</doc>
<doc id="1913102" url="https://pl.wikipedia.org/wiki?curid=1913102" title="Skoki narciarskie na Mistrzostwach Świata w Narciarstwie Klasycznym 1962">
Skoki narciarskie na Mistrzostwach Świata w Narciarstwie Klasycznym 1962

Skoki narciarskie na Mistrzostwach Świata w Narciarstwie Klasycznym 1962 – zawody w skokach narciarskich przeprowadzone pomiędzy 21 a 25 lutego tego roku na skoczniach narciarskich w Zakopanem w ramach mistrzostw świata w narciarstwie klasycznym. 
Po raz pierwszy w historii mistrzostw świata rozegrano dwie konkurencje indywidualne w skokach narciarskich – zawody na obiektach K-65 oraz K-90. Mistrzem świata na skoczni 65-metrowej został Toralf Engan, srebrny medal zdobył Antoni Łaciak, a brąz wywalczył Helmut Recknagel. Ten ostatni zdobył także złoty medal MŚ na skoczni K-90, bezpośrednio wyprzedzając Nikołaja Kamienskiego i Niilo Halonena.
W 1962 roku po raz szesnasty skoczkowie narciarscy startowali w mistrzostwach świata w narciarstwie klasycznym, a po raz trzeci (po MŚ w 1929 i 1939 roku) miało to miejsce na skoczniach w Zakopanem.
W zawodach wzięło udział 70 zawodników z siedemnastu krajów.
Przed mistrzostwami.
Organizacja.
Przed mistrzostwami świata, w związku z brakiem opadów śniegu, organizatorzy musieli sztucznie naśnieżać obiekty w Zakopanem śniegiem przywożonym spoza miasta. Okazało się to czynem bezcelowym, gdyż na kilka dni przed pierwszymi zawodami, w Zakopanem wystąpiły obfite opady śniegu, w związku z czym jego nadmiar musiał zostać usunięty przez spychacze i przez ludzi na nartach. Prace te trwały przez kilka dni, gdyż Międzynarodowa Federacja Narciarska jednoznacznie określiła dopuszczalną grubość śniegu na skoczni. Pierwszym zawodnikiem, który oddał skok na przygotowanym obiekcie był kierownik Wielkiej Krokwi – Stanisław Marusarz, który karierę skoczka zakończył pięć lat wcześniej. Marusarz uzyskał 76 metrów, co wzbudziło aplauz wśród zgromadzonych pod skocznią widzów.
Na początku lutego 1962 w Zakopanem przeprowadzone zostały mistrzostwa Polski w narciarstwie klasycznym. Impreza ta była próbą generalną przed mistrzostwami świata i dlatego programy obu imprez były identyczne jeśli chodzi o rozgrywane konkurencje. W pierwszym konkursie skoków, na Średniej Krokwi, mistrzem Polski został Piotr Wala, srebrny medal zdobył Ryszard Witke, a brązowy – Józef Gąsienica-Bryjak. Na Wielkiej Krokwi najlepszym zawodnikiem został ponownie Piotr Wala, srebro wywalczył Andrzej Kocyan, a brąz – Stefan Przybyła.
Kierownikiem skoczni, odpowiadającym za organizację zawodów o mistrzostwo świata, był Stanisław Marusarz, kierownikiem konkurencji (skoków narciarskich) na mistrzostwach świata był Józef Podstolski, a delegatem technicznym z ramienia Międzynarodowej Federacji Narciarskiej był Hans Renner. Zakopiańskie konkursy o mistrzostwo świata obserwowało szesnastu austriackich ekspertów, którzy przybyli do Zakopanego, aby wykorzystać wyniki swoich obserwacji do organizacji konkursów olimpijskich w 1964 roku w Innsbrucku. Eksperci pozytywnie ocenili sposób zorganizowania zawodów, zwłaszcza jeśli chodzi o oświetlenie obiektu. 
W 1962 roku po raz pierwszy w historii rozegrano dwie konkurencje w skokach narciarskich podczas jednych mistrzostw świata w narciarstwie klasycznym. Poza konkursem na skoczni K-65, były to także zawody na obiekcie K-90.
Faworyci.
Na poprzednich mistrzostwach świata złoty medal wywalczył Juhani Kärkinen, srebrny – Ensio Hyytiä, a brązowy – Helmut Recknagel. Spośród medalistów w mistrzostwach w Zakopanem wziął udział tylko Recknagel. Kolejnym najwyżej sklasyfikowanym zawodnikiem Mistrzostw Świata 1958, który wziął udział w kolejnych mistrzostwach był szósty Antero Immonen.
Przed mistrzostwami świata w Zakopanem rozegrany został 10. Turniej Czterech Skoczni. Zwycięzcą został Eino Kirjonen, drugie miejsce zajął Wilhelm Egger, a na trzecim miejscu uplasował się Hemmo Silvennoinen. Dwa zwycięstwa w konkursach odniósł Egger, a po jednym – Kirjonen i Georg Thoma.
Wśród faworytów wymieniani byli także: Max Bolkart, Wolfgang Happle i Jože Šlibar.
Okolicznościowe znaczki pocztowe.
Z okazji Mistrzostw Świata w Narciarstwie Klasycznym 1962 w Zakopanem w Polsce i Związku Radzieckim ukazały się okolicznościowe znaczki pocztowe, upamiętniające tę imprezę. Zarówno polskie, jak i radzieckie egzemplarze przedstawiały sylwetki narciarzy klasycznych, w tym skoczków narciarskich.
Zasady.
Podczas Mistrzostw Świata 1962, w obu konkurencjach każdy z zawodników oddawał po trzy skoki konkursowe, spośród których do punktacji wliczane były dwa najlepsze. Każdy skok oceniany był przez pięciu sędziów, którzy mogli przyznać maksymalnie po 20 punktów za styl.
Przebieg zawodów.
Pierwszym konkursem skoków podczas Mistrzostw Świata w Narciarstwie Klasycznym 1962 w Zakopanem były zawody indywidualne na Średniej Krokwi, które odbyły się 21 lutego. Do konkursu zgłosiło się 62 zawodników, a z pierwszym numerem startowym wystąpił Alois Haberstock, który skoczył 61 metrów. W pierwszej serii konkursowej czternastu zawodników osiągnęło lub przekroczyło odległość równą punktowi konstrukcyjnemu umieszczonemu na 65 metrze, a pierwszym skoczkiem, który tego dokonał, był startujący z numerem dwunastym Nikołaj Kamienski. Reprezentant ZSRR uzyskał dokładnie 65 metrów. Rezultat o pół metra gorszy uzyskał skaczący z numerem 26. reprezentant Finlandii, Hemmo Silvennoinen, jednak wyprzedził Kamienskiego dzięki lepszym notom sędziowskim. Tuż po Silvennoinenie wystartował Kurt Schramm, który uzyskał 65,5 metra, ale przegrał zarówno z fińskim, jak i radzieckim skoczkiem. Kolejny z zawodników, Marjan Pečar uzyskał 66 metrów, jednak od sędziów otrzymał łącznie 43 punkty i plasował się na dalszej pozycji. Z numerem trzydziestym na belce startowej pojawił się reprezentant Japonii, Naoki Shimura i dzięki uzyskanym 65 metrom objął prowadzenie. Japończyk pozostawał na pierwszym miejscu aż do skoku 48. zawodnika pierwszej serii. Nie wyprzedzili go między innymi Veikko Kankkonen i Piotr Wala, którzy uzyskali odpowiednio 67 i 68,5 metra, ale swoich prób nie ustali. Zmiana lidera nastąpiła po skoku Nikołaja Szamowa, który skoczył 65,5 metra. Zawodnik ten prowadził do momentu, gdy skok na tę samą odległość oddał Helmut Recknagel. Niemiec dostał o pół punktu za styl więcej od Szamowa i dzięki temu objął prowadzenie. Metr dalej lądował zawodnik szwajcarski, Ueli Scheidegger, ale niskie noty sędziowskie spowodowały, że zajął dalsze miejsce. Bliski objęcia prowadzenia był skaczący po Szwajcarze, Willi Egger, który uzyskał 67 metrów i plasował się na drugim miejscu, przegrywając z Recknagelem o 0,3 punktu. Kolejny z zawodników, którym był Antoni Łaciak, wyrównał najdłuższy skok pierwszej serii – 68,5 metra i w przeciwieństwie do Piotra Wali ustał swój skok, dzięki czemu objął prowadzenie o 5,2 punktu nad Helmutem Recknagelem. Pół metra bliżej od Łaciaka skoczył Toralf Engan, ale otrzymał najwyższe noty sędziowskie całej serii (łącznie 52,5 punktu) i o punkt wyprzedził reprezentanta Polski. Serię zakończył Koba Cakadze, który uzyskał 65,5 metra i zajmował trzecią pozycję. Na prowadzeniu po pierwszej serii był zatem Engan przed Łaciakiem i Cakadze.
Najdłuższe skoki drugiej serii konkursowej oddali Hemmo Silvennoinen i Veit Kührt, którzy skoczyli po 69 metrów. Rezultat o pół metra gorszy uzyskał Nikołaj Kamienski, a gorszy o metr – Torgeir Brandtzæg. Odległość 67,5 metra osiągnęli Gustaw Bujok i Kurt Schramm. Spośród najlepszych trzech zawodników pierwszej serii najdalej skoczył Toralf Engan i uzyskana przez niego odległość – 67 metrów pozwoliła na utrzymanie prowadzenia. Drugi po pierwszej serii Antoni Łaciak skoczył 64,5 metra, w wyniku czego po dwóch seriach spadł na piątą pozycję. Na drugie miejsce awansował natomiast ósmy po pierwszej serii Silvennoinen, a na trzecie – czwarty Helmut Recknagel, który uzyskał tę samą odległość co Engan – 67 metrów. Zajmujący trzecie miejsce po pierwszej serii, Koba Cakadze w drugiej rundzie uzyskał 65 metrów, co spowodowało jego spadek w klasyfikacji na siódme miejsce. 
W ostatniej serii konkursu na Średniej Krokwi siedmiu zawodnikom udało się uzyskać odległości powyżej 70 metrów. Pierwszym zawodnikiem, któremu się to udało, był sklasyfikowany na 56. miejscu po dwóch skokach – Piotr Wala, który osiągnął 70,5 metra. Rezultat o pół metra lepszy uzyskali: 49. po dwóch skokach Gustaw Bujok oraz 28. zawodnik po dwóch seriach – Max Bolkart. Wynik Bujoka pozwolił mu awansować na siódmą pozycję w łącznej klasyfikacji, natomiast Bolkart spadł na 30. miejsce, bo swojej próby nie ustał. Trzech spośród zawodników z czołowej dziesiątki po dwóch skokach uzyskało najlepsze wyniki konkursu, skacząc na 71,5 metra. Byli to: Helmut Recknagel, Koba Cakadze i Antoni Łaciak. Po uwzględnieniu not sędziowskich i po odrzuceniu najgorszej próby, Łaciak awansował na drugie miejsce, Recknagel zajął trzecią pozycję, a Cakadze był piąty. Prowadzący po pierwszej i drugiej serii – Toralf Engan uzyskał 70,5 metra i z przewagą 1,1 punktu nad Łaciakiem zdobył złoty medal mistrzostw świata.
Drugim konkursem mistrzostw świata były zawody na Wielkiej Krokwi, które przeprowadzono 25 lutego 1962. Z pierwszym numerem wystartował reprezentant Czechosłowacji, Zbyněk Hubač, który skoczył 76 metrów. Drugi w kolejności skoczek, Jurij Samsonow, uzyskał rezultat o 12,5 metra lepszy i objął prowadzenie. Samsonow pozostawał na pierwszym miejscu do skoku dziesiątego uczestnika konkursu – Veikko Kankkonena. Reprezentant Finlandii jako pierwszy przekroczył punkt konstrukcyjny Wielkiej Krokwi, uzyskując 91,5 metra. Zmiana lidera nastąpiła po próbie 26. skoczka konkursu – Arne Larsena, który co prawda lądował metr bliżej od Kankkonena, ale uzyskał wyższe noty sędziowskie, co pozwoliło mu zająć pierwsze miejsce z przewagą 0,3 punktu. Najdłuższą odległość pierwszej serii – 97,5 metra osiągnął startujący z 33. numerem – Niilo Halonen. Wyniku Fina nie poprawił żaden ze skoczków, a jedynie 55. zawodnik – Helmut Recknagel wyrównał jego wyczyn i objął prowadzenie. Ponadto w czołówce klasyfikacji po pierwszej serii plasowali się: na trzecim miejscu Antoni Łaciak po skoku na 96,5 metra, na czwartej pozycji Piotr Wala po skoku na 94,5 metra oraz piąty – Willi Egger, który skoczył 94 metry. 
W drugiej serii konkursowej trzydziestu skoczkom udało się osiągnąć bądź przekroczyć odległość równą punktowi konstrukcyjnemu. Podobnie jak w pierwszej serii najlepszy rezultat osiągnął Helmut Recknagel, tym razem lądując na 103 metrze. Był to jedyny wynik powyżej setnego metra, w związku z czym reprezentant NRD powiększył punktową przewagę nad pozostałymi zawodnikami. Drugą odległością serii było 97 metrów, które uzyskali: Nikołaj Kamienski i Veit Kührt. Dzięki temu Kamienski awansował na trzecie, a Kurth na ósme miejsce. Pół metra bliżej od tych dwóch zawodników lądowali: Willi Egger i Max Bolkart, a 95 metrów uzyskali: Toralf Engan, Peter Lesser, Veikko Kankkonen. Po drugiej serii na prowadzeniu pozostawał zatem Recknagel, na drugim miejscu pozostawał Niilo Halonen, a trzeci był Nikołaj Kamienski.
W serii finałowej 21 zawodników uzyskało co najmniej 90 metrów. Dwaj skoczkowie osiągnęli przynajmniej 100 metrów. Byli to: Peter Lesser (102 m) i Toralf Engan (100 m). Mimo osiągniętych odległości, obaj przegrali ze zwycięzcą wszystkich serii – Helmutem Recknagelem, który skoczył 98,5 metra, ale otrzymał najwyższe noty sędziowskie za styl spośród wszystkich uczestników konkursu. Czwartą odległość serii uzyskał Nikołaj Kamienski – 97 metrów – co pozwoliło temu zawodnikowi awansować z trzeciego na drugie miejsce. Pokonał bezpośrednio Niilo Halonena, który w ostatniej serii lądował na 93,5 metrze. W ostatecznej klasyfikacji zawodów pierwsze miejsce i złoty medal mistrzostw świata wywalczył zatem Recknagel, drugie miejsce i srebro zdobył Kamienski, a trzecie miejsce i brąz osiągnął Halonen.
Składy reprezentacji.
W poniższej tabeli przedstawiono składy wszystkich siedemnastu reprezentacji, które uczestniczyły w konkursach skoków na mistrzostwach świata w Zakopanem wraz z miejscami zajętymi przez poszczególnych skoczków. 
Legenda:
Upadki.
Podczas treningów na Średniej Krokwi, 14 lutego 1962 czyli jeszcze przed oficjalnym otwarciem mistrzostw, kontuzji po upadkach doznali Jan Pezda, Ryszard Witke, Frank Böhme i Bruno De Zordo. De Zordo doznał pęknięcia obojczyka i według wstępnych informacji miał on nie wystartować w mistrzostwach świata. Ostatecznie jednak w zawodach wystartował. 
W pierwszej serii konkursowej zawodów na Średniej Krokwi odnotowano nieustane skoki dziewięciu zawodników. Upadki zaliczyli wówczas: Frank Gartrell, Giacomo Aimoni, Gustaw Bujok, László Gellér, Veikko Kankkonen, Piotr Wala, Toni Cecchinato, Shigeyuki Wakasa i John Balfanz. W drugiej serii pięciu skoczków oddało skoki zakończone upadkiem: Alois Haberstock i Naoki Shimura oraz ponownie Wala, Wakasa i Balfanz. W ostatniej, trzeciej serii, skoków nie ustali: ponownie Kankkonen oraz Heinz Ihle, Zbyněk Hubač i Max Bolkart. Powodem tak dużej liczby upadków w zawodach na Średniej Krokwi był wiatr, którego siła i kierunek zmieniały się przez cały czas trwania konkursu.
23 lutego, podczas serii treningowej na dwa dni przed konkursem o mistrzostwo świata na Wielkiej Krokwi, kontuzji doznał Gérard Gravelle. Kanadyjczyk upadł na zeskoku, czego skutkiem było złamanie żeber i konieczna była jego hospitalizacja. Kontuzja uniemożliwiła skoczkowi start w konkursie głównym. W zawodach swoich prób nie ustało dziesięciu zawodników. W pierwszej serii konkursowej upadło czterech zawodników: Peter Lesser, Heinz Ihle, Jože Šlibar i Stephan R. Rieschl. W drugiej serii skoków nie ustali: Bruno De Zordo i Claude Jean-Prost, natomiast w trzeciej rundzie – Willi Egger, Jurij Samsonow, Helmut Kurz i William Erickson.
Rekordowa liczba widzów.
Podczas konkursu mistrzostw świata na Wielkiej Krokwi w 1962 roku ustanowiony został rekord pod względem liczby widzów przybyłych pod skocznię. Na zawody przybyło 125 tysięcy widzów, co było najlepszym wynikiem w historii.

</doc>
<doc id="1913103" url="https://pl.wikipedia.org/wiki?curid=1913103" title="Premyer Liqası (2007/2008)">
Premyer Liqası (2007/2008)

Sezon (2007/2008) był 16. sezonem Premyer Liqi - najwyższej klasy rozgrywkowej w Azerbejdżanie w piłce nożnej. Liga liczyła 14 zespołów. Tytułu nie obroniła drużyna Xəzər Lenkoran. Nowym mistrzem Azerbejdżanu został zespół İnter Baku. Tytuł króla strzelców zdobył Khagani Mammadov, który w barwach klubu İnter Baku strzelił 19 goli. 

</doc>
<doc id="1913107" url="https://pl.wikipedia.org/wiki?curid=1913107" title="Skoki narciarskie na Mistrzostwach Świata w Narciarstwie Klasycznym 1958">
Skoki narciarskie na Mistrzostwach Świata w Narciarstwie Klasycznym 1958

Skoki narciarskie na Mistrzostwach Świata w Narciarstwie Klasycznym 1958 – zawody w skokach narciarskich rozegrane w ramach XV Mistrzostw Świata w Narciarstwie Klasycznym.
Na poprzednich mistrzostwach w Falun złoty medal zdobył Matti Pietikäinen, srebrny – Veikko Heinonen, a brązowy – Bror Östman. Spośród nich w 1958 roku wystartował tylko Östman i w mistrzostwach w Lahti zajął 24. miejsce.
W 1956 roku rozegrano konkurs olimpijski w Cortina d’Ampezzo. Tytuł mistrza olimpijskiego zdobył Antti Hyvärinen, srebrny medal wywalczył Aulis Kallakorpi, a brązowy – Harry Glaß. Spośród medalistów jedynie Glaß wystartował na mistrzostwach w Lahti i zajął czwarte miejsce.
W 1958 roku przeprowadzono jeden konkurs indywidualny mistrzostw świata w skokach narciarskich – zawody mężczyzn na skoczni Salpausselkä w Lahti. Konkurs został rozegrany 9 marca 1958. Mistrzem świata został reprezentant Finlandii – Juhani Kärkinen, srebrny medal wywalczył inny fiński skoczek – Ensio Hyytiä, a brąz zdobył skoczek z NRD – Helmut Recknagel.
Po raz piętnasty skoczkowie narciarscy rywalizowali o medale mistrzostw świata w narciarstwie klasycznym

</doc>
<doc id="1913108" url="https://pl.wikipedia.org/wiki?curid=1913108" title="Amr Fahim">
Amr Fahim

Amr Fahim (ar. عمرو فهيم, ur. 4 października 1976 w Kairze) – piłkarz egipski grający na pozycji obrońcy.
Kariera klubowa.
Karierę piłkarską Fahim rozpoczął w Kairze, w tamtejszym klubie Zamalek Sporting Club. W 1996 roku zadebiutował w jego barwach w pierwszej lidze egipskiej. W debiutanckim sezonie wygrał z Zamalekiem rozgrywki Ligi Mistrzów. Z kolei w 1997 roku wygrał zarówno Superpuchar Afryki, jak i Puchar Afro-Azjatycki. W 1999 roku zdobył Puchar Egiptu, a w 2000 roku – Puchar Zdobywców Pucharów. W 2001 roku wywalczył swoje jedyne z Zamalekiem mistrzostwo kraju.
Latem 2001 roku Fahim przeszedł z Zamaleku Kair do Ismaily SC. Zawodnikiem Ismaily był do końca 2004 roku. Rok wcześniej wystąpił z tym klubem w finałowym dwumeczu Ligi Mistrzów z Enyimbą FC (0:2, 1:0). W latach 2004–2013 grał w ENPPI Club, a w sezonie 2013/2014 – w El-Entag El-Harby SC.
Kariera reprezentacyjna.
W reprezentacji Egiptu Fahim zadebiutował 29 września 1998 roku w zremisowanym 2:2 towarzyskim spotkaniu z Macedonią. W 1998 roku był w kadrze Egiptu na Puchar Narodów Afryki 1998, który Egipcjanie wygrali. Sam zawodnik nie rozegrał na tym turnieju żadnego spotkania. W 2002 roku wystąpił w 4 meczach Pucharu Narodów Afryki 2002: z Senegalem (0:1), z Tunezją (1:0), z Zambią (2:1) i ćwierćfinale z Kamerunem (0:1). W 2004 roku podczas Pucharu Narodów Afryki 2004, podobnie jak 6 lat wcześniej, był rezerwowym i nie zagrał w żadnym spotkaniu. Od 1998 do 2004 roku rozegrał w kadrze narodowej 17 spotkań.

</doc>
<doc id="1913110" url="https://pl.wikipedia.org/wiki?curid=1913110" title="Pawieł Czekłyszkin">
Pawieł Czekłyszkin

Pawieł Czekłyszkin (ros. "Павел Чеклышкин", ur. 1 marca 1985 r.) – rosyjski wioślarz.

</doc>
<doc id="1913111" url="https://pl.wikipedia.org/wiki?curid=1913111" title="Andriej Stolarow">
Andriej Stolarow

Andriej Stolarow (ros. "Андрей Столяров", ur. 26 lipca 1989 r.) – rosyjski wioślarz.

</doc>
<doc id="1913113" url="https://pl.wikipedia.org/wiki?curid=1913113" title="Aleksiej Ryżykow">
Aleksiej Ryżykow

Aleksiej Ryżykow (ros. "Алексей Рыжиков", ur. 6 marca 1988 r. w Moskwie) – rosyjski wioślarz.

</doc>
<doc id="1913114" url="https://pl.wikipedia.org/wiki?curid=1913114" title="Jozef Koršala">
Jozef Koršala

Jozef Koršala (ur. 10 września 1941 w Dravcach, zm. 14 stycznia 2019) – słowacki taternik, alpinista, przewodnik tatrzański i ratownik górski.
Jozef Koršala zaczął uprawiać taternictwo w 1956 roku. Podczas swojej taternickiej działalności dokonał szeregu przejść trudnych dróg, a także wielu nowych dróg, m.in. na Batyżowieckim Szczycie, na Małej Pośredniej Grani i na Grani Wideł. Wspinaczkę uprawiał także w innych pasmach górskich świata, był członkiem czechosłowackich wypraw wspinaczkowych m.in. w Alpy, Himalaje i Ałtaj.
W 1965 roku zdobył swoje pierwsze uprawnienia przewodnickie, później otrzymał status przewodnika I klasy.

</doc>
<doc id="1913115" url="https://pl.wikipedia.org/wiki?curid=1913115" title="Igor Borozdinow">
Igor Borozdinow

Igor Borozdinow (ros. "Игорь Бороздинов", ur. 29 kwietnia 1987 r. w Moskwie) – rosyjski wioślarz.

</doc>
<doc id="1913118" url="https://pl.wikipedia.org/wiki?curid=1913118" title="Dla ciebie tańczę">
Dla ciebie tańczę

Dla ciebie tańczę (ang. "Reckless") – amerykański musical filmowy z 1935 roku w reżyserii Victora Fleminga.

</doc>
<doc id="1913119" url="https://pl.wikipedia.org/wiki?curid=1913119" title="Gieorgij Jefriemienko">
Gieorgij Jefriemienko

Gieorgij Jefriemienko (ros. Георгий Георгиевич Ефременко; ur. 15 stycznia 1986 w Rostowie nad Donem) – rosyjski wioślarz.

</doc>
<doc id="1913121" url="https://pl.wikipedia.org/wiki?curid=1913121" title="Skoki narciarskie na Mistrzostwach Świata w Narciarstwie Klasycznym 1954">
Skoki narciarskie na Mistrzostwach Świata w Narciarstwie Klasycznym 1954

Zawody w skokach narciarskich na XIV Mistrzostwach Świata w Narciarstwie Klasycznym odbyły się 15 lutego 1954 w Falun (Szwecja) na skoczni Källviksbakken. Złoty medal w zawodach wywalczył reprezentant Finlandii Matti Pietikäinen.

</doc>
<doc id="1913122" url="https://pl.wikipedia.org/wiki?curid=1913122" title="Portret Chopina">
Portret Chopina

Portret Chopina – obraz wykonany ok. 1838 przez Eugène’a Delacroix, obecnie znajdujący się w zbiorach paryskiego Luwru. Portret jest częścią nigdy nieukończonego obrazu "Chopin i George Sand", który w XIX wieku został rozcięty. Drugi fragment, przedstawiający George Sand, znajduje się w zbiorach Ordrupgaard-Museum w Kopenhadze. Jest to zapewne najbardziej znany portret Fryderyka Chopina.
Obraz.
Dokładna data oraz okoliczności powstania podwójnego portretu Sand i Chopina nie są znane. Do śmierci malarza płótno pozostawało w jego pracowni, po czym przeszło w ręce rodziny Duttileux. W 2. połowie XIX wieku (dokładna data nie jest znana) przedstawienia George Sand i Chopina zostały z obrazu wycięte, a następnie sprzedane. Właścicielem portretu Chopina był pianista Antoine François Marmontel, którego syn Antonin przekazał dzieło Luwrowi w 1907.
Po wycięciu z całości kompozycji wizerunek Chopina sprawia wrażenie samodzielnego portretu, skupiającego na sobie całą uwagę widza. Pianista ukazany jest w trzech czwartych, na ciemnym tle, w ciemnym ubraniu i z zaczesanymi do tyłu bujnymi włosami. Widoczne są ślady pędzla (dzieło jest nieukończone).
W zbiorach Luwru zachował się ogólny szkic do obrazu, z którego wynika, iż pierwotnie postać Sand znajdowała się z lewej strony, a Chopina z prawej, przy fortepianie. Sand wyszywa i słucha gry Chopina z półprzymkniętymi oczami.
Delacroix a Chopin.
Dokładna data pierwszego spotkania Chopina i Delacroix nie jest znana, ale przypuszczalnie miało ono miejsce w 2. połowie lat 30. XIX wieku. Pierwszy dowód tej przyjaźni – albo przynajmniej znajomości – pochodzi z korespondencji z 1838, w której Chopin zwrócił się do Delacroix z prośbą o przechowanie jego fortepianu. Pierwsza wzmianka na temat polskiego kompozytora w dzienniku Delacroix pojawiła się później, 28 stycznia 1847, z okazji obiadu u znajomej George Sand, Madame Marliani. Między Chopinem i Delacroix nawiązała się przyjaźń, oceniana przez współczesnych badaczy jako „najszczersza”. Delacroix miał być jednym z niewielu prawdziwych przyjaciół Chopina. Malarz interesował się muzyką (w dzieciństwie uczył się gry na skrzypcach); nie jest jednak pewne, czy kompozytor interesował się sztuką. Jak wynika z zapisku Sand (którego prawdziwość jest współcześnie kwestionowana), Chopin kompletnie nie znał się na malarstwie czy rzeźbie.
W 1842 George Sand zaprosiła swoich znajomych, w tym Chopina i Delacroix, a także np. Ferenca Liszta, do swojej posiadłości w Nohant. Z tego okresu pochodzą dwa listy do Perreta, w których Delacroix wzmiankował Chopina. W liście z 22 czerwca Delacroix pisał: "Widziałem się sam na sam z Chopinem, którego bardzo kocham, a który jest człowiekiem rzadkiej dystynkcji; to najprawdziwszy artysta, jakiego kiedykolwiek spotkałem. Jest jednym z tych niewielu, których można podziwiać i czcić".
Przyjaźń obu artystów trwała do końca życia Chopina, aczkolwiek Delacroix nie był obecny przy jego śmierci, gdyż przebywał wówczas poza Paryżem. Na jego pogrzebie niósł wraz z Aleksandrem Czartoryskim, Augustem Franchomme’em i Gutmannem końce całunu. Malarz stanął na czele komitetu budowy pomnika Chopina, odsłoniętego w 1850 na cmentarzu Père-Lachaise.
Bibliografia.
Literatura dodatkowa

</doc>
<doc id="1913124" url="https://pl.wikipedia.org/wiki?curid=1913124" title="Danił Wojnow">
Danił Wojnow

Danił Wojnow (ros. "Данил Войнов", ur. 17 lutego 1987 r. w Rostowie nad Donem) – rosyjski wioślarz.

</doc>
<doc id="1913125" url="https://pl.wikipedia.org/wiki?curid=1913125" title="Chrystus podnoszący swoje szaty (obraz Francisco de Zurbarána)">
Chrystus podnoszący swoje szaty (obraz Francisco de Zurbarána)

Chrystus podnoszący swoje szaty () – powstały w XVII wieku obraz autorstwa hiszpańskiego malarza barokowego Francisco de Zurbarána.
Dzieło znajduje się w kościele św. Jana Chrzciciela w Jadraque w Hiszpanii.

</doc>
<doc id="1913127" url="https://pl.wikipedia.org/wiki?curid=1913127" title="Pałac Staszica">
Pałac Staszica



</doc>
<doc id="1913129" url="https://pl.wikipedia.org/wiki?curid=1913129" title="Mostafa Hicham Al-Gamal">
Mostafa Hicham Al-Gamal

Mostafa Hicham Al-Gamal (ur. 1 października 1988) – egipski lekkoatleta specjalizujący się w rzucie młotem. Olimpijczyk (2012)

</doc>
<doc id="1913130" url="https://pl.wikipedia.org/wiki?curid=1913130" title="Moustafa Al Gamal">
Moustafa Al Gamal



</doc>
<doc id="1913131" url="https://pl.wikipedia.org/wiki?curid=1913131" title="Skoki narciarskie na Mistrzostwach Świata w Narciarstwie Klasycznym 1950">
Skoki narciarskie na Mistrzostwach Świata w Narciarstwie Klasycznym 1950

Zawody w skokach narciarskich na XIII Mistrzostwach Świata w Narciarstwie Klasycznym odbyły się 5 lutego 1950 na skoczni w Lake Placid w Stanach Zjednoczonych.
W zawodach tych wystartowało ośmiu Norwegów, ośmiu Kanadyjczyków, ośmiu Amerykanów, pięciu Szwajcarów, czterech Szwedów, czterech Finów i dwóch reprezentantów Jugosławii.
Zawody zakończyły się pomyślnie dla Norwegów. W czołowej "dziesiątce" było ich siedmiu. Złoty medal wywalczył Hans Bjørnstad, którego drugi skok na 68,5 metra był najdłuższym skokiem mistrzostw. Srebro zdobył reprezentant Szwecji – Thure Lindgren, a brąz wywalczył kolejny z Norwegów – Arnfinn Bergmann. Najwyżej sklasyfikowany z gospodarzy, Arthur Devlin, zajął szóste miejsce. Prawie wszystkie ostatnie miejsca zajęli Kanadyjczycy.
Po raz trzynasty skoczkowie narciarscy rywalizowali o medale mistrzostw świata.
Wyniki.
Zawody indywidualne na skoczni K-61.
5 lutego 1950

</doc>
<doc id="1913132" url="https://pl.wikipedia.org/wiki?curid=1913132" title="Roman Wiesiełkin">
Roman Wiesiełkin

Roman Wiesiełkin (ros. Роман Веселкин; ur. 7 marca 1983 r. w Moskwie) – rosyjski wioślarz.

</doc>
<doc id="1913133" url="https://pl.wikipedia.org/wiki?curid=1913133" title="Siergiej Babajew">
Siergiej Babajew

Siergiej Babajew (ros. Сергей Бабаев; ur. 21 lipca 1982 r.) – rosyjski wioślarz.

</doc>
<doc id="1913134" url="https://pl.wikipedia.org/wiki?curid=1913134" title="Litwa na Mistrzostwach Świata w Lekkoatletyce 2009">
Litwa na Mistrzostwach Świata w Lekkoatletyce 2009

Litwa na Mistrzostwach Świata w Lekkoatletyce 2009 reprezentowana była przez 15 zawodników - 6 kobiet i 9 mężczyzn.

</doc>
<doc id="1913135" url="https://pl.wikipedia.org/wiki?curid=1913135" title="Sergei Babayev">
Sergei Babayev



</doc>
<doc id="1913136" url="https://pl.wikipedia.org/wiki?curid=1913136" title="Skoki narciarskie na Mistrzostwach Świata w Narciarstwie Klasycznym 1941">
Skoki narciarskie na Mistrzostwach Świata w Narciarstwie Klasycznym 1941

Zawody w skokach narciarskich na Mistrzostwach Świata w Narciarstwie Klasycznym 1941 odbyły się 9 lutego w Cortina d’Ampezzo (Włochy) na skoczni Italia. Złoty medal w zawodach wywalczył reprezentant Finlandii Paavo Vierto.
Podczas spotkania we francuskim mieście Pau, FIS zadecydowała jednak, że wyniki z tych mistrzostw nie będą wliczane do klasyfikacji ogólnej, gdyż liczba zawodników była zbyt mała.

</doc>
<doc id="1913138" url="https://pl.wikipedia.org/wiki?curid=1913138" title="Joan Marsh">
Joan Marsh

Joan Marsh (ur. 10 lipca 1913 w Porterville, zm. 19 sierpnia 2000 w Ojai) – amerykańska aktorka filmowa.

</doc>
<doc id="1913140" url="https://pl.wikipedia.org/wiki?curid=1913140" title="S.C. Olhanense">
S.C. Olhanense



</doc>
<doc id="1913142" url="https://pl.wikipedia.org/wiki?curid=1913142" title="Rio Ave F.C.">
Rio Ave F.C.



</doc>
<doc id="1913143" url="https://pl.wikipedia.org/wiki?curid=1913143" title="UD Leiria">
UD Leiria



</doc>
<doc id="1913144" url="https://pl.wikipedia.org/wiki?curid=1913144" title="Chlodulf z Metzu">
Chlodulf z Metzu

Chlodulf lub Klodulf z Metzu (ur. ok. 605-610, zm. 8 czerwca 696 lub 697) – biskup Metzu, święty Kościoła katolickiego.
Chlodulf był synem św. Arnulfa, biskupa Metzu i św. Dody oraz młodszym bratem Ansegizela. Zanim został biskupem, prawdopodobnie ożenił się z Hildą, która urodziła mu syna imieniem Aunulf.
19 maja 657 roku został następcą swojego ojca i pełnił urząd przez 40 lat (od 657 do śmierci). W tym czasie dokonał ozdobień katedry św. Stefana. Zmarł w Metzu i został pochowany w kościele św. Arnulfa.
Jego wspomnienie liturgiczne obchodzone jest 8 czerwca.

</doc>
<doc id="1913146" url="https://pl.wikipedia.org/wiki?curid=1913146" title="Virginia Weidler">
Virginia Weidler

Virginia Weidler - amerykańska dziecięca aktorka filmowa.

</doc>
<doc id="1913147" url="https://pl.wikipedia.org/wiki?curid=1913147" title="Tamer Abdel Hamid">
Tamer Abdel Hamid

Tamer Abdel Hamid (ar. تامر عبد الحميد, ur. 27 października 1975 w Al-Mansurze) – egipski piłkarz grający na pozycji pomocnika.
Kariera klubowa.
Karierę piłkarską Abdel Hamid rozpoczął w klubie El Mansoura SC. W 1995 roku zadebiutował w jego barwach w pierwszej lidze egipskiej. W El Mansourze grał do połowy 2000 roku i wtedy też odszedł do klubu z Kairu, Zamalek Sporting Club. W swoim pierwszym sezonie spędzonym w Zamaleku wywalczył tytuł mistrza Egiptu oraz zdobył Superpuchar Egiptu. Kolejne sukcesy osiągnął w 2002 roku, gdy zdobył Puchar Egiptu, superpuchar, Ligę Mistrzów (0:0, 1:0 w finale z Rają Casablanca, w którym zdobył jedynego gola dla Zamaleku) oraz Superpuchar Afryki. W swojej karierze jeszcze dwukrotnie wywalczył mistrzostwo kraju (2003 i 2004) i jeden raz puchar kraju (2008). Karierę piłkarską zakończył w 2008 roku w wieku 33 lat.
Kariera reprezentacyjna.
W reprezentacji Egiptu Abdel Hamid zadebiutował 2 października 2000 roku w wygranym 1:0 towarzyskim spotkaniu z Katarem. W 2004 roku wystąpił w 3 meczach Pucharu Narodów Afryki 2004: z Zimbabwe (2:1 i gol w 58. minucie), z Algierią (1:2) i z Kamerunem (0:0). Od 2000 do 2004 roku rozegrał w kadrze narodowej 28 spotkań i strzelił 2 gole.

</doc>
<doc id="1913150" url="https://pl.wikipedia.org/wiki?curid=1913150" title="Chaine centrale">
Chaine centrale



</doc>
<doc id="1913151" url="https://pl.wikipedia.org/wiki?curid=1913151" title="Na srebrnym globie">
Na srebrnym globie



</doc>
<doc id="1913152" url="https://pl.wikipedia.org/wiki?curid=1913152" title="Tichon (Laszczenko)">
Tichon (Laszczenko)

Tichon, imię świeckie Timofiej Iwanowicz Laszczenko (ur. , słoboda Kulikowka, ujezd ostrogoski, gubernia woroneska, zm. 11 lutego 1945 w Karlowych Warach) – rosyjski biskup prawosławny.
Ukończył Akademię Duchowną w Kijowie, po czym otrzymał stypendium na kontynuowanie w niej kariery naukowej. Jako wykładowca uczelni przyjął święcenia kapłańskie. W 1901 otrzymał tytuł naukowy docenta, zaś w 1913 – profesora nadzwyczajnego teologii. W roku następnym wstąpił do monasteru, otrzymując niemal natychmiast godność archimandryty za dotychczasową działalność w Kościele Rosyjskim i objął stanowisko inspektora akademii.
W czasie rosyjskiej wojny domowej wyjechał z kraju do Niemiec. 15 kwietnia 1924 metropolita Eulogiusz (Gieorgijewski) dokonał jego konsekracji na biskupa berlińskiego i niemieckiego, jednego z hierarchów Zachodnioeuropejskiego Egzarchatu Rosyjskiego Kościoła Prawosławnego. Biskup Tichon wypowiedział mu jednak posłuszeństwo i przeszedł do Rosyjskiego Kościoła Prawosławnego poza granicami Rosji, zostając ordynariuszem konkurencyjnej eparchii obejmującej to samo terytorium.
W 1938, po dojściu do władzy Hitlera, został zmuszony do ustąpienia z godności i przekazania jej innemu hierarsze Kościoła Zagranicznego, Niemcowi z pochodzenia, biskupowi Serafinowi.
Po wyjściu na emeryturę, wyjechał do Serbii. 10 listopada 1944 roku przybył do Karlsbadu razem z Archijerejskim Synodem. Tutaj 24 lutego 1945 roku arcybiskup Tichon zmarł nagle. Pochowany na cmentarzu miejskim.

</doc>
<doc id="1913153" url="https://pl.wikipedia.org/wiki?curid=1913153" title="Raman Partuhałau">
Raman Partuhałau

Raman Partuhałau (ur. 5 lipca 1990 r.) – białoruski wioślarz.

</doc>
<doc id="1913156" url="https://pl.wikipedia.org/wiki?curid=1913156" title="Pojazd Ratowniczy Głębokiego Zanurzenia">
Pojazd Ratowniczy Głębokiego Zanurzenia

Pojazd Ratowniczy Głębokiego Zanurzenia ("Deep Submergence Rescue Vehicle" - DSRV) – powstały w Stanach Zjednoczonych rodzaj podwodnych pojazdów ratowniczych przeznaczonych do wykonywania akcji ratunkowych załóg zanurzonych okrętów podwodnych. Konstrukcje podwodnych pojazdów ratunkowych DSRV zapoczątkowano w połowie lat sześćdziesiątych XX w., po stracie przez marynarkę wojenną USA okrętu podwodnego USS "Thresher" (SSN-593) w roku 1963. Pierwszoplanową misją DSRV jest zapewnienie szybkiej reakcji i ratunku dla załóg okrętów podwodnych które uległy zatopieniu lub katastrofie. Pierwszymi jednostkami ratowniczymi tego typu były amerykańskie jednostki "Mystic" oraz "Avalon"

</doc>
<doc id="1913157" url="https://pl.wikipedia.org/wiki?curid=1913157" title="Alaksiej Patupczyk">
Alaksiej Patupczyk

Alaksiej Wiktarawicz Patupczyk (biał. Аляксей Віктаравіч Патупчык; ur. 2 lutego 1990 r. w Mohylewie) – białoruski wioślarz.

</doc>
<doc id="1913159" url="https://pl.wikipedia.org/wiki?curid=1913159" title="Zombie Prostitute...">
Zombie Prostitute...

Zombie Prostitute... – minialbum amerykańskiego artysty rockowego Voltaire’a, wydany w 2006 roku przez Projekt Records.
Wszystkie piosenki z minialbumu z wyjątkiem "China Girl" pojawiły się później na albumie "Ooky Spooky": utwór "Zombie Prostitute" w niezmienionej formie, utwór "Dia De Los Muertos" w wersji anglojęzycznej jako "Day of the Dead", utwór "Cantina" jako dokończona piosenka, utwór "Hell in a Handbasket" w wersji studyjnej.

</doc>
<doc id="1913160" url="https://pl.wikipedia.org/wiki?curid=1913160" title="Deep Submergence Rescue Vehicle">
Deep Submergence Rescue Vehicle



</doc>
<doc id="1913161" url="https://pl.wikipedia.org/wiki?curid=1913161" title="Gloria DeHaven">
Gloria DeHaven

Gloria Mildred DeHaven (ur. 23 lipca 1925 w Los Angeles, zm. 30 lipca 2016 w Las Vegas) – amerykańska aktorka filmowa i telewizyjna.
Była córką aktorów wodewilowych: Cartera DeHaven i Flory Parker-DeHaven. Na ekranie zadebiutowała już jako 11-letnia dziewczynka niewielką rolą w filmie Charliego Chaplina "Dzisiejsze czasy" (1936). Niebawem podpisała kontrakt z wytwórnią MGM i zaczęła regularnie występować w filmach. Pomimo kilku znaczących ról nie udało się jej jednak osiągnąć statusu wielkiej gwiazdy. Po tym, gdy w połowie lat 40. urodziła dwójkę dzieci, ograniczyła swoje występy, co zastopowało rozwój jej aktorskiej kariery.
Życie prywatne.
Była czterokrotnie zamężna i 4 razy się rozwodziła. Urodziła czwórkę dzieci; dwoje ze związku z pierwszym mężem (John Payne) i kolejną dwójkę ze związku z trzecim mężem (Richard Fincher). Zmarła 30 lipca 2016 w Las Vegas z powodu powikłań spowodowanych udarem mózgu.
Filmografia.
Filmy:
Seriale TV:

</doc>
<doc id="1913163" url="https://pl.wikipedia.org/wiki?curid=1913163" title="DSRV">
DSRV



</doc>
<doc id="1913164" url="https://pl.wikipedia.org/wiki?curid=1913164" title="Iwan Charytanczuk">
Iwan Charytanczuk

Iwan Charytanczuk (biał. Іван Харытанчук; ur. 29 października 1990 r. w Homlu) – białoruski wioślarz.

</doc>
<doc id="1913166" url="https://pl.wikipedia.org/wiki?curid=1913166" title="Aliaksei Patupchyk">
Aliaksei Patupchyk



</doc>
<doc id="1913168" url="https://pl.wikipedia.org/wiki?curid=1913168" title="Walancin Hres">
Walancin Hres

Walancin Hres (biał. Валянцін Грэс; ur. 13 kwietnia 1989 r.) – białoruski wioślarz.

</doc>
<doc id="1913169" url="https://pl.wikipedia.org/wiki?curid=1913169" title="Ivan Kharytatanchuk">
Ivan Kharytatanchuk



</doc>
<doc id="1913171" url="https://pl.wikipedia.org/wiki?curid=1913171" title="Skoki narciarskie na Mistrzostwach Świata w Narciarstwie Klasycznym 1939">
Skoki narciarskie na Mistrzostwach Świata w Narciarstwie Klasycznym 1939

Konkurs skoków narciarskich podczas 16. Mistrzostw Świata w Narciarstwie Klasycznym odbył się 19 lutego 1939 na Wielkiej Krokwi w Zakopanem (Polska). Złoty medal wywalczył Austriak Josef Bradl, reprezentujący Rzeszę Niemiecką.
Jednocześnie z zawodami o mistrzostwo świata w skokach narciarskich, odbył się konkurs o mistrzostwo Polski 1939.
Do udziału zgłoszono 68 zawodników, wystartowało 46 z nich, a ukończyło 30.
Wyniki.
Skocznia duża indywidualnie.
Niedziela, 19 lutego 1939 – Wielka Krokiew (skocznia duża K-75)

</doc>
<doc id="1913172" url="https://pl.wikipedia.org/wiki?curid=1913172" title="Jauhien Alachnowicz">
Jauhien Alachnowicz

Jauhien Alachnowicz (biał. Яўген Аляхновіч; ur. 18 czerwca 1990 r. w Mińsku) – białoruski wioślarz.

</doc>
<doc id="1913176" url="https://pl.wikipedia.org/wiki?curid=1913176" title="Dzianis Dzianisau">
Dzianis Dzianisau

Dzianis Dzianisau (ur. 28 lipca 1989 r.) – białoruski wioślarz.

</doc>
<doc id="1913177" url="https://pl.wikipedia.org/wiki?curid=1913177" title="Yauhen Aliakhnovich">
Yauhen Aliakhnovich



</doc>
<doc id="1913178" url="https://pl.wikipedia.org/wiki?curid=1913178" title="Jauhen Nosau">
Jauhen Nosau



</doc>
<doc id="1913181" url="https://pl.wikipedia.org/wiki?curid=1913181" title="Piotr Piatrynicz">
Piotr Piatrynicz

Piotr Piatrynicz (biał. Пётр Пятрыніч; ur. 20 grudnia 1957 r. w Rudkowce) – białoruski wioślarz.

</doc>
<doc id="1913184" url="https://pl.wikipedia.org/wiki?curid=1913184" title="Skoki narciarskie na Mistrzostwach Świata w Narciarstwie Klasycznym 1938">
Skoki narciarskie na Mistrzostwach Świata w Narciarstwie Klasycznym 1938

Skoki narciarskie na Mistrzostwach Świata w Narciarstwie Klasycznym 1938 – zawody w skokach narciarskich, przeprowadzone 27 lutego 1938 roku na skoczni Salpausselkä w Lahti, w ramach XI Mistrzostw Świata w Narciarstwie Klasycznym.
Złoty medal w konkursie zdobył reprezentant Norwegii, Asbjørn Ruud. Norweg wyprzedził drugiego w klasyfikacji – Stanisława Marusarza – o 0,3 punktu. Brązowy medal wywalczył Hilmar Myhra. W zawodach wzięło udział 97 skoczków, w tym najwięcej – 61 – reprezentantów Finlandii, spośród których najlepiej zaprezentował się Väinö Tiihonen (9. miejsce). Ponadto, wystartowało dziesięciu Szwedów, dziewięciu Norwegów, pięciu Niemców, czterech Austriaków, po dwóch Polaków, Szwajcarów i Japończyków oraz po jednym Estończyku i Czechosłowaku.
Po raz drugi mistrzostwa odbyły się w Lahti – wcześniej miało to miejsce w 1926 roku. Skoczkowie narciarscy rywalizowali o medale mistrzostw świata po raz jedenasty.

</doc>
<doc id="1913185" url="https://pl.wikipedia.org/wiki?curid=1913185" title="Krzysztof Skrzyński (lekkoatleta)">
Krzysztof Skrzyński (lekkoatleta)



</doc>
<doc id="1913187" url="https://pl.wikipedia.org/wiki?curid=1913187" title="Piotr Piatrynich">
Piotr Piatrynich



</doc>
<doc id="1913189" url="https://pl.wikipedia.org/wiki?curid=1913189" title="Tichon (Liaszczenko)">
Tichon (Liaszczenko)



</doc>
<doc id="1913191" url="https://pl.wikipedia.org/wiki?curid=1913191" title="BK Mladá Boleslav">
BK Mladá Boleslav

BK Mladá Boleslav – czeski klub hokejowy z siedzibą w Mladej Boleslavi.
Historia.
W najwyższej klasie czeskich rozgrywek klub występuje od sezonu 2008/09. W sezonie 2010/11 zajął ostatnie miejsce w lidze i zapewnił sobie utrzymanie w Extralidze po rywalizacji z mistrzem 1. ligi, klubem Slovan Ústečtí Lvi (w meczach 4:3). W edycji 2011/12 ponownie był najsłabszy w ekstralidze, a następnie przegrał rywalizację o miejsce w ekstralidze z mistrzem 1. ligi, Piráti Chomutov. W 2014 klub awansował do ekstraligi.

</doc>
<doc id="1913192" url="https://pl.wikipedia.org/wiki?curid=1913192" title="SolarAOT">
SolarAOT

SolarAOT – prywatna stacja badawcza transferu radiacyjnego, której celem jest badanie wpływu aerozolu na klimat. Akronim SolarAOT pochodzi od Solar Aerosol Optical Thickness – pomiary grubości optycznej aerozolu w obszarze promieniowania krótkofalowego w atmosferze. Stacja została założona w 2003 roku przez Krzysztofa Markowicza. Położona jest na Podkarpaciu na wysokości 443 m n.p.m. w odległości około 5 km od Strzyżowa. Zlokalizowana jest w terenie rolniczym na jednym ze szczytów pasma Góry Niebyleckiej (464 m n.p.m.) Pogórza Dynowskiego. Okolice stacji charakteryzują się małym wpływem miejskich źródeł zanieczyszczeń powietrza związanym ze stosunkowo dużą odległością od aglomeracji miejskich (Rzeszów około 25 km). Wykonywane pomiary mają na celu zrozumienie własności optycznych aerozoli atmosferycznych, badanie wymuszania radiacyjnego aerozole atmosferyczne, monitoring zanieczyszczeń powietrza, monitoring zmian klimatycznych, szacowanie energii wiatru oraz energii promieniowania słonecznego.
Pomiary.
Na stacji prowadzone są podstawowe pomiary meteorologiczne takie jak temperatura powietrza i wilgotność powietrza, ciśnienie atmosferyczne, prędkość i kierunek wiatru, natężenie i suma opadu, grubość pokrywy śnieżnej, stopień i rodzaj zachmurzenia, potencjał pola elektrycznego atmosfery, widzialność pozioma, sondaże aerologiczne, gradient temperatury powietrza i gruntu, detekcja wyładowań atmosferycznych.
Pomiary bilansu radiacyjnego, w skład którego wchodzą: strumień całkowity promieniowania krótkofalowego oraz promieniowania odbitego od powierzchni ziemi, strumienia promieniowania długofalowego oddolnego oraz odgórnego. Ponadto strumień promieniowania słonecznego w obszarze widzialnym (promieniowanie czynne fotosyntetycznie).
Pomiary własności optycznych aerozoli atmosferycznych obejmujące spektralną grubość optyczna, współczynnik absorpcji, rozpraszania i ekstynkcji oraz albedo pojedynczego rozpraszania.
Projekty badawcze i edukacyjne.
Stacja ma na celu testowanie nowoczesnych technik pomiarowych, prowadzenie szkoleń w ramach międzynarodowego projektu edukacyjnego GLOBE. Wyniki wykorzystywane są do tworzenia bazy danych odnawialnych źródeł energii województwa podkarpackiego, udział w grupie roboczej energia Słońca oraz wiatru, kampania pomiarowa SOAP (Studies Of Aerosol Properties) w 2006 roku, kiedy wykonywano pomiary na stacji badawczej Finokalia na Krecie oraz w Strzyżowie. Badanie spektralnych właściwości optycznych aerozolu oraz wymuszania radiacyjnego w latach 2005-2007. Wyniki pomiarów prowadzonych na stacji badawczej są wykorzystywane przy pisaniu prac licencjackich, magisterskich oraz doktorskich wykonywanych na uczelniach województwa Podkarpackiego oraz na Uniwersytecie Warszawskim.
Od 1 stycznia 2010 roku stacja została włączona w struktury projektu EUSAAR (European Supersites for Atmospheric Aerosol Research). Tym samym stała się jedną z kilkudziesięciu europejskich stacji pomiarowych, gdzie wykonywane są obserwacje własności fizycznych aerozoli atmosferycznych.
W latach 2010-2013 w stacji badawczej prowadzone były pomiary związane z realizacją następujących projektów badawczych Narodowego Centrum Nauki: wyznaczanie własności optycznych aerozoli na podstawie synergii pomiarów teledetekcyjnych oraz zróżnicowanie czasowo-przestrzenne wymuszania radiacyjnego nad Polską. Od 2013 r. w stacji badawczej prowadzone są prace naukowe związane z realizacją projektu pt. "Zintegrowane badania procesów klimatycznych z udziałem aerozoli absorbujących". W ramach tych prac prowadzone są obserwacje profili pionowych własności optycznych atmosfery i termodynamicznych dolnej atmosfery przy użyciu dwóch prototypowych dronów, zmiany albedo śniegu związane z depozycją sadzy na powierzchnię ziemi oraz struktury pionowej smogu w kotlinie Strzyżowa. W 2011 r. stacja badawcza wraz z Laboratorium Transferu Radiacyjnego Instytutu Geofizyki Wydziału Fizyki Uniwersytetu Warszawskiego oraz stacją badawczą Instytutu Oceanologii PAN utworzyła krajową aerozolową sieć badawczą PolandAOD. W sierpniu 2013 r. stacja została włączona do międzynarodowej automatycznej sieci aerozolowej AERONET będącej wspólnym projektem naukowo-badawczym NASA i Uniwersytetu w Lille.

</doc>
<doc id="1913193" url="https://pl.wikipedia.org/wiki?curid=1913193" title="Roman Veselkin">
Roman Veselkin



</doc>
<doc id="1913195" url="https://pl.wikipedia.org/wiki?curid=1913195" title="Skoki narciarskie na Mistrzostwach Świata w Narciarstwie Klasycznym 1937">
Skoki narciarskie na Mistrzostwach Świata w Narciarstwie Klasycznym 1937

Zawody w skokach narciarskich na X Mistrzostwach Świata w Narciarstwie Klasycznym odbyły się 14 lutego 1937 w Chamonix (Francja) na skoczni Tremplin aux Bossons. Złoty medal w zawodach wywalczył reprezentant Norwegii Birger Ruud.

</doc>
<doc id="1913197" url="https://pl.wikipedia.org/wiki?curid=1913197" title="Skoki narciarskie na Mistrzostwach Świata w Narciarstwie Klasycznym 1935">
Skoki narciarskie na Mistrzostwach Świata w Narciarstwie Klasycznym 1935

Zawody w skokach narciarskich na IX Mistrzostwach Świata w Narciarstwie Klasycznym odbyły się 17 lutego 1935 w Wysokich Tatrach (Czechosłowacja) na skoczni Jarolímek. Złoty medal w zawodach wywalczył reprezentant Norwegii Birger Ruud.

</doc>
<doc id="1913198" url="https://pl.wikipedia.org/wiki?curid=1913198" title="El Prat de Llobregat">
El Prat de Llobregat

El Prat de Llobregat (wym. , pot. "El Prat" ) – miejscowość w Hiszpanii w Katalonii położona w comarce Baix Llobregat, leży w obszarze metropolitarnym Barcelony w delcie rzeki Llobregat. Ponad ¼ powierzchni miasta zajmuje międzynarodowy port lotniczy Barcelona-El Prat.

</doc>
<doc id="1913200" url="https://pl.wikipedia.org/wiki?curid=1913200" title="Live! (album Voltaire’a)">
Live! (album Voltaire’a)

Live! – koncertowy album amerykańskiego artysty rockowego Voltaire’a, wydany przez niego własnym sumptem w 2006 roku.
Album stanowi zapis koncertu, jaki Voltaire dał w Austin w Teksasie i jest pierwszym albumem, na którym artyście nie towarzyszy zespół.
Lista utworów.
Utwory oznaczone gwiazdką to monologi.

</doc>
<doc id="1913203" url="https://pl.wikipedia.org/wiki?curid=1913203" title="Skoki narciarskie na Mistrzostwach Świata w Narciarstwie Klasycznym 1934">
Skoki narciarskie na Mistrzostwach Świata w Narciarstwie Klasycznym 1934

Zawody w skokach narciarskich na VIII Mistrzostwach Świata w Narciarstwie Klasycznym odbyły się 25 lutego 1934 w Sollefteå (Szwecja) na skoczni Hallstabacken. Złoty medal w zawodach wywalczył reprezentant Norwegii Kristian Johansson.

</doc>
<doc id="1913205" url="https://pl.wikipedia.org/wiki?curid=1913205" title="Wolny (potok)">
Wolny (potok)

Wolny – potok, lewostronny dopływ Czarnej Wisełki o długości 3,43 km. Jest wykapem na mokradłach południowo-zachodniego stoku Baraniej Góry.

</doc>
<doc id="1913211" url="https://pl.wikipedia.org/wiki?curid=1913211" title="Pallejà">
Pallejà

Pallejá – miasto we wschodniej Hiszpanii, w Katalonii, nad Morzem Śródziemnym, w comarce Baix Llobregat. Miejscowość posiada połączenia kolejowe z Barceloną, obsługiwane przez przedsiębiorstwo kolejowe FGC; linie S4, S7 i S8. Znajduje się tu XVII-wieczny zamek "Castillo de Pallejá", obecnie pełniący funkcję miejskiego muzeum. Leży na prawym brzegu rzeki Llobregat, przy głównej drodze N-II.

</doc>
<doc id="1913212" url="https://pl.wikipedia.org/wiki?curid=1913212" title="Historia Kijowa">
Historia Kijowa

Historia Kijowa – stolicy i największego miasta Ukrainy, sięga V wieku. Na przestrzeni wieków miasto przeżywało lata świetności, lecz kilkakrotnie stawało też na skraju całkowitego zniszczenia.
Faktoria wikingów.
Kijów został założony na początku V wieku jako placówka handlowa. Potem znany był jako Könugard, stanowiąc centrum wikińskiego handlu na Rusi na szlaku od Waregów do Greków. Był jednocześnie głównym składem daniny, ściąganej przez Waregów z plemion słowiańskich. Stąd Waregowie spławiali towary i niewolników szlakiem greckim w dół Dniepru na Morze Czarne. Według starej, zapisanej już w VIII wieku legendy, nazwa miasta wywodzi się od imienia pierwszego legendarnego miejscowego księcia – Kija. Naukowcy widzą w niej jednak raczej związek ze źródłosłowem: Kujaw związanym z Kuciem, co znajduje potwierdzenie w źródłach arabskich, nazywających Kijów: Kujawią lub Kujabem. Według Kroniki Nestora w 862 roku dwóch Waregów Askold i Dir z drużyny Ruryka udało się z Nowogrodu Wielkiego na południe i opanowali Kijów, rządząc w nim do 882 roku. Wtedy zostali najechani i zabici przez Waregów pod dowództwem władcy nowogrodzkiego Helgi, którego źródła ruskie nazwały Olegiem Mądrym. W ten sposób zostały zjednoczone dwa państwa Waregów, którego stolicą został Kijów. Dało to początek Rusi Kijowskiej.
Stolica Rusi Kijowskiej.
W 882 roku zdobyty przez Waregów pod dowództwem Olega Mądrego, który przeniósł do Kijowa swoją siedzibę z Nowogrodu Wielkiego. Przy okazji zaprzysiężenia układu z Bizancjum przez Igora Rurykowicza (Ingvara Rörekssona) w 945 roku, wspomniano o istnieniu w Kijowie świątyni św. Eliasza. W 988 lub 989 roku miał miejsce w Kijowie chrzest Włodzimierza I Wielkiego uznawany symbolicznie za chrzest Rusi. 14 sierpnia 1018 roku Bolesław I Chrobry zdobył Kijów podczas Wyprawy kijowskiej, osadzając na tronie Rusi swojego zięcia Światopełka Przeklętego i pozostał w nim przez kilka miesięcy. Po Światopełku władcą został Jarosław Mądry, który otoczył Kijów nowym wałem i wybudował Sobór św. Sofii oraz Złotą Bramę. W 1037 roku Kijów został siedzibą metropolii kościoła prawosławnego. W 1069 roku Kijów został zdobyty przez Bolesława II Śmiałego w celu osadzenia w nim na tronie Izjasława I, kosztem Wsiewołoda I.
W 1169 roku rolę Kijowa jako stolicy Rusi Kijowskiej przejął Włodzimierz nad Klaźmą, ponieważ tam postanowił rezydować wielki książę Andrzej Bogolubski. W 1228 roku zaczęto budować kościół św. Jacka i klasztor Dominikanów w Kijowie. W 1234 roku katolickim biskupem Kijowa (misyjnym biskupem dla Rusi) został Gerard. W tym czasie swój konwent rozbudowali w mieście dominikanie.
Pod władzą Tatarów.
6 grudnia 1240 miasto zostało zdobyte i całkowicie zniszczone przez wojska mongolskie Batu-chana (Zdobycie Kijowa (1240)). Zniszczono cerkiew Dziesięcinną i sobór św. Zofii, a większość mieszkańców wymordowano. Ocalał tylko Padół. Na zgliszczach rezydował namiestnik tatarski – baskak, od którego uzależniony był miejscowy ruski książę. Z powodu upadku miasta, ośrodek polityczny południowej Rusi przeniósł się do Księstwa halickiego, a od 1299 roku Kijów przestał mieć znaczenie jako siedziba religijna ponieważ do Włodzimierza nad Klaźmą przeprowadził się metropolita kijowski Maksym.
W Wielkim Księstwie Litewskim.
Po bitwie nad Sinymi Wodami w 1363 książę litewski Olgierd Giedyminowic wypędził Tatarów z Kijowa i włączył go do Wielkiego Księstwa Litewskiego, osadzając w nim swojego syna Włodzimierza. Litwini pierwszy drewniany zamek zbudowali na Górze Zamkowej w latach 1370–1380. Po 1387 roku do miasta wrócił zakon dominikanów, którzy rozpoczęli w dzielnicy Padół budowę katedry katolickiej. W 1394 Jagiełło usunął z Kijowa Włodzimierza Olgierdowicza, oddając władzę w mieście księciu Skirgielle. W 1399 roku Kijów był miejscem zbornym rycerstwa polskiego pod dowództwem Spytka z Melsztyna i Litwinów w wyprawie przeciwko Tatarom, zakończonej klęską w bitwie nad Worsklą. W 1412 roku Kijów stał się siedzibą katolickiego biskupstwa, a król Jagiełło ufundował drewnianą katedrę.
W roku 1416 miasto zdobyli tatarscy Kipczacy pod wodzą emira Edygeja, paląc miasto i dokonując rzezi Kijowian. W 1449 roku Tatarzy ponownie najechali Kijów. W 1471 roku Kijów stał się stolicą litewskiego województwa kijowskiego. W 1482 roku chan Mengli Girej uderzył na miasto, zdobył je, a ludność uprowadził w jasyr razem z wojewodą Iwanem Chodkiewiczem z rodziną i biskupem katolickim.
W 1492 roku król Polski Aleksander Jagiellończyk nadał miastu prawa magdeburskie. W 1535 roku horodniczy Iwan Służka rozbudował zamek w Kijowie. Położona poniżej dawnego miasta dzielnica Padół stała się w XVI wieku ludniejsza niż Wysokie Miasto i zachowała dominującą rolę gospodarczą aż do pożaru w 1811 roku. Padół został też ufortyfikowany i otrzymał swój odrębny herb.
W Koronie Królestwa Polskiego.
Miasto po unii lubelskiej (w 1569) roku zostało włączone do Korony Polskiej i stało się stolicą województwa kijowskiego w prowincji małopolskiej. Pierwsza lustracja dokonana przez władze polskie w 1570 roku wymieniła w raporcie, że drewniany zamek w Kijowie miał siedem baszt z 23 działami i na jego terenie był kościół i cerkiew, natomiast samo miasto nie posiadało rynku, cerkwie zniszczone, a chaotycznie rozmieszczonych domów było 808, które zamieszkiwało około 5 tys. mieszkańców. Reinhold Heidenstein wspominał, że ówczesne miasto nie leżało w okolicach Górnego Kijowa w okolicach Soboru św. Zofii, lecz nad Dnieprem w dzisiejszej dzielnicy Padół nad Dnieprem. W 1586 roku król Stefan Batory nakazał odbudować Górne Miasto i nadał mu prawa miasta królewskiego, w związku z czym namiestnik króla Mateusz Woroniecki dokonał stosownych pomiarów gruntu. W 1591 roku podczas powstania Krzysztofa Kosińskiego Kozacy bezskutecznie próbowali zdobyć Kijów. W 1604 roku biskup Wereszczyński założył jurydykę "Biskupszczyzna" na terenie od rzeczki Hłuboczycy (później Kanawa) do Dniepru i od Jeziora Jordańskiego do Szczekowicy i zameczku biskupiego na Kudriawcu. Konstytucja sejmu Rzeczypospolitej z 1607 postanowiła odbudować spalony zamek w Kijowie. W 1614 w dzielnicy Padół biskup Krzysztof Kazimierski rozpoczął budowę murowanej katolickiej Katedry św. Zofii. W 1618 roku unicki metropolita Antoni Grekowicz został utopiony w Dnieprze przez prawosławnych. W 1622 roku miasto w dzielnicy Padół było opasane częstokołem, basztami i fosą, liczba mieszkańców do tego czasu uległa podwojeniu i wynosiła ponad 10 tys. osób, a zamek opisano jako odbudowany. Beauplan pisał, że w tym czasie katolicy mieli na Padole cztery świątynie: katedrę św. Zofii, kościół Dominikanów w rynku pod wezwaniem św. Mikołaja, kościół Bernardynów oraz kościół Jezuitów. W 1630 roku w Kijowie przeprawiły się wojska koronne tłumiące Powstanie Fedorowicza. W 1631 roku Piotr Mohyła założył przy Ławrze Peczerskiej Kolegium Kijowskie o charakterze łacińsko-polskim, które w 1633 roku łącząc ze szkołą bracką przeniesiono na Padół, tworząc Kolegium Kijowsko-Mohylańskie. W 1646 roku odbyła się w Kijowie dysputa na temat pochodzenia Ducha Świętego pomiędzy jezuitą Mikołajem Ciechowskim a rektorem Kolegium Kijowsko-Mohylańskiego Innocentym Gizelem. Po wybuchu Powstania Chmielnickiego na początku czerwca 3-tysięczny oddział Kozaków bez walki zajął Kijów, lecz miasto zostało odzyskane przez szlachtę w lipcu przy pomocy metropolity prawosławnego Kossowa. W dniu 19 grudnia 1648 miasto zostało ponownie opanowane przez Kozaków (zniszczono wtedy m.in. Zamek w Kijowie), a w styczniu 1649 roku miasto zajęły główne siły Chmielnickiego. Po Ugodzie zborowskiej na zamek kijowski w dniu 6 listopada 1649 roku ponownie wjechał wojewoda Adam Kisiel.
Po przegranej przez Kozaków bitwie pod Łojowem pod miasto w dniu 3 sierpnia 1651 roku podeszły oddziały Janusza Radziwłła, który na czele 6 tys. żołnierzy rozpoczął przygotowania do ataku. Książę zamierzał przypuścić główne natarcie od strony soboru św. Zofii, obchodząc miasto od południa, gdyż z tej strony był najdogodniejszy dostęp do umocnień. Dwa oddziały miały wykonać pomocnicze ataki od północy, podchodząc pod Kijów od strony Wyszogrodu. Jazdę pod komendą Aleksandra Hilarego Połubińskiego i Teofila Schwarzhoffa (15 chorągwi) planowano wysłać brzegiem Dniepru, a piechota, którą dowodził Bogusław Przypkowski, miała podpłynąć rzeką pod same umocnienia, aby następnie przeprowadzić desant. Szturm nie był jednak konieczny, gdyż niespodziewanie w najbliższą noc załoga dowodzona przez Antona Żdanowicza zaczęła pospiesznie opuszczać miasto. Nie bez znaczenia była również presja wywierana na pułkownika przez mieszczan i duchownych. Następnego dnia hetman polny wjechał triumfalnie przez Złotą Bramę do Kijowa. Witany był uroczyście przez duchowieństwo prawosławne z metropolitą Sylwestrem Kossowem i archimandrytą pieczerskim Józefem Tryzną na czele oraz miejscowy magistrat, który wręczył księciu klucze do miasta oraz złożył przysięgę wierności królowi i Rzeczypospolitej. Wkrótce od południa pod Kijów zaczęły podchodzić 3 tys. siły kozackie wysłane przez Chmielnickiego, którymi dowodził Łukian Mozyria, jednak zostały one rozbite przez oddziały Połubińskiego. W tym samym dniu na skutek dywersji kozackiej pożar strawił Padół z ratuszem, klasztorem bernardynów i trzysta domów w Kijowie.
Po Ugodzie z Białej Cerkwi w związku ze zniszczeniem miasta 20 marca 1652 roku król Jan Kazimierz wydał specjalny uniwersał, w którym zwolnił miasto na cztery lata z podatków i postojów wojska. Sytuacja zmieniła się po ugodzie perejasławskiej, w której Bohdan Chmielnicki oddał ówczesną lewobrzeżną Ukrainę i Kijów Carstwu Moskiewskiemu, po czym w styczniu 1654 roku bojar moskiewski Wasilij Wasiljewicz Buturlin wkroczył do Kijowa. Poczynania te doprowadziły do wojny IV wojny polsko-rosyjskiej zakończonej dopiero w 1667 roku. Rzeczpospolita "de iure" zrezygnowała z Kijowa na rzecz Carstwa w 1686 roku w Traktacie Grzymułtowskiego.
Z tego okresu zachowały się łacińskie nazwy miasta, które z biegiem lat zmieniały się m.in. "Kiovie, Kiovia, Chiovia, Glovia, Kiow, Kioff urbs Poloniae in Ucrania".
W Rosji i ZSRR.
W sierpniu 1658 roku hetman kozacki Iwan Wyhowski próbował bezskutecznie odbić na Rosjanach miasto, ale atak odparł wojewoda moskiewski Wasyl Szeremietiew. W czasie walk miasto ponownie ucierpiało na skutek pożaru.
Na mocy rozejmu andruszowskiego w 1667 roku Rzeczpospolita przyznała na 2,5 roku prawa Rosji do Kijowa, jednak w 1686 roku na mocy traktatu Grzymułtowskiego miasto oficjalnie zostało przyznane Rosji, pomimo tego do końca I Rzeczypospolitej pozostała w Polsce część województwa kijowskiego, którego faktyczną stolicą (w związku z opanowaniem Kijowa przez Rosjan) był Żytomierz, nadal było nazywane od jego dawnej stolicy. Żaden z traktatów polsko-rosyjskich dotyczących Kijowa nie był nigdy ratyfikowany. Po 1677 roku gdy Turcja obległa Czehryń Kijów został na nowo ufortyfikowany. W XVIII i XIX wieku Kijów był ważnym węzłem komunikacyjnym i ośrodkiem wojskowym Rosji, podlegał z tego powodu intensywnej wymianie kulturowej między narodami słowiańskimi a innymi narodami zamieszkującymi Imperium Rosyjskie.
W Kijowie podczas każdej z trzech fal pogromów antyżydowskich dochodziło do przemocy. Podczas pogromu w kwietniu 1881 napastnicy splądrowali około 1000 żydowskich domów i miejsc pracy. Doszło również do morderstw i gwałtów. W 1905, w następstwie rozruchów po ogłoszeniu przez cara Manifestu październikowego w dwudniowej fali przemocy zabito 47–100 Żydów, a ponad 300 zostało rannych. W październiku 1919, podczas wojny ukraińsko-radzieckiej i na fali pogromów antyżydowskich, białogwardziści rozpętali pogrom, w którym zamordowano 500–600 osób.
Na początku XX wieku większość w Kijowie stanowili Rosjanie. W 1918 w Kijowie ogłoszono stworzenie Ukraińskiej Republiki Ludowej i stoczone ciężkie boje z bolszewikami, w których brała udział 3. Armia Wojska Polskiego, która, w porozumieniu z atamanem Symonem Petlurą, wkroczyła do miasta 7 maja 1920 roku w czasie Wyprawy kijowskiej 1920 roku i pozostały w nim do 13 czerwca. Bolszewicy ostatecznie zdobyli miasto w 1920. W 1934 do Kijowa przeniesiona została z Charkowa stolica Ukraińskiej SRR. W latach 30. XX wieku władze komunistyczne zabiły w kijowskiej Bykowni około 150 tys. osób, a w 1940 roku zamordowano tam ok. 3500 polskich oficerów. We wrześniu 1941 miasto zdobyli Niemcy (bitwa o Kijów (1941)). Wkrótce zaczęły w nim wybuchać pozostawione w głównych budynkach i hotelach ładunki wybuchowe, zdalnie detonowane przez NKWD. W tym samym roku niemieccy hitlerowcy zamordowali ponad 100 tys. osób w Babim Jarze (Żydów, Ukraińców, Rosjan, Polaków). Niemcy stworzyli też obóz koncentracyjny Konzentrationslager Syrez. W dniu 5 listopada 1943 roku Armia Czerwona zdobyła Kijów (Bitwa o Kijów (1943)).
Po II wojnie światowej miasto zostało ważnym ośrodkiem przemysłowym i naukowym, od końca lat 50. było również głównym ośrodkiem ukraińskich dysydentów poza zachodnią Ukrainą. W 1986 roku zostało dotknięte konsekwencjami awarii elektrowni w Czarnobylu.
W niepodległej Ukrainie.
Od 1991 Kijów jest stolicą niepodległej Ukrainy. W tym też roku został siedzibą katolickiej diecezji kijowsko-żytomierskiej obrządku łacińskiego. Na przełomie 2004 i 2005 roku kijowski Plan Niepodległości był jednym z najważniejszych miejsc dla pomarańczowej rewolucji, zaś na przełomie 2013 i 2014 Euromajdanu.
W lutym 2022 Kijów stał się jednym z głównych celów ataku prowadzonego w ramach inwazji Rosji na Ukrainę. Między 25 lutego, a 2 kwietnia 2022 miała miejsce bitwa o Kijów, zakończona zwycięstwem wojsk ukraińskich.
Polacy w Kijowie.
Do czasu odzyskania przez Polskę niepodległości w 1918 roku Kijów był jednym z najważniejszych ośrodków polskości na dawnych wschodnich ziemiach przedrozbiorowej Polski. W 1812 z inicjatywy Tadeusza Czackiego powstało Pierwsze Gimnazjum w Kijowie z polskim językiem wykładowym, który usunięto po upadku powstania listopadowego. Szkoła ta mieściła się w Pałacu Kłowskim. W 1817 roku rozpoczęto budowę polskiego kościoła pod wezwaniem św. Aleksandra. Polacy w Kijowie stanowili elitę społeczną i intelektualną. Na tutejszym uniwersytecie kadrę naukową i studencką początkowo (po upadku powstania styczniowego) tworzyli prawie wyłącznie Polacy (studenci i wykładowcy rusińscy i rosyjscy stanowili w tych latach zaledwie około 10% społeczności akademickiej), natomiast samo miasto Kijów w sensie kulturowym było w ponad połowie miastem polskim. W roku akademickim 1838/39 studenci polscy stanowili 62,5% ogółu studentów. Dzielnicę Łypki zamieszkiwała niemal wyłącznie arystokracja polska, obok rosyjskiej (tutaj znajdowały się posiadłości magnackie Potockich i Branickich), także na głównej ulicy Kreszczatik tętniło polskie życie społecznościowe (tutaj w 1920 wkroczyły polskie dywizje wojskowe, podczas tzw. wyprawy kijowskiej). Na tej głównej alei miasta mieściło się wiele prowadzonych przez Polaków nowoczesnych magazynów, renomowanych firm, banków, hoteli, zakładów rzemieślniczych. Podobnie było na sąsiednich ulicach: Funduklejewskiej, Luterańskiej, Puszkińskiej, Prorieznoj, Wielkiej Włodzimierskiej, Nikołajewskiej i innych. Życie teatralne opierało się niemal tylko na wędrownych polskich grupach teatralnych. W 1837 roku powstała w Kijowie tajna organizacja Związek Ludu Polskiego, która po roku działalności została zdekonspirowana w wyniku czego aresztowano 115 osób. W okresie Wiosny Ludów w Kijowie ukazywało się w latach 1846–1849 polskie pismo Gwiazda wydawane przez Jakuba Jurkiewicza. W 1857 roku powstała polska organizacja Związek Trojniacki, który z inicjatywy Stefana Bobrowskiego zorganizował niewielką drukarnię w Ławrze Peczerskiej. Centrum jednej z polskich dzielnic Kijowa była ulica Kościelna, przy której znajdował się katolicki kościół pw. św. Aleksandra, to tutaj odbyły się jedne z największych manifestacji w mieście młodzieży polskiej po masakrach w Warszawie w 1861 roku i w przeddzień wybuchu powstania w 1863. W 1861 roku powstała polska organizacja, którą zarządzał Komitet Kijowski (zwany też Centralnym Komitetem na Rusi) w skład którego wchodzili Izydor Kopernicki, Aleksander Jabłonowski, Antoni Chamiec i Antoni Jurewicz. Wystąpienie zbrojne w Kijowie podczas Powstania styczniowego rozpoczęło się w nocy z 8 na 9 maja 1863 roku poprzez wymarsz 300 osobowego oddziału studentów pod dowództwem Władysława Borowskiego, a następnie połączył się z oddziałem Władysława Rudnickiego. W pobliżu przebywał też 150 osobowy konny oddział Romualda Olszańskiego, który został zaatakowany przez Rosjan wieczorem 9 maja i rozbity, tracąc 40 zabitych i 68 jeńców. 15 maja pod Bułajem Rosjanie zniszczyli drugi oddział powstańczy. Po stłumieniu powstania w okolicach Kijowa Polaków osadzono w twierdzy w Peczersku, osadzając w baszcie Północnej około 1200 powstańców. W dniu 18 maja w Kosym Kaponierze twierdzy rozstrzelany został Adam Zieliński, w dniu 9 listopada Władysław Rakowski i Platon Krzyżanowski, a po kilku dniach Romuald Olszański i Adam Drużbacki, a wielu innych wysłano na katorgę na Syberię. Wkład społeczeństwa polskiego w życie miasta drastycznie był eliminowany po upadku powstania styczniowego.
W 1884 roku powstała w Kijowie Korporacja Studentów Polaków ze Stanisławem Narutowiczem na czele. Na przełomie wieków XIX/XX rozpoczęła się budowa kolejnego kościoła katolickiego w mieście projektu polskiego arch. Władysława Horodeckiego – pw. św. Mikołaja (do lat 60. XIX wieku istniał również polski kościół w gmachu tutejszego uniwersytetu). W 1908 roku Józef Piłsudski założył w Kijowie Związek Walki Czynnej. W tym okresie, na przełomie wieków, żyło w Kijowie ponad 35 000 Polaków (1900 rok), liczba ta wzrosła prawie trzykrotnie do roku 1915 i osiągnęła ponad 100 000, co stanowiło 25% ówczesnej populacji Kijowa. Należeli oni do najbogatszych mieszkańców miasta, działało tutaj wiele filii i sklepów z Warszawy; na 142 cukrownie – 50% należało do polskich właścicieli. W mieście największą księgarnią i jednocześnie magazynem książkowym z biblioteką były słynne zabudowania na alei Kreszczatik Leona Idzikowskiego – księgarza i wydawcy, który wydał dużo ponad 100 tłumaczeń oryginalnych dzieł polskich, a jego zbiory liczyły setki tysięcy książek. Poza tym w Kijowie działało wiele polskich m.in. zakładów przemysłowych, szkół prywatnych, pracowniczych, gimnazjów, siedzib gazet, teatrów, sklepów i firm, a także wydawnictw codziennych (np. znana gazeta „Dziennik Kijowski”, której nakład wynosił średnio około 5.000 egzemplarzy; była prenumerowana zarówno w Kijowie i okolicy, jak również w Moskwie, Petersburgu i Warszawie). Na tutejszym Cmentarzu Bajkowym spoczywa wiele znanych i wybitnych polskich postaci związanych z Kijowem, a także polscy żołnierze polegli w 1920 podczas wojny polsko-rosyjskiej. Tak Józef Ignacy Kraszewski opisywał swoją podróż do Kijowa w II poł. XIX wieku:
W latach 1916–1920 w Kijowie powstał polski teatr „Studya” na deskach którego wystąpili Jaracz i Osterwa i który mieścił się w pałacyku Gotowca przy ul. Uniwersyteckiej. W 1917 roku 556 przedstawicieli polskich organizacji na Ukrainie zebrało się na zjeździe, któremu przewodniczył Zdzisław Grocholski i który powołał wspólny polski samorząd pod nazwą Zgromadzenie Polskie oraz Polski Komitet Wykonawczy na Rusi, który sprawował pieczę nad 10 polskimi szkołami podstawowymi w Kijowie oraz zorganizował Wyższe Kursy Naukowe i Towarzystwo Naukowe z 718 słuchaczami. Ostatecznie polskość miasta zeszła na stanowisko marginalne po odzyskaniu przez Polskę niepodległości, kiedy to większość tutejszego polskiego życia inteligenckiego, kulturalnego i przemysłowego przeniosło się w odrodzone granice Polski. Obecnie w Kijowie mieszka zaledwie około 7.000 Polaków, których działalność narodowa koncentruje się w organizacjach takich jak „Dom Polski”, Związek Polaków na Ukrainie, Instytut Polski w Kijowie, Dziennik Kijowski, Narodowościowo-Kulturalne Stowarzyszenie Polaków „Zgoda”, Kijowskie Polskie Stowarzyszenie Kulturalno-Oświatowe im. A. Mickiewicza w Kijowie, Związek Polaków miasta Kijowa, Kijowskie Polskie Zgromadzenie Szlacheckie „Zgoda” im. Mariana Małowskiego, Kapelania Polska w Kijowie.

</doc>
<doc id="1913215" url="https://pl.wikipedia.org/wiki?curid=1913215" title="ČEZ Aréna">
ČEZ Aréna



</doc>
<doc id="1913216" url="https://pl.wikipedia.org/wiki?curid=1913216" title="Rob Calloway">
Rob Calloway

Rob Calloway (ur. 18 lipca 1969 w Hartford) – amerykański bokser wagi juniorciężkiej i ciężkiej.
Kariera zawodowa.
Rob Calloway na zawodowym ringu zadebiutował 24 października 1992 roku. Po 4-rundowym pojedynku, pokonał na punkty rodaka – Kenny'ego Browna.
23 października 1993 roku, w swoim szóstym pojedynku doznał pierwszej porażki. Po 6 rundach przegrał niejednogłośnie na punkty z Kenem McCurdy.
2 kwietnia 1997 roku, zdobył pas mało znaczącej federacji WAA w wadze półciężkiej, pokonując w 9. rundzie, przez techniczny nokaut Raya Domenge'a.
3 kwietnia 1999 po 12-rundowym pojedynku wygrał z Darrellem Spinksem jednogłośnie na punkty. Stawką pojedynku był pas federacji IBA "Continental Americas" w wadze junior ciężkiej.
12 listopada 1999 Calloway stoczył walkę o Mistrzostwo Świata federacji IBA wagi junior ciężkiej. Po 12 rundach przegrał jednogłośną decyzją sędziów z Kennym Keene.
31 marca 2000 zdobył pas Mistrza Świata federacji IBA w wadze ciężkiej, pokonując już w 1. rundzie Troya Weida.
21 września 2001 przegrał 12-rundową walkę z Duńczykiem Tue Bjornem Thomsenem, której stawką był wakujący pas Mistrza Świata federacji IBC w kategorii junior ciężkiej.
28 czerwca 2002 roku zdobył Interkontynentalny pas federacji WBF w kategorii ciężkiej, zwyciężając w 11. rundzie, przez techniczny nokaut Otisa Tisdale.
5 października 2002 stoczył pojedynek z Rusłanem Czagajewem. Walka została przerwana po 3. rundzie, z powodu kontuzji Callowaya, spowodowanej przez przypadkowe zderzenie głowami. Ostatecznie sędziowie orzekli remis.
18 października 2003 Calloway po raz pierwszy bronił interkontynentalnego pasa federacji WBF w kategorii ciężkiej. Po 12-rundowym pojedynku pokonał jednogłośnie na punkty Juliusa Longa.
17 czerwca 2004 przegrał w drugiej rundzie, przez nokaut z Hasimem Rahmanem.
24 czerwca 2005 wygrał z Australijczykiem Bobem Mirovicem jednogłośnie na punkty po 12 rundach. Stawką tego pojedynku był wakujący pas Mistrza Świata federacji WBF w wadze ciężkiej.
7 stycznia 2006 stoczył rewanżowy pojedynek z Rusłanem Czagajewem. Rob Calloway uległ w 2. rundzie przez nokaut.
26 kwietnia 2006 przegrał jednogłośnie na punkty 10-rundową walkę, z Jameelem McClinem.
18 grudnia 2009 Calloway przegrał z Polakiem Pawłem Kołodziejem pojedynek o Mistrzostwo Świata federacji IBC w kategorii junior ciężkiej. Został poddany przez narożnik między 6. a 7. rundą.
28 maja 2010 w walce z Shannonem Briggsem przegrał przed techniczny nokaut w pierwszej rundzie.
2 sierpnia 2010 Rob Calloway przerwał passę dwóch porażek z rzędu, pokonując dwa do remisu, po 6 rundach Travisa Fultona. Było to drugie starcie między tymi pięściarzami. Pierwsze, które miało miejsce w 2005 roku, wygrał Calloway przez techniczny nokaut w 2. rundzie.

</doc>
<doc id="1913217" url="https://pl.wikipedia.org/wiki?curid=1913217" title="Skoki narciarskie na Mistrzostwach Świata w Narciarstwie Klasycznym 1933">
Skoki narciarskie na Mistrzostwach Świata w Narciarstwie Klasycznym 1933

Zawody w skokach narciarskich na VII Mistrzostwach Świata w Narciarstwie Klasycznym odbyły się 8 lutego 1933 w Innsbrucku (Republika Austriacka) na skoczni Bergisel. Złoty medal w zawodach wywalczył reprezentant Szwajcarii Marcel Reymond.

</doc>
<doc id="1913219" url="https://pl.wikipedia.org/wiki?curid=1913219" title="Skoki narciarskie na Mistrzostwach Świata w Narciarstwie Klasycznym 1931">
Skoki narciarskie na Mistrzostwach Świata w Narciarstwie Klasycznym 1931

Zawody w skokach narciarskich na VI Mistrzostwach Świata w Narciarstwie Klasycznym odbyły się 13 lutego 1931 w Oberhofie (Republika Weimarska) na skoczni Hindenburg-Schanze. Złoty medal w zawodach wywalczył reprezentant Norwegii Birger Ruud.

</doc>
<doc id="1913249" url="https://pl.wikipedia.org/wiki?curid=1913249" title="Skoki narciarskie na Mistrzostwach Świata w Narciarstwie Klasycznym 1930">
Skoki narciarskie na Mistrzostwach Świata w Narciarstwie Klasycznym 1930

Zawody w skokach narciarskich na V Mistrzostwach Świata w Narciarstwie Klasycznym odbyły się w piątek, 28 lutego 1930 w Oslo, stolicy Norwegii na skoczni K-50.
Zmagania na Holmenkollbakken cieszyły się dużą popularnością wśród kibiców – zawody oglądało na żywo od 30 do 40 tysięcy widzów. Rozpoczęły się one o godzinie 14.00. W zmaganiach wzięło udział 148 skoczków z ośmiu państw (Norwegia, Szwecja, Szwajcaria, Polska, Rzesza Niemiecka, Jugosławia, Finlandia, Czechosłowacja) z czego 110-120 pochodziło z Norwegii.
Zgodnie z oczekiwaniami konkurs został zdominowany przez reprezentantów Norwegii. Zajęli całe podium, a najlepszym z nich okazał się Gunnar Andersen, który oddał skoki na odległość 48 i 48,5 metrów.

</doc>
<doc id="1913256" url="https://pl.wikipedia.org/wiki?curid=1913256" title="Skoki narciarskie na Mistrzostwach Świata w Narciarstwie Klasycznym 1929">
Skoki narciarskie na Mistrzostwach Świata w Narciarstwie Klasycznym 1929

Skoki narciarskie na Mistrzostwach Świata w Narciarstwie Klasycznym 1929 – zawody w skokach narciarskich rozgrywane w ramach mistrzostw świata w narciarstwie klasycznym, przeprowadzone 10 lutego 1929 roku na Wielkiej Krokwi w Zakopanem, w celu wyłonienia czwartego mistrza świata w skokach narciarskich.
Do zawodów zgłoszonych zostało 57 zawodników z 11 państw. Ostatecznie w konkursie zaprezentowało się 49 skoczków, spośród których 41 zostało sklasyfikowanych. Pierwsze trzy miejsca zajęli reprezentanci Norwegii – zwyciężył Sigmund Ruud, drugie miejsce zajął Kristian Johansson, a trzeci był Hans Kleppen. W pierwszej siódemce znalazło się sześciu Norwegów. Najlepszym skoczkiem spoza tego kraju był Niemiec Alois Kratzer, sklasyfikowany na czwartej pozycji. Najdłuższy skok zawodów, oddany na 58,5 metra w drugiej serii konkursowej, uzyskał Hans Kleppen. 
Zawody formalnie miały charakter mistrzostw Europy, jednak Międzynarodowa Federacja Narciarska od kongresu w 1965 roku uznaje ich wyniki jako rezultaty czwartych mistrzostw świata w narciarstwie klasycznym. Były to pierwsze międzynarodowe zawody narciarskie rangi mistrzowskiej zorganizowane na terenie Polski.
Na podstawie wyników tego konkursu sporządzono również rezultaty 10. Mistrzostw Polski w Skokach Narciarskich. Najlepszym Polakiem w konkursie i zarazem mistrzem Polski, nie uwzględniając wyników zawodników zagranicznych, został Bronisław Czech (10. miejsce), drugie miejsce zajął Franciszek Cukier (17. miejsce), a trzeci był Władysław Mietelski (23. miejsce).
W serii pokazowej, rozegranej po zakończeniu oficjalnej rywalizacji, najdłuższy wówczas skok na Wielkiej Krokwi oddał Sigmund Ruud (71,5 m), jednak nie ustał swojej próby. Najdłuższy prawidłowo wylądowany skok na obiekcie osiągnął natomiast Stanisław Gąsienica-Sieczka, który uzyskał 66 metrów. Wynik ten został jednocześnie nowym rekordem Polski w długości skoku narciarskiego.
Tło zawodów.
Sytuacja skoków narciarskich w drugiej połowie lat 20. XX wieku.
Poprzednie narciarskie mistrzostwa zorganizowane zostały w 1927 roku w Cortina d’Ampezzo. W konkursie skoków triumfował wówczas Tore Edman, drugie miejsce zajął Willen Dick, a trzeci był Bertil Carlsson. Na rok przed mistrzostwami w Zakopanem odbyły się II Igrzyska Zimowej Olimpiady w Sankt Moritz. W rozegranym konkursie w skokach narciarskich mistrzem olimpijskim został Alf Andersen, srebrny medal zdobył Sigmund Ruud, a brązowy – Rudolf Burkert. W zawodach wystartowało 38 skoczków z trzynastu państw.
Aktualny wówczas rekord świata w długości skoku narciarskiego należał do Nelsa Nelsena i wynosił 73 metry. Kanadyjczyk uzyskał tę odległość w lutym 1925 roku na skoczni w Revelstoke. Rekord największej skoczni w Europie, Bernina-Roseg-Schanze w Pontresinie, wynosił wówczas 72 metry i należał do Bruno Trojaniego.
Organizacja mistrzostw.
Prawo do organizacji mistrzostw przez Zakopane przyznano miastu podczas kongresu FIS w Sankt Moritz w 1928 roku. Formalnie zakopiańskie zawody były narciarskimi mistrzostwami Europy, w skład których weszły konkurencje klasyczne (biegi na różnych dystansach, skoki narciarskie i bieg złożony) oraz konkurencje pokazowe – bieg zjazdowy zaliczany do konkurencji alpejskich i bieg patrolowy (biathlon). Bieg zjazdowy był pierwowzorem późniejszych mistrzostw świata w narciarstwie alpejskim. 
Nie funkcjonowała wówczas impreza oficjalnie nazywana narciarskimi mistrzostwami świata, a do wszystkich konkurencji dopuszczeni zostali tylko zawodnicy z kontynentu europejskiego. Oficjalnie zawody tego typu zaczęto nazywać mistrzostwami świata dopiero począwszy od mistrzostw w Chamonix w 1937 roku. Mimo to Międzynarodowa Federacja Narciarska na kongresie w 1965 roku uznała wszystkie edycje z lat 1925–1935, w tym mistrzostwa w Zakopanem, jako oficjalne edycje mistrzostw świata w narciarstwie klasycznym.
Skocznia narciarska.
Otwarte zawody w skokach narciarskich, a także skoki do biegu złożonego (kombinacji norweskiej), odbyły się na Wielkiej Krokwi wybudowanej w 1925 roku. W związku z planowaną organizacją mistrzostw dokonano szeregu korekt – zmieniony został rozbieg i profil skoczni, wokół niej wybudowane zostały trybuny wachlarzowe dla kibiców, trybuny dla gości specjalnych, wojskowych i dziennikarzy, a także ustawiona została wieża sędziowska z nową lożą. 
Wielka Krokiew to duża skocznia narciarska, której punkt konstrukcyjny umieszczony był wówczas na 60. metrze. Całkowita długość najazdu na próg skoczni wynosiła wówczas 94 metry, a kąt jego nachylenia wynosił 30 stopni. Zeskok mierzył 114 metrów długości i był nachylony pod kątem 38 stopni. Różnica poziomów liczyła natomiast 91 metrów.
Rekordzistą skoczni przed rozpoczęciem mistrzostw był Bronisław Czech, który w 1928 roku oddał skok na odległość 61 metrów.
Oficjalna delegacja.
Rywalizację podczas konkursu skoków z trybuny dla gości specjalnych obserwował prezydent Polski – Ignacy Mościcki. W oficjalnej delegacji byli także: pułkownik Ivar Holmquist – prezydent Międzynarodowej Federacji Narciarskiej, pułkownik Aleksander Bobkowski – przewodniczący Zarządu Głównego Polskiego Związku Narciarskiego, a także wojskowi i delegaci z innych narodowych federacji – Anglii, Finlandii, Włoch, Norwegii, Rumunii, Szwajcarii i Czechosłowacji.
Przyjazd kibiców.
W dniu zawodów pod Wielką Krokiew przybyło około 10 000 widzów, by oglądać rywalizację skoczków narciarskich. Około godziny 11:00, czyli na godzinę przed rozpoczęciem, tłumy ludzi podążały w kierunku skoczni głównie z Rynku i z Wilcznika, a także ulicami Piłsudskiego i Zamoyskiego. Ponadto odnotowano licznie zgromadzonych kibiców z Krakowa i Śląska.
Przebieg zawodów.
Warunki pogodowe.
W lutym 1929 w Polsce mierzone były rekordowo niskie temperatury powietrza. W nocy z soboty na niedzielę, czyli w noc przed rozegraniem konkursu, temperatura w Zakopanem była bliska -40 stopni Celsjusza, a ponadto występowały obfite opady śniegu. W niedzielne południe, podczas rozpoczęcia konkursu, temperatura wyniosła -25 stopni. Cały dzień był mroźny, lecz słoneczny.
Zgłoszeni zawodnicy.
Do konkursu skoków narciarskich zgłoszonych zostało 57 zawodników z jedenastu państw: Austrii, Czechosłowacji, Finlandii, Norwegii, Polski, Niemiec, Szwajcarii, Szwecji, Węgier, Wielkiej Brytanii i Włoch. Najliczniejszą reprezentację stanowili skoczkowie czechosłowaccy, których przyjechało osiemnastu. Występowali oni pod egidą dwóch federacji – czechosłowackiej (cz. "Svaz lyžařů Republiky Československé" – SL RČS) i niemieckiej (niem. "Hauptverband der deutschen Wintersportverein" – HDW). Do zawodów ponadto zostało zapisanych czternastu Polaków, dziewięciu Norwegów, po czterech Niemców i Szwajcarów oraz dwóch Szwedów. Pozostałe kraje reprezentowane były przez jednego zawodnika.
W przeddzień zawodów (9 lutego 1929) ustalono kolejność startową poprzez losowanie numerów poszczególnym skoczkom.
W zawodach ostatecznie wystartowało 49 skoczków, spośród których sklasyfikowano 41. Mimo wcześniejszego zgłoszenia do zawodów, na starcie pierwszej serii nie stawiło się pięciu Czechosłowaków (Banyasz, Bujak, Ettrich, Meergans i Novak) i trzech Polaków (Lankosz, Szostak i Zaydel).
Przebieg rywalizacji.
Konkurs rozpoczął się o godzinie 12:00. Przed startem każdego zawodnika, za pomocą megafonów zapowiadano jego imię, nazwisko i kraj, w barwach którego startował. Pod lożą sędziowską widniały natomiast dwie białe tablice – pierwsza, z czerwonymi cyframi, służyła do określania numeru startowego zawodnika, a druga, z niebieskimi cyframi, do podawania osiągniętej przez niego odległości. Nad prawidłowym przebiegiem rywalizacji pieczę sprawowało trzyosobowe kolegium sędziowskie w składzie: Nicolai Ramm Østgaard (Norwegia), Władysław Ziętkiewicz (Polska) i Karel Jarolímek (Czechosłowacja).
Pierwszy skok w zawodach oddał Peder Belgum, który uzyskał 40,5 metra. Startujący bezpośrednio po nim Fritz Kaufmann lądował 10 metrów dalej i jako jeden z piętnastu zawodników osiągnął w pierwszej serii przynajmniej 50-metrową odległość. Najdalszy skok pierwszej rundy, na 57 metrów, oddał Sigmund Ruud. Rezultaty o jeden metr słabsze osiągnęli Kristian Johansson i Tore Edman, przy czym Szwed nie ustał swojej próby. Wyniki powyżej granicy 50 metrów, poza wcześniej wymienionymi skoczkami, uzyskali również: zwycięzca biegu złożonego – Hans Vinjarengen (55 m), Hans Kleppen (54 m), Alois Kratzer, Arne Busterud i Franciszek Cukier (wszyscy po 53 m), Christian Holmen (52 m), Wolfgang Glaser (51,5 m) i Bruno Trojani (51 m). Pierwszą część zmagań skoczków narciarskich zakończył Ole Stenen z wynikiem 45 metrów. W serii odnotowano łącznie dziesięć nieustanych skoków. Trzech zawodników, którzy nie ustali próby w pierwszej serii – Walter Hain, Josef Německý i Guy Nixon – zrezygnowało ze startu w serii finałowej.
W serii finałowej skok przynajmniej 50-metrowy oddało dwudziestu zawodników, czyli o pięciu więcej niż w serii otwierającej zawody. Najdłuższy skok serii, a zarazem całego konkursu, oddał Hans Kleppen, który uzyskał 58,5 metra. Skok 57-metrowy wykonał Tore Edman, uzyskując tym samym tę samą odległość, co najlepszy w pierwszej serii Ruud. Szwed po raz drugi nie ustał swojej próby. Następne pod względem długości rezultaty osiągnęli: Hans Vinjarengen (56,5 m), Kristian Johansson i Alois Kratzer (obaj po 56 m), Christian Holmen (55,5 m) oraz Sigmund Ruud i Arne Busterud (obaj po 55 m). Spośród tych skoczków, którzy w pierwszej próbie nie osiągnęli 50 metrów, w drugiej serii dokonali tego: Paavo Nuotio i Ole Stenen (obaj po 53 m), Gérard Vuilleumier (52 m), Sven Eriksson (51,5 m) oraz Rudolf Burkert (50 m). 
Kolegium sędziowskie ogłosiło zwycięzcą zawodów Sigmunda Ruuda, który o dwa punkty pokonał drugiego w stawce – Kristiana Johanssona i o 3,4 punktu trzeciego – Hansa Kleppena.
W łącznym rozrachunku najlepiej ze wszystkich reprezentacji spisali się Norwegowie, którzy zdobyli w konkursie skoków 120 punktów do klasyfikacji punktowej z przewagą 27 punktów nad drugimi Niemcami. Dokonali tego mimo przeziębienia, z którym borykała się większość zawodników w ich ekipie. Norwegowie zajęli sześć miejsc w pierwszej siódemce zawodów, co sprostało stawianym wobec nim oczekiwaniom ze strony norweskich kibiców. Kibice, którzy byli zawiedzeni wynikami ich zawodników w konkurencjach biegowych – najsłabszych w wykonaniu Norwegów od początku rozgrywania zawodów FIS – liczyli bowiem na lepszy występ właśnie ze strony skoczków, tym bardziej, że nie uczestniczyli oni w poprzedniej edycji mistrzostw w Cortina d’Ampezzo. W zakopiańskim konkursie najsłabszy ze startujących dziewięciu norweskich zawodników został sklasyfikowany na 22. miejscu.
Sytuacja po konkursie.
Mistrzostwa Polski.
Konkurs skoków w Zakopanem był jednocześnie międzynarodowymi mistrzostwami Polski w skokach narciarskich. Wobec tego międzynarodowym mistrzem Polski ogłoszono Sigmunda Ruuda. W oficjalnych statystykach mistrzostw Polski uznaje się jednak wyniki bez uwzględniania zawodników zagranicznych. Najlepszym Polakiem w zawodach i mistrzem Polski został Bronisław Czech, który zajął dziesiąte miejsce w konkursie. Drugim polskim skoczkiem w kolejności był siedemnasty zawodnik konkursu – Franciszek Cukier, a trzecim – sklasyfikowany na 23. pozycji – Władysław Mietelski. 
Próby poprawienia rekordu skoczni.
Po zakończeniu konkursu ośmiu zawodników podjęło próbę poprawienia rekordu skoczni w dodatkowej serii pozakonkursowej. W tym celu podniesiona została belka startowa – najazd na próg wydłużono z dotychczasowych 80 metrów do pełnego rozbiegu – 94 metrów.
Najdłuższy skok w serii pokazowej oddał Sigmund Ruud. Norweg osiągnął 71,5 metra i nie ustał swojej próby, w wyniku czego rezultat ten nie został oficjalnie odnotowany jako rekord obiektu. 
Rekord Wielkiej Krokwi w prawidłowo wylądowanym skoku, a zarazem rekord Polski w długości skoku narciarskiego ustanowił natomiast Stanisław Gąsienica-Sieczka, który uzyskał 66 metrów. Zawodnik co prawda, podobnie jak Ruud, wywrócił się, jednak po poprawnym lądowaniu, w związku z czym rekord został oficjalnie uznany. Odległości powyżej dotychczasowego rekordu skoczni uzyskali także Bronisław Czech i Franciszek Cukier, obaj skoczyli po 63 metry. 
Dekoracja zwycięzców.
Trzech najlepszych skoczków w międzynarodowym konkursie na Wielkiej Krokwi otrzymało puchary – złoty dla zwycięzcy, srebrny dla drugiego i brązowy dla trzeciego zawodnika. Na pucharach wygrawerowane były dwa napisy: z przodu – "ZAWODY FIS – Zakopane – luty 1929", a z tyłu – "Nagroda miasta Zakopane – skoki".
Nagrody zostały rozdane zawodnikom wieczorem w dniu zawodów. Uroczystość rozpoczęła się o godzinie 21:00 w sali Sanatorium Czerwonego Krzyża w Zakopanem, a około godziny 23:00 w tej samej sali zorganizowano raut. Wręczenia nagród triumfatorom wszystkich konkurencji rozgrywanych na mistrzostwach dokonał przewodniczący Międzynarodowej Federacji Narciarskiej – pułkownik Ivar Holmquist. Po rozdaniu nagród orkiestra odegrała hymny państwowe właściwe dla zwycięzców.
Odbiór medialny.
Przed rozpoczęciem mistrzostw w polskiej prasie pojawiły się powątpiewania w to, że miasto będzie w stanie prawidłowo zorganizować tak duże zawody narciarskie, gdyż w kraju nigdy wcześniej nie odbyła się tak duża impreza, a jednocześnie polscy narciarze prezentowali zbyt niski poziom w porównaniu do sportowców zagranicznych. 
Wbrew tym obawom przygotowanie i przeprowadzenie mistrzostw świata w Zakopanem zostało wysoko ocenione przez zawodników, działaczy oraz polskich i zagranicznych dziennikarzy. W polskiej prasie pisano, że władze miasta i związku narciarskiego podołały stawianym wobec nich oczekiwaniom organizacyjnym. Wspomniano również, że zawody były lepiej przeprowadzone niż konkursy II Igrzysk Zimowej Olimpiady rozegrane rok wcześniej w Sankt Moritz, co potwierdzali zawodnicy zagraniczni. Z kolei niemiecki miesięcznik „Der Winter” w marcowym numerze określił Wielką Krokiew jako najdoskonalszy obiekt do skoków narciarskich w Europie Środkowej, porównując ją do skoczni Fiskartorpet w Sztokholmie i Holmenkollbakken w Oslo. 
W entuzjastycznych słowach o przygotowaniu zawodów i atmosferze wokół Wielkiej Krokwi wypowiadał się również ówczesny prezes Międzynarodowej Federacji Narciarskiej – pułkownik Ivar Holmquist. Prezes FIS, w imieniu swoim i innych delegatów, wyraził zachwyt wobec tatrzańskich widoków, polskiej gościnności, a także imponującej skoczni – pod względem jej rozmiarów i ogólnego wizerunku, a także lokalizacji w pobliżu centrum miasta.

</doc>
<doc id="1913257" url="https://pl.wikipedia.org/wiki?curid=1913257" title="Skoki narciarskie na Mistrzostwach Świata w Narciarstwie Klasycznym 1927">
Skoki narciarskie na Mistrzostwach Świata w Narciarstwie Klasycznym 1927

Skoki narciarskie na Mistrzostwach Świata w Narciarstwie Klasycznym 1927 – zawody w skokach narciarskich rozgrywane w ramach mistrzostw świata w narciarstwie klasycznym, przeprowadzone 2 lutego 1927 roku na skoczni Trampolino Italia w Cortinie d’Ampezzo, w celu wyłonienia trzeciego mistrza świata w skokach narciarskich.
Złoty medal w zawodach wywalczył reprezentant Szwecji Tore Edman, drugi był reprezentujący Czechosłowację Willen Dick, a trzeci rodak Edmana – Bertil Carlsson. Sklasyfikowano 36 skoczków z 8 krajów.
Poza konkursem wystartowało dwóch norweskich skoczków – Carlsen i Olavsen (drugi z nich był wówczas trenerem włoskich skoczków).
Na trybunach skoczni Trampolino Italia podczas zawodów zgromadziło się około 3 tysięcy widzów, w tym ówczesny następca włoskiego tronu.
Oprócz konkursu właściwego o mistrzostwo świata rozegrano również dodatkową rywalizację pokazową, w której najlepszy ustany skok oddał František Wende (52,5 m), a najdalsze próby wykonał Carlsen, jednak dwukrotnie upadał przy skokach na odległość 54 m.

</doc>
<doc id="1913259" url="https://pl.wikipedia.org/wiki?curid=1913259" title="Skoki narciarskie na Mistrzostwach Świata w Narciarstwie Klasycznym 1926">
Skoki narciarskie na Mistrzostwach Świata w Narciarstwie Klasycznym 1926

Zawody w skokach narciarskich na II Mistrzostwach Świata w Narciarstwie Klasycznym odbyły się 4 lutego 1926 na skoczni w Lahti (Finlandia).
Zawody zdominowali Norwegowie. W czołowej „szóstce” było ich pięciu. Złoty medal wywalczył Jacob Tullin Thams, którego drugi skok na 38,5 metra był najdłuższym skokiem mistrzostw. Srebro zdobył Otto Aasen, a brąz – Georg Østerholt. Najwyżej sklasyfikowany z gospodarzy – Yrjö Kivivirta – zajął 5. miejsce. Znane są wyniki i miejsca 20 pierwszych zawodników, reszta informacji jest tylko szczątkowa.
Po raz drugi skoczkowie narciarscy rywalizowali o medale mistrzostw świata.
Wyniki.
Zawody indywidualne K-40.
4 lutego 1926

</doc>
<doc id="1913262" url="https://pl.wikipedia.org/wiki?curid=1913262" title="Barpeta (dystrykt)">
Barpeta (dystrykt)

Barpeta – jest jednym z 23 dystryktów administracyjnych w stanie Asam w Indiach. Stolica dystryktu ulokowana jest w mieście Barpeta. Rejon ma obszar 3245 km² a populacja wyniosła 1.642.420 w 2001. Główną religią wyznawaną w dystrykcie jest islam 977,943 (59.37%), hinduizm 662,066 oraz chrześcijaństwo 5,267 (2001).

</doc>
<doc id="1913266" url="https://pl.wikipedia.org/wiki?curid=1913266" title="Suprême NTM">
Suprême NTM

Suprême NTM – francuska grupa hip-hopowa powstała w 1983 roku z inicjatywy Joey Starr i Kool Shen. Nazwa pochodzi z francuskiego slangu „NTM” to skrót od „Nique Ta Mère” oznaczającego wulgarny zwrot „jebać twoją matkę”.
Wcześniejsi członkowie grupy to DJ S., Animalxxx, Reak, Yazid, Mr Kast, Lady V. Są przyczyną kontrowersji w związku z albumem "1993 J'appuie Sur la Gachette". Grupa została oskarżona o oszustwo. Wzbudzili również sprzeciw tytułem ,Police".

</doc>
<doc id="1913270" url="https://pl.wikipedia.org/wiki?curid=1913270" title="Katedra Św. Ducha w Warszawie">
Katedra Św. Ducha w Warszawie



</doc>
<doc id="1913276" url="https://pl.wikipedia.org/wiki?curid=1913276" title="Pałacyk Dziewulskich">
Pałacyk Dziewulskich



</doc>
<doc id="1913278" url="https://pl.wikipedia.org/wiki?curid=1913278" title="Pomnik Bitwy o Monte Cassino">
Pomnik Bitwy o Monte Cassino



</doc>
<doc id="1913280" url="https://pl.wikipedia.org/wiki?curid=1913280" title="Pomnik Iwana Paskiewicza">
Pomnik Iwana Paskiewicza



</doc>
<doc id="1913282" url="https://pl.wikipedia.org/wiki?curid=1913282" title="Pomnik Partyzanta">
Pomnik Partyzanta



</doc>
<doc id="1913284" url="https://pl.wikipedia.org/wiki?curid=1913284" title="Pomnik Stefana Starzyńskiego">
Pomnik Stefana Starzyńskiego



</doc>
<doc id="1913286" url="https://pl.wikipedia.org/wiki?curid=1913286" title="Pomnik księcia Józefa Poniatowskiego">
Pomnik księcia Józefa Poniatowskiego



</doc>
<doc id="1913288" url="https://pl.wikipedia.org/wiki?curid=1913288" title="Hank Moody">
Hank Moody

Hank Moody, właśc. Henry James Moody – postać fikcyjna grana przez Davida Duchovny’ego, główny bohater amerykańskiego serialu komediowego Californication stacji Showtime. Moody jest nieobliczalnym, a zarazem cenionym pisarzem. Często wplątuje się w dziwne, czasami skandaliczne sytuacje. Bohater według wielu recenzentów wzorowany jest na postaci pisarza Charlesa Bukowskiego.
Pochodzi z Nowego Jorku, lecz obecnie mieszka w Los Angeles. Publikuje nieregularnie, co nie przeszkadza mu cieszyć się uznaniem. Jego ostatnia bestsellerowa powieść "„Bóg nienawidzi nas wszystkich”" (ang. "God Hates Us All") została zekranizowana pod tytułem "„Mała zwariowana rzecz zwana miłością”" (ang. "A Crazy Little Thing Called Love – tytuł piosenki zespołu Queen"). Moody jest również autorem książki "„Walenie i pieprzenie”" (ang. "Fucking &amp; punching"), która dotyczy relacji pomiędzy nim a Mią Lewis, wydaną zresztą pod jej nazwiskiem. Napisał także biografię swojego przyjaciela, znanego producenta muzycznego Lew Ashby’ego.
Motorem napędowym serialu jest związek typu on-and-off z Karen oraz relacje z ich córką Rebeccą. Jednak Moody, cieszący się powodzeniem u kobiet i niepotrafiący oprzeć się ich wdziękom, często wplątuje się w różne dziwaczne sytuacje, co nie ułatwia powrotu do stabilności z Karen oraz powoduje napięcia pomiędzy nim a Rebeccą. Często ukazywany jest jako osoba opuszczona i spustoszona emocjonalnie, patrząca na siebie z politowaniem.
Hank uwielbia muzykę rockową. Kolekcjonuje płyty winylowe z klasykami gatunku. Posiada również gitarę Gibson Les Paul. W drugim sezonie zdradza, że pierwszym zakupionym przez niego albumem był Led Zeppelin II.
Życiorys.
Hank urodził się w Levitown na Long Island, w stanie Nowy Jork. Celem spełnienia marzenia o zostaniu pisarzem przeniósł się do Nowego Jorku, który oferował mu większe możliwości. Na początku pracował w Blockbuster, co wykorzystał do rozwoju i promocji własnej osoby. Ostatecznie talent Hanka i jego dar tworzenia zostały zauważone przez literacką społeczność. Wczesne książki i opowiadania pisarza uważane są za zobrazowanie idei twardego realizmu, podobnie jak u Charlesa Bukowskiego. Twórczość Moodyego zaczęła być otaczana kultem, w szczególności powieść "„Bóg nas nienawidzi”".
Hank spotkał Karen van der Beek podczas CBGB. Na początku ich związku zaszła w ciążę i urodziła córkę Rebeccę. Po publikacji "”"Bóg nas nienawidzi"”" (ang. "God Hates Us All") cała trójka przeniosła się do Los Angeles, gdzie Hank rozpoczął pracę nad scenariuszem do filmowej adaptacji książki pt. "„Mała zwariowana rzecz zwana miłością”" (ang. "A Crazy Little Thing Called Love").
Samochód.
W serialu Hank jeździ samochodem marki Porsche 964 w wersji cabrio z 1991 roku z uszkodzonym przednim reflektorem. Kabriolet charakteryzuje się brudnym i zakurzonym wyglądem, który odzwierciedla naturę właściciela. Moody kupuje nowy model firmy Porsche w dziewiątym odcinku pierwszego sezonu, który wkrótce zostaje skradziony, co zmusza pisarza do powrotu do starego samochodu.
W sezonie czwartym auto rozbija córka Hanka – Becca. W zastępstwie znów kupowane jest nowe, w którym Hank rozbija przedni reflektor, by upodobnić samochód do swojego starego.
Książki.
Tytuły trzech pierwszych powieści Hanka zostały zaczerpnięte z tytułów albumów grupy Slayer.

</doc>
<doc id="1913289" url="https://pl.wikipedia.org/wiki?curid=1913289" title="Pałacyk Wilhelma Ellisa Raua">
Pałacyk Wilhelma Ellisa Raua



</doc>
<doc id="1913291" url="https://pl.wikipedia.org/wiki?curid=1913291" title="Pałacyk Rembielińskiego">
Pałacyk Rembielińskiego



</doc>
<doc id="1913293" url="https://pl.wikipedia.org/wiki?curid=1913293" title="Pałacyk Rusieckiego">
Pałacyk Rusieckiego



</doc>
<doc id="1913295" url="https://pl.wikipedia.org/wiki?curid=1913295" title="Pałac Symonowiczów">
Pałac Symonowiczów



</doc>
<doc id="1913297" url="https://pl.wikipedia.org/wiki?curid=1913297" title="Pałac Szlenkierów">
Pałac Szlenkierów



</doc>
<doc id="1913299" url="https://pl.wikipedia.org/wiki?curid=1913299" title="Pałac Kossakowskich">
Pałac Kossakowskich



</doc>
<doc id="1913301" url="https://pl.wikipedia.org/wiki?curid=1913301" title="Pałac Janaszów">
Pałac Janaszów



</doc>
<doc id="1913303" url="https://pl.wikipedia.org/wiki?curid=1913303" title="Pałac Kazimierzowski">
Pałac Kazimierzowski



</doc>
<doc id="1913305" url="https://pl.wikipedia.org/wiki?curid=1913305" title="Bunkier Anielewicza">
Bunkier Anielewicza



</doc>
<doc id="1913307" url="https://pl.wikipedia.org/wiki?curid=1913307" title="Błękitny Wieżowiec">
Błękitny Wieżowiec



</doc>
<doc id="1913309" url="https://pl.wikipedia.org/wiki?curid=1913309" title="Ratownik górski">
Ratownik górski



</doc>
<doc id="1913313" url="https://pl.wikipedia.org/wiki?curid=1913313" title="Fontanna na skwerze Baonu AK Wigry">
Fontanna na skwerze Baonu AK Wigry



</doc>
<doc id="1913316" url="https://pl.wikipedia.org/wiki?curid=1913316" title="Kamienica Felicjana Jankowskiego">
Kamienica Felicjana Jankowskiego



</doc>
<doc id="1913319" url="https://pl.wikipedia.org/wiki?curid=1913319" title="Katedra Polowa Wojska Polskiego">
Katedra Polowa Wojska Polskiego



</doc>
<doc id="1913321" url="https://pl.wikipedia.org/wiki?curid=1913321" title="Kino Atlantic">
Kino Atlantic



</doc>
<doc id="1913323" url="https://pl.wikipedia.org/wiki?curid=1913323" title="Kino Muranów">
Kino Muranów



</doc>
<doc id="1913327" url="https://pl.wikipedia.org/wiki?curid=1913327" title="Pałac Myślewicki">
Pałac Myślewicki



</doc>
<doc id="1913329" url="https://pl.wikipedia.org/wiki?curid=1913329" title="Zamek Ostrogskich">
Zamek Ostrogskich



</doc>
<doc id="1913331" url="https://pl.wikipedia.org/wiki?curid=1913331" title="Wszyscy mają się dobrze (film 2009)">
Wszyscy mają się dobrze (film 2009)

Wszyscy mają się dobrze (ang. "Everybody's Fine", 2009) − amerykański dramat filmowy napisany i wyreżyserowany przez Kirka Jonesa, z Robertem De Niro, Drew Barrymore, Kate Beckinsale i Samem Rockwellem w rolach głównych. Jest to remake włoskiego obrazu Giuseppe Tornatore o tym samym tytule (oryg. "Stanno Tutti Bene").
Film kręcono w Nowym Jorku i stanie Connecticut. Kilka scen nakręcono na Uniwersytecie Yale.
Film zebrał mieszane recenzje, a krytycy ogłosili, że „spokojna, charyzmatyczna rola Roberta De Niro uratowała ten film, ale "Wszyscy mają się dobrze" smakuje jak stereotypowy świąteczny komediodramat”. Zarzucano mu zbytnią jednowymiarowość postaci drugoplanowych. Choć data premiery wyraźnie wskazywała na aspiracje Oskarowe, film nie otrzymał żadnej nominacji. Obraz był wyświetlany w amerykańskich kinach zaledwie przez trzy tygodnie, zarabiając 9,2 miliona dolarów przy budżecie 21 milionów dolarów. Do polskich kin trafił 8 stycznia 2010, a na DVD 7 maja 2010.
Opis fabuły.
Frank Goode (Robert De Niro) próbując odnowić kontakty z dziećmi po śmierci żony, postanawia zorganizować przyjęcie w domu. Gdy wszystko wydaje się być gotowe, okazuje się, że goście nie przyjadą. Frank postanawia sam ich odwiedzić, wyruszając w podróż (autobusami i pociągami, ze względu na zwłóknienie płuc nie wolno mu latać) do Nowego Jorku (do syna, Davida – artysty malarza), Chicago (do córki, Amy, pracującej w reklamie), Denver (do Roberta – muzyka) i Las Vegas (do Rosie – tancerki).
Obsada.
i inni. 
Nagrody.
Złote Globy 2009 – nominacja: najlepsza piosenka "(I Want to) Come Home", w wykonaniu Paula McCartneya
GLAAD Media 2009 – nominacja: najlepszy film szeroko rozpowszechniony

</doc>
<doc id="1913332" url="https://pl.wikipedia.org/wiki?curid=1913332" title="Pałac Błękitny">
Pałac Błękitny



</doc>
<doc id="1913334" url="https://pl.wikipedia.org/wiki?curid=1913334" title="Pałac pod Karczochem">
Pałac pod Karczochem



</doc>
<doc id="1913336" url="https://pl.wikipedia.org/wiki?curid=1913336" title="Pomnik Żołnierza 1 Armii Wojska Polskiego">
Pomnik Żołnierza 1 Armii Wojska Polskiego



</doc>
<doc id="1913338" url="https://pl.wikipedia.org/wiki?curid=1913338" title="Pałac Zamoyskich (Nowy Świat)">
Pałac Zamoyskich (Nowy Świat)



</doc>
<doc id="1913340" url="https://pl.wikipedia.org/wiki?curid=1913340" title="Ławeczka Jana Nowaka Jeziorańskiego">
Ławeczka Jana Nowaka Jeziorańskiego



</doc>
<doc id="1913341" url="https://pl.wikipedia.org/wiki?curid=1913341" title="Pałacyk Śleszyńskich">
Pałacyk Śleszyńskich



</doc>
<doc id="1913343" url="https://pl.wikipedia.org/wiki?curid=1913343" title="Figura Matki Boskiej Pasawskiej">
Figura Matki Boskiej Pasawskiej



</doc>
<doc id="1913347" url="https://pl.wikipedia.org/wiki?curid=1913347" title="Muzeum Marii Skłodowskiej-Curie">
Muzeum Marii Skłodowskiej-Curie



</doc>
<doc id="1913348" url="https://pl.wikipedia.org/wiki?curid=1913348" title="Mauzoleum Walki i Męczeństwa">
Mauzoleum Walki i Męczeństwa



</doc>
<doc id="1913349" url="https://pl.wikipedia.org/wiki?curid=1913349" title="Muzeum Harcerstwa">
Muzeum Harcerstwa



</doc>
<doc id="1913351" url="https://pl.wikipedia.org/wiki?curid=1913351" title="Muzeum Kolekcji Jana Pawła II">
Muzeum Kolekcji Jana Pawła II



</doc>
<doc id="1913352" url="https://pl.wikipedia.org/wiki?curid=1913352" title="Muzeum katyńskie">
Muzeum katyńskie



</doc>
<doc id="1913353" url="https://pl.wikipedia.org/wiki?curid=1913353" title="Magdalena Matysiewicz">
Magdalena Matysiewicz



</doc>
<doc id="1913356" url="https://pl.wikipedia.org/wiki?curid=1913356" title="Okopy Lubomirskiego">
Okopy Lubomirskiego



</doc>
<doc id="1913360" url="https://pl.wikipedia.org/wiki?curid=1913360" title="Pasaż Simonsa">
Pasaż Simonsa



</doc>
<doc id="1913363" url="https://pl.wikipedia.org/wiki?curid=1913363" title="LaBradford Smith">
LaBradford Smith

LaBradford Corvey Smith, (ur. 3 kwietnia 1969 w Bay City) – amerykański koszykarz, występujący na pozycji rzucającego obrońcy.
W 1987 wystąpił w meczu gwiazd amerykańskich szkół średnich – McDonald’s All-American. Został też wybrany najlepszych zawodnikiem amerykańskich szkół średnich (Gatorade Player of the Year) oraz stanu Teksas (Texas Mr. Basketball). Zaliczono to także do I składu Parade All-American (1986, 1987) oraz 
USA Today's All-USA (1987).
W swojej karierze spędził trzy lata w NBA po tym, jak 1991 Washington Bullets zdecydowali się wybrać go w I rundzie draftu NBA z nr 19. Oprócz gry w Bullets występował również w Sacramento Kings. Potem całkiem nieźle spisywał się w lidze CBA.
W 1996 wyjechał do Europy, gdzie bronił barw trzech klubów - hiszpańskiego BC Leon i dwóch polskich, Mazowszanki PEKAES Pruszków oraz Zeptera Śląska Wrocław.
Kariera w NBA.
W klubie tym wylądował dość przypadkowo, bo kiedy w 1989 wciąż uczył się na Uniwersytecie w Louisville, to w NBA doszło do transakcji wiązanej pomiędzy Dallas Mavericks, a Detroit Pistons. W wyniku czego klub z Dallas oddał do Detroit Marka Aguirre w zamian za Adriana Dantleya i wybór w I rundzie draftu NBA w 1991 roku. Rok później, 21 czerwca, działacze Dallas zdecydowali się jednak oddać ten przywilej wraz z wyborem z drafcie z bieżącego wtedy roku za Fata Levera z Denver Nuggets. Ci przystali na takie warunki, by w kolejnym roku, 11 czerwca, przekazać go właśnie "Bullets", dodając do tego Michaela Adamsa i wybór w II 
rundzie draftu w 1993 roku. Otrzymali za to należący do klubu z Waszyngtonu numer w drafcie z bieżącego wtedy roku.
Pięć dni później, 26 czerwca 1991 roku, do Dallas, którzy jako pierwsi rozpoczęli dane transakcje, wybrali Willie Burtona, Denver Marka Macona, a Washington LaBradforda Smitha.
Washington Bullets.
W zasadzie Smith w NBA został zapamiętany z jednego powodu. 19 marca 1993 roku przeciwstawił się samemu Michaelowi Jordanowi i to w hali mistrza, w Chicago. "Byki" mecz wygrały 104:99, ale Jordan był zły, bo grający przeciwko niemu Smith rzucił 37 pkt., a "MJ" zaś 25.
Tak się akurat złożyło, że już nazajutrz obie drużyny grały rewanż. Mecz odbył się tym razem w hali w Waszyngtonie, a "Byki" wygrały pewnie 126:101. Jednak zwycięstwo gospodarzy zeszło na dalszy plan, bo więcej uwagi poświęcano zemście Jordana. Lider "Byków" już przed meczem odgrażał się, że zamierza odegrać się Smithowi, uzyskując 37 pkt. w pierwszej połowie.
W rewanżu Smith grał 25 minut, rzucił ledwie 15 pkt. i zebrał jedną piłkę. Jordan zaś w 31 minut, oprócz 47 pkt., miał 8 zbiórek, 4 asysty i dwa przechwyty.
W sumie w barwach Washington Bullets Smith rozegrał 124 spotkania.
Osiągnięcia.
Sacramento Kings.
Do zespołu "Króli" przywędrował po tym, jak 6 grudnia został zwolniony z Washington Bullets. Dwa później zgłosił się po niego zespół z Sacramento i podpisano umowę."
Był tam głównie rezerwowym, choć zdarzyło mu się dwukrotnie wyjść w pierwszej piątce. Nie mniej jednak nie błyszczał tam, bo jeżeli popatrzeć na bilans zespołu, 23 wygrnae i 43 porażki, i przypomnieć sobie fakt, iż nie grał w pierwszej piątce, to faktycznie można odnieść takie wrażenie.
Udało mu się jednak zdobyć 13-krotnie dziesięć i więcej punktów, choć tylko dwukrotnie w meczach zwycięskich.
W sumie dla Sacramento zagrał 59 razy. 31 października 1994 roku został zwolniony.

</doc>
<doc id="1913364" url="https://pl.wikipedia.org/wiki?curid=1913364" title="Szpital Położniczy św. Zofii w Warszawie">
Szpital Położniczy św. Zofii w Warszawie



</doc>
<doc id="1913366" url="https://pl.wikipedia.org/wiki?curid=1913366" title="Turgut">
Turgut

Turgut albo Turgut Reis (ur. ok. 1485, zm. 23 czerwca 1565) – turecki korsarz i admirał floty osmańskiej, jak również dej Algieru; bejlerbej obszaru Śródziemnomorza; a także bej (później pasza) Trypolisu.
Początki kariery.
Turgut urodził się w pobliżu Bodrum, na egejskim wybrzeżu Turcji, jako syn rolnika nazwiskiem Veli. Już w wieku lat 12 został, z powodu jego nadzwyczajnych zdolności w miotaniu oszczepem i strzałami, zauważony przez osmańskiego dowódcę armii i – za przyzwoleniem rodziców – przyjęty do terminu jako kanonier, a w przyszłości specjalista w dziedzinie artylerii oblężniczej, co miało odegrać niepoślednią rolę w przyszłości i pozwolić Turgutowi na zdobycie reputacji znakomitego taktyka. Turgut towarzyszył swemu mistrzowi w czasie osmańskiego podboju Egiptu w 1517 roku, a po jego śmierci udał się do Aleksandrii, gdzie zaciągnął się do floty Sinana Paszy.
Ze względu na swą wiedzę w dziedzinie artylerii natychmiast stał się faworytem sławnego korsarza, a wkrótce po zdobyciu wiedzy żeglarskiej objął dowodzenie brygantyną, której (po kilku zwycięskich eskapadach) został właścicielem. Nieco później Turgut został kapitanem galeoty, którą uzbroił w najnowocześniejsze działa owej epoki. Operował głównie na wschodnich akwenach Śródziemnomorza, atakując szlaki żeglugowe łączące Wenecję z egejskimi wyspami będącymi częścią Republiki.
W roku 1520 przyłączył się do Hayreddina Barbarossy, który został jego opiekunem i najlepszym przyjacielem. Turgut wkrótce awansował obejmując stanowisko zastępcy Barbarossy i dowódcy flotylli 12 galeot. W 1526 zdobył forteczkę na przylądku Passero na Sycylii. W latach 1526–1533 kilkakrotnie napastował wybrzeża sycylijskie i neapolitańskie, gdzie atakował statki utrzymujące łączność pomiędzy Hiszpanią i Włochami. W maju 1533, dowodząc czterema fustami i osiemnastoma barkami, Turgut Reis zagarnął u wybrzeży Eginy dwie weneckie galery.
W czerwcu i lipcu 1538, gdy współdziałał z Barbarossą przeciw Andrei Dorii na Adriatyku, zdobył kilka fortec nadmorskich w dzisiejszej Albanii, a także w Zatoce Ambrakijskiej i na wyspie Leukada. W sierpniu tego samego roku Turgut Reis zdobył Kandię na Krecie i kilka innych posiadłości weneckich na Morzu Egejskim.
We wrześniu 1538, z 20 galerami i 10 galeotami, Turgut dołączył do floty osmańskiej, która pokonała siły "Ligi Świętej" dowodzone przez Andreę Dorię w bitwie pod Prewezą. W czasie bitwy zdobył galerę papieską zagarniając do niewoli całą załogę z Giambattistą Dovizim, rycerzem, który był jednocześnie opatem klasztoru w Bibbienie.
W roku 1539, dowodząc 36 galerami i galeotami, Turgut Reis odbił z rąk Wenecjan Castelnuovo. W trakcie bitwy zatopił dwie weneckie galery i zdobył trzy dalsze.
Gubernator Dżerby i niewola.
Jeszcze w tym samym roku, gdy Sinan Pasza, dotychczasowy gubernator Dżerby, został mianowany przez sułtana Sulejmana Wspaniałego nowym dowódcą osmańskiej Floty Morza Czerwonego, Turgut Reis został mianowany jego następcą.
Na początku roku 1540 Turgut Reis zdobył kilka genueńskich galer u wybrzeży Ligurii. W kwietniu na czele dwóch galer i 13 galeot, wylądował na Gozo i złupił wyspę. Potem, bazując z Pantellerii, dokonał z 25 okrętami najazdu na wybrzeża Sycylii i Hiszpanii i poczynił tyle szkód, że cesarz Karol V dał Andrea Dorii 81 galer i rozkaz, by ścigał i schwytał korsarza za wszelką cenę. Tymczasem Turgut Reis pożeglował na Morze Tyrreńskie, gdzie zbombardował południowe miasta portowe Korsyki, przede wszystkim Palaskę. Następnie złupił wysepkę Capraia.
Teraz pożeglował ku zachodnim brzegom Korsyki i zatrzymał się – dla naprawy okrętów – w zatoce Girolata. Tam został zaskoczony przez kombinowane siły Giannettino Dorii (bratanka Andrei), Giorgio Dorii i Virginio Orsiniego. Turgut został ujęty i przez cztery lata wiosłował jako galernik na okręcie Giannettina, by następnie trafić do więzienia w Genui. Barbarossa chciał zapłacić za niego okup, ale oferta została odrzucona. W roku 1544, gdy licząca 210 okrętów flota Barbarossy wracała z Francji – wysłana przez sułtana Sulejmana na pomoc królowi Franciszkowi I podczas wojny z Hiszpanią – zatrzymała się pod Genuą. Blokada portu i miasta wymusiła na Genueńczykach przystąpienie do negocjacji. Barbarossa został zaproszony przez by Andrea Dorię dla przedyskutowania warunków w jego pałacu w Fassolo, gdzie obaj admirałowie osiągnęli porozumienie, na mocy którego Turgut Reis został zwolniony za 3500 dukatów w złocie.
Barbarossa dał Turgutowi jeden ze swych okrętów flagowych i dowództwo nad kilkoma innymi okrętami, więc jeszcze w tym samym roku Turgut Reis wylądował pod Bonifacio na Korsyce i zdobył miasto, dokonując zniszczeń w genueńskich posiadłościach. Zaraz potem uderzył na wyspę Gozo, gdzie starł się z siłami Giovanniego Ximenesa i zdobył kilka statków maltańskich wiozących bogate towary z Sycylii. W czerwcu 1545 najechał wybrzeża sycylijskie i zbombardował porty Morza Tyrreńskiego. W lipcu ponownie spustoszył wyspę Capraia, po czym lądował w Ligurii i na Riwierze Włoskiej. Złupił Monterosso, Corniglię, Menarolę i Riomaggiore. W następnych dniach wylądował w Zatoce La Spezia niszcząc Rapallo, Peglię i Levanto. W 1546 roku zdobył Mahdię, Sfax, Susę i Al Munastir w Tunezji, używając później Mahdię jako bazę przeciwko Joannitom na Malcie. W kwietniu 1546 znów najechał Ligurię, gdzie w maju zdobył, na czele tysiąca ludzi Laigueglię w prowincji Savona. Następnie zdobył Andorę i wziął do niewoli podestę tego miasta. Po krótkim odpoczynku wylądował pod San Lorenzo al Mare, gdzie zniszczył wioskę Civezza. Stąd jeszcze raz popłynął w stronę Malty i obległ wyspę Gozo.
W czerwcu 1546 Andrea Doria otrzymał rozkaz od cesarza Karola V zmusić Turguta Reisa do odstąpienia od Malty, w związku z czym Doria założył bazę dla swej floty na wyspie Favignana. Do spotkania sił jednak nie doszło, bowiem Turgut Reis pożeglował w sierpniu do Tulonu, gdzie – w bezpiecznym francuskim porcie – dał swym załogom kilka miesięcy odpoczynku.
Dowódca Floty, bej Algieru i Trypolisu.
Po śmierci Barbarossy w lipcu 1546, Turgut został po nim naczelnym dowódcą osmańskiej Floty Morza Śródziemnego. W lipcu 1547 na czele 23 galer i galeot ponownie uderzył na Maltę będąc pewny, że wobec rewolty, jaka wstrząsnęła Królestwem Neapolu odsiecz dla Malty z tej strony jest mało prawdopodobna. Jego siły wylądowały na Marsa Scirocco, najdalej na południe wysuniętym krańcu wyspy. Stamtąd Turcy pomaszerowali w kierunku kościoła św. Katarzyny. Strażnicy świątynni zobaczywszy ich uciekli w takim pośpiechu, że nawet nie zapalili lontu u beczułki z prochem – wybuch był powszechnie używanym ostrzeżeniem o ataku dla ludności. Złupiwszy wyspę Turgut Reis skierował się ku Przylądkowi Passero na Sycylii, gdzie zaatakował i zdobył galerę Giulia Cicali, syna księcia Vincenza Cicali. Teraz popłynął na Wyspy Liparyjskie i tam, koło Saliny zdobył maltański statek handlowy z wartościowym towarem. Stamtąd udał się do Apulii, gdzie pod koniec lipca zaatakował miasto Salve.
W 1548 Sulejman Wspaniały mianował go "Bejlerbejem" Algieru. W tym samym roku Turgut nakazał rozpoczęcie budowy, w arsenale floty w Dżerbie, czterorzędowej galery, której zaczął używać w 1549 roku. W sierpniu 1548 wylądował w Castellammare di Stabia w Zatoce Neapolitańskiej i zajął to miasto wraz z pobliskim Pozzuoli. Stamtąd udał się na Procidę. W kilka dni później przechwycił hiszpańską galerę pełną wojska i złota u Przylądka Miseno koło Procidy. W tych też dniach zaatakował i zdobył w Zatoce Neapolitańskiej galerę maltańską "La Caterinetta", która przewoziła 70 tysięcy dukatów w złocie zebranych przez joannitów w kościołach we Francji na rzecz wzmocnienia obrony Trypolisu, w tym czasie znajdującego się pod maltańską kontrolą.
W maju 1549, po kolejnym splądrowaniu Rapallo, ruszył do Portofino i San Remo, gdzie przechwycił aragońską galerę z Barcelony Stamtąd pożeglował na Korsykę i ku brzegom Kalabrii, gdzie złupił miasto Palmi.
W lutym 1550, na czele 36 galer, odbił Mahdię, Monastyr, Susę i większość wybrzeża Tunezji. W maju zaatakował porty Sardynii i Hiszpanii. Również w maju próbował bez powodzenia zdobyć Bonifacio na Korsyce. W drodze powrotnej do Tunezji zatrzymał się na Gozo, by uzupełnić zapas wody i dowiedzieć się, jakie są zamiary joannitów, po czym pożeglował ku Ligurii.
W czerwcu, gdy Turgut Reis znajdował się na wysokości Genui, Andrea Doria i bailiff zakonu maltańskiego Claude de la Sengle zaatakowali Mahdię. Turgut w tym czasie zajęty był kolejnym pustoszeniem Rapallo, wybrzeży Hiszpanii i Sardynii. Gdy wreszcie wrócił do Dżerby i dowiedział o akcji Dorii i Claude’a de la Sengle’a zebrał 4500 piechoty i 60 spahisów, by ruszyć na pomoc. Nie udało mu się, musiał zawrócić do Dżerby.
We wrześniu Mahdija skapitulowała przed połączonymi siłami hiszpańsko-sycylijsko-maltańskimi. Turgut Reis w tym czasie remontował swoje okręty na plażach Dżerby. W październiku zjawiła się flota Andrea Dorii i zablokowała wejście do wewnętrznej laguny zamykając Turguta w potrzasku. Ogromnym wysiłkiem wykopano płytki kanał i przeciągnięto okręty na drugą stronę wyspy, skąd Turgut Reis odpłynął do Stambułu.
Tam – na polecenie sułtana – Turgut Reis zebrał flotę złożoną ze 112 galer i 2 galeasów oraz 12 tysięcy janczarów, i w roku 1551, wraz z admirałem Sinanem Paszą ruszyli na Adriatyk bombardować i pustoszyć posiadłości weneckie. W maju zbombardowali wschodnie wybrzeża Sycylii, szczególnie miasto Augustę, co było odwetem za udział wicekróla Sycylii w zniszczeniu Mahdii, gdzie wojska koalicji zmasakrowały obrońców. Następnie próbowali zdobyć Maltę, wysadzając desant około 10 000 ludzi w południowym porcie Marsamuscetto. Rozpoczęli oblężenie cytadel Birgu i Senglea, a następnie północnego fortu Mdina, ale odstąpili od oblężenia zdając sobie sprawę, że mają za mało wojska. W zamian uderzyli na sąsiednią wyspę Gozo, gdzie przez kilka dni bombardowali cytadelę. Lokalny dowódca joannitów, Galatian de Sesse, uznając obronę za całkowicie bez szans, poddał fortecę, w wyniku czego korsarze splądrowali miasto, zagarniając w niewolę praktycznie całą (około 5000 osób) społeczność wyspy. Turgut i Sinan pożeglowali teraz ku Libii, gdzie oddali brańców na targu niewolników w Tarhuna wa-Masalata.
W sierpniu 1551 roku Turgut Reis zaatakował i zdobył Trypolis w Libii, który był w posiadaniu joannitów od 1530. Do niewoli został wzięty Gaspare de Villers, dowódca fortecy, a wraz z nim wielu znanych rycerzy Zakonu pochodzących z Włoch i Francji. Jednak, wobec interwencji francuskiego ambasadora w Stambule, Gabriela d’Aramona, francuscy rycerze zostali uwolnieni. Lokalny dowódca, Ağa Murat, był początkowo mianowany gubernatorem Trypolisu, ale wkrótce tytuł dostał się Turgutowi wraz z godnością "Sandżak Beja" ("gubernatora prowincji").
Ostatnie kampanie i oblężenie Malty.
W roku 1559 odparł hiszpański atak na Algier i stłumił bunt w Trypolisie. W tym samym roku zdobył maltański okręt w pobliżu Mesyny. Przesłuchując załogę dowiedział się, że joannici przygotowują generalny szturm Trypolisu, postanowił więc wrócić do Afryki i przygotować obronę miasta.
Miał wielu wrogów wśród nominalnie podległych imperium osmańskiemu, w rzeczywistości niepodległych władców w zachodniej Afryce Północnej, z których kilku zawarło w roku 1560 przymierze z wicekrólem Cerdy na Sycylii, przygotowującym się – na rozkaz króla Filipa II – do ataku na Trypolis. Kampania ta nie doszła do skutku, bowiem Pijal Pasza i Turgut pokonali flotę Świętej Ligi w bitwie pod Dżerbą.
W marcu 1561 Turgut Reis i Uluch Ali porwali do niewoli Vincenza Cicalę i Luigiego Osorio w pobliżu wyspy Marettimo. W czerwcu Turgut wylądował na Stromboli. Operując z tej bazy w lipcu przechwycił siedem maltańskich galer dowodzonych przez kawalera Guimarensa, którego wkrótce uwolnił w zamian za okup w wysokości 3000 dukatów w złocie. W sierpniu 1561 zablokował – na czele 35 galer – port w Neapolu. W roku następnym obległ Oran będący wówczas w hiszpańskich rękach.
W roku 1563 wylądował w hiszpańskiej prowincji Grenada i uprowadził do niewoli cztery tysiące mieszkańców Almuñécar. We wrześniu tegoż roku ponownie pożeglował do Neapolu i zagarnął sześć statków koło wyspy Capri. Stamtąd popłynął ku Ligurii i Sardynii, napadaqjąc przybrzeżne miasteczka, jak Oristano, Marcellino czy Ercolento.
Gdy sułtan Sulejman rozpoczął Oblężenie Malty, Turgut dołączył 31 maja 1565 roku do Pijala i sił osmańskich na czele 1600 ludzi (3000 według niektórych źródeł) i 15 okrętów (13 galer i 2 galeoty). Wysadził swe wojska u wejścia do zatoki Marsamuscetto, w miejscu noszącym do dziś miano "Dragut Point". Gdy spotkał się z dowódcą wojsk oblężniczych Lala Mustafą, który oblegał właśnie Fort św. Elma, doradził mu, by wpierw zdobył cytadele Gozo i Mdiny (dawnej stolicy Malty), ale jego rada została zlekceważona. Chcąc mimo wszystko przyłożyć się do zwycięstwa, skoncentrował ogień swych 30 dział na forcie św. Elma strzegącego wejścia do Wielkiego Portu. W ciągu 24 godzin armaty tureckie wystrzeliły 6000 pocisków. 17 czerwca kula armatnia wystrzelona z Fortu św. Anioła po drugiej stronie zatoki uderzyła w skalisty grunt koło tureckiej baterii. Kamienne odłamki śmiertelnie raniły Turgut Reisa, który żył do 23 czerwca 1565, a więc do chwili, gdy Fort św. Elma został wzięty.
Jego ciało zostało przewiezione przez Ulucha Paszę do Trypolisu i tam pochowane.

</doc>
<doc id="1913368" url="https://pl.wikipedia.org/wiki?curid=1913368" title="Kevin MacDonald">
Kevin MacDonald



</doc>
<doc id="1913369" url="https://pl.wikipedia.org/wiki?curid=1913369" title="Średniowieczny Wał Śląski koło Wierzbowej">
Średniowieczny Wał Śląski koło Wierzbowej

Średniowieczny Wał Śląski koło Wierzbowej – 7,5-kilometrowy fragment systemu fortyfikacyjnego zwanego Wałami Śląskimi lub potocznie "Wałami Chrobrego", średniowiecznej, łańcuchowej, drewniano-ziemnej budowli o przypuszczalnym historycznym znaczeniu protograniczno-obronnym, zlokalizowany w powiecie bolesławieckim – na północ od miejscowości Wierzbowa w Borach Dolnośląskich.
Zespół Wałów Śląskich bierze swój początek w okolicy Krosna Odrzańskiego, następnie biegnie w kierunku południowo-wschodnim, poprzez tereny powiatu zielonogórskiego, nowosolskiego, żagańskiego, i kończy się w północnej części powiatu bolesławieckiego w pobliżu wsi Wierzbowa – gdzie rozpoczynają się mokradła "Puszczy Dolnej", będące w większości zlewnią Czarnej Wody.
Stwierdzone relikty łańcucha Wałów Śląskich, leżące pomiędzy Krosnem Odrzańskim a Wierzbową, liczą około 80 km długości. Kompleks ten uznawany jest za najdłuższy zabytek archeologiczny w Europie Środkowej; dotychczas nie przeprowadzono holistycznych badań pozwalających wyciągnąć wnioski w zakresie uściślenia okresu ich wzniesienia, pierwotnego przeznaczenia i budowniczych.
Z racji wielowiekowych oddziaływań czynników naturalnych i cywilizacyjnych zespół Wałów Śląskich w większości uległ znacznej degradacji. Wyszczególniony odcinek Wałów koło Wierzbowej zachował się w relatywnie dobrym stanie z uwagi na szczególną lokalizację – trudno dostępne obszary Borów Dolnośląskich, które w okresie PRL do roku 1992 były poligonem sowieckim (obecnie Przemkowski Park Krajobrazowy).
W pobliżu południowego krańca Wału koło Wierzbowej położone jest niewielkie, śródleśne wzniesienie, które na historycznych mapach niemieckich oraz w kronikach szkolnych okolicznych wsi, w tym w kronice szkoły w Wierzbowej (wówczas "Rückenwaldau)", określane było mianem "Polackenberg" (Góra Polaków). Miejsce i jego nazwa ma świadczyć o istniejącym w tej części Śląska osadnictwie polskim (słowiańskim), wypartym i napiętnowanym przez kolonizatorów niemieckich (germańskich).
Okolice te są wskazywane przez niektórych autorów jako jedno z prawdopodobnych miejsc, gdzie w 1015 roku miała się rozegrać – wzmiankowana przez Thietmara – potyczka z oddziałami germańskich najeźdźców, zwycięska dla plemion słowiańskich (opisywana jako "Bitwa pod Przemkowem").
Fragment opisanego Wału styka się z wytyczonym niedawno szlakiem turystycznym relacji Wierzbowa – Przemków (okrężny szlak długości 35 km).

</doc>
<doc id="1913371" url="https://pl.wikipedia.org/wiki?curid=1913371" title="Breitenburg">
Breitenburg

Breitenburg – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład i jest siedzibą Związku Gmin Breitenburg.

</doc>
<doc id="1913372" url="https://pl.wikipedia.org/wiki?curid=1913372" title="Auufer">
Auufer

Auufer – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913373" url="https://pl.wikipedia.org/wiki?curid=1913373" title="Kollmoor">
Kollmoor

Kollmoor – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913374" url="https://pl.wikipedia.org/wiki?curid=1913374" title="Kronsmoor">
Kronsmoor

Kronsmoor – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913375" url="https://pl.wikipedia.org/wiki?curid=1913375" title="Lägerdorf">
Lägerdorf

Lägerdorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913376" url="https://pl.wikipedia.org/wiki?curid=1913376" title="Laegerdorf">
Laegerdorf



</doc>
<doc id="1913377" url="https://pl.wikipedia.org/wiki?curid=1913377" title="Gruppa A czempionata SSSR po futbołu (1937)">
Gruppa A czempionata SSSR po futbołu (1937)

Rozgrywki radzieckiej grupy A w sezonie 1937 były trzecimi w historii radzieckiej pierwszej ligi. W rozgrywkach wzięło udział dziewięć drużyn, w tym jedna, która awansowała z grupy B – Metałłurg Moskwa. Początkowo, ostatni zespół z poprzedniego sezonu CDKA został zdegradowany do grupy B. Jednak decyzją Ogólnokrajowego Komitetu ds Kultury Fizycznej i Sportu Rady Komisarzy Ludowych ZSRR z dnia 4 sierpnia 1937 CDKA został przeniesiony z grupy B do grupy A. W sezonie tym drużyny nie spadały niżej, lecz dodatkowo wzbogacono ligę o 1 klub. Mistrzowski tytuł po raz drugi wywalczyła drużyna Dinama Moskwa. Współkrólami strzelców ligi zostali Boris Paiczadze z Dinama Tbilisi, Leonid Rumiancew ze Spartaka Moskwa i Wasilij Smirnow z Dinama Moskwa, którzy zdobyli po 8 goli.
Tabela końcowa.
Zasady przyznawania punktów:
Punkty przyznawano według poniższego zestawienia:

</doc>
<doc id="1913378" url="https://pl.wikipedia.org/wiki?curid=1913378" title="Moordiek">
Moordiek

Moordiek – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913379" url="https://pl.wikipedia.org/wiki?curid=1913379" title="Gwiazda Czadu">
Gwiazda Czadu

Gwiazda Czadu – polskie odznaczenie pamiątkowe przyznawane uczestnikom Polskiego Kontyngentu Wojskowego w Republice Czadu i Republice Środkowoafrykańskiej. Jest jednym z odznaczeń wojskowych, które nadawane są w Polsce w czasie pokoju.
Utworzenie.
Gwiazdy ustanowiono ustawą z dnia 14 czerwca 2007 o zmianie ustawy z dnia 16 października 1992 o orderach i odznaczeniach, razem z Wojskowym Krzyżem Zasługi, Wojskowym Krzyżem Zasługi z Mieczami, Morskim Krzyżem Zasługi, Morskim Krzyżem Zasługi z Mieczami, Lotniczym Krzyżem Zasługi, Lotniczym Krzyżem Zasługi z Mieczami oraz Medalem za Długoletnią Służbę. Zmiana została wprowadzona w życie 10 października 2007, po upływie trzech miesięcy od momentu ogłoszenia, które nastąpiło 9 lipca. Równocześnie Prezydent Rzeczypospolitej Polskiej rozporządzeniem z dnia 31 lipca 2007 zmienił rozporządzenie z dnia 10 listopada 1992 w sprawie opisu, materiału, wymiarów, wzorów rysunkowych oraz sposobu i okoliczności noszenia odznak orderów i odznaczeń. 
Zgodnie z treścią wyżej wymienionej ustawy "odznaczenia wojskowe o charakterze pamiątkowym mające w nazwie wyraz "Gwiazda" są nagrodą za nienaganną służbę w polskich kontyngentach wojskowych poza granicami państwa". W precedencji polskich odznaczeń zajmują miejsce po Medalu za Długoletnie Pożycie Małżeńskie i są najniższymi w aktualnym systemie odznaczeń państwowych. Gwiazda Czadu została ustanowiona rozporządzeniem Prezydenta Rzeczypospolitej Polskiej z dnia 12 lutego 2010 w sprawie nazwy, wstążki, okuć oraz wzorów rysunkowych Gwiazdy Konga, Gwiazdy Czadu i Gwiazdy Morza Śródziemnego, które weszło w życie 13 maja 2010.
Nadawanie.
Gwiazdę Czadu nadaje i wręcza Prezydent Rzeczypospolitej Polskiej, z inicjatywy własnej, a także na wniosek ministra właściwego do spraw obrony lub ministra właściwego do spraw wewnętrznych. Prezydent ma również prawo do pozbawienia Gwiazdy osoby nią odznaczonej.
Gwiazda Czadu nadawana jest żołnierzom pełniącym służbę w Polskim Kontyngencie Wojskowym w operacji Unii Europejskiej w Republice Czadu i Republice Środkowoafrykańskiej od dnia 1 lutego 2008 do 31 grudnia 2009.
Z dniem 31 grudnia 2013 nadawanie tych odznaczeń zostało uznane za zakończone.
Wygląd.
Odznaką jest 44 mm patynowany na brązowo medal w kształcie czteropromiennej gwiazdy z dwoma skrzyżowanymi mieczami, ostrzami skierowanymi ku górze, z wypukłym monogramem z liter "RP" na górnym promieniu i wypukłym umieszczonym pośrodku napisem "CZAD". Na dolnym promieniu i między górnymi promieniami znajdują się stylizowane liście wawrzynu. Rewers składa się z wypukłego, dwuwierszowego napisu "PACI SERVIO", a poniżej jest miejsce na wygrawerowanie przez odznaczonego dat służby.
Gwiazda Czadu zawieszona jest na wstążce czarnej, szerokości 35 mm, z czerwonym paskiem szerokości 4 mm przez środek, mającym po bokach prążki białe szerokości 2 mm oraz po brzegach umieszczone symetrycznie połączone prążki w barwach flagi Republiki Czadu: niebieski, żółty i czerwony, szerokości 2 mm każdy.
Udział w poszczególnej zmianie kontyngentu wojskowego oznacza się przez nałożenie na wstążkę okucia w kształcie listewki szerokości 5 mm, matowej, patynowanej na brązowo, z polerowanymi krawędziami, z umieszczoną pośrodku polerowaną cyfrą arabską, oznaczającą kolejną zmianę kontyngentu. 

</doc>
<doc id="1913380" url="https://pl.wikipedia.org/wiki?curid=1913380" title="Münsterdorf">
Münsterdorf

Münsterdorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913381" url="https://pl.wikipedia.org/wiki?curid=1913381" title="Muensterdorf">
Muensterdorf



</doc>
<doc id="1913382" url="https://pl.wikipedia.org/wiki?curid=1913382" title="Oelixdorf">
Oelixdorf

Oelixdorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913383" url="https://pl.wikipedia.org/wiki?curid=1913383" title="Gruppa A w piłce nożnej (1937)">
Gruppa A w piłce nożnej (1937)



</doc>
<doc id="1913384" url="https://pl.wikipedia.org/wiki?curid=1913384" title="Vuelta a Andalucía">
Vuelta a Andalucía

Vuelta a Andalucía, znany również jako Ruta del Sol – wieloetapowy wyścig kolarski rozgrywany w hiszpańskiej Andaluzji.
W latach 2005–2019 należał do cyklu UCI Europe Tour (do 2016 z kategorią 2.1, od 2017 z kategorią 2.HC), od 2020 należy do UCI ProSeries.
Wyścig odbył się po raz pierwszy w roku 1925, a druga edycja rozegrana została trzydzieści lat później i od tej chwili (z wyjątkiem roku 1978) organizowany jest regularnie.
Rekordzistą pod względem zwycięstw w klasyfikacji generalnej jest Hiszpan Alejandro Valverde (pięć triumfów).
Zwycięzcy.
Opracowano na podstawie:

</doc>
<doc id="1913385" url="https://pl.wikipedia.org/wiki?curid=1913385" title="Westermoor">
Westermoor

Westermoor – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913386" url="https://pl.wikipedia.org/wiki?curid=1913386" title="Vuelta a Andalucia">
Vuelta a Andalucia



</doc>
<doc id="1913387" url="https://pl.wikipedia.org/wiki?curid=1913387" title="Ruta del Sol">
Ruta del Sol



</doc>
<doc id="1913388" url="https://pl.wikipedia.org/wiki?curid=1913388" title="Wittenbergen (Szlezwik-Holsztyn)">
Wittenbergen (Szlezwik-Holsztyn)

Wittenbergen – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913389" url="https://pl.wikipedia.org/wiki?curid=1913389" title="Samoa Amerykańskie na Mistrzostwach Świata w Lekkoatletyce 2009">
Samoa Amerykańskie na Mistrzostwach Świata w Lekkoatletyce 2009

Samoa Amerykańskie na Mistrzostwach Świata w Lekkoatletyce 2009, reprezentowane było przez 2 zawodników - 1 mężczyznę i 1 kobietę. 

</doc>
<doc id="1913390" url="https://pl.wikipedia.org/wiki?curid=1913390" title="Breitenberg (Szlezwik-Holsztyn)">
Breitenberg (Szlezwik-Holsztyn)

Breitenberg – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Breitenburg.

</doc>
<doc id="1913391" url="https://pl.wikipedia.org/wiki?curid=1913391" title="Tarek El-Said">
Tarek El-Said

Tarek El-Said (ar. طارق السعيد, ur. 5 kwietnia 1978 w Tancie) – egipski piłkarz grający na pozycji lewego pomocnika.
Kariera klubowa.
Karierę piłkarską El-Said rozpoczął w Kairze, w tamtejszym klubie Zamalek Sporting Club. W 1997 roku zadebiutował w jego barwach w pierwszej lidze egipskiej. W 1999 roku zdobył z Zamalekiem Puchar Egiptu, a w 2000 roku - Puchar Zdobywców Pucharów. W tamtym roku został uznany Piłkarzem Roku w Egipcie. W 2001 roku wywalczył swoje pierwsze w karierze mistrzostwo kraju i z 13 golami został królem strzelców ligi.
Latem 2001 roku El-Said został piłkarzem Anderlechtu. W pierwszej lidze belgijskiej zadebiutował 11 sierpnia 2001 w wygranym 3:1 domowym meczu z Royalem Antwerp. 20 kwietnia 2002 w meczu z KVC Westerlo (3:3) strzelił swoją jedyną bramkę w lidze Belgii. W barwach Anderlechtu rozegrał 10 meczów.
W 2002 roku El-Said wrócił do Zamaleku. W latach 2003 i 2004 dwukrotnie z rzędu wywalczył mistrzostwo kraju. W 2006 roku odszedł do lokalnego rywala Zamaleku, Al-Ahly Kair. Wygrał z nim Ligę Mistrzów (1:1, 1:0 w finale z CS Sfaxien). W tamtym roku zajął 3. miejsce w Klubowym Pucharze Świata. W 2007 roku zdobył Superpuchar Afryki, puchar i mistrzostwo kraju. W 2008 roku zakończył karierę piłkarską z powodu kontuzji.
Kariera reprezentacyjna.
W reprezentacji Egiptu El-Said zadebiutował 6 stycznia 2000 roku w wygranym 4:0 towarzyskim spotkaniu z Gabonem. W tym samym roku został powołany do kadry Egiptu na Puchar Narodów Afryki 2000 i wystąpił na nim w 4 spotkaniach: z Zambią (2:0), z Senegalem (1:0), z Burkina Faso (4:2) i w ćwierćfinale z Tunezją (0:1). Z kolei w 2002 roku rozegrał jeden mecz w Pucharze Narodów Afryki 2002, z Senegalem (0:1). Z kolei w 2004 roku wystąpił w 3 spotkaniach Pucharu Narodów Afryki 2004: z Zimbabwe (2:1), z Algierią (1:2) i z Kamerunem (0:0). Od 1999 do 2005 roku rozegrał w kadrze narodowej 61 spotkań i strzelił 6 goli.

</doc>
<doc id="1913392" url="https://pl.wikipedia.org/wiki?curid=1913392" title="Wittenbergen">
Wittenbergen

1 dzielnica miasta w Niemczech:
1 gmina w Niemczech:
Zobacz też:

</doc>
<doc id="1913393" url="https://pl.wikipedia.org/wiki?curid=1913393" title="Chińskie Tajpej na Mistrzostwach Świata w Lekkoatletyce 2009">
Chińskie Tajpej na Mistrzostwach Świata w Lekkoatletyce 2009

Chińskie Tajpej na Mistrzostwach Świata w Lekkoatletyce 2009 reprezentowane było przez 2 zawodników – 1 kobietę i 1 mężczyznę.

</doc>
<doc id="1913394" url="https://pl.wikipedia.org/wiki?curid=1913394" title="Horst (Holstein)">
Horst (Holstein)

Horst (Holstein) – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, siedziba urzędu Horst-Herzhorn.

</doc>
<doc id="1913397" url="https://pl.wikipedia.org/wiki?curid=1913397" title="Altenmoor">
Altenmoor

Altenmoor – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913398" url="https://pl.wikipedia.org/wiki?curid=1913398" title="Ulica św. Ducha w Gdańsku">
Ulica św. Ducha w Gdańsku



</doc>
<doc id="1913400" url="https://pl.wikipedia.org/wiki?curid=1913400" title="Blomesche Wildnis">
Blomesche Wildnis

Blomesche Wildnis – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913401" url="https://pl.wikipedia.org/wiki?curid=1913401" title="Gregoriana">
Gregoriana



</doc>
<doc id="1913402" url="https://pl.wikipedia.org/wiki?curid=1913402" title="Karateka">
Karateka



</doc>
<doc id="1913403" url="https://pl.wikipedia.org/wiki?curid=1913403" title="Wojciech Ziółek">
Wojciech Ziółek

Wojciech Ziółek (ur. 21 czerwca 1963 r. w Radomiu) – jezuita, filozof, teolog, biblista, przełożony Prowincji Polski Południowej Towarzystwa Jezusowego w latach 2008–2014.
Do Towarzystwa Jezusowego wstąpił 21 września 1982 r. w Starej Wsi. Wyświęcony na kapłana 29 czerwca 1992 r. w Nowym Sączu.
W. Ziółek jest synem Henryka i Aleksandry (z domu Kwiecień). Filozofię studiował w Krakowie (1984–1987), zaś teologię ogólną wraz ze specjalizacją biblijną - na Uniwersytecie Gregoriańskim w Rzymie w latach 1988–1994. Był duszpasterzem akademickim w Opolu i Krakowie. W latach 2005–2008 przełożony wspólnoty zakonnej we Wrocławiu i proboszcz parafii św. Klemensa Dworzaka, a od 2008 do 2014 prowincjał Prowincji Polski Południowej Towarzystwa Jezusowego.

</doc>
<doc id="1913404" url="https://pl.wikipedia.org/wiki?curid=1913404" title="Borsfleth">
Borsfleth

Borsfleth – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913406" url="https://pl.wikipedia.org/wiki?curid=1913406" title="Short track na Zimowych Igrzyskach Olimpijskich 2010 – bieg na 500 m mężczyzn">
Short track na Zimowych Igrzyskach Olimpijskich 2010 – bieg na 500 m mężczyzn

Bieg na 500 m mężczyzn odbył się 14 (kwalifikacje) i 26 lutego (ćwierćfinały, półfinały i finały) w hali Pacific Coliseum. Mistrzostwa olimpijskiego bronił Amerykanin Apolo Anton Ohno, który został zdyskwalifikowany w finale za zahaczenie na ostatnim zakręcie Koreańczyka Sung Si-baka. Złoto wywalczył reprezentant gospodarzy Charles Hamelin.

</doc>
<doc id="1913411" url="https://pl.wikipedia.org/wiki?curid=1913411" title="Kombinacja norweska na igrzyskach olimpijskich">
Kombinacja norweska na igrzyskach olimpijskich



</doc>
<doc id="1913412" url="https://pl.wikipedia.org/wiki?curid=1913412" title="Sezon 2004/2005 Pucharu Świata w kombinacji norweskiej">
Sezon 2004/2005 Pucharu Świata w kombinacji norweskiej



</doc>
<doc id="1913414" url="https://pl.wikipedia.org/wiki?curid=1913414" title="Gwiazda Morza Śródziemnego">
Gwiazda Morza Śródziemnego

Gwiazda Morza Śródziemnego – polskie odznaczenie pamiątkowe przyznawane uczestnikom Polskiego Kontyngentu Wojskowego, biorącym udział w operacjach w rejonie Morza Śródziemnego, Morza Czarnego i Morza Egejskiego (m.in. Active Endeavour). Jest jednym z odznaczeń wojskowych, które nadawane są w Polsce w czasie pokoju.
Utworzenie.
Gwiazdy jako polskie odznaczenia ustanowiono ustawą z dnia 14 czerwca 2007 o zmianie ustawy z dnia 16 października 1992 o orderach i odznaczeniach, razem z Wojskowym Krzyżem Zasługi, Wojskowym Krzyżem Zasługi z Mieczami, Morskim Krzyżem Zasługi, Morskim Krzyżem Zasługi z Mieczami, Lotniczym Krzyżem Zasługi, Lotniczym Krzyżem Zasługi z Mieczami oraz Medalem za Długoletnią Służbę. Zmiana została wprowadzona w życie 10 października 2007, po upływie trzech miesięcy od momentu ogłoszenia, które nastąpiło 9 lipca. Równocześnie Prezydent Rzeczypospolitej Polskiej rozporządzeniem z dnia 31 lipca 2007 zmienił rozporządzenie z dnia 10 listopada 1992 w sprawie opisu, materiału, wymiarów, wzorów rysunkowych oraz sposobu i okoliczności noszenia odznak orderów i odznaczeń. 
Zgodnie z treścią wyżej wymienionej ustawy "odznaczenia wojskowe o charakterze pamiątkowym mające w nazwie wyraz "Gwiazda" są nagrodą za nienaganną służbę w polskich kontyngentach wojskowych poza granicami państwa". W precedencji polskich odznaczeń zajmują miejsce po Medalu za Długoletnie Pożycie Małżeńskie i są najniższymi w aktualnym systemie odznaczeń państwowych. Gwiazda Morza Śródziemnego została ustanowiona rozporządzeniem Prezydenta Rzeczypospolitej Polskiej z dnia 12 lutego 2010 w sprawie nazwy, wstążki, okuć oraz wzorów rysunkowych Gwiazdy Konga, Gwiazdy Czadu i Gwiazdy Morza Śródziemnego, które weszło w życie 13 maja 2010.
Nadawanie.
Gwiazdę Morza Śródziemnego nadaje i wręcza Prezydent Rzeczypospolitej Polskiej, z inicjatywy własnej, a także na wniosek ministra właściwego do spraw obrony lub ministra właściwego do spraw wewnętrznych. Prezydent ma również prawo do pozbawienia Gwiazdy osoby nią odznaczonej.
Gwiazda Morza Śródziemnego nadawana jest żołnierzom pełniącym służbę w Polskim Kontyngencie Wojskowym w składzie sił NATO wydzielonych do operacji Active Endeavour na Morzu Śródziemnym i na Morzu Czarnym w okresach:
Z dniem 31 grudnia 2013 nadawanie odznaczeń za operację Active Endeavour w latach 2006-2009 zostało uznane za zakończone.
W 2017 r. rozszerzono zasady nadawania Gwiazdy Morza Śródziemnego o inne operacje wojskowe w rejonie Morza Śródziemnego, Morza Czarnego lub Morza Egejskiego.
Wygląd.
Odznaką jest patynowany na brązowo medal o średnicy 44 mm w kształcie czteropromiennej gwiazdy z dwoma skrzyżowanymi mieczami, ostrzami skierowanymi ku górze, z wypukłym monogramem z liter "RP" na górnym promieniu i wypukłym umieszczonym pośrodku napisem "MORZE ŚRÓDZIEMNE". Na dolnym promieniu i między górnymi promieniami znajdują się stylizowane liście wawrzynu. Rewers składa się z wypukłego, dwuwierszowego napisu "PACI SERVIO", a poniżej jest miejsce na wygrawerowanie przez odznaczonego dat służby.
Gwiazda Morza Śródziemnego zawieszona jest na wstążce w kolorze zieleni morskiej, szerokości 35 mm, z czerwonym paskiem szerokości 4 mm przez środek, mającym po bokach prążki białe szerokości 2 mm oraz po brzegach umieszczone symetrycznie połączone prążki w barwach flagi NATO: niebieski i biały, szerokości 3 mm każdy
Na wstążce nakłada się okucie w kształcie listewki szerokości 5 mm, matowej, patynowanej na brązowo, z polerowanymi krawędziami, z napisem, odpowiednio, ACTIVE ENDEAVOUR albo nazwą innej operacji wojskowej, prowadzonej w rejonie Morza Śródziemnego, Morza Czarnego lub Morza Egejskiego.

</doc>
<doc id="1913417" url="https://pl.wikipedia.org/wiki?curid=1913417" title="Sezon 2000/2001 Pucharu Świata w kombinacji norweskiej">
Sezon 2000/2001 Pucharu Świata w kombinacji norweskiej



</doc>
<doc id="1913420" url="https://pl.wikipedia.org/wiki?curid=1913420" title="Engelbrechtsche Wildnis">
Engelbrechtsche Wildnis

Engelbrechtsche Wildnis – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913423" url="https://pl.wikipedia.org/wiki?curid=1913423" title="Herzhorn">
Herzhorn

Herzhorn – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913426" url="https://pl.wikipedia.org/wiki?curid=1913426" title="Kiebitzreihe">
Kiebitzreihe

Kiebitzreihe – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913427" url="https://pl.wikipedia.org/wiki?curid=1913427" title="Kollmar">
Kollmar

Kollmar – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913428" url="https://pl.wikipedia.org/wiki?curid=1913428" title="Wael El-Quabbani">
Wael El-Quabbani

Wael El-Quabbani (ar. وائل القباني, ur. 2 września 1976) – egipski piłkarz grający na pozycji obrońcy.
Kariera klubowa.
Karierę piłkarską El-Quabbani rozpoczął w klubie Aswan SC. Od 1996 do 1999 roku grał w jego barwach w drugiej lidze egipskiej. Latem 1999 przeszedł do zespołu Kairu, Zamalek Sporting Club. Zadebiutował w jego barwach w pierwszej lidze egipskiej. W 2000 roku osiągnął swój pierwszy sukces w karierze - zdobył Puchar Zdobywców Pucharów. W 2001 roku wywalczył swoje pierwsze w karierze mistrzostwo kraju. W 2002 roku wygrał z Zamalekiem Ligę Mistrzów (0:0, 1:0 w finale z Rają Casablanca) i zdobył Puchar Egiptu oraz Superpuchar Afryki. Z kolei w latach 2003 i 2004 dwukrotnie z rzędu wywalczył mistrzostwo kraju. Jesienią 2004 został na pół roku wypożyczony do Al-Wahdy ze Zjednoczonych Emiratów Arabskich. W Zamaleku grał do 2007 roku.
Latem 2007 El-Quabbani przeszedł do zespołu Itesalat z kairskiej dzielnicy Nasr. W 2009 roku spadł z nim z pierwszej do drugiej ligi.
Kariera reprezentacyjna.
W reprezentacji Egiptu El-Quabbani zadebiutował 10 października 2003 roku w wygranym 1:0 towarzyskim spotkaniu z Senegalem. W 2004 roku wystąpił w jednym spotkaniu Pucharu Narodów Afryki 2004 z Kamerunem (0:0). Od 2003 do 2004 roku rozegrał w kadrze narodowej 7 meczów.

</doc>
<doc id="1913429" url="https://pl.wikipedia.org/wiki?curid=1913429" title="Metechi">
Metechi

Świątynia Metechi (gruz. მეტეხის ეკლესია) – świątynia Gruzińskiego Kościoła Prawosławnego w Tbilisi. Została zbudowana w XIII wieku za panowania króla Dymitra II w pobliżu dawnej rezydencji królewskiej nad skalistym urwiskiem wznoszącym się nad rzeką Kurą.
Kościół został w 1235 spustoszony przez najeźdźców mongolskich i w 1289 odbudowany. Nazwę świątyni przypisuje się okrzykowi króla Wachtanga I Gorgasali, który po odniesieniu w V wieku zwycięstwa miał krzyknąć "Ak me mteri wteche" (gruz. „Tu pokonałem wroga”).
Kościół o układzie krzyżowo-kopułowym i o wysokości 24,5 m zajmuje powierzchnię 20 × 16 m. Pierwotny układ został zachowany, w XVII i XVIII wieku uzupełniono tylko cegłą ubytki murów kamiennych, od zachodu dobudowano emporę.
W kościele znajduje się grobowiec świętej męczennicy Szuszanik (Zuzanny), która została w V wieku uwięziona za odmowę porzucenia chrześcijaństwa i przejścia na zoroastryzm.
Pierwotnie kościół był otoczony przez budynki rezydencji królewskiej. Carowie rosyjscy urządzili w rezydencji prochownię, potem więzienie. Po 1921 bolszewicy więzili w nim swoich przeciwników. W 1937 budynki uległy rozbiórce, świątynia pozostała na skalnym tarasie wznoszącym się nad urwistym brzegiem rzeki. W kościele urządzono teatr dla młodzieży. Dopiero w 1988 świątynię zwrócono Gruzińskiemu Kościołowi Prawosławnemu.
W 1967 przed kościołem, na skraju tarasu ustawiono konny pomnik króla Wachtanga I Gorgasali, dzieło rzeźbiarza Elgudży Amaszukelego.

</doc>
<doc id="1913430" url="https://pl.wikipedia.org/wiki?curid=1913430" title="Krempdorf">
Krempdorf

Krempdorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913431" url="https://pl.wikipedia.org/wiki?curid=1913431" title="Konik (jezioro)">
Konik (jezioro)



</doc>
<doc id="1913433" url="https://pl.wikipedia.org/wiki?curid=1913433" title="Czarnogóra na Mistrzostwach Świata w Lekkoatletyce 2009">
Czarnogóra na Mistrzostwach Świata w Lekkoatletyce 2009

Czarnogóra na Mistrzostwach Świata w Lekkoatletyce 2009 reprezentowana była przez dwoje zawodników – jednego mężczyznę i jedną kobietę.. Żadnemu z reprezentantów nie udało się zdobyć medalu podczas tych mistrzostw. 

</doc>
<doc id="1913434" url="https://pl.wikipedia.org/wiki?curid=1913434" title="Kamienica Gdańska 75 w Bydgoszczy">
Kamienica Gdańska 75 w Bydgoszczy

Kamienica Gdańska 75 w Bydgoszczy – zabytkowa kamienica w Bydgoszczy.
Położenie.
Budynek stoi w zachodniej pierzei ul. Gdańskiej, między ul. Cieszkowskiego a Świętojańską.
Historia.
Kamienicę wzniesiono w 1883. W 1910 rzeźnik Władysław Niezgodzki urządził w parterze dwa sklepy. W II dekadzie XXI wieku wykonano remont elewacji budynku, a w 2017 przeprowadzono remont konserwatorski bramy wejściowej.
Architektura.
Budynek wzniesiono w stylu eklektycznym, z zastosowaniem form neoklasycystycznych. Elewację dzielą smukłe pilastry, okna zamykają trójkątne naczółki wsparte na konsolkach. Część środkową wieńczy trójkątny fronton ozdobiony plastyczną główką Hermesa – greckiego boga handlu i przedsiębiorczości, a także podróżujących i złodziei.

</doc>
<doc id="1913436" url="https://pl.wikipedia.org/wiki?curid=1913436" title="Awtomobilist Tyraspol">
Awtomobilist Tyraspol



</doc>
<doc id="1913437" url="https://pl.wikipedia.org/wiki?curid=1913437" title="Ryoo Chang-kil">
Ryoo Chang-kil

Ryoo Chang-kil (ur. 5 listopada 1940) – północnokoreański piłkarz występujący na pozycji napastnika. Uczestnik Mistrzostw Świata 1966.
Kariera klubowa.
Podczas angielskiego Mundialu Ryoo reprezentował barwy klubu Kikwancha Pjongjang.
Kariera reprezentacyjna.
Ryoo Chang-kil występował w reprezentacji Korei Północnej w latach sześćdziesiątych. W 1966 roku pojechał na finały Mistrzostw Świata 1966, na których był rezerwowym i nie wystąpił w żadnym spotkaniu.

</doc>
<doc id="1913439" url="https://pl.wikipedia.org/wiki?curid=1913439" title="Kamienica Paula Storza w Bydgoszczy">
Kamienica Paula Storza w Bydgoszczy

Kamienica Paula Storza w Bydgoszczy – zabytkowa kamienica w Bydgoszczy.
Położenie.
Budynek stoi w zachodniej pierzei ul. Gdańskiej, w pobliżu skrzyżowaniu z ul. Świętojańską.
Historia.
Kamienica została zbudowana w 1897 roku dla mistrza ciesielskiego Paula Storza.
Architektura.
Budynek wzniesiono w stylu eklektycznym z użyciem form neomanierystycznych. Elewację zdobią stylizowane kartusze. Nad oknami I piętra umieszczono płyciny z półplastycznymi główkami putt, ukazanymi na tle ornamentu okuciowego. Pilastry ujmujące okna III piętra zakończono wyrazistymi maskami.

</doc>
<doc id="1913444" url="https://pl.wikipedia.org/wiki?curid=1913444" title="Marian Nowy">
Marian Nowy

Marian Nowy – (ur. 5 lutego 1944 w Pawęzowie) polski dziennikarz. 
Absolwent I Gimnazjum w Tarnowie oraz socjologii w Uniwersytecie Jagiellońskim. Wieloletni redaktor i publicysta krakowskiego Dziennika Polskiego, w którym m.in. założył i redagował Dziennik Akademicki. Twórca i redaktor naczelny tygodnika internetowego Polskiej Akademii Umiejętności: „PAUza Akademicka”. Publikował w wielu pismach dotyczących rozwoju nauki i kultury. Autor rozmów telewizyjnych z naukowcami w TVP Kraków. 
Założyciel Kawiarni Naukowej w PAU. Wykładowca dziennikarstwa w UJ, Uniwersytecie Papieskim Jana Pawła II, Uniwersytecie Pedagogicznym w Krakowie.
Laureat wielu nagród dziennikarskich, m.in.: Phil Epistémoni – Przyjacielowi Nauki – nagroda Kolegium Rektorów Szkół Wyższych Krakowa (trzykrotnie), Popularyzator Nauki – nagroda PAP i Ministerstwa Nauki i Szkolnictwa Wyższego, Złota Gruszka – nagroda krakowskiego środowiska dziennikarskiego; odznaka prezydenta miasta Krakowa - „Honoris Gratia”.
Członek Stowarzyszenia Polskich Autorów, Dziennikarzy i Tłumaczy w Europie, członek Komisji Spraw Europejskich PAU, członek Tarnowskiego Towarzystwa Naukowego.

</doc>
<doc id="1913445" url="https://pl.wikipedia.org/wiki?curid=1913445" title="Willa Carla Grosse w Bydgoszczy">
Willa Carla Grosse w Bydgoszczy

Willa Carla Grosse w Bydgoszczy – zabytkowa willa w Bydgoszczy.
Położenie.
Budynek stoi nieco cofnięty we wschodniej pierzei ul. Gdańskiej, na rogu ul. Zamoyskiego. 
Historia.
Willa powstała w latach 1898-1899 według projektu architekta Karla Bergnera na zamówienie Carla Grosse. Prowadził on jedyną w Bydgoszczy fabrykę korka Ostdeutsche Kork-Fabrik, mającą tu swoją siedzibę. Jeden z kolejnych właścicieli - hurtownik drewna Otto Schmidt – w latach 1918-1920 wzbogacił willę o oryginalny, zachowany do dzisiaj wystrój wnętrza.
Budynek wielokrotnie przebudowywano w związku z potrzebami kolejnych użytkowników.
Przez wiele lat uważano, że w latach 20. XX w. willa należała do aktorki Apolonii Chałupiec, bardziej znanej jako Pola Negri, od której miał ją wykupić bydgoski fabrykant Jan Kłossowski zwany "królem tektury", mieszkający tam z rodziną do lat 30. XX w. W istocie jednak do Poli Negri należała kamienica przy ul. Zamoyskiego 8 z 1906r.
W latach 1962-1992 budynek był siedzibą Klubu Milicji Obywatelskiej. MO prowadziła w niej sklep i zakładową stołówkę, zwaną powszechnie "Pod pałami".
Architektura.
Budynek utrzymany jest w stylistyce cottage nawiązującej do form architektury malowniczej. Willa poprzedzona jest przedogrodem, posiada asymetryczną bryłę i dekoracyjną fasadę, wzbogaconą wykuszami, ryzalitami, loggiami oraz szkieletową konstrukcją szczytów wypełnionych snycersko opracowanymi belkami. 
Wystrój wnętrza utrzymany jest w stylu art déco, a wykonała go firma Johanna H. Fricke. Oprócz dekoracji sztukatorskiej warte uwagi są witraże, drewniane płaskorzeźby o motywach zwierzęcych i roślinnych, snycersko opracowane obramienia drzwi i balustrada klatki schodowej. W sali balowej, wychodzącej na ogród, umieszczono fontannę ozdobioną rzeźbą kobiety myjącej włosy.

</doc>
<doc id="1913446" url="https://pl.wikipedia.org/wiki?curid=1913446" title="Gunder Gundersen">
Gunder Gundersen

Gunder Gundersen (ur. 12 września 1930 r. w Asker, zm. 2 czerwca 2005 r. w Oslo) – norweski dwuboista klasyczny, dwukrotny medalista mistrzostw świata.
Kariera.
Gundersen reprezentował barwy klubu IF Frisk Asker. Pierwszym sukcesem w jego karierze było zdobycie mistrzostwa Norwegii w kategorii juniorów w 1950 roku. Dwa lata później wygrał zawody w kombinacji podczas Holmenkollen Ski Festival, ale na odbywających się w tym samym roku igrzyskach olimpijskich w Oslo nie wystąpił.
W 1954 roku wziął udział w mistrzostwach świata w Falun, gdzie wywalczył srebrny medal, ulegając jedynie swemu rodakowi Sverre Stenersenowi, do którego stracił zaledwie 1 punkt. Trzecie miejsce przypadło kolejnemu reprezentantowi Norwegii, Kjetilowi Mårdalenowi, który miał jednak wyraźną stratę do pierwszej dwójki. W 1955 roku Gundersen zwyciężył w organizowanych w Lahti zawodach Salpausselän Kisat. Ze startu na igrzyskach olimpijskich w Cortina d'Ampezzo w 1956 roku wyeliminowała go kontuzja.
Na mistrzostwach świata w Lahti w 1958 roku brązowy medal, ustępując tylko Finowi Paavo Korhonenowi oraz po raz kolejny Sverre Stenersenowi. W konkursie skoków Norweg uzyskał dziewiąty wynik, jednak na trasie biegowej miał drugi czas, co pozwoliło mu zająć miejsce na podium. Rok później po raz drugi zwyciężył w zawodach w Holmenkollen, otrzymując jednocześnie medal Holmenkollen. Sukces ten powtórzył także w 1960 roku. W lutym tego samego roku wystąpił na igrzyskach olimpijskich w Squaw Valley, uzyskując czternasty wynik w skokach i dwunasty na trasie biegowej, co dało mu jedenastą pozycję. Wynik Gundersena był najsłabszym spośród norweskich dwuboistów na tych igrzyskach, na kolejnych Gunder już nie startował. Ostatnim sukcesem w jego karierze było zdobycie tytułu mistrza kraju w 1961 roku.
Po zakończeniu kariery zawodniczej został działaczem sportowym, pracował między innymi w Międzynarodowej Federacji Narciarskiej. Na igrzyskach olimpijskich w Lake Placid w 1980 roku był dyrektorem technicznym podczas zawodów w kombinacji. Gundersen jest ponadto autorem metody rozgrywania zawodów, która znacząco zmieniła obraz kombinacji norweskiej. Metoda ta nazywana jest od jego nazwiska metodą Gundersena.

</doc>
<doc id="1913447" url="https://pl.wikipedia.org/wiki?curid=1913447" title="Besheer El-Tabei">
Besheer El-Tabei

Besheer El-Tabei Abdelhamid (ar. بشير التابعي, ur. 24 lutego 1976 w Damietcie) – piłkarz egipski grający na pozycji środkowego obrońcy.
Kariera klubowa.
Karierę piłkarską El-Tabei rozpoczął w klubie Domiat FC. Następnie odszedł do kairskiego Zamaleku. W 1996 roku zadebiutował w jego barwach w pierwszej lidze egipskiej. W debiutanckim sezonie wygrał z Zamalekiem rozgrywki Ligi Mistrzów. Z kolei w 1997 roku wygrał zarówno Superpuchar Afryki, jak i Puchar Afro-Azjatycki. W 1999 roku zdobył Puchar Egiptu, a w 2000 roku - Puchar Zdobywców Pucharów. W 2001 roku wywalczył swoje pierwsze w karierze mistrzostwo kraju. W 2002 roku wygrał z Zamalekiem Ligę Mistrzów (0:0, 1:0 w finale z Rają Casablanca) i zdobył Puchar Egiptu oraz Superpuchar Afryki. Z kolei w latach 2003 i 2004 dwukrotnie z rzędu wywalczył mistrzostwo kraju.
Latem roku 2004 El-Tabei odszedł do tureckiego Çaykuru Rizespor. W turckiej lidze zadebiutował 6 sierpnia 2004 w zremisowanym 2:2 domowym spotkaniu z Fenerbahçe SK. W Rizesporze grał przez 3 lata.
W 2007 roku El-Tabei wrócił do Zamaleku i w 2008 roku zdobył z nim Puchar Egiptu. W sezonie 2008/2009 był zawodnikiem Bursasporu, jednak nie zagrał w nim żadnym meczu. W 2009 roku został zawodnikiem zespołu El Mansoura SC. W 2010 roku przeszedł do Smouha SC.
Kariera reprezentacyjna.
W reprezentacji Egiptu El-Tabei zadebiutował 25 września 1998 roku w zremisowanym 2:2 towarzyskim spotkaniu z Estonią. W 2004 roku wystąpił w 3 spotkaniach Pucharu Narodów Afryki 2004: z Zimbabwe (2:1), z Algierią (1:2) i z Kamerunem (0:0). Od 1998 do 2005 roku rozegrał w kadrze narodowej 38 meczów i strzelił 2 gole.

</doc>
<doc id="1913450" url="https://pl.wikipedia.org/wiki?curid=1913450" title="Kamienica Rudolfa Kerna w Bydgoszczy">
Kamienica Rudolfa Kerna w Bydgoszczy

Kamienica Rudolfa Kerna w Bydgoszczy – zabytkowa kamienica w Bydgoszczy.
Położenie.
Budynek stoi w północnej pierzei al. Mickiewicza, na rogu ul. Gdańskiej.
Historia.
Kamienicę wzniesiono w latach 1903–1904 jako dom własny architekta Rudolfa Kerna – ucznia Józefa Święcickiego, który od 1903 roku do początku lat 20. prowadził własne biuro architektoniczno-budowlane. Kern mieszkał w tym domu jeszcze w 1922 roku.
Budynek otwiera ciąg interesującej zabudowy alei Mickiewicza pochodzącej z początku XX wieku. W II połowie XIX wieku na posesji, w dawnych zabudowaniach funkcjonowała oberża. Planowana jest przebudowa budynku na czterogwiazdkowy hotel, jego otwarcie planowane jest na 2021 rok.
Architektura.
Budynek posiada dekoracyjną formę i secesyjną elewację. Charakteryzuje się asymetrycznym układem loggii i wykuszy, zwieńczeniem płynnymi szczytami o obitym blachą, kielichowatym hełmem. Na uwagę zasługują: reliefowa oprawa portalu oraz elementy wystroju wnętrza, między innymi klatka schodowa, witraże, sztukaterie i stolarka. 

</doc>
<doc id="1913451" url="https://pl.wikipedia.org/wiki?curid=1913451" title="Yang Seung-kook">
Yang Seung-kook

Yang Seung-kook (ur. 19 sierpnia 1944) – północnokoreański piłkarz występujący na pozycji napastnika. Uczestnik Mistrzostw Świata 1966.
Kariera klubowa.
Podczas angielskiego Mundialu Yang reprezentował barwy klubu Kikwancha Pjongjang.
Kariera reprezentacyjna.
Yang Seung-kook występował w reprezentacji Korei Północnej w latach sześćdziesiątych. W 1966 roku uczestniczył w Mistrzostwach Świata, na których wystąpił w dwóch spotkaniach z Włochami i Portugalią. W meczu z Portugalią w 25 min. zdobył bramkę dającą prowadzenie Korei Płn. 3-0.

</doc>
<doc id="1913453" url="https://pl.wikipedia.org/wiki?curid=1913453" title="Kang Bong-chil">
Kang Bong-chil

Kang Bong-chil (ur. 7 listopada 1943) – północnokoreański piłkarz występujący na pozycji obrońcy. Uczestnik Mistrzostw Świata 1966.
Kariera klubowa.
Podczas angielskiego Mundialu Kang reprezentował barwy klubu Kwietna Pjongjang.
Kariera reprezentacyjna.
Kang Bong-chil występował w reprezentacji Korei Północnej w latach sześćdziesiątych i siedemdziesiątych. W 1965 roku uczestniczył w zwycięskich meczach eliminacji Mistrzostw Świata 1966 z Australią. Rok później pojechał na finały Mistrzostw Świata, na których wystąpił tylko w pierwszym meczu turnieju – z ZSRR. W 1973 uczestniczył w przegranych eliminacjach do Mistrzostw Świata 1974.

</doc>
<doc id="1913455" url="https://pl.wikipedia.org/wiki?curid=1913455" title="Lesław Peters">
Lesław Peters

Lesław Peters (ur. 26 listopada 1953) – dziennikarz, popularyzator nauki; absolwent Uniwersytetu Pedagogicznego w Krakowie.
Był redaktorem „Gazety Krakowskiej” i „Przekroju”. Od 2008 r. redaktor naczelny czasopisma Politechniki Krakowskiej „Nasza Politechnika”. Członek redakcji miesięczników „Kraków” i „Nasza Arka”. Publikacje w licznych pismach, m.in. na łamach „Dziennika Polskiego” (krakowskiego), „Polityki”, „Rzeczpospolitej”, „Sycyny”, „Zeszytów Prasoznawczych”.
Autor haseł z zakresu astronomii i astronautyki w „Popularnej Encyklopedii Powszechnej” Wydawnictwa Pinnex (Kraków 1996-1998, wyd. II 2000-2005). Teksty z zakresu historii nauk ścisłych w pracy zbiorowej „XX wiek. Daty, fakty, opinie” (Wydawnictwo Pinnex, Kraków 2002-2005).
Wyróżniony Nagrodą Kolegium Rektorów Szkół Wyższych Krakowa „Phil Epistemoni” (Przyjacielowi Nauki) i Złotą Odznaką Honorową Polskiego Towarzystwa Astronautycznego.

</doc>
<doc id="1913464" url="https://pl.wikipedia.org/wiki?curid=1913464" title="Willa Hugona Hechta w Bydgoszczy">
Willa Hugona Hechta w Bydgoszczy

Willa Hugona Hechta w Bydgoszczy – zabytkowa willa w Bydgoszczy. Obiekt zajmowany jest obecnie przez NZOZ "Przychodnia Gdańska". Wartość budynku szacowana jest na 1 mln 650 tys. zł.
Położenie.
Dwa bliźniacze połączone ze sobą budynki posiadają numerację 88 i 90.
Stoją we wschodniej pierzei ul. Gdańskiej, między ul. Zamoyskiego, a Chodkiewcza.
Historia.
Dwa bliźniacze budynki poprzedzone przedogrodami wzniesiono w latach 1888-1889 dla kupca, hurtownika drewna Hugona Hechta według projektu Józefa Święcickiego.
Właścicielem budynków w latach 1900-1939 był bydgoski działacz i społecznik, lekarz i radca sanitarny Hermann Dietz. Dokonał on już w pierwszym roku posiadania budynku rozbudowy o skrzydło mieszkalne, także według projektu Józefa Święcickiego. Od 2016 przeprowadzany jest remont obiektu o kosztorysowej wartości 1,5 mln zł, obejmujący m.in. odnowienie drenażu i renowację frontu (2018: odtworzenie okien i naświetli, naprawę i wzmocnienie belek stalowych stropowych oraz wykonanie izolacji pionowej ścian zewnętrznych).
Architektura.
Dwa zestawione ze sobą budynki, nakryte mansardowymi dachami, z pozoru tworzą jednorodną bryłę. Jednak autor poprzez zastosowanie zróżnicowanych motywów dekoracyjnych na każdym z budynków, subtelnie je skontrastował. Obie wille reprezentują kostium stylowy wzorowany na francuskim renesansie. Przejawia się to w doborze detalu i strukturze budynku z charakterystycznym ryzalitem, zwieńczonym dekoracyjnym szczytem.
Dekoracyjną, tynkowo-ceglaną elewację frontową ozdobiono dużą ilością różnorodnego detalu architektonicznego. Zadaszenie wieńczył dawniej ozdobny szczyt.
Elementem wzbogacającym dekoracyjność fasady pozostała do dzisiaj żeliwna, ażurowa barierka na kalenicy dachów obu budynków dodatkowo unifikująca całą zabudowę.

</doc>
<doc id="1913465" url="https://pl.wikipedia.org/wiki?curid=1913465" title="Emad El-Nahhas">
Emad El-Nahhas

Emad El-Nahhas (ar. عماد النحاس), ur. 15 lutego 1976 w Al-Minji), piłkarz egipski grający na pozycji środkowego obrońcy.
Kariera klubowa.
Karierę piłkarską El-Nahhas rozpoczął w klubie Ismaily SC. W 1996 roku zadebiutował w jego barwach w pierwszej lidze egipskiej. W 1997 roku osiągnął pierwszy sukces w karierze, gdy zdobył Puchar Egiptu. W 2000 roku znów sięgnął po krajowy puchar, a w 2001 roku wywalczył swoje pierwsze mistrzostwo kraju.
Na początku 2004 roku El-Nahhas przeszedł do saudyjskiego An-Nassr z Rijadu. Po pół roku gry w tym klubie wrócił do Egiptu i grał w zespole Al-Ahly Kair. W 2005 roku po raz pierwszy z Al-Ahly został mistrzem Egiptu, a tytuł mistrzowski wywalczył także w latach 2006, 2007, 2008 i 2009. W latach 2005 i 2006 wygrał z Al-Ahly Ligę Mistrzów (w finale Al-Ahly pokonał kolejno Étoile Sportive du Sahel i Club Sportif Sfaxien), a w 2008 zwyciężył w niej po raz trzeci (2:0, 2:2 w finale z Cotonsport Garoua). W 2006 i 2007 roku zdobył kolejne krajowe puchary, a także Superpuchary Afryki. Latem 2009 zakończył karierę piłkarską.
Kariera reprezentacyjna.
W reprezentacji Egiptu El-Nahhas zadebiutował 19 marca 2001 roku w zremisowanym 3:3 towarzyskim spotkaniu z Estonią. W 2004 roku był rezerwowym podczas Pucharu Narodów Afryki 2004 i nie rozegrał tam żadnego spotkania. Od 2001 do 2006 roku rozegrał w kadrze narodowej 20 meczów.

</doc>
<doc id="1913467" url="https://pl.wikipedia.org/wiki?curid=1913467" title="Metoda Gundersena">
Metoda Gundersena

Metoda Gundersena – metoda rozgrywania zawodów w kombinacji norweskiej, która znacząco zmieniła obraz tego sportu. Nazwa tej metody pochodzi od nazwiska jej autora, norweskiego zawodnika Gundera Gundersena.
Wcześniej jako pierwszy rozgrywano bieg na dystansie 10 km, a następnie jedną lub dwie serie skoków. Według metody Gundersena najpierw przeprowadza się dwie serie skoków, na dużej lub normalnej skoczni. Do drugiej serii przechodzi 35 zawodników. Różnice w porównaniu z zawodami w skokach narciarskich to punktowanie odległości. W kombinacji 1 metr to 1,5 pkt. na skoczni dużej, a na normalnej 1 metr to 2 pkt.
Po skokach rozgrywany jest bieg na dystansie 15 km. Punkty po skokach przeliczane są na różnice czasowe według przelicznika 15 punktów = 1 minuta. Zawodnicy startują według kolejności zajętej w skokach. Metodę tę po raz pierwszy zastosowano w latach 80. XX wieku.
Od sezonu 2008/2009 zawody metodą Gundersena rozgrywane są w ten sposób, iż najpierw odbywa się jedna seria skoków na skoczni normalnej lub dużej, a potem bieg na dystansie 10 km.

</doc>
<doc id="1913470" url="https://pl.wikipedia.org/wiki?curid=1913470" title="Haft ukraiński">
Haft ukraiński

Haft ukraiński (ukr. "Вишивка", "wyszywka") – zajmuje poczesne miejsce wśród różnych typów ukraińskich sztuk dekoracyjnych. Ukraina posiada bogatą historię haftowania, przez długi czas haft pojawiał się na strojach ludowych, a także odgrywał istotną rolę w czasie tradycyjnych ukraińskich ślubów oraz innych świąt. Chociaż haft ukraiński obecny jest w całym kraju, występują w nim pewne różnice regionalne. Od Połtawy, Kijowa i Czernihowa na wschodzie, przez Wołyń i Polesie na północnym zachodzie, po Bukowinę i obszary Huculszczyzny na południowym zachodzie, sztuka ta ma długą historię, która wyznacza jej motywy zdobnicze oraz kompozycję, a także najczęściej wybierane kolory oraz rodzaje ściegów.
Historia.
Haft ma długą historię na Ukrainie. W roku 513 p.n.e. Herodot, opisując najazd Dariusza, wspomniał, że ludy trackie i dackie, które zamieszkiwały tereny obecnych Bałkanów oraz zachodniej Ukrainy, wykorzystywały haft do ozdabiania strojów. W trakcie wykopalisk na stanowiskach datujących się na I wiek n.e. odnaleziono przykłady haftowanych strojów z terenów Ukrainy. Inne wczesne przykłady haftów obejmują motywy bogini przedchrześcijańskich, takiej jak bogini Berehynia. Hafty przedstawiono na jedenastowiecznych freskach i miniaturach w Soborze Mądrości Bożej w Kijowie. Wiele z tych wczesnych przykładów rękodzieła hafciarskiego wykazuje wyraźne podobieństwo do lokalnego haftu tworzonego przez wieki. Haft ukraiński stanowił codzienne zajęcie wielu ludzi do XIX wieku, kiedy to stał się bardziej sztuką rzemieślniczą.
Haft najczęściej wykorzystywano do dekorowania strojów i tkanin oraz domów i kościołów. Ozdobione haftem przedmioty, takie jak ręczniki, niosą ze sobą wysoce symboliczne znaczenie w wielu ceremoniach i rytuałach na Ukrainie.
Większość haftów tworzono z myślą o ozdobieniu odzienia. Podstawowym elementem stroju, który często ozdobiony był haftem, była koszula lub bluzka. Haftowane elementy najczęściej umieszczano na rękawach, ale także przy dekolcie, na klatce piersiowej oraz na mankietach. Inne elementy stroju, takie jak szale, spódnice, fartuchy, kołpaki męskie i spodnie, kamizele, kożuchy z owczej skóry, szarfy itd. również ozdabiano haftem. W niektórych rejonach haftowane elementy umieszczano także na bieliźnie pościelowej. Poza elementami ubioru haft znajdował się często na ręcznikach, obrusach, przykryciach ław, welonach i chustach oraz powłoczkach. Wiele z tych przedmiotów wykorzystywano do dekoracji wnętrz kościołów, na przykład jako osłony sakramentów lub całuny na ikony.
Według Mary Doliszny, ukraińskiej działaczki narodowej w Kanadzie, podejmowane przez Związek Radziecki próby rusyfikacji zebrały swoje żniwo także w dziedzinie haftu ukraińskiego. Ze względu na próby zniszczenia sztuki tych haftów emigracja ukraińska pracowała nad udokumentowaniem wzorów oraz przywróceniem tej sztuki do życia.
Haft ludowy był symboliczny i wiązał się z wieloma wierzeniami, mitami i przesądami, w tym również z wierzeniami dotyczącymi ochrony i płodności.
Na Ukrainie haftowały głównie kobiety i czynność ta stanowiła ich domenę, co nie zmieniło się również współcześnie. Praktycznie nie było kobiety, która nie opanowałaby tej sztuki w jakimś stopniu. Hafciarstwo popularne jest tak na Ukrainie, jak i wśród ukraińskiej emigracji, która założyła wiele klubów hafciarskich.
Hafciarstwo postrzegane jest jako narodowe hobby i stanowi część kulturowej i narodowej tożsamości Ukraińców.
Odmiany.
W zależności od regionu, a czasami nawet w zależności od wioski, spotkać można wiele odmian haftu ukraińskiego. Większość haftów powstałych na terenie Ukrainy wykazuje jednakże daleko idące podobieństwo. Nawet biorąc pod uwagę różnice, porównanie stylów hafciarstwa spotykanych na Ukrainie wykazuje zdecydowany ukraiński narodowy styl hafciarstwa. Najbardziej popularne kolory stosowane w tym hafcie to czerwony i czarny. Ukraiński haft ludowy znany jest ze swojej różnorodności technik.
Środkowa i wschodnia Ukraina.
W środkowej i wschodniej części Ukrainy haft zazwyczaj składa się z form geometrycznych oraz motywów roślinnych. Kolorystyka motywów jest delikatna, a poszczególne detale są bardzo zróżnicowane. W rejonie Połtawy najczęściej stosowane kolory to jasnoniebieski, biały, brunatnożółty, jasnozielony i odcienie szarości. Wyroby z Połtawy są szczególnie znane z haftu angielskiego oraz mereżek. Czerwona, czerwono-niebieska (lub czerwono-czarna) kolorystyka odgrywa dużą rolę w hafcie środkowej i wschodniej Ukrainy, podobnie jak w reszcie kraju.
Zachodnia Ukraina.
Na Ukrainie zachodniej, szczególnie w regionie Huculszczyzny, haft wykorzystuje ornamentykę geometryczną oraz kontrastowe barwy. Oprócz obecnie szeroko stosowanego haftu krzyżykowego, istnieje jeszcze ścieg naśladujący tkanie zwany "nyżynka", który – wykonywany najczęściej na lewej stronie tkaniny – daje efekt tweedu. To jeden z najstarszych tradycyjnych ściegów ukraińskich, który w połączeniu z plamami białego materiału prześwitującego przez gęsto ułożone nici, podkreśla wyraźne kontury wzorów głównych.
Na obszarach Łemków, najstarsze hafty składały się z czerwonych oraz czerwono-niebieskich motywów linearnych. Wraz z upływem czasu, haft wzbogacano innymi kolorami – błękitem, zielenią oraz żółcią.
Na ziemiach Bojków, hafty tworzą różnorodny zbiór, od prostych, czerwono-niebieskich motywów geometrycznych na zachodnich krańcach ich terytoriów, po bogate, gęsto haftowane geometryczne i/lub kwiatowe wzory na krańcach wschodnich i południowych. Bojkowie znani byli również z pięknie haftowanych, marszczonych i plisowanych wyrobów zwanych "brizki", które umieszczano głównie wokół kołnierza oraz na mankietach koszul kobiecych i męskich, ale także na górnym rąbku fartuchów kobiecych.
Hafty Bukowiny należą do najbogatszych na Ukrainie, często składają się z aż dziewięciu lub więcej kolorów, w tym nici złotych i metalicznych jak również kolorowych szklanych paciorków. Stosuje się również różne ściegi.
Robótki ręczne Pokucia także charakteryzują się bogactwem oraz dużym stopniem skomplikowania i zróżnicowania. Dominującym kolorem w wielu stylach haftu tego regionu był czerwony, często wykorzystywany w postaci grubych nici wełnianych, które przędzono w domu, czasami pojawiały się akcenty żółci, zieleni i błękitu. Chociaż haft krzyżykowy również był spotykany, starszą i bardziej tradycyjną techniką był haft supełkowy (który jest dość popularny w wielu regionach południowo-zachodniej Ukrainy). W wielu częściach Pokucia oraz sąsiedniego Podola popularność zdobyły motywy skomplikowanego haftu angielskiego połączonego z mereżką. Hafty Podola podobne były pod wieloma względami do haftów z Bukowiny i Pokucia, cechując się dyskretnymi, ale wyraźnymi różnicami w doborze kolorów, motywach oraz ich rozmieszczeniu, które odróżniały je od haftów z innych terenów.
W Galicji znaleźć można wiele różnorodnych stylów haftu, które charakteryzowały pojedyncze społeczności lokalne do tego stopnia, że nie ma wątpliwości co do pochodzenia takiego haftu.
Północna Ukraina.
Na Ukrainie północno-zachodniej i północnej (w tym na dawnych ukraińskich terytoriach Polski), tradycja robótek ręcznych została zachowana w praktycznie nienaruszonym stanie od najdawniejszych czasów. Najbardziej powszechne schematy kolorystyczne archaicznych haftów geometrycznych północnych regionów Ukrainy to czerwony, czerwono-niebieski oraz czerwono-czarny, które to hafty wykonywano głównie w ścisłych rzędach haftu tkackiego (zwanego "zawolikania"), który tworzył poziome wstęgi wzorów. Popularne na północy są również motywy roślinne, w których wykorzystuje się paletę czerwieni, czerwieni z błękitem lub czerwieni z czernią tak jak w przypadku tkanych wstęg, jednakże ta technika haftu jest zdecydowanie młodsza.

</doc>
<doc id="1913473" url="https://pl.wikipedia.org/wiki?curid=1913473" title="Quigley na Antypodach">
Quigley na Antypodach

Quigley na Antypodach – amerykańsko-australijski western z 1990 roku.
Fabuła.
Australia, rok 1860. Strzelec wyborowy Matthew Quigley przybywa ze Stanów Zjednoczonych do Australii, gdzie zostaje zatrudniony przez miejscowego ranczera, Elliota Marstona. Jego zadaniem ma być zabijanie psów dingo. Na miejscu jednak okazuje się, że celem ranczera nie są niebezpieczne psy, a zamieszkujące te ziemie Aborygeni. Gwałtowną odmowę udziału w ich eksterminacji Quigley nieomal przypłaca życiem, lądując w buszu wraz z obłąkaną kobietą zwaną Szaloną Korą. Od niechybnej śmierci na pustkowiu ratują ich Aborygeni i odtąd dwójka białych bohaterów staje w obronie rdzennej ludności prześladowanej przez Marstona. Ranczer nie popuszcza i wysyła za Amerykaninem swoich ludzi... 

</doc>
<doc id="1913474" url="https://pl.wikipedia.org/wiki?curid=1913474" title="Kamienice Hugona Hechta w Bydgoszczy">
Kamienice Hugona Hechta w Bydgoszczy

Kamienice Gdańska 92-94 w Bydgoszczy – zabytkowe kamienice w Bydgoszczy.
Położenie.
Dwie połączone ze sobą kamienice mają numerację 92-94. Stoją we wschodniej pierzei ul. Gdańskiej, między ul. Zamoyskiego, a Chodkiewicza.
Historia.
Dwie kamienice wzniesiono w latach 1889-1890 (nr 92) i 1891-1892 (nr 94) według projektu bydgoskiego budowniczego Józefa Święcickiego dla kupca i handlarza drewnem Hugo Hechta, jako jednolity architektonicznie zespół z sąsiednim budynkiem przy ul. Gdańskiej 96.
W 1903 roku do kamienicy nr 92 dobudowano północne skrzydło mieszkalne według projektu Georga Weissa. Natomiast w 1908 roku kamienicę nr 94 wzbogacono pionem częściowo przeszklonych werand, o stalowej konstrukcji, również wykonanych według projektu Georga Weissa.
W latach 1922-1933 właścicielem domu nr 92 był Jan Maciaszek, pierwszy prezydent Bydgoszczy okresu międzywojennego, który w 1920 roku przejmował władzę z rąk niemieckich. Podczas pobytu w Bydgoszczy w czerwcu 1921 roku w budynku zatrzymał się marszałek Józef Piłsudski. Fakt ten upamiętniała znajdująca się na fasadzie do 1939 roku tablica pamiątkowa, autorstwa bydgoskiego rzeźbiarza Teodora Gajewskiego.
Architektura.
Budynki stanowią przykład połączenia motywów wzorowanych na renesansie i manieryzmie, z różnych kręgów kulturowych, zwłaszcza o proweniencji francuskiej. Eklektyczną dekorację fasady wzbogacają elementy neorenesansowe i neomanierystyczne.

</doc>
<doc id="1913477" url="https://pl.wikipedia.org/wiki?curid=1913477" title="Sommerland">
Sommerland

Sommerland – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913479" url="https://pl.wikipedia.org/wiki?curid=1913479" title="Bitwa o Hamburg">
Bitwa o Hamburg



</doc>
<doc id="1913484" url="https://pl.wikipedia.org/wiki?curid=1913484" title="Kamienica Carla Bradtke w Bydgoszczy">
Kamienica Carla Bradtke w Bydgoszczy

Kamienica Carla Bradtke w Bydgoszczy – zabytkowa kamienica w Bydgoszczy.
Położenie.
Budynek stoi w zachodniej pierzei ul. Gdańskiej, między ul. Świętojańską i Chocimską.
Historia.
Kamienicę wzniesiono w latach 1895-1896 według projektu bydgoskiego budowniczego Józefa Święcickiego dla mistrza kamieniarskiego Carla Bradtke.
Budynek od początku posiadał charakter czynszowo-handlowy z dwoma skrzydłami scalonymi z domem tylnym. Inicjał pierwszego właściciela kamienicy widnieje w kartuszu umieszczonym w zwieńczeniu północnego ryzalitu. Na przełomie wieków XIX i XX sprzedawano tu rowery firmy „Patria”. W latach 20. XX wieku w budynku funkcjonowała natomiast cukiernia Kobielskiego.
Architektura.
Budynek posiada bogato zdobioną fasadę z niewielkimi ryzalitami bocznymi zwieńczonymi szczytami, w których umieszczono maszkarony na tle strusich piór. Zespół zabudowy tworzył funkcjonalny kompleks skupiony wokół prostokątnego dziedzińca zamkniętego tylnym domem mieszkalnym z sienią przejazdową umożliwiającą dostanie się do położonego na tyłach parceli ogrodu. Budynek frontowy posiada historyzujący kostium stylowy nawiązujący do form neobarokowych i neorokokowych.

</doc>
<doc id="1913487" url="https://pl.wikipedia.org/wiki?curid=1913487" title="Hady Khashaba">
Hady Khashaba

Hady Khashaba (ur. 19 grudnia 1972 w Asjucie) – egipski piłkarz grający na pozycji pomocnika.
Kariera klubowa.
Przez całą swoją karierę piłkarską Khashaba związany był z jednym klubem, Al Ahly Kair. W 1989 roku zadebiutował w jego barwach w pierwszej lidze egipskiej. Swój pierwszy sukces w karierze osiągnął w 1991 roku, gdy zdobył z Al-Ahly Puchar Egiptu. Swoje pierwsze mistrzostwo kraju wywalczył w 1994 roku. W swojej karierze jeszcze dziewięciokrotnie został mistrzem kraju w latach 1995–2000, 2005 i 2006, sześciokrotnie zdobywcą pucharu w latach 1992, 1993, 1996, 2001, 2003 i 2006 oraz trzykrotnie superpucharu w latach 2003, 2005 i 2006. Sukcesy osiągał także na arenie międzynarodowej. W latach 2001, 2005 i 2006 wygrał Ligę Mistrzów, w 1993 roku – Puchar Zdobywców Pucharów, a także dwukrotnie Superpuchar Afryki (2002, 2006). Zdobywał też Arabski Puchar Mistrzów (1996), Arabski Puchar Zdobywców Pucharów (1995) i Arabski Superpuchar (1997, 1998). Karierę piłkarską zakończył w 2006 roku w wieku 34 lat.
Kariera reprezentacyjna.
W reprezentacji Egiptu Khashaba zadebiutował w 1992 roku. W tym samym roku był członkiem kadry olimpijskiej podczas Igrzysk Olimpijskich w Barcelonie. W 1996 roku zagrał w 4 meczach Pucharu Narodów Afryki 1996: z Angolą (2:1), z Kamerunem (1:2), z Republiką Południowej Afryki (0:1) i ćwierćfinale z Zambią (1:3). W 1998 roku był rezerwowym w Pucharze Narodów Afryki 1998 i nie rozegrał na nim żadnego spotkania. Rok później wystąpił w Pucharze Konfederacji 1999, a w 2000 roku w 4 meczach Pucharu Narodów Afryki 2000: z Zambią (2:0), z Senegalem (1:0), z Burkina Faso (4:2) i w ćwierćfinale z Tunezją (0:1). Natomiast w 2004 roku wystąpił we 2 spotkaniach Pucharu Narodów Afryki 2004: z Zimbabwe (2:1) i z Algierią (1:2). Od 1992 do 2004 roku rozegrał w kadrze narodowej 74 mecze i strzelił 9 goli.

</doc>
<doc id="1913488" url="https://pl.wikipedia.org/wiki?curid=1913488" title="Ołeksandr Hołokołosow (ur. 1955)">
Ołeksandr Hołokołosow (ur. 1955)

Ołeksandr Mykołajowycz Hołokołosow, ukr. Олександр Миколайович Голоколосов, ros. Александр Николаевич Голоколосов, "Aleksandr Nikołajewicz Gołokołosow" (ur. 1 sierpnia 1955 w Odessie) – ukraiński piłkarz, grający na pozycji napastnika, trener piłkarski
Kariera piłkarska.
Kariera klubowa.
Wychowanek Czornomorca Odessa, w drużynie rezerw którego rozpoczął karierę piłkarską. Pierwszy trener Ołeksandr Ruha. Od 1975 do 1998 występował w klubach Portowyk Iljiczewsk, Dnipro Czerkasy, SKA Lwów, Sudnobudiwnyk Mikołajów, Nistru Kiszyniów, Dinamo Kirow, Awtomobilist Tyraspol, Chorezm Chonka, Meliorator Szymkent, Awtomobilist Kokand, Neftchi Fergana, Torpedo Taganrog, Kołos Nikopol, Mietałłurg Lipieck, Start Uljanowsk, FK Szumen, FK Tulczyn, Podilla Kyrnasiwka, Dnistroweć Białogród nad Dniestrem, Portofłot Odessa, Perwomajec Perwomajśke, Rybak Bilajiwka, Fakeł Warwa, Zakarpattia Użhorod i Odessos Jużny.
Kariera trenerska.
Jeszcze będąc piłkarzem klubów Dnistroweć Białogród nad Dniestrem, Fakeł Warwa i Zakarpattia Użhorod pełnił w nich również funkcje trenera. Po zakończeniu kariery zawodniczej od 1997 prowadził kluby SK Odessa, Czornomoreć Odessa, Tiligul Tyraspol, Kowel-Wołyń Kowel, Constructorul Cioburciu, Sheriff Tyraspol, Roś Biała Cerkiew, FK Atyrau, Dynamo-Czest Odessa, Iwan Odessa i Wostok Öskemen. W styczniu 2013 roku objął stanowisko głównego trenera Nistru Otaci, ale po dwóch tygodniach pracy opuścił Nistru.

</doc>
<doc id="1913494" url="https://pl.wikipedia.org/wiki?curid=1913494" title="Kamienice Hugo Hechta w Bydgoszczy">
Kamienice Hugo Hechta w Bydgoszczy



</doc>
<doc id="1913496" url="https://pl.wikipedia.org/wiki?curid=1913496" title="Ludmyła Kuczma">
Ludmyła Kuczma

Ludmyła Mykołajiwna Kuczma (; ur. 19 czerwca 1940 na Uralu) – ukraińska działaczka społeczna i charytatywna, pierwsza dama Ukrainy (1994–2005).
Życiorys.
Z wykształcenia jest technikiem-mechanikiem. Przez trzy dekady życia pracowała jako inżynier w zakładzie „Piwdenne” w Dniepropietrowsku.
Zamężna z byłym premierem i prezydentem Kuczmą, w latach 1994–2005 była pierwszą damą Ukrainy. Od 1996 zajmuje się działalnością charytatywną, w tymże roku została honorowym prezesem powołanej przez prezydenta Narodowej Fundacji Społecznej Ochrony Matek i Dzieci „Ukraina Dzieciom” (). W 2000 objęła funkcję przewodniczącej Rady Opiekuńczej Ogólnoukraińskiej Fundacji Dobroczynnej „Nadzieja i Dobro” (ukr. ).
Jako działaczka charytatywna brała udział w licznych konferencjach międzynarodowych poświęconych problemom ubóstwa oraz kobiet i dzieci. Z inicjatywy Jolanty Kwaśniewskiej została w 1999 zaproszona do udziału w konferencji ONZ poświęconej 10 rocznicy Konwencji Praw Dziecka. W 2003 uczestniczyła w konferencji pierwszych dam Europy Środkowej i Wschodniej w Zagrzebiu poświęconej problemom nowotworowym kobiet. 12 maja 2004 przyznano jej honorowy tytuł specjalnego wysłannika UNESCO ds. popierania młodych talentów.
Uhonorowana Orderem św. Anny I stopnia przyznawanych przez Ukraińską Cerkiew Prawosławną, a także Międzynarodowymi Orderami: św. Stanisława I stopnia i św. Mikołaja Cudotwórcy.
Ma córkę (Ołenę Franczuk) oraz dwoje wnucząt.

</doc>
<doc id="1913497" url="https://pl.wikipedia.org/wiki?curid=1913497" title="Kamienica Carla Peschela w Bydgoszczy">
Kamienica Carla Peschela w Bydgoszczy

Kamienica Carla Peschela w Bydgoszczy – zabytkowa kamienica w Bydgoszczy.
Położenie.
Budynek stoi w zachodniej pierzei ul. Gdańskiej, między ul. Świętojańską, a Chocimską, naprzeciw ul. Zamoyskiego. 
Historia.
Kamienicę wzniesiono w latach 1892-1893 według projektu bydgoskiego budowniczego Józefa Święcickiego dla rentiera Carla Peschela. Od początku budynek posiadał charakter kamienicy czynszowo-handlowej.
Architektura.
Budynek posiada eklektyczną fasadę. Na tle licowanej czerwoną cegłą ściany umieszczono neorokokowe dekoracje sztukatorskie, na podobieństwo realizacji reprezentujących manieryzm północny. Na osi budynku zachowała się dwuskrzydłowa brama przesłonięta kutą kratą z dekoracją roślinną.

</doc>
<doc id="1913500" url="https://pl.wikipedia.org/wiki?curid=1913500" title="Hohenfelde (powiat Steinburg)">
Hohenfelde (powiat Steinburg)

Hohenfelde – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Horst-Herzhorn.

</doc>
<doc id="1913501" url="https://pl.wikipedia.org/wiki?curid=1913501" title="Essam Mahmoud">
Essam Mahmoud

Essam Mahmoud (ur. 20 czerwca 1977) – piłkarz egipski grający na pozycji bramkarza.
Kariera klubowa.
Karierę piłkarską Mahmoud rozpoczął w klubie ENPPI Club z Kairu. W jego barwach zadebiutował w pierwszej lidze egipskiej. W 2005 roku zdobył z nim Puchar Egiptu i wywalczył wicemistrzostwo kraju. W 2006 roku odszedł do El-Ittihad El-Iskandary z Aleksandrii, a w 2008 roku wrócił do ENPPI. Z kolei w 2009 roku przeszedł do drużyny El Gouna FC.
Kariera reprezentacyjna.
Nie mając na koncie debiutu w reprezentacji Egiptu Mahmoud został powołany w 2004 roku do kadry na Puchar Narodów Afryki 2004. Tam był rezerwowym bramkarzem dla Nadera El-Sayeda i nie rozegrał żadnego spotkania.

</doc>
<doc id="1913502" url="https://pl.wikipedia.org/wiki?curid=1913502" title="Ługi (Otwock)">
Ługi (Otwock)

Osiedle Ługi – Otwockie osiedle mieszkaniowe wybudowane na terytorium miasta Karczew, którą dzielą między siebie miasta Otwock (od północy) i Karczew (od południa). Największe osiedle w zasobach Otwockiej Spółdzielni Mieszkaniowej. Obecnie około 9000 mieszkańców.
Zasoby.
/Nie uwzględniono tzw. "nowych bloków"/
Historia.
Ograniczenia budżetowe uniemożliwiają budowę zaplanowanej wcześniej szkoły podstawowej.

</doc>
<doc id="1913505" url="https://pl.wikipedia.org/wiki?curid=1913505" title="Bermudy na Mistrzostwach Świata w Lekkoatletyce 2009">
Bermudy na Mistrzostwach Świata w Lekkoatletyce 2009

Bermudy na Mistrzostwach Świata w Lekkoatletyce 2009, reprezentowane były przez 1 zawodnika – Tyrone’a Smitha, który się zdobył żadnego z medali podczas tego czempionatu.

</doc>
<doc id="1913506" url="https://pl.wikipedia.org/wiki?curid=1913506" title="Ołeksandr Hołokołosow">
Ołeksandr Hołokołosow



</doc>
<doc id="1913508" url="https://pl.wikipedia.org/wiki?curid=1913508" title="Rikke Hørlykke">
Rikke Hørlykke

Rikke Hørlykke Bruun Jørgensen (ur. 2 maja 1976) – była duńska piłkarka ręczna, wielokrotna reprezentantka kraju, rozgrywająca. Wraz z reprezentacją Danii zdobyła złoty medal olimpijski w: 2004 roku.
W 2000 roku wyszła za Klavsa Bruun Jørgensena, piłkarza ręcznego.
Sportową karierę zakończyła w 2006 r.

</doc>
<doc id="1913510" url="https://pl.wikipedia.org/wiki?curid=1913510" title="Neuendorf bei Elmshorn">
Neuendorf bei Elmshorn

Neuendorf bei Elmshorn, Neuendorf b. Elmshorn – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Horst-Herzhorn.

</doc>
<doc id="1913511" url="https://pl.wikipedia.org/wiki?curid=1913511" title="Demilich">
Demilich

Demilich – fińska grupa muzyczna grająca technical death metal, założona w 1990 roku w Kuopio. Główny okres działalności tego zespołu to lata 1990–1995. Pomimo tego, że Demilich wydał tylko jeden album, zyskał popularność, głównie ze względu na charakterystyczny growl Anttiego Bomana (we wkładce do "Nespithe" zamieszczono nawet informację, że przy nagrywaniu śpiewu nie użyto żadnych efektów).
Historia.
Opracowano na podstawie materiału źródłowego.
Zespół Demilich założyli w 1990 roku w Kuopio Antti Boman, Jussi Teräsvirta i Mikko Virnes. W 1991 roku grupa opublikowała dwa dema: "The Four Instructive Tales... of Decomposition" i "Regurgitation of Blood". Następnie do zespołu dołączył gitarzysta Barathrum Aki Hytönen i w 1992 roku ukazały się kolejne dwa dema: "...Somewhere Inside the Bowels of Endlessness..." i "The Echo".
Pierwszy album studyjny zatytułowany "Nespithe" został wydany 8 lutego 1993 roku przez amerykańską wytwórnię Necropolis, a w Europie przez hiszpańską wytwórnię Repulse. Europejska edycja miała inne opracowanie graficzne i była poszerzona o utwory z dema "The Four Instructive Tales... of Decomposition".
W 1995 roku zespół zakończył działalność, jednak wznowił ją – po 10 latach – w roku 2005. Nowy skład stworzyli: Antti Boman, Aki Hytönen, Mikko Virnes oraz nowi muzycy – SDS z Black Death Ritual i Corpse z Deathchain. Na przełomie maja i czerwca 2006 roku Demilich odbył trasę po Stanach Zjednoczonych, w ramach której wystąpił także na festiwalu Maryland Deathfest, natomiast 22 lipca zagrał pożegnalny koncert w Kuopio.
27 stycznia 2010 roku ukazała się informacja, że Demilich reaktywuje działalność i w sierpniu wystąpi na festiwalu Jalometalli.
Muzycy.
Opracowano na podstawie materiału źródłowego.

</doc>
<doc id="1913512" url="https://pl.wikipedia.org/wiki?curid=1913512" title="Przygody najsprytniejszego z braci Holmesów">
Przygody najsprytniejszego z braci Holmesów

Przygody najsprytniejszego z braci Holmesów – amerykańsko-brytyjska komedia kryminalna z 1975 roku. Debiut reżyserski Gene’a Wildera.
Fabuła.
Bohaterem filmu jest Sigerson Holmes, młodszy i sprytniejszy brat Sherlocka Holmesa. Zazdrosny o sukcesy swojego starszego i sławniejszego brata, Sigerson razem z oficerem Scotland Yardu Sackerem i marzącą o karierze śpiewaczki operowej dziewczyną próbują rozwiązać sprawę, która dla Sherlocka jest trudna.
Lord Redcliff otrzymuje z rąk królowej ściśle tajny dokument, który zostaje skradziony wkrótce z jego sejfu. Ujawnienie może spowodować wojnę. Dokument drogą szantażu zdobywa dyrektor opery i sprzedaje profesorowi Moriarty'emu, który zamierza go sprzedać obcym ambasadorom. Przekazanie dokumentu ma nastąpić w teatrze podczas przedstawienia Balu maskowego. Sigerson i Sacker przebrani za postacie ze sztuki planują go odzyskać.
Film pełen jest aluzji do kanonicznych przygód Holmesa:

</doc>
<doc id="1913515" url="https://pl.wikipedia.org/wiki?curid=1913515" title="Jan Staszel (wspinacz)">
Jan Staszel (wspinacz)

Jan Staszel senior (ur. 16 stycznia 1915 w Zakopanem, zm. 3 lutego 2003 w Warszawie) – polski taternik, przewodnik tatrzański, alpinista, żołnierz w wojnie obronnej 1939, jeniec wojenny, uczestnik ruchu oporu w szeregach Armii Krajowej, inżynier poligraf, wieloletni pracownik Polskiej Wytwórni Papierów Wartościowych (PWPW).
Był autorem wielu pierwszych wejść letnich i zimowych w Tatrach, a także uczestnikiem wypraw w Alpy w latach 1936-1956, członkiem Klubu Wysokogórskiego, Polskiego Towarzystwa Tatrzańskiego oraz Polskiego Towarzystwa Turystyczno-Krajoznawczego i honorowym przodownikiem Górskiej Odznaki Turystycznej.
Pracę w PWPW rozpoczął w 1945 r. Pracował m.in. na stanowiskach dysponenta kliszarni, starszego mistrza, kierownika ds. galwano i kliszarni, inżyniera postępu technicznego, zastępcy szefa produkcji poligrafii ds. postępu technicznego. Był również redaktorem gazety zakładowej PWPW „Życie Wytwórni”. Uhonorowany wieloma odznaczeniami.
Został pochowany na Cmentarzu Komunalnym Północnym w Warszawie.
Jest patronem szkoły podstawowej w Równi niedaleko Ustrzyk Dolnych.

</doc>
<doc id="1913516" url="https://pl.wikipedia.org/wiki?curid=1913516" title="Bekdorf">
Bekdorf

Bekdorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913519" url="https://pl.wikipedia.org/wiki?curid=1913519" title="Liga Mistrzów w piłce siatkowej (2004/2005)">
Liga Mistrzów w piłce siatkowej (2004/2005)

Liga Mistrzów siatkarzy w sezonie 2004/2005 (oficjalna nazwa "Indesit European Champions League 2004/2005") - 5. kolejna edycja międzynarodowych rozgrywek, organizowana przez Europejską Konfederację Piłki Siatkowej (CEV) - w ramach europejskich pucharów - dla 20 męskich klubowych zespołów siatkarskich "starego kontynentu".
Turniej finałowy odbył się w dniach 26-27 marca 2005 roku w Salonikach w Grecji.
Rozgrywki.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań
Grupa C.
Tabela
Wyniki spotkań
Grupa D.
Tabela
Wyniki spotkań

</doc>
<doc id="1913520" url="https://pl.wikipedia.org/wiki?curid=1913520" title="Wacław Piotrowski (malarz)">
Wacław Piotrowski (malarz)

Wacław Piotrowski (ur. 4 września 1887 w Warszawie, zm. 2 czerwca 1967 tamże) – malarz polski (portrecista, pejzażysta, rysownik).
Życiorys.
Urodził się 4 września 1887 w Warszawie, w rodzinie Jana i Rozalii z Górnickich. Ukończył szkołę średnią, Szkołę Rysunkową, a w latach 1907–1911 studiował w Warszawskiej Szkole Sztuk Pięknych przy ulicy Hożej, początkowo rzeźbę pod kierunkiem Xawerego Dunikowskiego, a następnie malarstwo pod kierunkiem Kazimierza Stabrowskiego, Konrada Krzyżanowskiego, Edwarda Trojanowskiego i Stanisława Lentza.
Od debiutu wystawowego w roku 1910, był (do 1939), stałym uczestnikiem wystaw i salonów Towarzystwa Zachęty Sztuk Pięknych w Warszawie.
W latach 1919–1922 przebywał we Francji, głównie w Paryżu, gdzie brał udział w salonach i wystawach organizowanych przez "Société des Artistes Français" oraz "Société Nationale des Beaux Arts". W tym samym roku wziął udział w wystawie "The International Society of Sculptors, Painters and Gravers" w Londynie. W 1921 miał indywidualną wystawę w Paryżu w "Galerie Devambez", z którą był wtedy związany kontraktem.
Później malował pejzaże w Neapolu (1924) i Wenecji (1924–1926).
Był portrecistą. W kilku okresach swego życia malował olejne i akwarelowe pejzaże oraz szkice piórkiem z natury, jednak stanowiły one margines jego ulubionej działalności artystycznej, jaką był portret psychologiczny. Na płótnie i kartonie utrwalał zakątki i mury warszawskiego Starego Miasta, pałace, pomniki i drzewa Łazienek oraz Wilanowa. Ale przede wszystkim malował portrety, w tym także portrety ubogich mieszkańców stolicy – woźnych, posłańców, praczek, żebraków i mieszkańców domów noclegowych.
Na przełomie lat 20. i 30. XX wieku znane były i często reprodukowane w polskiej prasie dwa jego portrety sportowe: Stefana Kostrzewskiego w trakcie biegu przez płotki (olej) oraz Haliny Konopackiej podczas pchnięcia kulą (rysunek węglem). Oba portrety były eksponowane w Amsterdamie, w tamtejszym muzeum miejskim, na wystawie "Sport w malarstwie", towarzyszącej IX Igrzyskom Olimpijskim w Amsterdamie w 1928 roku.
. W 1928 za obraz "Łobuzy" otrzymał nagrodę m. st. Warszawy, w 1933 za "Autoportret" medal srebrny Zachęty, w 1936 za obraz "Glinka" nagrodę im. Marii Lenckiej, w 1937 za obraz "Vanitas Vanitatum" i w 1938 za "Autoportret" nagrody Ministra Spraw Zagranicznych.
Jego obrazy znajdują się w zbiorach Muzeum Narodowego w Warszawie, Muzeum Narodowego w Krakowie, Muzeum Sportu i Turystyki w Warszawie, Ministerstwa Kultury i Sztuki, a rysunki w Gabinecie Rycin Biblioteki Uniwersytetu Warszawskiego.
Od 28 maja 1922 był mężem Lucyny Kasztelanic.

</doc>
<doc id="1913523" url="https://pl.wikipedia.org/wiki?curid=1913523" title="Antonina Krawczuk">
Antonina Krawczuk

Antonina Krawczuk (; ur. 3 listopada 1935) – ukraińska ekonomistka i wykładowczyni, pierwsza dama Ukrainy (1991–1994), żona Łeonida Krawczuka.
Życiorys.
Z wykształcenia jest docentem ekonomii, pracowała jako wykładowczyni tego przedmiotu w Kijowskim Uniwersytecie Państwowym im. Tarasa Szewczenki. Podczas studiów na tymże Uniwersytecie poznała przyszłego męża Łeonida Krawczuka, w latach 1991–1994 prezydenta Ukrainy. Podczas pełnienia funkcji przez męża nie pokazywali się razem publicznie.
Ma syna i wnuka.

</doc>
<doc id="1913525" url="https://pl.wikipedia.org/wiki?curid=1913525" title="Brian Orser">
Brian Orser

Brian Ernest Orser (ur. 18 grudnia 1961 w Belleville) – kanadyjski trener łyżwiarstwa figurowego, a wcześniej łyżwiarz figurowy, startujący w konkurencji solistów. Dwukrotny wicemistrz olimpijski (1984, 1988), mistrz świata (1987) oraz 8-krotny mistrz Kanady (1981-1988). 
13 lutego 1988 roku Orser był chorążym reprezentacji Kanady na Zimowych Igrzyskach Olimpijskich 1988 w Calgary.
Po zakończeniu kariery amatorskiej w 1988 roku występował w rewiach łyżwiarskich m.in. "Stars On Ice" do 2007 roku, a następnie został trenerem łyżwiarstwa. Od 2006 roku jest jednym z głównych trenerów w klubie Toronto Cricket, Skating and Curling Club.
Jako trener doprowadził do złotego medalu olimpijskiego Koreankę Kim Yu-Nę (2010) oraz Japończyka Yuzuru Hanyū (2014, 2018) oraz trenował m.in. Hiszpana Javiera Fernándeza dwukrotnego mistrza świata i zdobywcę brązowego medalu olimpijskiego (2018).
Życiorys.
Kariera łyżwiarska.
Brian Orser został po raz pierwszy Mistrzem Kanady w 1977 roku w klasie Novice, w 1979 roku w klasie juniorów. Był ośmiokrotnym Mistrzem Kanady w klasie seniorów.
W roku 1983 zdobył brązowy medal na Mistrzostwach Świata.
W roku 1984 podczas Olimpiady w Sarajewie jako pierwszy łyżwiarz wykonał podczas programu dowolnego potrójnego Axla, dzięki czemu zyskał przydomek "Mr. Triple Axel" - "Pan Potrójny Axel". Zdobył srebrny medal plasując się za Scottem Hamiltonem.
Podczas ceremonii otwarcia Igrzysk Olimpijskich w Calgary, Alberta, w 1988 roku, Brian Orser niósł flagę Kanady.
Bitwa Brianów.
Na Olimpiadzie rozegrała się walka "bitwa Brianów", jak nieformalnie współzawodnictwo pomiędzy Brianem Orserem a Amerykaninem Brianem Boitano. Współzawodnictwo rozegrało się na trzech etapach: figurach obowiązkowych, podczas programu krótkiego i programu dowolnego. Po figurach obowiązkowych Boitano był przed Orserem, lecz Orser wygrał z nim program krótki. Różnica między zawodnikami była tak niewielka, że dopiero program długi zadecydował o zwycięstwie. Zarówno program Boitano jak i Orsera miały militarny charakter.
Występ do muzyki "Napoleon", w którym Boitano prezentował pięć etapów w życiu żołnierza, był wykonany bezbłędnie technicznie i zawierał osiem potrójnych skoków, w tym dwa potrójne Axle. W pozycji monda Boitano jechał 10 sekund.
Uzyskał następujące noty:
Orser jechał do muzyki "Dance of the Carter" i "Dance of Kozelkov and His Friends" z baletu Dmitrija Szostakowicza. Wykonał siedem potrójnych skoków w tym jednego potrójnego Axla. Otrzymał następujące noty.
Ostatecznie Boitano zdobył złoty medal, Orser srebrny.
Kariera trenerska.
Brian Orser pracuje jako trener w Toronto Cricket, Skating and Curling Club w Toronto, gdzie współpracuje z Tracy Wilson i Ghislainem Briandem.
Do jego obecnych podopiecznych należą między innymi:
Do jego byłych podopiecznych należą między innymi:

</doc>
<doc id="1913527" url="https://pl.wikipedia.org/wiki?curid=1913527" title="Ne’ot Afeka">
Ne’ot Afeka

Ne’ot Afeka (hebr. נאות אפקה; "Właściwy Afeka") – osiedle mieszkaniowe w Tel Awiwie, znajdujące się na terenie Dzielnicy Drugiej.
Położenie.
Osiedle leży na nadmorskiej równinie Szaron. Jest położone w północno-wschodniej części aglomeracji miejskiej Tel Awiwu, na północ od rzeki Jarkon. Zachodnią granicę osiedla stanowi ulica Bnei Ephraim, za którą znajduje się osiedle Tel Baruch. Na północy za ulicą Bnei Ephraim znajduje się osiedle Newe Gan oraz cmentarz Kirjat Saul. Na wschodzie za ulicami Moshe Sneh, HaRav Gliksberg i Pinhas Rosen znajdują się osiedla Ramot Cahala, Rewiwim i Newe Dan. Południową granicę wyznacza ulica Mivtsa Kadesh, za którą znajdują się osiedla Hadar Josef i Ma’oz Awiw.
Ulica Avraham Shlonsky dzieli osiedle na dwie części: południową Ne’ot Afeka A i północną Ne’ot Afeka B.
Historia.
Początki osiedla datują się na lata 60. XX wieku, kiedy to przy tutejszej fabryce powstały pierwsze domy mieszkalne dla robotników. W latach 90. nastąpiła rozbudowa osiedla.
Architektura.
Zabudowa osiedla składa się z budynków wielorodzinnych wzniesionych z "wielkiej płyty". W południowo-wschodniej części osiedla znajduje się mieszkaniowy drapacz chmur 2 Kehilat Venezia, który ma 19 kondygnacji. Tuż przy nim znajdują się mniejsze wieżowce: "14 Kehilat Saloniki" o 13 piętrach oraz "10 Kehilat Saloniki" o 12 piętrach.
W południowej części osiedla znajduje się Park Berlin, a w północnej części Park Weits.
Edukacja.
W zachodniej części osiedla znajduje się średnia szkoła "Lady Davis". Tuż obok znajduje się College Inżynierii Afeka ("Afeka College of Engineering"). College został założony w 1996 i składa się z pięciu budynków w których około 2 tys. studentów kształci się z zakresu inżynierii elektrycznej i elektronicznej, inżynierii mechanicznej, oprogramowania komputerowego, inżynierii przemysłowej i inżynierii medycznej. Uczelnia ta w 2010 zajęła 20. miejsce w rankingu izraelskich szkół wyższych.
Gospodarka.
W południowo-wschodniej części osiedla znajduje się duży kompleks centrum handlowego. Drugie, mniejsze centrum handlowe znajduje się w północno-zachodniej części osiedla.
Infrastruktura.
W południowo-wschodniej części osiedla znajduje się przychodnia zdrowia. Przy ulicy Avraham Shlonsky znajduje się ośrodek opieki nad ludźmi starszymi „Mishan”. W ośrodku znajdują się różnorodne gabinety fizjoterapii oraz sale gimnastyczne i gabinety lekarskie. W osiedlu jest także jedna apteka.
Przy ulicy Lamdan znajduje się siedziba Straży Cywilnej.
Sport i rekreacja.
W południowej części osiedla znajduje się "Centrum Sportowe Hadar Afeka".
Transport.
Główną ulicą osiedla jest Avraham Shlonsky, którą jadąc na zachód dojeżdża się do autostrady nr 20 ("Ayalon Highway"), lub jadąc na wschód dojeżdża się do drogi nr 482 (Tel Awiw-Herclijja). Jadąc nią na północ dojeżdża się do autostrady nr 5 (Tel Awiw-Ari’el).

</doc>
<doc id="1913528" url="https://pl.wikipedia.org/wiki?curid=1913528" title="V8 Supercar Championship Series 2009">
V8 Supercar Championship Series 2009

V8 Supercar Championship Series 2009 – sezon 2009 V8 Supercars. Składał się on z 26 wyścigów rozgrywanych podczas 14 weekendów wyścigowych. Trzynaście z nich odbyło się na torach Australii, a jeden w Nowej Zelandii. Planowana była też impreza w Bahrajnie, ale ostatecznie przeniesiono ją na początek kolejnego sezonu.
Tytuł mistrzowski zdobył Jamie Whincup, kierowca Forda FG Falcona zespołu Triple Eight Race Engineering.
Wyniki i klasyfikacja.
Punkty przyznawane były kierowcom którzy przejechali dystans minimum 75% wyścigu i przejechali ostatnie okrążenie. We wszystkie weekendy wyścigowe odbywały się po dwa wyścigi, a punkty były przyznawane według klucza standardowego z trzema wyjątkami:

</doc>
<doc id="1913530" url="https://pl.wikipedia.org/wiki?curid=1913530" title="Bekmünde">
Bekmünde

Bekmünde – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913531" url="https://pl.wikipedia.org/wiki?curid=1913531" title="Sawa (Sowietow)">
Sawa (Sowietow)

Sawa, imię świeckie Jerzy Jewgieniewicz Sowietow, ros. Георгий Евгеньевич Советов – Gieorgij Jewgienjewicz Sowietow, (ur. 6 kwietnia 1898 w Petersburgu, zm. 21 maja 1951 w Londynie) – biskup Polskiego Autokefalicznego Kościoła Prawosławnego, pełniący obowiązki wojskowego biskupa prawosławnego Polskich Sił Zbrojnych na Zachodzie, generał brygady na czas wojny Wojska Polskiego.
Życiorys.
Po ukończeniu nauki w gimnazjum wstąpił do Korpusu Paziów. Po rewolucji październikowej ochotniczo dołączył do wojsk Białych. Jako kapitan sztabowy walczył pod rozkazami gen. Wrangla. W obliczu klęski Białych wyemigrował w 1920 do Belgradu. Tam ukończył studia teologiczne na Uniwersytecie Belgradzkim. W czasie ich trwania, w 1922, wstąpił do monasteru Peković, składając śluby wieczyste i przyjmując imię Sawa. W 1925 został hieromnichem. Jako Rosjanin z pochodzenia otrzymał pozwolenie na wyjazd do Bari, gdzie pracował w etnicznie rosyjskiej parafii prawosławnej. W 1926 zdecydował się na wyjazd do Polski i przejście pod jurysdykcję Polskiego Autokefalicznego Kościoła Prawosławnego. Pełnił funkcję dziekana klasztorów diecezji warszawsko-chełmskiej PAKP. W 1929 otrzymał godność archimandryty.
3 kwietnia 1932 miała miejsce jego chirotonia na biskupa lubelskiego, sufragana diecezji warszawsko-chełmskiej. Jako biskup lubelski Sawa popierał działania na rzecz polonizacji Kościoła prawosławnego w Polsce i wspierania ruchu prawosławnych Polaków. Przewodniczył komisji, która przetłumaczyła na język polski ryt panichidy oraz Świętą Liturgię św. Jana Chryzostoma. W 1936 mianowany dodatkowo "locum tenens" diecezji grodzieńskiej, której ordynariuszem został w roku następnym. Pracując w Grodnie rozwinął działalność wydawniczą diecezji.
Po agresji ZSRR na Polskę zdołał wyjechać z Grodna na Litwę, korzystając z posiadanego paszportu jugosłowiańskiego. Następnie udał się do Berlina, gdzie spotkał się z arcybiskupem Serafinem (Lade), od którego otrzymał propozycję przejęcia zarządu Kościoła prawosławnego w Generalnej Guberni, której nie przyjął. W latach 1940–1943 złożył wizyty u patriarchów Konstantynopola, Serbii i Antiochii, chcąc zdobyć u nich poparcie dla Polskiego Autokefalicznego Kościoła Prawosławnego i zachowania przezeń przedwojennego terytorium kanonicznego. Ukończył również w Waszyngtonie studia teologiczne w zakresie teologii anglikańskiej.
W 1943 udał się do Londynu, gdzie 29 listopada został mianowany pełniącym obowiązki wojskowego biskupa prawosławnego w stopniu generała brygady na czas wojny. Był zwierzchnikiem prawosławnego duchowieństwa Polskich Sił Zbrojnych na Zachodzie. Była to pierwsza w historii Wojska Polskiego nominacja wojskowego biskupa prawosławnego. Z żołnierzami II Korpusu przeszedł cały szlak bojowy. Przygotował również polskojęzyczny "Modlitewnik dla prawosławnych żołnierzy" i był pomysłodawcą pisma „Polski Żołnierz Prawosławny”. Po zakończeniu działań wojennych pozostał w Londynie jako administrator polskojęzycznych parafii prawosławnych. W 1947 podniesiony do godności arcybiskupiej.
Za swoją działalność wojenną został w 1944 odznaczony Złotym Krzyżem Zasługi z Mieczami, zaś pośmiertnie – Krzyżem Komandorskim Orderu Odrodzenia Polski. Zmarł w 1951 w Londynie. Został pochowany na Cmentarzu Brompton w Londynie. W 2012 jego szczątki zostały ekshumowane i sprowadzone do Polski. Uroczysty pogrzeb odbył się 31 grudnia 2012 na cmentarzu prawosławnym w Warszawie.

</doc>
<doc id="1913532" url="https://pl.wikipedia.org/wiki?curid=1913532" title="Bekmuende">
Bekmuende



</doc>
<doc id="1913536" url="https://pl.wikipedia.org/wiki?curid=1913536" title="Wacław Piotrowski">
Wacław Piotrowski



</doc>
<doc id="1913537" url="https://pl.wikipedia.org/wiki?curid=1913537" title="Heiligenstedten">
Heiligenstedten

Heiligenstedten – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913538" url="https://pl.wikipedia.org/wiki?curid=1913538" title="Gmach Szkoły Wojennej w Bydgoszczy">
Gmach Szkoły Wojennej w Bydgoszczy

Gmach Szkoły Wojennej w Bydgoszczy – zabytkowy budynek w Bydgoszczy, aktualnie pozostający w zarządzie Ministerstwa Obrony Narodowej. 
Położenie.
Budynek stoi we wschodniej pierzei ul. Gdańskiej, w obszarze ograniczonym ulicami: Dwernickiego, Żołnierską, Czerkaską i Gdańską. Cały ten obszar leży w obrębie Osiedla Leśnego w Bydgoszczy.
Historia.
Budynek wzniesiono w latach 1913-1914 według projektu architektów niemieckich Arnolda Hartmana i Roberta Schlezingera. 
Obiekt był przeznaczony na siedzibę niemieckiej Szkoły Wojennej (niem. "Kriegschule"), ale jego właściwemu wykorzystaniu przeszkodziła I wojna światowa. W tym czasie mieścił się tu niemiecki szpital wojskowy.
W 1920 roku budynek został przejęty przez polskie władze miasta. Dzięki staraniom ówczesnego Wiceministra Spraw Wojskowych generała Kazimierza Sosnkowskiego - miasto po długich pertraktacjach odstąpiło gmach Ministerstwu Spraw Wojskowych. 11 lipca 1920 gmach zajęła Wielkopolska Szkoła Podchorążych Piechoty przeniesiona z Poznania. 1 sierpnia 1922 szkoła została przekształcona w Oficerską Szkołę dla Podoficerów, a 9 sierpnia 1928 przemianowana na Szkołę Podchorążych dla Podoficerów. W pierwszej połowie 1938 w budynku umieszczono Szkołę Podchorążych Marynarki Wojennej.
Od 1 lipca 1943 do 17 stycznia 1945 w budynku, zajętym przez Niemców, mieściła się Szkoła Wywiadu i Kawalerii (niem. "Aufklärungs- und Kavallerieschule"). Po wyzwoleniu Bydgoszczy w styczniu 1945 stacjonowali tu żołnierze radzieccy. 
W latach 1947-2007 mieścił się w gmachu Dowództwo Pomorskiego Okręgu Wojskowego, zaś od 2007 Inspektorat Wsparcia Sił Zbrojnych.
Architektura.
Masywny gmach zbudowano na planie litery E w stylistyce eklektycznej z wyraźną przewagą elementów neobarokowych. Budynek posiada wydatny ryzalit środkowy i skrzydła boczne, kryte wysokimi dachami, w których umieszczono mansardy, facjatki i lukamy.
Od frontu widoczny jest portyk kolumnowy, z kolumnami w typie toskańskim, nad którym usytuowano balkon zwieńczony eliptycznym frontonem. Całość podzielona została szeregiem dekoracyjnych, profilowanych gzymsów oraz szerokimi lizenami. Wśród elementów dekoracji architektonicznej i sztukatorskiej występują: kamienne tralki i szyszaki, płomieniste wazony, lambrekiny oraz herby Bydgoszczy. We wnętrzach zachował się pierwotny układ i wystrój klatek schodowych, arkadowego hallu, korytarzy i przedsionków ze ścianami wyłożonymi boazerią lub podzielonymi pilastrami z pseudobelkowaniem i dekoracją sztukatorską sufitów.
Obok dawnej szkoły, w północno-zachodnim narożu parceli, znajduje się budynek dawnej Dyrekcji (niem. "Kommanado"). Jest to okazała willa z portykowymi gankami, tarasami i balkonami oraz wystawkami nakrytymi trójkątnymi i półkolistymi naczółkami, wpiętymi w wysoki łamany dach. Cały teren otoczony został żeliwnym ogrodzeniem, który zdobią kamienne panoplia.

</doc>
<doc id="1913539" url="https://pl.wikipedia.org/wiki?curid=1913539" title="Heiligenstedtenerkamp">
Heiligenstedtenerkamp

Heiligenstedtenerkamp – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913543" url="https://pl.wikipedia.org/wiki?curid=1913543" title="Hodorf">
Hodorf

Hodorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913544" url="https://pl.wikipedia.org/wiki?curid=1913544" title="Hohenaspe">
Hohenaspe

Hohenaspe – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913546" url="https://pl.wikipedia.org/wiki?curid=1913546" title="Huje (Niemcy)">
Huje (Niemcy)

Huje − miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913547" url="https://pl.wikipedia.org/wiki?curid=1913547" title="Kaaks">
Kaaks

Kaaks – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913555" url="https://pl.wikipedia.org/wiki?curid=1913555" title="Białoruś na Mistrzostwach Świata w Lekkoatletyce 2009">
Białoruś na Mistrzostwach Świata w Lekkoatletyce 2009

Białoruś na Mistrzostwach Świata w Lekkoatletyce 2009 – reprezentacja Białorusi podczas czempionatu w Berlinie liczyła 26 członków. Żadnemu reprezentantowi tego kraju nie udało się zdobyć medalu co sprawiło, że był to najgorszy występ w historii startów Białorusi na lekkoatletycznych mistrzostwach świata od roku 1999.

</doc>
<doc id="1913557" url="https://pl.wikipedia.org/wiki?curid=1913557" title="Norgesserien (1937/1938)">
Norgesserien (1937/1938)

Sezon (1937/1938) był 1. sezonem o mistrzostwo Norwegii w piłce nożnej. Pierwszym mistrzem Norwegii został zespół Fredrikstad FK.

</doc>
<doc id="1913560" url="https://pl.wikipedia.org/wiki?curid=1913560" title="Jan Staszel senior">
Jan Staszel senior



</doc>
<doc id="1913562" url="https://pl.wikipedia.org/wiki?curid=1913562" title="Jacques Roux">
Jacques Roux

Jacques Roux (ur. 21 sierpnia 1752 w Pranzac, zm. 10 lutego 1794 w Le Kremlin-Bicêtre) – ksiądz, profesor filozofii, jeden z przywódców sankiulotów, przywódca stronnictwa „wściekłych” w trakcie rewolucji francuskiej.
Przed wybuchem rewolucji był proboszczem w Cozes, a później wikarym w Saint Nicolas des Champs w Paryżu. Jako jeden z pierwszych księży zaakceptował konstytucję cywilną kleru. Dorobił się przydomka "Czerwony Ksiądz" za względu na nazwisko i swój radykalizm. W trakcie rewolucji był zwolennikiem radykalnych zmian gospodarczych, na których skorzystałaby francuska biedota, o której względy walczył z hebertystami. Te propozycje wpłynęły na wzrost jego popularności. Był jednym z głównych autorów dekretu o powszechnym maximum – pierwszej próby regulacji cen. W 1792 r. wszedł w skład Komuny Paryża i odegrał znaczącą rolę w powstaniu paryskim w 1793 r., które usunęło żyrondystów z rządu. Przed swoim ścięciem Ludwik XVI poprosił Roux, żeby ten przekazał jego żonie kilka osobistych rzeczy, na co Roux miał odpowiedzieć "„Nie jestem tutaj po to, żeby wykonywać zlecenia, ale żeby wysłać cię na szafot”." Przemawiał w Konwencie Narodowym przeciwko „handlowej arystokracji”, uznając ją za gorszą od szlachty i kleru. Po tych wydarzeniach Robespierre i Hébert połączyli siły w celu wypędzenia Roux z klubu kordelierów. Jean-Paul Marat prowadził publiczną dyskusję z Roux i przyczynił się do usunięcia go z klubu. Po śmierci Marata, Roux był posądzany o uczestnictwo w morderstwie. Opuszczony przez współpracowników został aresztowany w czasie "Wielkiego Terroru" 22 sierpnia 1793 r. na mocy Dekretu o podejrzanych. Został wypuszczony 5 dni później, ale w październiku tego samego roku został ponownie zatrzymany. W styczniu 1794 r. Trybunał Rewolucyjny skazał go na karę śmierci, ale przed egzekucją Roux przebił się sztyletem i trafił do szpitala Bicêtre, gdzie 10 lutego 1794 r. zmarł.

</doc>
<doc id="1913563" url="https://pl.wikipedia.org/wiki?curid=1913563" title="Jan Staszel">
Jan Staszel



</doc>
<doc id="1913566" url="https://pl.wikipedia.org/wiki?curid=1913566" title="Short track na Zimowych Igrzyskach Olimpijskich 2010 – bieg na 1000 m kobiet">
Short track na Zimowych Igrzyskach Olimpijskich 2010 – bieg na 1000 m kobiet

Bieg na 1000m kobiet odbywał się 24 (kwalifikacje) i 26 lutego (ćwierćfinały, półfinały, i finały) w hali Pacific Coliseum. Mistrzynią olimpijską została Chinka Wang Meng.

</doc>
<doc id="1913567" url="https://pl.wikipedia.org/wiki?curid=1913567" title="Ahmed Belal">
Ahmed Belal

Ahmed Farag Mohamed Belal (ar. أحمد بلال, ur. 20 sierpnia 1980 w Asz-Szarkijji) – piłkarz egipski grający na pozycji napastnika.
Kariera klubowa.
Belal urodził się niedaleko Kairu w prowincji Asz-Szarkijja. Piłkarską karierę rozpoczął w klubie Al-Ahly Kair. W 2000 roku w wieku 20 lat zadebiutował w jego barwach w pierwszej lidze egipskiej. Już w debiutanckim sezonie wywalczył z Al-Ahly Puchar Egiptu, a jesienią 2001 zwyciężył w Lidze Mistrzów. W 2003 roku ponownie zdobył Puchar Egiptu oraz superpuchar. W sezonie 2002/2003 z 19 golami został królem strzelców ligi. Z kolei w 2005 roku wywalczył pierwsze w karierze mistrzostwo Egiptu oraz po raz drugi wygrał Ligę Mistrzów.
Latem 2005 Belal przeszedł do tureckiego Konyasporu. W tureckiej lidze zadebiutował 11 września 2005 w zremisowanym 1:1 wyjazdowym spotkaniu z Gençlerbirliği SK. W trakcie sezonu, na początku 2006 roku, został wypożyczony do MKE Ankaragücü (debiutował w nim 5 lutego 2006 w przegranym 1:2 meczu z Trabzonsporem). Latem 2006 wrócił do Konyasporu, w którym rozegrał jeszcze jeden sezon. Ogółem w tureckiej lidze strzelił 9 goli w 43 rozegranych meczach.
W 2007 roku Belal wrócił do Al-Ahly. W 2008 roku zdobył Puchar Egiptu i wygrał Ligę Mistrzów, a w 2009 roku wywalczył mistrzostwo kraju. W 2011 roku przeszedł do Smouha SC. Obecnie jest piłkarzem ENPPI Club.
Kariera reprezentacyjna.
W reprezentacji Egiptu Belal zadebiutował 8 sierpnia 2002 w wygranym 4:1 towarzyskim spotkaniu z Etiopią, w którym strzelił jednego z goli. W 2004 roku został powołany do kadry na Puchar Narodów Afryki 2004. Tam rozegrał 3 spotkania: z Zimbabwe (2:1), z Algierią (1:2 i gol w 26. minucie) i z Kamerunem (0:0). Od 2002 do 2004 roku rozegrał w kadrze narodowej 22 mecze i strzelił 16 goli. W 1997 roku z kadrą U-17 wywalczył mistrzostwo Afryki. W tym samym roku zagrał w Mistrzostwach Świata U-17, na których strzelił 3 gole.

</doc>
<doc id="1913569" url="https://pl.wikipedia.org/wiki?curid=1913569" title="Voltage Controlled Oscillator">
Voltage Controlled Oscillator



</doc>
<doc id="1913572" url="https://pl.wikipedia.org/wiki?curid=1913572" title="System modularny">
System modularny



</doc>
<doc id="1913574" url="https://pl.wikipedia.org/wiki?curid=1913574" title="Kolonia Kenii">
Kolonia Kenii

Kolonia Kenii (ang. "Kenya Colony") – historyczna brytyjska kolonia położona na wschodnim wybrzeżu Afryki, na terenie obecnej Kenii, istniejąca w latach 1920–1963. Powstała przez wyodrębnienie kolonii z Protektoratu Afryki Wschodniej.

</doc>
<doc id="1913578" url="https://pl.wikipedia.org/wiki?curid=1913578" title="Aleksander Krzymiński">
Aleksander Krzymiński

Aleksander Henryk Krzymiński (ps. "Prus", ur. 20 września 1926 w Paryżu, zm. 19 września 2017 w Warszawie) – polski ekonomista i nauczyciel akademicki, profesor zwyczajny PAN, SGH, wiceminister spraw zagranicznych (1990–1992).
Życiorys.
Urodził się w rodzinie szlachecko-ziemiańskiej Izabeli Franciszki (z domu Gościcka) i Józefa Leona Krzymińskich. Jego ojciec i dziadek byli lekarzami. Ojciec od 1926 roku był ordynatorem szpitala ginekologicznego w Bydgoszczy. W czasie II wojny światowej walczył w Armii Krajowej: jako kapral podchorąży (1942), powstaniec na Żoliborzu. Jeniec Stalagu XIA (1944-45). W 1950 ukończył studia w Szkole Głównej Planowania i Statystyki. W 1988 uzyskał tytuł profesora nauk ekonomicznych. Specjalizował się w marketingu, międzynarodowych stosunkach gospodarczych, zarządzaniu strategicznym i zarządzaniu w międzynarodowych stosunkach gospodarczych. Wykładał na: SGH, UŁ, UW. Był wykładowcą wielu uczelni zagranicznych (Duquesne – Pittsburg, Washington, Beyreuth, Münster, Wiedeń, Uppsala, Neapol, Meksyk) oraz ekspertem ONZ ds. handlu zagranicznego krajów trzeciego świata.
W latach 1990–1992 sprawował funkcję podsekretarza stanu w Ministerstwie Spraw Zagranicznych RP. Był członkiem zarządu Towarzystwa Wolnej Wszechnicy Polskiej. Wykładał w Warszawskiej Szkole Zarządzania, Szkole Wyższej im. Bogdana Jańskiego oraz Wyższej Szkole Kultury Społecznej i Medialnej w Toruniu. Wszedł w skład Zespołu Wspierania Radia Maryja.
Autor 22 publikacji książkowych i ok. 400 artykułów fachowych w prasie polskiej i zagranicznej.

</doc>
<doc id="1913581" url="https://pl.wikipedia.org/wiki?curid=1913581" title="Short track na Zimowych Igrzyskach Olimpijskich 2010 – bieg sztafetowy na 5000 m mężczyzn">
Short track na Zimowych Igrzyskach Olimpijskich 2010 – bieg sztafetowy na 5000 m mężczyzn

Bieg Sztafetowy na 5000m Mężczyzn odbył się 17 (kwalifikacje) i 26 lutego (finały) w hali Pacific Coliseum. Mistrzostwa olimpijskiego broniła drużyna Korei Południowej. 

</doc>
<doc id="1913583" url="https://pl.wikipedia.org/wiki?curid=1913583" title="Hat, Rabbit">
Hat, Rabbit

Hat, Rabbit – trzeci studyjny album polskiej piosenkarki Gaby Kulki, wydany w 2009. Płyta trudna do zakwalifikowania ze względu na styl muzyczny. Wydawnictwo osiągnęło status złotej płyty, a nagroda została przekazana na licytację w Trójce w ramach akcji Idą Święta. Album został nagrany w studiu S-4 i zrealizowany przez Leszka Kamińskiego w styczniu 2009 roku. Autorem wszystkich piosenek jest Gaba Kulka.
Muzycy.
Gościnnie na płycie wystąpili Czesław Mozil w utworze "Aaa..." i Konstanty Andrzej Kulka, ojciec artystki, w utworze "Lady Celeste". W nagraniach artystce towarzyszył zespół Raalya. Aranżacje sekcji dętych w czterech utworach na płycie napisał Kamil Urbański.
Single.
Niejasności.
"Niejasności" to singel Gaby Kulki z 2009 roku, pierwszy utwór promujący album "Hat, Rabbit".
Kara Niny.
"Kara Niny" to drugi singel z albumu "Hat, Rabbit" Gaby Kulki, wydany w 2009 roku.
Hat, Meet Rabbit.
"Hat, Meet Rabbit" to trzeci i ostatni singel z albumu "Hat, Rabbit" Gaby Kulki, wydany w 2009 roku.

</doc>
<doc id="1913589" url="https://pl.wikipedia.org/wiki?curid=1913589" title="Chrystian Filip van Bentum">
Chrystian Filip van Bentum



</doc>
<doc id="1913590" url="https://pl.wikipedia.org/wiki?curid=1913590" title="Protektorat Afryki Wschodniej">
Protektorat Afryki Wschodniej

Protektorat Afryki Wschodniej (ang. "East Africa Protectorate") – historyczne brytyjskie terytorium, protektorat na wschodnim wybrzeżu Afryki, na terenie obecnej Kenii i Ugandy, istniejący w latach 1895-1920. Powstał w wyniku likwidacji Kompanii Wschodnioafrykańskiej i przejęcia administracji w Brytyjskiej Afryce Wschodniej przez rząd brytyjski.

</doc>
<doc id="1913594" url="https://pl.wikipedia.org/wiki?curid=1913594" title="Objaw (medycyna)">
Objaw (medycyna)



</doc>
<doc id="1913596" url="https://pl.wikipedia.org/wiki?curid=1913596" title="Jednostki naturalne">
Jednostki naturalne



</doc>
<doc id="1913598" url="https://pl.wikipedia.org/wiki?curid=1913598" title="Botellón">
Botellón

Botellón - zwyczaj spożywania alkoholu w miejscach publicznych, takich jak parki, skwery i plaże. Zwyczaj ten ma swoje korzenie w Hiszpanii. Nazwa Botellón pochodzi od hiszpańskiego słowa la botella (butelka) i oznacza dużą butelkę. W Botellón uczestniczą zazwyczaj młodzi ludzie, którzy spotykają się aby porozmawiać, spożywać alkohol i posłuchać muzyki.
Na południu Hiszpanii szczególnie charakterystyczne jest, że takie - w dużej mierze - spontaniczne spotkania łączą pokolenia młodszych i dużo starszych, a nawet całych rodzin. Alkohol kupowany jest w supermarketach ze względu na niskie koszty. Podobnie z napojami i lodem do drinków i wina, który jest tam dostępny w supermarketach i specjalnych sklepach. Zwyczaj spożywania alkoholu w miejscach publicznych ma także zwolenników w innych krajach, jednak nie wszędzie prawo pozwala na taki proceder.

</doc>
<doc id="1913599" url="https://pl.wikipedia.org/wiki?curid=1913599" title="68 Pułk Piechoty (austro-węgierski)">
68 Pułk Piechoty (austro-węgierski)

Węgierski Pułk Piechoty Nr 68 (niem. "Ungarisches Infanterieregiment Nr. 68") - pułk piechoty cesarskiej i królewskiej Armii.
Historia pułku.
Pułk został utworzony 1 lutego 1860 roku z batalionów, następujących pułków: 33, 37 i 46.
Okręg uzupełnień - Szolnok (niem. "Sollnock").
W swojej historii nosił między innymi następujące imię:
Kolory pułkowe: ciemnoczerwony ("rotbraun"), guziki złote.
Skład narodowościowy w 1914 roku 98% - Węgrzy.
W 1867 roku pułk stacjonował w Wiedniu i wchodził w skład 2 Brygady należącej do 1 Dywizji. Główna stacja okręgu uzupełnień i kancelaria rachunkowa () pozostawała w Szolnoku.
Dyslokacja w roku 1873.
Dowództwo w Petrovaradin w Serbii, wszystkie bataliony w Szolnoku.
Dyslokacje w roku 1903.
Dowództwo i wszystkie bataliony oprócz IV w Budapeszcie, IV batalion w Szolnoku.
Dyslokacje w latach 1904–1907.
Dowództwo i wszystkie bataliony oprócz I i IV w Sarajewie, I i IV batalion w Szolnoku.
Dyslokacje w latach 1908–1909.
Dowództwo i wszystkie bataliony oprócz I w Budapeszcie, I batalion w Szolnoku.
Dyslokacje w latach 1910–1914.
Dowództwo i wszystkie bataliony oprócz I w Zimonyu, I batalion w Szolnoku.
Przydział w roku 1914.
XIII Korpus Austro-Węgier, 4 dywizji piechoty.
I wojna światowa.
Żołnierze pułku brali udział w walkach z Rosjanami w 1916 roku. Żołnierze 6. kompanii pułku są pochowani m.in. na cmentarzu w Chełmie.

</doc>
<doc id="1913601" url="https://pl.wikipedia.org/wiki?curid=1913601" title="Wiatr orawski">
Wiatr orawski

Wiatr orawski - wiatr typu fenowego wiejący w Karpatach. Często jest mylony z wiatrem halnym, jednak jest od niego słabszy i wieje z kierunku południowo-zachodniego i zachodniego. Maksymalną prędkość tego wiatru, odnotowana na Kasprowym Wierchu, wynosiła 53 m/s. Wiatr orawski często wieje po ustąpieniu wiatru halnego i przenosi deszcz. Nazwa wiatru wzięła się od jego kierunku, wieje on z kierunku Orawy.

</doc>
<doc id="1913602" url="https://pl.wikipedia.org/wiki?curid=1913602" title="Cerkiew św. Mikołaja we Włocławku (1906–1925)">
Cerkiew św. Mikołaja we Włocławku (1906–1925)

 
Cerkiew św. Mikołaja – cerkiew prawosławna we Włocławku, wzniesiona w latach 1902–1906, działałająca do opuszczenia miasta przez Rosjan w pierwszych dniach sierpnia 1914. Czasowo zajęta była przez armię niemiecką na cele administracji wojskowej, po 1918 została całkowicie porzucona. W 1920 istniał projekt adaptacji tej cerkwi pod kościół garnizonowy; nie został on jednak zrealizowany z powodu znacznej dewastacji obiektu. Ostatecznie cerkiew, jako symbol polityki rusyfikacyjnej, została rozebrana w 1925.
Architektura.
Świątynia reprezentowała styl neobizantyński. Wejście do niej prowadziło przez ozdobny portal i przedsionek, ponad którym wznosiła się zwieńczona kopułą dzwonnica. Nawa i prezbiterium świątyni były kryte kopułą o podobnym kształcie, do której przylegały na bocznych ścianach mniejsze, analogiczne konstrukcje. W bębnach kopuł zlokalizowano po osiem półkolistych okien. Cerkiew była przeznaczona dla równoczesnego udziału w nabożeństwie 2000 wiernych.
W literaturze określana jest jako jedna z najpiękniejszych świątyń prawosławnych wzniesionych przez Rosjan na terytorium Królestwa Kongresowego.
Historia.
Pierwszy projekt świątyni.
Zorganizowanie parafii prawosławnej i związane z nim urządzenie świątyni tego wyznania we Włocławku miały ścisły związek z przynależnością miasta do zaboru rosyjskiego. Znaczny napływ urzędników carskich oraz żołnierzy armii rosyjskiej, zauważalny zwłaszcza po 1836 (przeniesienie do Włocławka siedziby powiatu), skłonił władze miejskie do urządzenia kaplicy domowej w domu przy ul. Przedmiejskiej 12. W związku z dalszym wzrostem liczby wiernych prawosławnych zakupiony został dom przy ul. Kopernika 6, który w latach 1850–1860 poddano niezbędnym pracom adaptacyjnym i w pełni zmieniono w cerkiew. 
Jednak już w 1859 we Włocławku ulokowano pułk piechoty, pułk kawalerii, komendy policji i żandarmerii oraz sztab straży granicznej stacjonującej w Aleksandrowie Pogranicznym; wszystkie te instytucje zatrudniały prawosławnych Rosjan. W 1870 zawiązany został komitet, który podjął starania o pozwolenie na budowę cerkwi w miejscu targowiska i publicznego ogrodu (dzisiejszy Plac Wolności).
W 1871 Konstanty Wojciechowski przedstawił projekt świątyni, przesłany następnie do Petersburga i tam zaopiniowany pozytywnie. Jego plan zakładał likwidację targowiska (tzw. Nowego Rynku) i urządzenie na całym placu terenu zielonego, z cerkwią w centralnym punkcie, u zbiegu czterech głównych alei. Świątynia miała mieć jedną nawę wybudowaną na planie kwadratu, w stylu neoromańskim, nakrytą kopułą. Półkoliście zamknięte prezbiterium miało być skierowane ku północy. W części południowej miał się znaleźć niższy od nawy przedsionek, przykryty mniejszą kopułą. Boczne wyjścia ze świątyni zaplanowano umieścić zarówno we wschodniej, jak i zachodniej ścianie nawy. Projekt ten nie został ostatecznie zrealizowany, chociaż, jak podają Kiriłł Sokoł i Aleksander Sosna, w 1875 Skarb Państwa rosyjskiego przekazał na ten cel 35 tys. rubli. Zdaniem R. Hankowskiej powodem rezygnacji z budowy cerkwi według pierwotnego planu było zbytnie podobieństwo projektowanego obiektu do kościołów katolickich.
Budowa.
Do zamiaru wzniesienia wolno stojącej świątyni prawosławnej we Włocławku powrócono w 1902. Całkowicie nowy projekt przygotował architekt Jakunin przy współpracy Romana Fijałkowskiego. Kamień węgielny pod budowę świątyni został położony 30 maja 1902 na działce przekazanej bezpłatnie przez władze Włocławka, w miejscu przewidzianym na cerkiew od 1870. Prace budowlane wykonywali pracownicy sprowadzeni z guberni czernihowskiej; cegły na potrzeby inwestycji wyrabiano w cegielni w Aleksandrowie Kujawskim. Według Sokoła i Sosny całkowity koszt budowy pokryły rosyjskie władze centralne (25 tys. rubli) oraz władze miejskie (2 tys. rubli); Hankowska podaje kwotę znacznie wyższą – 67 611 rubli. Obiekt był gotowy w 1906 i 17 grudnia tegoż roku został konsekrowany.
Jak pisano we wniosku do władz Włocławka już po odzyskaniu przez Polskę niepodległości, cerkiew została wybudowana w najbardziej uczęszczanym punkcie miasta i uniemożliwiała przedłużenie ulicy 3 Maja (ówczesnej Nowej), a tym samym blokowała rozwój południowych dzielnic miasta. Autor wniosku twierdził, że przeciw takiej lokalizacji obiektu protestowali mieszkańcy Włocławka oraz część urzędników magistratu, w tym naczelnik powiatowy, który w rezultacie został przeniesiony na inne stanowisko. Budowla była jednoznacznie uznawana przez mieszkańców za symbol rusyfikacji. Wiernymi parafii prawosławnej byli niemal wyłącznie Rosjanie, stanowiący 1,2% mieszkańców miasta.
Funkcjonowanie cerkwi do 1920.
Parafia prawosławna we Włocławku działała do sierpnia 1914, kiedy rosyjscy mieszkańcy miasta udali się na bieżeństwo. Proboszcz parafii zamknął wówczas budynek cerkwi i nie odprawiał w nim nabożeństw, chociaż sam pozostał w dotychczasowym miejscu zamieszkania. Wojska niemieckie po wkroczeniu do Włocławka przejęły nieczynną świątynię na czele wojskowe, dzwony zaś nakazały przetopić na potrzeby armii.
W 1920 władze miejskie przekazały obiekt garnizonowi włocławskiemu z przeznaczeniem na adaptację na kościół wojskowy. Plany te okazały się jednak niemożliwe do realizacji. Komisja budowlana, której przewodniczył Antoni Olszakowski, oceniła stan techniczny obiektu jako bardzo zły. W raporcie komisji wymieniano m.in. powybijane szyby, oberwanie się większości tynku oraz przesiąknięcie murów wilgocią, co sprawiało, że cały budynek groził zawaleniem.
Rozbiórka.
Trzy lata później kolejna komisja, kierowana przez architekta powiatowego Osterlofa uznała, że kilkuletni okres dewastacji sprawił, że cerkiew mogła zawalić się w każdej chwili. W tym samym raporcie zawarto uwagę, iż zrujnowana budowla:
W podobnym tonie wypowiadała się prasa lokalna. Hankowska cytuje jako przykład następujący komentarz dziennikarski:
Cerkiew została ostatecznie rozebrana w 1925. Po jej zburzeniu planowane było połączenie ulicy 3 Maja z ulicą Kaliską, co do tej pory uniemożliwiał gmach świątyni. Projekt ten nie został ostatecznie wprowadzony w życie.
W 2006 prawosławny biskup łódzki i poznański Szymon wystąpił do władz Włocławka o odszkodowanie za rozebraną cerkiew.

</doc>
<doc id="1913603" url="https://pl.wikipedia.org/wiki?curid=1913603" title="Kościół Najświętszej Maryi Panny w Łączy">
Kościół Najświętszej Maryi Panny w Łączy

Kościół Najświętszej Maryi Panny – drewniany, XV-wieczny kościół, znajdujący się niegdyś we wsi Łącza w województwie śląskim. Spalił się w 1994. Na jego miejscu w latach 1996-2000 wzniesiono nowy kościół.
Historia.
Pierwsze wzmianki w źródłach historycznych, dotyczące kościoła, pochodzą z 1447 (wzmianka w wykazie świętopietrza archidiakona opolskiego). Kościół był konsekrowany w 1490 roku. Na przełomie XVI i XVII wieku zamieniono go czasowo na zbór protestancki. Od początku XVIII w. stanowił filię kościoła parafialnego w Rachowicach. 1 lipca 1959 roku dekretem Kurii Biskupiej w Opolu utworzono parafię Bojszów, w której Łącza stanowiła filię. Do 1698 kościół nosił wezwanie św. Marcina, następnie św. Jana Chrzciciela, a od roku 1929 – Narodzenia NMP i św. Marcina. 
Cała świątynia została odnowiona w latach 1904 i 1906, a w następnym roku odnowiono wieżę.
Dnia 30 stycznia 1994 ok. godz. 18.30 kościół zaczął się palić. Mimo że po 5 minutach przy kościele była już straż i zaczęły się zjeżdżać jednostki ratowniczo-gaśnicze ze stacji Gliwice-Łabędy, kościół spłonął. Konserwator zabytków nie zgodził się na odbudowę świątyni, więc drewniane ściany zostały rozebrane i na jego miejscu powstała nowa świątynia pod tym samym wezwaniem, konsekrowana 9 września 2000 roku.
Architektura.
Ostatni kształt kościoła pochodził z końca XV wieku. Zbudowany został w południowej części wsi, na wzniesieniu pośród cmentarza. Był orientowany, drewniany, konstrukcji zrębowej z nieociosanych okrąglaków. Prezbiterium było kwadratowe, prosto zamknięte, z przylegającą od północy zakrystią. Nawa na rzucie zbliżonym do kwadratu była szersza i wyższa od prezbiterium. W późniejszym czasie od zachodu dostawiono do nawy wieżę konstrukcji słupowej, nie związaną z korpusem. Wieża zbudowana była na rzucie kwadratu o ścianach lekko pochyłych oszalowanych deskami. Kryta była ośmiobocznym gontowym hełmem. Do pierwszej wojny światowej znajdował się na niej gotycki, brązowy dzwon odlany w 1497 r. Na zewnątrz od północy były soboty, wsparte na słupach przy nawie, w późniejszych czasach zaszalowane i zamienione na przedsionek z wejściem na chór muzyczny. Od wschodu i południa ściany prezbiterium i nawy były oszalowane gontem. Dachy kościół miał dwuspadowe, strzeliste, kryte gontem. Od południa dach prezbiterium spływał na zakrystię, dach nawy na soboty. Na kalenicy dachu nawy znajdowała się kwadratowa wieżyczka na sygnaturkę, z przeźroczami w oszalowaniu, nakryta gontowym daszkiem z krzyżem.
Wewnątrz prezbiterium i nawy były płaskie stropy. Prezbiterium od nawy oddzielała belka tęczowa z późnobarokowym krucyfiksem z końca XVIII wieku. Chór muzyczny był drewniany, odnowiony i powiększony na przełomie 1872 i 1873 roku. Okna były prostokątne, od południa w nowych oprawach. W prezbiterium od wschodu było małe okno opatrzone starą kratą z zadziorami. Odrzwia z prezbiterium do zakrystii i do nawy od północy były zamknięte, ostrołukowe, od zachodu do nawy prostokątne. Drzwi do zakrystii miały stare okucia w kształcie liści.
Kościół posiadał cenne zabytki, m.in. gotycką rzeźbę Madonny z Dzieciątkiem z początku XV wieku. Ołtarz boczny od południa był pseudogotycki z XX wieku z wczesnogotycką rzeźbą Matki Boskiej z Dzieciątkiem z ok. 1425 roku, odnowioną w XX wieku, i czterema (z dziesięciu pierwotnie istniejących) wczesnogotyckimi płaskorzeźbami z tego samego czasu: św. Jana Ewangelisty i trzech innych apostołów, zapewne św. Piotra, św. Judy Tadeusza i Szymona Zeloty. Rzeźba Matki Boskiej z Dzieciątkiem i cztery płaskorzeźby Apostołów znajdują się w Diecezjalnym Muzeum w Opolu, dlatego ocalały przed pożarem kościoła. Ołtarz główny – barokowy pochodził z 1666 roku, poświęcony został w 1675 roku. W środkowej części umieszczony był tryptyk malowany na deskach, zapewne z XVI lub XVII wieku, przemalowany w późniejszych czasach. W środku była postać Matki Boskiej z Dzieciątkiem na złotym tle. Na skrzydłach po lewej stronie była św. Katarzyna Aleksandryjska i św. Małgorzata, po prawej stronie zaś św. Barbara i św. Dorota. W górnej kondygnacji były obrazy: św. Marcina z żebrakiem z datą 1666 roku i sygnaturą, na skrzydłach św. Piotr i św. Paweł. Antepedium było kamienne sarkofagowe. Ołtarz boczny od północy miał charakter prowincjonalnego baroku. Był dwukondygnacyjny, górny obraz na desce barokowy z XVII wieku przedstawiał św. Barbarę. Ambona była z baldachimem i schodkami – barokowa, zapewne z połowy XVII wieku. Została odnowiona i uzupełniona z obrazami czterech ewangelistów, malowanymi przez K. Prischnitza w 1934 roku. Ostatnio odnowiona w 1964 roku. Wzmiankowana w 1579 roku chrzcielnica była dębowa, kielichowa w stylu gotyku ludowego, zapewne z XVI/XVII wieku. Została zamieniona na kropielnicę – wewnątrz miała czarkę kamienną na wodę święconą. W kościele znajdował się także konfesjonał z przełomu XVIII i XIX w.
Linki zewnętrzne.
Strona o kościele NMP w Łączy

</doc>
<doc id="1913607" url="https://pl.wikipedia.org/wiki?curid=1913607" title="Protektorat Ugandy">
Protektorat Ugandy

Protektorat Ugandy (ang. "Uganda Protectorate") – historyczne brytyjskie terytorium, protektorat we wschodniej Afryce, na terenie obecnej Ugandy, istniejące w latach 1920–1962.

</doc>
<doc id="1913608" url="https://pl.wikipedia.org/wiki?curid=1913608" title="Wityng">
Wityng

Wityng (prus. "wītingis") – możny pruski (staropruski), nobil, szlachcic, konny wojownik.
Pojęcie językowo pokrewne słowiańskiemu witeziowi oznaczającemu wojownika, zwycięzcę, bohatera.
Dokument komtura królewieckiego z 10 sierpnia 1299 roku dotyczący Sambii wymienia prawie setkę starych (starożytnych) wityngów ("antiqui witingi"), którzy dochowali wierności zakonowi krzyżackiemu w czasie II powstania pruskiego i innych wydarzeń lub przeszli na jego stronę w czasie walk.
W państwie krzyżackim, jako tak zwani wolni Prusowie, otrzymywali nadania ziemskie i byli powoływani do służby wojskowej (wykorzystywani m.in. w oddziałach zwiadowczych i do służby informacyjnej).

</doc>
<doc id="1913616" url="https://pl.wikipedia.org/wiki?curid=1913616" title="Voltage Controlled Amplifier">
Voltage Controlled Amplifier



</doc>
<doc id="1913618" url="https://pl.wikipedia.org/wiki?curid=1913618" title="Narciarstwo alpejskie na Zimowych Igrzyskach Olimpijskich 2010 – slalom kobiet">
Narciarstwo alpejskie na Zimowych Igrzyskach Olimpijskich 2010 – slalom kobiet

Slalom kobiet został rozegrany 26 lutego w Whistler Creekside na trasie Franz's Sl. Złotego medalu z igrzysk w Turynie nie obroniła Szwedka Anja Pärson, która wypadła z trasy w drugim przejeździe. Nową mistrzynią została Niemka Maria Riesch, Marlies Schild z Austrii wywalczyła srebro, a trzecie miejsce zajęła mistrzyni świata w slalomie z Åre, Šárka Záhrobská.

</doc>
<doc id="1913621" url="https://pl.wikipedia.org/wiki?curid=1913621" title="VCA">
VCA



</doc>
<doc id="1913625" url="https://pl.wikipedia.org/wiki?curid=1913625" title="Nuremberg">
Nuremberg



</doc>
<doc id="1913633" url="https://pl.wikipedia.org/wiki?curid=1913633" title="Stacja wodociągów Las Gdański w Bydgoszczy">
Stacja wodociągów Las Gdański w Bydgoszczy

Stacja wodociągów Las Gdański w Bydgoszczy – ujęcie wód podziemnych istniejące od 1900 r. w Bydgoszczy, w węższym znaczeniu kompleks zabytkowych obiektów komunalnych, położonych na południowym skraju Lasu Gdańskiego.
Położenie.
Zespół obiektów znajduje się w Lesie Gdańskim po wschodniej stronie ul. Gdańskiej w Bydgoszczy.
Historia.
Pod koniec XIX wieku władze Bydgoszczy czyniły starania związane z wybudowaniem i uruchomieniem wodociągów miejskich i ze skanalizowaniem miasta. W tym celu zaplanowano pobieranie wód podziemnych z poziomu czwartorzędowego. Pierwsze projekty autorstwa inżyniera Teodora Wulfa, budynków wchodzących w skład kompleksu wodociągów zatwierdzone zostały w 1890 r. Duże koszty tej inwestycji, które miały być pokryte z rządowego kredytu, spowodowały kilkuletnie opóźnienie. Dopiero w 1899 r. przedłożone i zatwierdzone zostały kolejne projekty odnoszące się do kompleksu budynków, wykonane przez Franza Marschalla. Tego samego roku rozpoczęto prace budowlane. Jako pierwsze powstały budynki pompowni, studni zbiorczej i gazometrów. Inwestycję zakończono w 1900 r. Efektem było wzniesienie budynku przepompowni i budynku administracyjnego oraz obiektów gospodarczych. Od 1937 r., po wzniesieniu nowej stacji pomp, dotychczasowy budynek nie pełnił już swych funkcji. Do 2000 r. był częściowo wykorzystywany jako stacja uzdatniania wody (filtrów ciśnieniowych i hala odżelaziaczy), a następnie wyłączony z użytkowania.
W latach 2002-2010 obiekty odrestaurowano, korzystając z funduszy unijnych. Odtąd obiekty pełnią funkcje reprezentacyjne i kulturalne (koncerty muzyczne), zaś w 2012 r. urządzono tu pierwsze w Polsce Muzeum Wodociągów. Hala Pomp jest przystankiem ścieżki edukacji ekologicznej bydgoskich wodociągów. Jej drugim elementem jest Wieża Ciśnień na osiedlu Szwederowo.
W 2020 zakończono rewitalizację i adaptację do celów ekspozycyjnych znajdującego się na terenie stacji budynku mieszkalnego. Prace budowlane o wartości ponad 3 mln zł objęły wymianę części stolarki okiennej, docieplenie ścian od wewnątrz, wykonanie izolacji fundamentów oraz prac instalacyjnych, odnowienie ceglanej elewacji, instalację podnośnika dla niepełnosprawnych oraz budowę schodów przy wejściach do budynków. W środku urządzone zostały sale ekspozycyjne; planowane jest stworzenie wystawy prezentującej m.in. historię wodociągów, floty rzecznej, a także sylwetki osób najbardziej zasłużonych dla rozwoju infrastruktury wodociągowej w Bydgoszczy. 
Od wielu lat w tym miejscu odbywa się Festiwal Muzyki Kameralnej „Muzyka u Źródeł”. Podczas zwiedzania zobaczyć można zabytkowe hydranty, zdroje uliczne, pompy, a także replikę średniowiecznego rurmusa – urządzenia, które służyło w XVI wieku do dostarczania bydgoszczanom wody czerpanej z rzeki Brdy. Popularnością wśród zwiedzających cieszy się także 15-metrowy model piętrowego kanału wodno-ściekowego z końca XIX wieku, stanowiący odwzorowanie analogicznych budowli znajdujących się pod ziemią.
Architektura.
Zespół budynków stacji wodociągów miejskich składa się z przepompowni, domu mieszkalnego i studni zbiorczej. Styl zabudowy jest eklektyczny, z przewagą cech neogotyckich. Budynki posiadają ceglane elewacje, urozmaicone tynkowanymi płycinami i zdobione ceglanymi nyżami.
Najciekawsza architektonicznie jest dawna przepompownia z ostrołukowo zamkniętymi oknami, w które od wschodu i zachodu wstawiono witraże o motywach roślinno-zwierzęcych. Elementem dekoracyjnym są drewniane, ażurowe dekoracje snycerskie umieszczone w trzech trójkątnych szczytach. We wnętrzu znajduje się ozdobny drewniany strop kasetonowy wsparty na rzędzie stalowych profilowanych słupów z rozbudowanymi głowicami oraz witraże z motywami czapli i łabędzia. Z powodu zmiany funkcji tego obiektu na konferencyjno-ekspozycyjną w 2002 r. zdemontowano pierwotne wyposażenie, zachowując jedynie małą suwnicę wykonaną w Mannheim w 1933 r.
Budynek studni zbiorczej jest parterowy, zwieńczony latarnią i ośmioboczną iglicą. W jego sąsiedztwie znajduje się piętrowy budynek administracyjny o skromniejszych cechach neogotyckich, zwieńczony kolistą wieżą w narożniku północnym..
Ujęcie wody Las Gdański.
Ujęcie wody „Las Gdański” uruchomiono w 1900 r. dla 40-tysięcznej wtedy Bydgoszczy. Do 1962 r., kiedy wybudowano ujęcie wody z Brdy na Czyżkówku było podstawą zaopatrzenia miasta w wodę pitną. Do 1920 r. odwiercono 34 studnie czerpiące wodę z poziomu czwartorzędowego. Maksymalny pobór wody sięgał 6 tys. m3/dobę. W latach 30. ujęcie rozbudowano. W 1940 roku włączono do eksploatacji kolejnych 20 studni. Pierwsze studnie głębinowe oddano do użytku w 1966 roku. Sięgały one trzeciorzędu oraz poziomu kredowego (głębokość 200 m). Dolnokredową warstwę wodonośną eksploatowano intensywnie od 1975 r. Ujęcie zmodernizowano w latach 90. XX w. i w latach 2000–2009 w ramach realizacji Bydgoskiego Programu Rozwoju Usług Wodociągowych i Kanalizacyjnych. W 2008 r. ujęcie korzystało z 13 studni głębinowych, czerpiących wodę z poziomu kredowego (głęb. do 360 m) oraz 6 studni z poziomu czwartorzędowego (głęb. do 80 m). Ujęcie posiada zasoby 1825 m3/h, zaś pobór wody wynosi średnio 24 tys. m3/dobę, co zaspokaja 50% zapotrzebowania mieszkańców na wodę pitną. Woda czerpana ze studni kredowych stanowi około 80% zasobów ujęcia.
Przy stacji wodociągowej „Las Gdański” od 2000 znajdują się publiczne punkty czerpalne. W jednym jest woda uzdatniona, a w drugim woda surowa pompowana bezpośrednio ze studni kredowej. Cieszą się dużą popularnością wśród mieszkańców. W 2020 w związku z pandemią COVID-19 punkt czerpania wody został wyłączony z użytkowania.

</doc>
<doc id="1913637" url="https://pl.wikipedia.org/wiki?curid=1913637" title="Heinz Lehmann">
Heinz Lehmann

Heinz Gerhard Lehmann (ur. 20 października 1921 w Królewcu, zm. 6 czerwca 1995 w Berlinie) – niemiecki szachista, arcymistrz od 1992 roku.
Kariera szachowa.
W latach 50. XX wieku należał do ścisłej czołówki szachistów Republiki Federalnej Niemiec. Wielokrotnie startował w finałach indywidualnych mistrzostw kraju, trzykrotnie zajmując medalowe pozycje, w latach 1953 (Berlin, II-III m.), 1957 (Bad Neuenahr, III m.) oraz 1959 (Norymberga, III m.). Dwukrotnie (Monachium 1958, Lipsk 1960) wystąpił na szachowych olimpiadach, był również reprezentantem RFN na drużynowych mistrzostwach Europy w 1957 r. w Wiedniu. W 1956 r. zdobył tytuł mistrza Berlina Zachodniego. Kilkukrotnie brał udział w turniejach strefowych (eliminacji mistrzostw świata), najlepszy wynik osiągając w 1960 r. w Madrycie, gdzie podzielił VI-VII miejsce (za Arturo Pomarem Salamanką, Lajosem Portischem, Svetozarem Gligoriciem, Janem Heinem Donnerem i Albericem O’Kellym de Galwayem, wspólnie z Jonathanem Penrose, a przed m.in. Wolfgangiem Pietzschem i Ludkiem Pachmanem).
Do jego sukcesów w turniejach międzynarodowych należały m.in.:
W turniejach startował do późnej starości, m.in. w 1991 r. zdobył 6⅛ pkt (w 11 partiach) w międzynarodowym turnieju "Statisztika" w Budapeszcie.
W 1961 r. Międzynarodowa Federacja Szachowa przyznała mu tytuł mistrza międzynarodowego, natomiast w 1992 r. otrzymał honorowy tytuł arcymistrza za wyniki osiągnięte w przeszłości.
Według retrospektywnego systemu Chessmetrics, najwyższy ranking osiągnął w lutym 1965 r., z wynikiem 2575 punktów zajmował wówczas 83. miejsce na świecie.

</doc>
<doc id="1913638" url="https://pl.wikipedia.org/wiki?curid=1913638" title="Jerubbaal">
Jerubbaal



</doc>
<doc id="1913639" url="https://pl.wikipedia.org/wiki?curid=1913639" title="Sezon 2005/2006 Pucharu Świata w kombinacji norweskiej">
Sezon 2005/2006 Pucharu Świata w kombinacji norweskiej



</doc>
<doc id="1913640" url="https://pl.wikipedia.org/wiki?curid=1913640" title="Sezon 1999/2000 Pucharu Świata w kombinacji norweskiej">
Sezon 1999/2000 Pucharu Świata w kombinacji norweskiej



</doc>
<doc id="1913641" url="https://pl.wikipedia.org/wiki?curid=1913641" title="Sezon 1998/1999 Pucharu Świata w kombinacji norweskiej">
Sezon 1998/1999 Pucharu Świata w kombinacji norweskiej



</doc>
<doc id="1913642" url="https://pl.wikipedia.org/wiki?curid=1913642" title="Sezon 1997/1998 Pucharu Świata w kombinacji norweskiej">
Sezon 1997/1998 Pucharu Świata w kombinacji norweskiej



</doc>
<doc id="1913643" url="https://pl.wikipedia.org/wiki?curid=1913643" title="Biathlon na Zimowych Igrzyskach Olimpijskich 2010 – sztafeta mężczyzn">
Biathlon na Zimowych Igrzyskach Olimpijskich 2010 – sztafeta mężczyzn

Bieg sztafetowy mężczyzn został rozegrany 26 lutego w Whistler Olympic Park. 

</doc>
<doc id="1913645" url="https://pl.wikipedia.org/wiki?curid=1913645" title="Breeding Death">
Breeding Death

Breeding Death – debiutancki minialbum szwedzkiej deathmetalowej grupy Bloodbath, który ukazał się 8 lutego 2000 roku nakładem Century Media. 
Minialbum "Breeding Death" został nagrany w styczniu 1999 roku w Örebro w studiu The Sanctuary, należącym do Dana Swanö, który również tę płytę wyprodukował. Okładkę zaprojektował Axel Hermann, współpracujący m.in. z Asphyx ("God Cries") i Grave ("You'll Never See").
Wydania.
Tabelę opracowano na podstawie materiału źródłowego.

</doc>
<doc id="1913651" url="https://pl.wikipedia.org/wiki?curid=1913651" title="Jerzy S. Majewski">
Jerzy S. Majewski



</doc>
<doc id="1913652" url="https://pl.wikipedia.org/wiki?curid=1913652" title="Włochy na Mistrzostwach Świata w Lekkoatletyce 2009">
Włochy na Mistrzostwach Świata w Lekkoatletyce 2009

Włochy na Mistrzostwach Świata w Lekkoatletyce 2009 – reprezentacja Włoch podczas czempionatu w Berlinie liczyła 39 członków. Pierwotnie w kadrze znajdował się także skoczek w dal Andrew Howe jednak ostatecznie zrezygnował ze startu w Niemczech. Żaden z zawodników z Półwyspu Apenińskiego nie zdobył medalu podczas imprezy co sprawiło, że był to najgorszy występ reprezentantów Włoch w historii imprez mistrzowskich (igrzysk olimpijskich, mistrzostw świata oraz mistrzostw Europy) od roku 1956, czyli igrzysk w Melbourne.

</doc>
<doc id="1913655" url="https://pl.wikipedia.org/wiki?curid=1913655" title="Ruda (osiedle)">
Ruda (osiedle)



</doc>
<doc id="1913656" url="https://pl.wikipedia.org/wiki?curid=1913656" title="Bielany (osiedle)">
Bielany (osiedle)



</doc>
<doc id="1913662" url="https://pl.wikipedia.org/wiki?curid=1913662" title="Mateo Cerezo">
Mateo Cerezo

Mateo Cerezo (ur. 19 kwietnia 1637 w Burgos, zm. 29 czerwca 1666 w Madrycie) – hiszpański malarz okresu baroku.
Był synem malarza. W Madrycie został uczniem Juana Carreño de Miranda. W l. 1656-59 działał w Valladolid i Burgos. Malował obrazy religijne i martwe natury. Pozostawał pod wpływem Tycjana, Antoona van Dycka i Paola Veronesego. Charakterystyczne dla jego palety są ciepłe, weneckie kolory. Zmarł w wieku 29 lat.

</doc>
<doc id="1913663" url="https://pl.wikipedia.org/wiki?curid=1913663" title="Hebe Camargo">
Hebe Camargo

Hebe Maria Camargo (ur. 8 marca 1929 w Taubaté, zm. 29 września 2012 w São Paulo) – brazylijska prezenterka, aktorka i piosenkarka.
Występowała jako prezenterka w brazylijskich stacjach takich jak: Rede Record, Rede Bandeirantes, SBT.
W 1995 firma EMI wypuściła płytę "Maiores Sucessos" z wybranymi przebojami Hebe Camargo.

</doc>
<doc id="1913664" url="https://pl.wikipedia.org/wiki?curid=1913664" title="Polski Portal Psychologii Analitycznej Carla Gustava Junga">
Polski Portal Psychologii Analitycznej Carla Gustava Junga

Polski Portal Psychologii Analitycznej Carla Gustava Junga / Polish Journal of Analytical Psychology of Carl Gustav Jung − internetowe czasopismo psychoanalityczne, poświęcone odkryciom i dorobkowi szwajcarskiego psychoanalityka, psychiatry i psychologa Carla Gustava Junga. Czasopismo rozpoczęło swoją działalność w roku 2002, kiedy funkcjowało pod nazwą 'Unus Mundus - Portal Psychologii Analitycznej C.G.Junga'. Jego założycielem i redaktorem naczelnym jest psycholog analityczny Andrzej Kuźmicki.
Główną misją Portalu jest propagowanie oraz rozwój myśli Jungowskiej i szerzej rozumianej psychologii analitycznej w kraju oraz za granicą. Serwis przybliża nie tylko sylwetkę Junga oraz jego koncepcję psychologiczną człowieka, ale publikuje także prace współczesnych badaczy z tej dziedziny.
Portal, obok specjalnie opracowanego słownika jungowskiego i znacznego zbioru prac odnoszących się do koncepcji Junga, gromadzi między innymi także wiadomości na temat konferencji jungowskich w kraju i na świecie, informacje o szkoleniach jungowskich, wiadomości o ważniejszych organizacjach i czasopismach jungowskich, a także informuje o nowych wydarzeniach ze środowiska jungowskiego.

</doc>
<doc id="1913676" url="https://pl.wikipedia.org/wiki?curid=1913676" title="69 Pułk Piechoty (austro-węgierski)">
69 Pułk Piechoty (austro-węgierski)

Węgierski Pułk Piechoty Nr 69 (IR. 69) – pułk piechoty cesarskiej i królewskiej Armii.
Historia pułku.
Pułk został utworzony 1 lutego 1860 roku z połączenia dwóch batalionów Pułku Piechoty Nr 19 i jednego batalionu Pułku Piechoty Nr 27. 
Okręg uzupełnień nr 69 Székesfehérvár (niem. "Stuhlweißenburg") na terytorium 4 Korpusu.
Kolory pułkowe: szaroniebieski ("hechtgrau"), guziki srebrne. Skład narodowościowy w 1914 roku 92% – Węgrzy.
W 1867 roku sztab pułku stacjonował w Brnie (niem. "Brünn"), natomiast komenda okręgu uzupełnień i kancelaria rachunkowa pozostawały w Székesfehérvár. W następnym roku sztab pułku został przeniesiony do Igławy (niem. "Iglau").
W latach 1903-1905 sztab pułku razem z 2. i 4. batalionem stacjonował w Budapeszcie, 3. batalion w Székesfehérvár, a 1. batalion był detaszowany do Bilećy (niem. "Bilek").
W latach 1906-1908 sztab pułku razem z 2. i 3. batalionem stacjonował w Peczu (węg. "Pécs"), 4. batalion w Székesfehérvár, natomiast 1. batalion był detaszowany do Bilećy, a od 1908 roku do Kaposváru.
W latach 1909–1914 sztab pułku razem z 1. i 2. batalionem stacjonował w Peczu, 4. batalion w Székesfehérvár, a 3. batalion był detaszowany na terytorium 16 Korpusu do Bilećy, a od 1912 roku do Hercegu Novi (wł. "Castelnuovo").
Pułk (bez 3. batalionu) wchodził w skład 61 Brygady Piechoty w Budapeszcie należącej do 31 Dywizji Piechoty, natomiast detaszowany 3. batalion wchodził w skład 4 Brygady Górskiej w Dubrowniku należącej do 47 Dywizji Piechoty.
W czasie I wojny światowej pułk walczył z Rosjanami w Królestwie Kongresowym w okolicach Łodzi w 1914 roku i w Galicji 1915 roku. Żołnierze pułku są pochowani m.in. na cmentarzu: we wsi Borowa wieś, gm. Wola Krzysztoporska, pow. piotrkowski, Cmentarz wojenny nr 264 – Szczurowa.
Szefowie pułku.
Kolejnymi szefami pułku byli:

</doc>
<doc id="1913677" url="https://pl.wikipedia.org/wiki?curid=1913677" title="Potosí (Wenezuela)">
Potosí (Wenezuela)

Potosí – opuszczona miejscowość w wenezuelskim stanie Táchira, wysiedlona w 1984 roku z powodu położenia na terenach zalewowych zbiornika budowanej wówczas zapory Uribante Caparo i elektrowni wodnej.
W 2010 roku, z powodu suszy, zbiornik wodny uległ prawie w całości wysuszeniu, przez co ukazały się pozostałości po miejscowości oraz ruiny murowanego kościoła.

</doc>
<doc id="1913679" url="https://pl.wikipedia.org/wiki?curid=1913679" title="Boliwia na Mistrzostwach Świata w Lekkoatletyce 2009">
Boliwia na Mistrzostwach Świata w Lekkoatletyce 2009

Boliwia na Mistrzostwach Świata w Lekkoatletyce 2009 – reprezentacja Boliwii podczas czempionatu w Berlinie liczyła 2 członków jednak żaden z nich nie odniósł znaczących sukcesów.

</doc>
<doc id="1913689" url="https://pl.wikipedia.org/wiki?curid=1913689" title="Liga Światowa w Piłce Siatkowej 2010">
Liga Światowa w Piłce Siatkowej 2010

21. edycja Ligi Światowej siatkarzy rozpoczęła się 4 czerwca 2010 r. W fazie eliminacyjnej wystąpiło 16 drużyn podzielonych na cztery grupy. Turniej finałowy po raz drugi w historii odbył się w Cordobie w Argentynie. Zasady przyznawania dzikiej karty dotyczyły tylko punktów zdobytych przez poszczególne drużyny. Reguły finału były takie same jak w latach ubiegłych.
Faza interkontynentalna.
Grupa A.
Wyniki
Tabela
Grupa B.
Wyniki
Tabela
"Serbia zakwalifikowała się do turnieju finałowego jako najlepsza drużyna z drugich miejsc spośród wszystkich grup fazy interkontynentalnej."
Grupa C.
Wyniki
Tabela
Grupa D.
Wyniki
Tabela
"Argentyna zakwalifikowała się do turnieju finałowego jako jego gospodarz."
Faza Finałowa.
Grupa E.
Wyniki
Tabela 
Grupa F.
Wyniki
Tabela 

</doc>
<doc id="1913690" url="https://pl.wikipedia.org/wiki?curid=1913690" title="San Marino na Mistrzostwach Świata w Lekkoatletyce 2009">
San Marino na Mistrzostwach Świata w Lekkoatletyce 2009

San Marino na Mistrzostwach Świata w Lekkoatletyce 2009, reprezentowane było przez dwoje zawodników – 1 mężczyznę i 1 kobietę. Żadne z tych atletów nie zdobyło medalu na tych mistrzostwach.

</doc>
<doc id="1913693" url="https://pl.wikipedia.org/wiki?curid=1913693" title="Puchar Węgier w piłce siatkowej mężczyzn (2009/2010)">
Puchar Węgier w piłce siatkowej mężczyzn (2009/2010)

Rozgrywki o Puchar Węgier w piłce siatkowej mężczyzn w sezonie 2009/2010 (Magyar Kupa) zainaugurowane zostały w październiku 2009 roku. 
Rozgrywki składały się z 1/32 finału, 1/8 finału, ćwierćfinałów oraz turnieju finałowego.
Finał rozegrany został 19 lutego 2010 roku w Kecskemét.
Zdobywcą Pucharu Węgier została drużyna Diamant Kaposvár.

</doc>
<doc id="1913694" url="https://pl.wikipedia.org/wiki?curid=1913694" title="Cementacja">
Cementacja



</doc>
<doc id="1913698" url="https://pl.wikipedia.org/wiki?curid=1913698" title="Benin na Mistrzostwach Świata w Lekkoatletyce 2009">
Benin na Mistrzostwach Świata w Lekkoatletyce 2009

Benin na Mistrzostwach Świata w Lekkoatletyce 2009 – reprezentacja Beninu podczas czempionatu w Berlinie liczyła tylko 2 zawodników. 

</doc>
<doc id="1913704" url="https://pl.wikipedia.org/wiki?curid=1913704" title="Chrystus po ubiczowaniu (obraz Mateo Cerezo)">
Chrystus po ubiczowaniu (obraz Mateo Cerezo)

Chrystus po ubiczowaniu (hiszp. "Cristo después de la Flagelación") – powstały w XVII w. obraz autorstwa hiszpańskiego malarza barokowego Mateo Cerezo.
Dzieło znajduje się w zakrystii kościoła parafialnego w Briones w Hiszpanii.

</doc>
<doc id="1913705" url="https://pl.wikipedia.org/wiki?curid=1913705" title="Data Encryption Algorithm">
Data Encryption Algorithm



</doc>
<doc id="1913707" url="https://pl.wikipedia.org/wiki?curid=1913707" title="Snowboard na Zimowych Igrzyskach Olimpijskich 2010 – slalom gigant równoległy kobiet">
Snowboard na Zimowych Igrzyskach Olimpijskich 2010 – slalom gigant równoległy kobiet

Zawodniczki o mistrzostwo olimpijskie w slalomie gigancie równoległym walczyły 26 lutego w Cypress Mountain Resort położonym w północnym Vancouver. Faworytkami zawodów były świetnie spisujące się w Pucharze Świata Holenderka Nicolien Sauerbreij i Austriaczka Doris Günther, kolejna Austriaczka Marion Kreiner, wicemistrzyni olimpijska z Turynu Niemka Amelie Kober oraz mistrzyni świata w slalomie równoległym z 2009 r. Szwajcarka Fränzi Mägert-Kohli.
W kwalifikacjach najlepsza okazała się Kreiner, w czołówce znalazły się także Sauerbreij, Günther oraz dość niespodziewanie Rosjanki Jekatierina Iluchina i Jekatierina Tudiegieszewa. Kober zakwalifikowała się z 12-tym czasem, natomiast Mägert-Kohli odpadła już na tym etapie. W 1/8 finału wszystkie faworytki wygrały swe pojedynki z wyjątkiem Doris Günther, która uległa Niemce Selinie Jörg. W ćwierćfinale Kreiner z dużą przewagą pokonała Niemkę Anke Karstens, Iluchina pokonała Kober, Jörg minimalnie pokonała Austriaczkę Inę Meschik, a Sauerbreij wygrała z inną Austriaczką Claudią Riegler.
W półfinale Iluchina upadła w pierwszym biegu, ale błąd Kreiner w drugim pozwolił Rosjance na awans do finału. Georg minimalnie prowadziła z Sauerbreij po pierwszym biegu, ale w drugim upadła i to Holenderka awansowała. Jörg nie sprawiła Marion Kreiner większych kłopotów w walce o brąz i Austriaczka z wyraźną przewagą zdobyła medal. W ścisłym finale Nicolien Sauerbreij i Jekatierina Iluchina stoczyły zacięty pojedynek. Po pierwszym biegu o 0,02 sekundy prowadziła Rosjanka. Jednak po drugim biegu o 0,23 sekundy lepsza okazała się Sauerbreij i to Holenderka otrzymała złoty medal olimpijski.

</doc>
<doc id="1913711" url="https://pl.wikipedia.org/wiki?curid=1913711" title="Brat (film 1997)">
Brat (film 1997)

Brat (ros. "Брат") – rosyjski film akcji reżysera Aleksieja Bałabanowa; pierwszy film poradzieckiej Rosji odpowiadający wszystkim standardom przeboju kinowego. W 2000 roku nakręcono jego kontynuację – "Brata 2". Film ten przyniósł ogromną popularność i sławę odtwórcy głównej roli – Siergiejowi Bodrowowi, zaś grany przez niego Daniła Bagrow stał się symbolem młodego pokolenia Rosjan przełomu tysiącleci.
W filmie została wykorzystana muzyka rosyjskiego zespołu Nautilus Pompilius.
Opis fabuły.
Daniła Bagrow powraca do domu z wojny w Czeczenii i nie może znaleźć dla siebie miejsca na głuchej prowincji rosyjskiej. Matka namawia go, aby wyjechał do Petersburga, gdzie jego starszy brat Wiktor od lat robi karierę i jest dla matki powodem do dumy. W Petersburgu Daniła dowiaduje się, że tak naprawdę jego brat jest płatnym zabójcą o ksywie Tatar. Wiktor naraził się różnym przestępcom korzystającym z jego usług, w tym mafiozowi Krągłemu i gangowi Czeczenów i namawia Daniłę do współpracy i pozbycia się ich. Wykorzystując umiejętności wyniesione z wojska Daniła okaże się znacznie skuteczniejszy niż brat. Ostatecznie jednak będzie musiał opuścić Petersburg.

</doc>
<doc id="1913714" url="https://pl.wikipedia.org/wiki?curid=1913714" title="Wellbutrin XR">
Wellbutrin XR



</doc>
<doc id="1913720" url="https://pl.wikipedia.org/wiki?curid=1913720" title="Pierwszy rząd Hermanna Müllera">
Pierwszy rząd Hermanna Müllera

Pierwszy rząd Hermanna Müllera – 27 marca 1920 - 21 czerwca 1920.

</doc>
<doc id="1913722" url="https://pl.wikipedia.org/wiki?curid=1913722" title="Środek nasenny">
Środek nasenny



</doc>
<doc id="1913730" url="https://pl.wikipedia.org/wiki?curid=1913730" title="Szkoła przetrwania (film)">
Szkoła przetrwania (film)

Szkoła przetrwania (tytuł oryg. "Surviving") − kanadyjski film fabularny (horror) z 2006 roku. Wydany ogólnoświatowo na rynku DVD, w Polsce zaprezentowany został z kolei wyłącznie widzom telewizyjnym − jego premierowej emisji podjęła się stacja TVN 7 dnia 25 lutego 2010 r.
Opis fabuły.
W rozległych lasach realizowany jest program typu reality show, w którym młodzi mieszkańcy miejskich aglomeracji walczą o przetrwanie na łonie natury. Uczestnikami show są: Alexus, projektantka mody, Todd, producent muzyczny, Carl, znawca muzyki hip-hopowej, Frank, specjalista od tuningu samochodowego, masażystka Tamara oraz instruktorka fitness Lisa. Akcja przebiega rutynowo, bohaterowie wykonują katorżnicze zadania, które zlecają im producenci, a wszystko rejestrują zainstalowane na drzewach kamery, jak i niewielka ekipa operatorów. W pewnym momencie jeden z realizatorów programu jest świadkiem morderstwa popełnionego na uczestniku. Okazuje się, że w lesie grasuje morderca.

</doc>
<doc id="1913734" url="https://pl.wikipedia.org/wiki?curid=1913734" title="Pierre Mendès-France">
Pierre Mendès-France



</doc>
<doc id="1913736" url="https://pl.wikipedia.org/wiki?curid=1913736" title="Université Pierre Mendès France">
Université Pierre Mendès France

Université Pierre Mendès France, lub Université Grenoble 2 – francuska szkoła wyższa, znajdująca się w Grenoble. Prowadzi studia na kierunkach takich jak filozofia, historia, historia sztuki, muzykologia, prawo, ekonomia, geografia społeczna i studia urbanistyczne. Patronem uczelni jest były francuski premier, Pierre Mendès France.

</doc>
<doc id="1913737" url="https://pl.wikipedia.org/wiki?curid=1913737" title="Joseph Mawaye">
Joseph Mawaye

Joseph Désiré Mawaye, znany również jako Desire Yosuef (ur. 14 maja 1986 w Duali) – kameruński piłkarz występujący na pozycji napastnika.
Kariera.
Mawaye na początku swojej kariery grał w Dreams FC i Kadji Sports Academy. W 2006 roku trafił do Anderlechtu, gdzie występował tylko w rezerwach zespołu. W rundzie wiosennej sezonu 2007/2008 został zawodnikiem Kasımpaşa S.K. Zadebiutował w nim 10 lutego 2008 roku w spotkaniu z BB Ankaraspor, a następnie regularnie pojawiał się na boisku w wyjściowym składzie. Zdobył również dwie bramki, a jego drużyna spadła do drugiej ligi. W kolejnych rozgrywkach Mawaye zagrał w 17 ligowych pojedynkach, w których strzelił cztery gole. Po zakończeniu sezonu został wolnym zawodnikiem. W styczniu 2010 roku Kameruńczyk przyjechał na testy do Arki Gdynia i 5 lutego podpisał kontrakt z polskim klubem.
Mawaye występował w reprezentacjach Kamerunu U–17 i U–19. Brał udział w mistrzostwach świata do lat 17 w 2003 roku, gdzie zdobył dwie bramki (przeciwko Jemenowi oraz Brazylii), zaś jego drużyna nie wyszła z grupy.

</doc>
<doc id="1913739" url="https://pl.wikipedia.org/wiki?curid=1913739" title="UPMF">
UPMF



</doc>
<doc id="1913740" url="https://pl.wikipedia.org/wiki?curid=1913740" title="Joseph Desire Mawaye">
Joseph Desire Mawaye



</doc>
<doc id="1913741" url="https://pl.wikipedia.org/wiki?curid=1913741" title="Desire Yosuef">
Desire Yosuef



</doc>
<doc id="1913743" url="https://pl.wikipedia.org/wiki?curid=1913743" title="Norgesserien (1938/1939)">
Norgesserien (1938/1939)

Sezon (1938/1939) był 2. sezonem o mistrzostwo Norwegii w piłce nożnej. Tytuł obroniła drużyna Fredrikstad FK.

</doc>
<doc id="1913744" url="https://pl.wikipedia.org/wiki?curid=1913744" title="Port wojenny Hel">
Port wojenny Hel

Port wojenny Hel – polski port wojenny nad Morzem Bałtyckim, w południowej części Mierzei Helskiej, położony w woj. pomorskim, w Helu. Obecnie port jest jedną z baz Marynarki Wojennej. Zarządza nim oddział logistyczny Punkt Bazowania Hel, który zabezpiecza funkcjonowanie jednostek w garnizonach Hel i Władysławowo. Jednostka ta wchodzi w skład 3. Flotylli Okrętów.
Położenie.
Port wojenny jest położony w południowej części Mierzei Helskiej, przy zachodniej stronie cypla mierzei, przy wschodnim wybrzeżu Zatoki Puckiej. Port wojenny znajduje się na zachód od układu miejskiego Helu oraz na północny zachód od portu morskiego Hel.
Zachodni falochron portu przebiega w osi tzw. Helskiego Haku, na wysokości którego znajdowała się pierwsza osada helska, tzw. Stary Hel.
Historia.
W 1931 r. została rozpoczęta budowa portu wojennego, którą zajęło się konsorcjum polsko-francuskie. Projekt portu został opracowany przez Włodzimierza Szawernowskiego. Do 1939 r. zbudowano basen portowy o wymiarach 400 × 300 m z nabrzeżem obsługowym o szerokości 45 m. Wokół portu powstała infrastruktura portowa na potrzeby bazy morskiej. W odległości 1,5 km od portu w kierunku północnym została zbudowana podziemna elektrownia. Także na północ, w pobliskim lesie powstały schrony amunicyjne, minowe oraz torpedowe. Dalej na zachód od schronów zostały zbudowane podziemne zbiorniki paliwa, połączone z nadbrzeżem portu za pomocą rurociągu.
Po II wojnie światowej port był modernizowany. Powstał m.in. następny basen z główką wejściową. Na nabrzeżu portowym został umieszczony kuter pościgowy „Batory”, na którym w nocy z 1 na 2 października 1939 r. szesnastu obrońców Helu przełamało potrójną blokadę okrętów niemieckich. Następnie przedostali się do portu Klintehamn na Gotlandii. Kuter jest obecnie najstarszym zachowanym polskim okrętem. 
Tuż za portem znajduje się wrak zwodowanego w 1951 r. w ZSRR niszczyciela „Skoryj”, który od 1958 r. służył w polskiej Marynarce Wojennej. Nosił on wtedy nazwę swojego przedwojennego poprzednika ORP „Wicher”.
W 1969 r. garnizon Hel został odznaczony Krzyżem Srebrnym Orderu Virtuti Militari "w 30 rocznicę bohaterskiej obrony przed hitlerowskim najeźdźcą".
31 grudnia 2007 r. sformowano oddział Punkt Bazowania Hel, który przejął zadania Komendy Portu Wojennego Hel.

</doc>
<doc id="1913746" url="https://pl.wikipedia.org/wiki?curid=1913746" title="Układ wysokości Zero Wisły">
Układ wysokości Zero Wisły

Zero Wisły – lokalny układ wysokości, stosowany w wielu opracowaniach geodezyjnych, architektonicznych, geotechnicznych i geologiczno-inżynierskich w Warszawie i okolicach. Odnosi się do tzw. "zera Wisły", czyli najniższego poziomu (dla 60 lat wstecz) wody w rzece, oznaczonego komisyjnie 13 września 1865 na filarze mostu Kierbedzia.
Poziom "zera Wisły" odpowiada 77,8746 m n.p.m. w układzie Kronsztad 86 (dla starszych opracowań lub dla opracowań opierających się na starych danych może to być też 77,9646 m n.p.m. w układzie Kronsztad 60).
W opracowaniach branżowych spotkać można wiele różnych oznaczeń wysokości w tym układzie, np. nad zero Wisły, nad poziom Wisły, n0W ("n.0 W."), npW, np0W itd.
Stacja Filtrów usytuowana jest ok. 36 m ponad Zero Wisły. Najwyższe wartości oznaczeń wysokości powierzchni terenu spotykanych w okolicach Warszawy oscylują około 40 m npW.

</doc>
<doc id="1913747" url="https://pl.wikipedia.org/wiki?curid=1913747" title="Mazurek f-moll op. 68 nr 4">
Mazurek f-moll op. 68 nr 4

Mazurek f-moll op. 68 nr 4 – mazurek na fortepian, utwór napisany przez polskiego pianistę, kompozytora i pedagoga muzycznego okresu romantyzmu Fryderyka Franciszka Chopina (1810-1849). Z racji nieukończenia Mazurek jest uznawany za ostatnie dzieło kompozytora.
Historia.
Mazurek powstał prawdopodobnie na przełomie maja i lipca 1849 w ostatnim mieszkaniu artysty znajdującym się w Chaillot na przedmieściach Paryża (obecnie jest to część stolicy Francji, niedaleko nieistniejącego już mieszkania w okolicach znajduje się Pałac Chaillot). Chopin czuł się w owym okresie bardzo źle o czym świadczą m.in. jego listy do Wojciecha Grzymały:
Chopin pozostawił po sobie mało czytelny rękopis. Spowodowane to może być, tym, iż muzyk uznał swoją ostatnią próbę kompozytorską jako nieudaną lub po prostu zabrakło mu sił na poprawę i ponowne przepisanie utworu. W 1951 angielski muzykolog Arthur Hedley (1905-1969) dotarł do szkicu oraz kopii "Mazurka" (znajdowały się one u spadkobierczyni rodziny Franchomme'a - pani André-LeMire). Efektem była próba odtworzenia fragmentu kompozycji oznaczonego przez Chopina jako "F dur", który (jako bardzo nieczytelny) pomijany był w dotychczasowych wydaniach. "Mazurek" w wersji Hedleya został kilkakrotnie wykonany publicznie. 1 września 1955 w Revue Musicale Suisse ukazał się artykuł Ludwika Bronarskiego (1890-1975) poświęcony ostatniej kompozycji Chopina. W 1961 w Krakowie nakładem Polskiego Wydawnictwa Muzycznego ukazała się książka "Szkice chopinowskie" napisana przez Bronarskiego zawierająca dokładną analizę "Mazurka" (jego szkic, kopię oraz pierwsze wydanie). W 1958 szkic oraz kopia zostały zakupione przez Towarzystwo im. Fryderyka Chopina w Warszawie.
Budowa i charakter utworu.
"Mazurek" op. 68 nr 4 to kompozycja w tonacji f-moll, w metrum trójdzielnym, o strukturze ABACA (do końca lat 70. XX wieku, czyli przed pełną rekonstrukcją szkicu dokonaną przez Ekiera, utwór znany i grany był w formie trzyczęściowej ABA). Część C jest utrzymana w jednoimiennej tonacji pokrewnej F-dur.
Szkic.
Szkic kompozycji składa się z jednej strony kremowego papieru nutowego (obecnie jest on pożółkły) o wymiarach 22 na 28,5 cm (14 pięciolinii). Zapis prócz notacji muzycznej (nie zawierającej znaków przykluczowych ani jakichkolwiek oznaczeń dynamicznych, agogicznych, artykulacyjnych czy wskazówek wykonawczych) posiada dwie adnotacje:
Obecnie rękopis przechowywany jest w Muzeum Fryderyka Chopina w Warszawie gdzie posiada sygnaturę "M/235". Sygnatura "F. 1481 (3)" należy do fonoteki Narodowego Instytutu Fryderyka Chopina w Warszawie.
Kopia Franchomme'a.
Przyjaciel Chopina, francuski wiolonczelista i kompozytor Auguste Franchomme (1808-1884) ze szkicu "Mazurka" sporządził "czystą" kopię. Posłużyła ona innemu przyjacielowi Chopina, kopiście jego dzieł za życia oraz wydawcy dzieł po jego śmierci, polskiemu muzykowi Julianowi Fontanie (1810-1869) do wydania utworu drukiem. 18 czerwca 1852 szkocka pianistka i uczennica Chopina Jane Stirling napisała do siostry Chopina Ludwiki Jędrzejewiczowej:
Pierwodruki.
Mazurek został wydany przez Fontanę po raz pierwszy jako numer 4 opusu 68 wraz z trzema innymi mazurkami (nr 1: C-dur z lat 1829-1830; nr 2: a-moll z lat 1826-1827, nr 3: F-dur z lat 1829-1830) w maju 1855 w Berlinie nakładem wydawnictwa A.M. Schlesinger pod tytułem "Quatre Mazurkas op. 68" (strona tytułowa posiada napis "3e LIVRAISON. QUATRE MAZURKAS No. 5-8. Op. 68"). Nuty o numerze wydawniczym S. 4394 posiadały 11 stron.
Pierwsze wydanie francuskie ukazało się w lipcu 1855 w paryskim wydawnictwie J. Meissonnier pod tytułem "Quatre Mazurkas des oeuvres posthumes de F. Chopin" (strona tytułowa posiada napis "QUATRE / Mazurkas / No. 5 à 8. / 3e. Livraison / des oeuvres posthumes / DE / F. CHOPIN / A.V. / (J.M. 3525)"). Nuty o numerze wydawniczym J. M. 3525 posiadały 9 stron.
Rekonstrukcja Ekiera.
W połowie lat 70. XX wieku współczesny polski muzyk Jan Ekier postanowił dokonać pełnej rekonstrukcji szkicu. Efektem jego pracy są wydane w Krakowie w 1979 przez Polskie Wydawnictwo Muzyczne nuty owej kompozycji, w których największą zmianą jest dodanie 16 taktów nowej, nieznanej do tego czas, muzyki Chopina. Rekonstrukcja szkicu Chopina polegała na "skrupulatnym wczytaniu się w autograf-szkic Chopin" wraz z uwzględnieniem charakteru pisma artysty oraz stosowanych przez niego skrótów. Ekierowi nie udało się odtworzyć całej treści rękopisu dlatego w wydanych nutach wyszczególnione zostały miejsca problemowe, w których znajduje się notacja muzyczna nie mogąca być odtworzona z absolutną pewnością.

</doc>
<doc id="1913749" url="https://pl.wikipedia.org/wiki?curid=1913749" title="Reakcja Kochiego">
Reakcja Kochiego

Reakcja Kochiego - reakcja chemiczna pomiędzy kwasami karboksylowymi a chlorkiem litu, katalizowana octanem ołowiu(IV), która prowadzi do powstania halogenków alkilowych (halodekarboksylacja) jako głównego produktu oraz litooctanu ołowiu oraz kwasu octowego.
W reakcji tej można użyć soli litu i innego fluorowca, produktem będzie wówczas odpowiedni halogenek.
Jest to alternatywna metoda otrzymywania halogenków alkilowych w stosunku do reakcji Hunsdieckera.

</doc>
<doc id="1913755" url="https://pl.wikipedia.org/wiki?curid=1913755" title="Cypr na Mistrzostwach Świata w Lekkoatletyce 2009">
Cypr na Mistrzostwach Świata w Lekkoatletyce 2009

Cypr na Mistrzostwach Świata w Lekkoatletyce 2009 – reprezentacja Cypru podczas czempionatu w Berlinie liczyła 4 zawodników. Jedyny medal dla tego azjatyckiego kraju – srebrny – zdobył skoczek wzwyż Kyriakos Ioannou.

</doc>
<doc id="1913758" url="https://pl.wikipedia.org/wiki?curid=1913758" title="Norgesserien (1939/1940)">
Norgesserien (1939/1940)

Sezon (1939/1940) był 3. sezonem o mistrzostwo Norwegii w piłce nożnej. Tytułu obroniła drużyna Fredrikstad FK. Rozgrywki zostały przerwane 9 kwietnia 1940 w wyniku okupacji niemieckiej podczas II wojny światowej.
2. runda.
"Nie odbyła się".

</doc>
<doc id="1913759" url="https://pl.wikipedia.org/wiki?curid=1913759" title="Microsoft Windows MultiPoint Server">
Microsoft Windows MultiPoint Server

Microsoft Windows MultiPoint Server – system operacyjny firmy Microsoft przeznaczony głównie dla szkół. Pozwala korzystać z komputera jednocześnie przez wiele osób, za pomocą wielu myszy, klawiatur oraz monitorów (możliwe jest także dzielenie monitora).

</doc>
<doc id="1913769" url="https://pl.wikipedia.org/wiki?curid=1913769" title="Alaksiej Hryszyn">
Alaksiej Hryszyn

Alaksiej Hienadzjewicz Hryszyn (biał. Аляксей Генадзьевіч Грышын, ros. Алексей Геннадьевич Гришин – Aleksiej Giennadjewicz Griszyn; ur. 18 czerwca 1979 w Mińsku) – białoruski narciarz dowolny. Zdobył złoty medal w skokach akrobatycznych na igrzyskach olimpijskich w Vancouver oraz brązowy w tej samej konkurencji na igrzyskach w Salt Lake City. Zdobyty przez niego złoty medal igrzysk w Vancouver, był pierwszym złotym medalem dla Białorusi w historii zimowych igrzysk olimpijskich.
Ponadto wywalczył złoty medal na mistrzostwach świata w Whistler, srebrny na mistrzostwach świata w Deer Valley oraz brązowy na mistrzostwach świata w Ruka. Najlepsze wyniki w Pucharze Świata osiągnął w sezonach 1999/2000 i 2001/2002, kiedy to zajmował trzecie miejsce w klasyfikacji generalnej, a w klasyfikacji skoków akrobatycznych był drugi. Ponadto w sezonie 2003/2004 był trzeci w klasyfikacji skoków.
W 2014 roku zakończył karierę.

</doc>
<doc id="1913777" url="https://pl.wikipedia.org/wiki?curid=1913777" title="Montgomery (Kalifornia)">
Montgomery (Kalifornia)

Montgomery – obszar niemunicypalny w hrabstwie Mendocino, w Kalifornii (Stany Zjednoczone), na wysokości 433 m.

</doc>
<doc id="1913779" url="https://pl.wikipedia.org/wiki?curid=1913779" title="Cobresol Moquegua">
Cobresol Moquegua

Club Deportivo Cobresol FBC - peruwiański klub piłkarski z siedzibą w mieście Moquegua.
Historia.
W 2008 roku Edmundo Coayla, Luís Murillo i inni zapragnęli zorganizować zawodowy klub piłkarski w swym mieście. Do idei tej przekonali kierowników klubu Club Deportivo Colegio Tecnico Agropecuario, biorącego udział w lokalnej lidze miasta Moquegua.
Dnia 5 lutego 2008 roku zmieniono nazwę klubu Club Deportivo Colegio Tecnico Agropecuario na Club Deportivo Cobresol FBC. Powołano nowy zarząd klubu w składzie: Luís Murillo Pamo (prezes), Franco Zeballos Zeballos (wiceprezes), Freddy Farfán (skarbnik), Édgar Choque oraz Carlos Calderon.
Klub pod wodzą trenera Luisa Floresa osiągnął zdumiewające sukcesy - w rozgrywkach lokalnych pokonał wielu rywali, w tym faworyzowany Atlético Huracán de Moquegua. Mistrzostwo regionu dało awans do II ligi, w której klub spisał się znakomicie i w 2009 roku zajął drugie miejsce.

</doc>
<doc id="1913781" url="https://pl.wikipedia.org/wiki?curid=1913781" title="Little Penny">
Little Penny

Little Penny – obszar niemunicypalny w hrabstwie Mendocino, w Kalifornii (Stany Zjednoczone), na wysokości 268 m.

</doc>
<doc id="1913782" url="https://pl.wikipedia.org/wiki?curid=1913782" title="Homoseksualna X muza">
Homoseksualna X muza

Homoseksualna X muza (tytuł oryg. "Fabulous! The Story of Queer Cinema"; alternat. tytuł pol. Bosko! Historia kina ekscentrycznego) − amerykański film dokumentalny powstały w 2006 roku, traktujący o historii kina LGBT. Jego premiera odbyła się w trakcie Międzynarodowego Festiwalu Filmowego w Berlinie lutym 2006 r.
Emisji filmu, w ramach seansu tematycznego „Wieczór z kinem queer”, podjęła się dnia 25 lutego 2010 r. telewizyjna stacja Ale Kino!. Wcześniej był on emitowany także przez HBO Polska.
Opis filmu.
Dokumentalne spojrzenie na historię kina LGBT, czyli takiego, którego bohaterami są postacie homo- i biseksualne oraz osoby transgenderyczne. Film ukazuje zmianę w światowej obyczajowości, a co za tym idzie − rozwój kinematografii gejowskiej.
Toczone są dyskusje z twórcami kina queer, tj. z reżyserami, scenarzystami czy aktorami projektów LGBT. Pod uwagę brane są filmy kina eksperymentalnego z lat 40. i 50., wczesne obrazy takich kreatorów jak Andy Warhol czy John Waters, zaangażowane społecznie dokumenty z lat 80., filmy z bohaterami LGBT poruszające problematykę AIDS, produkcje powstałe w dobie rozkwitu nurtu „new queer cinema”, a także kręcone współcześnie filmy o tematyce queerowej.
Odwołania.
W filmie zaprezentowano fragmenty filmów, które uznawane są za istotne dla kinematografii LGBT.
Wybór owych filmów:

</doc>
<doc id="1913784" url="https://pl.wikipedia.org/wiki?curid=1913784" title="Indian Springs (Kalifornia)">
Indian Springs (Kalifornia)

Indian Springs – obszar niemunicypalny w Mendocino County, w Kalifornii (Stany Zjednoczone), na wysokości 365 m.

</doc>
<doc id="1913786" url="https://pl.wikipedia.org/wiki?curid=1913786" title="Lydia Lassila">
Lydia Lassila

Lydia Lassila z domu Ierodiaconou (ur. 17 stycznia 1982 w Melbourne) – australijska narciarka, specjalistka narciarstwa dowolnego, specjalizująca się w skokach akrobatycznych. Jej największym sukcesem w karierze jest złoty medal igrzysk olimpijskich w Vancouver. Cztery lata później, podczas igrzysk w Soczi, nie zdołała obronić tytułu mistrzyni olimpijskiej. Ostatecznie uplasowała się na trzecim miejscu, za Ałłą Cuper z Białorusi i Chinką Xu Mengtao. Była też między innymi piąta podczas mistrzostwach świata w Voss w 2013 roku. W Pucharze Świata zadebiutowała 8 września 2001 roku w Mount Buller, gdzie zajęła piąte miejsce. Tym samym już w swoim debiucie wywalczyła pierwsze pucharowe punkty. Na podium zawodów tego cyklu po raz pierwszy stanęła 7 września 2002 roku w tej samej miejscowości, kończąc rywalizację na drugiej pozycji. W zawodach tych rozdzieliła Veronikę Bauer z Kanady i Rosjankę Annę Zukal. Najlepsze wyniki osiągnęła w sezonie 2008/2009, kiedy to zajęła piąte miejsce w klasyfikacji generalnej, a w klasyfikacji skoków zdobyła Małą Kryształową Kulę. Ponadto w sezonach 2002/2003, 2003/2004, 2004/2005 i 2007/2008 była druga w skokach, a w sezonach 2012/2013 i 2016/2017 zajmowała trzecie miejsce.
Jest córką cypryjskiego Greka i Włoszki, od 2007 roku jest żoną fińskiego narciarza dowolnego Lauriego Lassili.

</doc>
<doc id="1913787" url="https://pl.wikipedia.org/wiki?curid=1913787" title="Nacomis Indian Rancheria">
Nacomis Indian Rancheria

Nacomis Indian Rancheria – obszar niemunicypalny w Mendocino County, w Kalifornii (Stany Zjednoczone), na wysokości 234 m.

</doc>
<doc id="1913793" url="https://pl.wikipedia.org/wiki?curid=1913793" title="Lydia Ierodiaconou">
Lydia Ierodiaconou



</doc>
<doc id="1913794" url="https://pl.wikipedia.org/wiki?curid=1913794" title="Łotwa na Mistrzostwach Świata w Lekkoatletyce 2009">
Łotwa na Mistrzostwach Świata w Lekkoatletyce 2009

Łotwa na Mistrzostwach Świata w Lekkoatletyce 2009 – reprezentacja Łotwy podczas czempionatu w Berlinie liczyła 15 zawodników i zawodniczek. 2 spośród nich awansowało do finału, a 3 następnych od razu wystąpiło w konkurencjach finałowych (siedmioboju, dziesięcioboju i chodzie na 50 km).

</doc>
<doc id="1913795" url="https://pl.wikipedia.org/wiki?curid=1913795" title="Rangers FC">
Rangers FC



</doc>
<doc id="1913798" url="https://pl.wikipedia.org/wiki?curid=1913798" title="College Inżynierii Afeka">
College Inżynierii Afeka

College Inżynierii Afeka (hebr. אפקה - המכללה האקדמית להנדסה בתל אביב; ang. "Tel-Aviv Academic College of Engineering Afeka") jest college'em w Izraelu. Uczelnia jest położona w osiedlu Ne’ot Afeka w mieście Tel Awiw. W 2010 college zajął 20. miejsce w rankingu izraelskich szkół wyższych.
Historia.
College został założony w 1996. Była to jedna z pierwszych wyższych uczelni w Izraelu, która przyznawała studentom tytuł Bachelor's degree inżynierii.
Wydziały.
College posiada 5 wydziałów: - inżynierię oprogramowania, inżynierię elektryczną i elektroniczną, inżynierię mechaniczną, inżynierię przemysłu oraz inżynierię biomedyczną.
Uczelnia stara się utrzymywać program nauczania jak najbardziej dostosowany do potrzeb przemysłu. Dlatego studenci college'u mają możliwość kształcenia się i uzyskiwania praktyk zawodowych w takich koncernach jak El Al Israel Airlines, WizSoft, Boeing Israel, The Formula Group, Motorola i wielu innych.
Budynki College'u.
W obrębie kampusu uczelni znajdują się dwa budynki z pracowniami i laboratoriami naukowymi.
Transport.
Uczelnia jest położona przy ulicy Benei Ephraim, którą jadąc na północ dojeżdża się do skrzyżowania z ulicą Keren Kayemet Le'Israel. Jadąc nią na zachód dojeżdża się do autostrady nr 20 ("Ayalon Highway").

</doc>
<doc id="1913804" url="https://pl.wikipedia.org/wiki?curid=1913804" title="Ludowo-Demokratyczna Republika Etiopii">
Ludowo-Demokratyczna Republika Etiopii

Ludowo-Demokratyczna Republika Etiopii () – historyczne państwo we wschodniej Afryce, na terenie obecnej Etiopii i Erytrei, istniejące w latach 1987–1991.
Ludowo-Demokratyczna Republika Etiopii istniała w latach 1987–1991, pod rządami Mengystu Hajle Marjama i Etiopskiej Partii Robotniczej. Marjam doszedł do władzy po odsunięciu od władzy wojskowej junty, Derg, i ustanowił rządy monopartyjne.
Formalnie LDRE powstało 22 lutego 1987 roku, trzy tygodnie po referendum, które zaaprobowało nową konstytucję. Republika ludowa upadła w maju 1991 roku, po ucieczce Marjama i zajęciu stolicy przez Etiopski Ludowo-Rewolucyjny Front Demokratyczny.

</doc>
<doc id="1913813" url="https://pl.wikipedia.org/wiki?curid=1913813" title="Li Nina">
Li Nina

 Li Nina (chiń. 李妮娜, pinyin "Lǐ Nīnà"; ur. 10 stycznia 1983 w Benxi) – chińska narciarka, specjalistka narciarstwa dowolnego. Specjalizuje się w skokach akrobatycznych. Zdobyła srebrne medale olimpijskie w skokach akrobatycznych na igrzyskach w Turynie, gdzie przegrała tylko ze Szwajcarką Evelyne Leu, oraz na igrzyskach w Vancouver, gdzie wyprzedziła ją jedynie Australijka Lydia Lassila. Podczas igrzysk w Salt Lake City była piąta.
Ponadto trzy razy z rzędu była mistrzynią świata w skokach akrobatycznych: na mistrzostwach w Ruce, mistrzostwach w Madonna di Campiglio i mistrzostwach w Inawashiro. Zdobyła także złoty medal na uniwersjadzie w 2009 r. Najlepsze wyniki w Pucharze Świata osiągnęła w sezonach 2004/2005 i 2009/2010, kiedy to triumfowała zarówno w klasyfikacji generalnej jak i w klasyfikacji skoków akrobatycznych.

</doc>
<doc id="1913815" url="https://pl.wikipedia.org/wiki?curid=1913815" title="E005 (trasa europejska)">
E005 (trasa europejska)

E005 – trasa europejska łącznikowa (kategorii B), biegnąca przez Uzbekistan. Długość trasy wynosi 160 km. Przebieg E005: Guza - Samarkand

</doc>
<doc id="1913817" url="https://pl.wikipedia.org/wiki?curid=1913817" title="E006 (trasa europejska)">
E006 (trasa europejska)

E006 – trasa europejska łącznikowa (kategorii B), biegnąca przez Tadżykistan i Uzbekistan. Długość trasy wynosi 250 km.
Przebieg E006:

</doc>
<doc id="1913826" url="https://pl.wikipedia.org/wiki?curid=1913826" title="Sport Águila">
Sport Águila

Club Sport Águila - peruwiański klub piłkarski z siedzibą w mieście Huancayo, stolicy regionu Junín.
Historia.
Sport Águila założony został 25 grudnia 1947 roku. Wśród założycieli byli m.in. członkowie rodzin Tovar, Ticse, Bernaola, Chuquillanqui, Miranda i Pérez.
Najwięjszym sukcesem klubu było dotarcie do finału Copa Perú w 2007 roku, co dało szansę awansu do pierwszej ligi. Przegrany baraż z klubem Atlético Minero Huancayo sprawił, że klub zakwalifikował się jedynie do drugiej ligi.

</doc>
<doc id="1913827" url="https://pl.wikipedia.org/wiki?curid=1913827" title="E004 (trasa europejska)">
E004 (trasa europejska)

E004 – trasa europejska łącznikowa (kategorii B), biegnąca przez Kazachstan i Uzbekistan. Długość trasy wynosi 700 km.
Przebieg E005:

</doc>
<doc id="1913829" url="https://pl.wikipedia.org/wiki?curid=1913829" title="Guo Xinxin">
Guo Xinxin

Guo Xinxin (chiń. 郭心心, ur. 2 sierpnia 1983 w Shenyang) − chińska narciarka, specjalistka narciarstwa dowolnego. Specjalizuje się w skokach akrobatycznych. Zdobyła brązowy medal na igrzyskach olimpijskich w Vancouver. Olimpijski start w Kanadzie był jej trzecim na igrzyskach. Na igrzyskach w Salt Lake City była 19, a cztery lata później, na igrzyskach w Turynie, zajęła 6. miejsce. Ponadto zdobyła też brązowy medal podczas mistrzostw świata w Ruce. Najlepsze wyniki w Pucharze Świata osiągnęła w sezonie 2009/2010, kiedy to zajęła 4. miejsce w klasyfikacji generalnej, a w klasyfikacji skoków akrobatycznych była druga.

</doc>
<doc id="1913830" url="https://pl.wikipedia.org/wiki?curid=1913830" title="E003 (trasa europejska)">
E003 (trasa europejska)

E003 – trasa europejska łącznikowa (kategorii B), biegnąca przez Uzbekistan i Turkmenistan. Długość trasy wynosi 1000 km.
Przebieg E003:

</doc>
<doc id="1913831" url="https://pl.wikipedia.org/wiki?curid=1913831" title="Mauretania na Mistrzostwach Świata w Lekkoatletyce 2009">
Mauretania na Mistrzostwach Świata w Lekkoatletyce 2009

Mauretania na Mistrzostwach Świata w Lekkoatletyce 2009 – reprezentacja Mauretanii podczas czempionatu w Berlinie liczyła 2 zawodników, spośród których żaden nie awansował do finału. 

</doc>
<doc id="1913832" url="https://pl.wikipedia.org/wiki?curid=1913832" title="Herb Etiopii">
Herb Etiopii



</doc>
<doc id="1913834" url="https://pl.wikipedia.org/wiki?curid=1913834" title="Cesarstwo Etiopii">
Cesarstwo Etiopii

Cesarstwo Etiopii (amh. መንግሥተ፡ኢትዮጵያ), znane także pod nazwą Abisynia – historyczne państwo we wschodniej Afryce, na terenie obecnej Etiopii i Erytrei, a dawniej także Somalii, istniejące w latach 1137–1975.
Historia.
Istniejące od I wieku p.n.e. na terytorium obecnej Etiopii i Sudanu Południowego państwo Aksum zostało założone przez potomków ludów semickich z południowej Arabii (głównie Sabejczyków), które ok. połowy pierwszego tysiąclecia p.n.e. opanowały te tereny. W IV wieku kraj przyjął chrześcijaństwo, które do 1974 było religią państwową. Do XV wieku wykształcił się tam rodzaj feudalizmu zbliżony do europejskiego. Kraj borykał się sporadycznie z próbą ekspansji islamu. W 1528 roku muzułmańskie sułtanaty istniejące na wybrzeżu Morza Czerwonego rozpoczęły wielką wojnę przeciwko chrześcijanom, która przeszła do historii jako Wojna XXX-letnia. W 1528 roku zadano klęskę etiopskim przygranicznym feudałom w bitwie nad Samermą. W następnym roku armia cesarska przegrała pod Sybura Kurie. Podczas tej bitwy wykorzystano po raz pierwszy w Afryce broń palną. Sukcesy zwiększyły napływ ochotników do szeregów sułtanatów, a łupy pozwoliły nawet na sprowadzenie artylerii. Ta po raz pierwszy została użyta w bitwie pod Antiochią w październiku 1531 roku. Od tamtej pory cesarz uciekał przed Ahmadem Granem, tworzył kolejne armie, które raz po raz były niszczone. Część możnowładców przeszła na islam. Wszystko wskazywało, że los Etiopii jest przesądzony. W 1540 roku, po śmierci cesarza Lybne Dynygala, jego następca, Klaudiusz, rozpoczął „rekonkwistę”. Najważniejsza zmiana zaszła w Kościele Etiopskim. Do tej pory pacyfistyczny, uznał wojnę z sułtanatami za wojnę religijną i zaczął wspierać walki z najeźdźcą. Już w tym samym roku pobito wojska Wezyra Asa. Etiopczycy nawiązali kontakty z Portugalczykami, którzy dostarczyli cesarstwu broń palną, artylerię, a także wysłali niewielki oddział strzelców. Klaudiusz wygrał w 1542 roku ważną bitwę pod Wegerą. W roku następnym w czasie bitwy u stóp góry Zentara zginął imam Gran, co doprowadziło do podziałów w armii najeźdźców. Wkrótce nastała olbrzymia susza, która wymusiła dwuletni pokój. W 1548 roku Etiopowie przenieśli walki na tereny Sułtanatu Hererskiego. Sukcesu nie wykorzystano przez kolejną straszliwą suszę. W 1559 roku zginął cesarz Klaudiusz. Wojna jednak wygasła z powodu wieloletniej suszy i straszliwego wyludnienia sułtanatów arabskich. Etiopia odzyskała swoje ziemie, jednak nie powzięła ofensywy, gdyż Kościół Etiopski uważał się za elitarny i nie zamierzał nawracać sąsiadów. Wojna XXX-letnia doprowadziła do islamizacji części Etiopii, ułatwiła także ekspansję negroidalnych ludów Oromo. Ślady tych zdarzeń są widoczne w tym państwie do dnia dzisiejszego.
W 1855 roku władcą został Teodor II. Był on pierwszym cesarzem Etiopii po trwającym od roku 1784 okresie rozbicia dzielnicowego (tzw. Zamana Masafent – „wieku książąt”) i wojen pomiędzy władcami poszczególnych prowincji. Zapoczątkował okres centralizacji władzy w rękach cesarza, zakończony przez Menelika II. Dokonał reorganizacji administracji państwowej, zmienił system podatkowy, zniósł handel niewolnikami.
W XIX wieku w Etiopii krzyżowały się interesy mocarstw kolonialnych. O dominację nad Etiopią bezskutecznie starali się Brytyjczycy i Włosi. Kulminacja konfliktu z Włochami była pierwsza wojna włosko-abisyńska zakończona klęską Włochów w bitwie pod Aduą, 1 marca 1896 r. W 1916 roku obalono cesarza Lydża Ijasu pod pretekstem sprzyjania muzułmanom. Zwierzchnik Kościoła Etiopskiego proklamował wówczas Zeuditu cesarzową, jednocześnie wyznaczając Teferi Mekonnyna na następcę tronu. W 1930 roku w wyniku stłumienia puczu Gugsa Welle, młody regent objął władze cesarską i przybrał imię Hajle Syllasje I. 3 października 1935 roku w Etiopii wybuchła druga wojna włosko-abisyńska, w wyniku której Włosi zajęli kraj i przyłączyli go do Włoskiej Afryki Wschodniej. W następstwie tego Hajle Syllasje I udał się na emigrację do Wielkiej Brytanii. Po zwycięstwie sił militarnych pod auspicjami brytyjskimi nad Włochami w ramach kampanii wschodnioafrykańskiej w 1941 roku, Hajle Syllasje I ponownie objął rządy w Etiopii. Za jego panowania, w 1952 roku dotychczas administrowana przez Brytyjczyków Erytrea decyzją Zgromadzenia Ogólnego ONZ została przyłączona do Etiopii (w 1993 roku oderwała się od niej i uzyskała niepodległość), zaś w 1954 roku w granice kraju włączono Ogaden.
W 1974 roku, w związku z bardzo złą sytuacją gospodarczą i powtarzającymi się klęskami głodu, doszło do puczu wojskowego kierowanego przez Mengystu Hajle Marjama, a w następstwie do wybuchu wojny domowej. 12 marca 1975 oficjalnie proklamowano kraj republiką.

</doc>
<doc id="1913835" url="https://pl.wikipedia.org/wiki?curid=1913835" title="Superzasada">
Superzasada

Superzasada – związek chemiczny o wyjątkowo silnym charakterze zasadowym. Z powodu ograniczeń skali pH, która traci sens fizyczny dla wartości powyżej 14, wymaganych do opisu mocy tych związków, stosuje się skalę określoną przez funkcję kwasowości Hammetta. Superzasadami są m.in. metanolan sodu () rozpuszczony w metanolu i diizopropyloamidek litu, .

</doc>
<doc id="1913838" url="https://pl.wikipedia.org/wiki?curid=1913838" title="Paleorhinus">
Paleorhinus

Paleorhinus – rodzaj niewielkiego fitozaura żyjącego w karniku na obecnych terenach Ameryki Północnej i być może Europy oraz Afryki Północnej. Nozdrza były daleko cofnięte i położone na wzgórku kostnym przed oczami. Grzbiet, boki i ogon pokrywały duże łuski. "Paleorhinus" prowadził półwodny tryb życia, żywił się głównie rybami i innymi niewielkimi zwierzętami. Gatunkiem typowym rodzaju jest opisany w 1904 roku przez Samuela Wendella Willistona północnoamerykański "Paleorhinus bransoni". Oprócz niego do rodzaju "Paleorhinus" tradycyjnie zaliczane są również gatunki "P. neukami", "P. ehlersi", "P. sawini", "P. broilii", "P. fraasi" i "P. scurriensis". Jednak z analizy kladystycznej Stocker (2010) wynika, że rodzaj "Paleorhinus" obejmujący wszystkie te gatunki byłby parafiletyczny; według tej analizy gatunki "„Paleorhinus” sawini", "P. bransoni" i "„P.” scurriensis" były sukcesywnie bardziej odległymi grupami zewnętrznymi w stosunku do kladu obejmującego wszystkie pozostałe fitozaury. Stocker (2013) przeniosła gatunek "„P.” scurriensis" do odrębnego rodzaju "Wannia". Do "Paleorhinus" zaliczany bywa także "P. magnoculus" (przez Longa i Murry'ego przeniesiony w 1995 roku do odrębnego rodzaju "Arganarhinus"), jednak Fara i Hungerbühler stwierdzili, że odkryty w Maroku holotyp tego gatunku jest osobnikiem młodocianym, na co wskazują stosunkowo małe rozmiary, duże oczodoły i krótki pysk. Zdaniem autorów okaz ten może należeć do któregokolwiek z prymitywnych fitozaurów, a w związku z tym opisane na jego podstawie taksony – gatunek "Paleorhinus magnoculus" i rodzaj "Arganarhinus" – nie są ważne.
Analiza filogenetyczna przeprowadzona przez Kammerera i współpracowników (2016) wykazała bliskie pokrewieństwo gatunku typowego rodzaju "Paleorhinus", "P. bransoni" z indyjskim gatunkiem "Parasuchus hislopi" Lydekker (1885); na tej podstawie autorzy uznali rodzaje "Paleorhinus" i "Arganarhinus" za młodsze synonimy rodzaju "Parasuchus", przenosząc jednocześnie gatunki "Paleorhinus bransoni" i "Paleorhinus magnoculus" (a także "Francosuchus angustifrons" Kuhn, 1936) do rodzaju "Parasuchus".
"Paleorhinus" ("sensu lato") jest najmniej zaawansowanym spośród wszystkich znanych fitozaurów, na co wskazują nozdrza zewnętrzne położone przed oknem przedoczodołowym. Skamieniałości fitozaurów, które być może należały do tego rodzaju odnaleziono w Krasiejowie na Śląsku Opolskim – odkryto szczątki wielu osobników w różnych stadiach rozwoju.
Dzięki szerokiemu zasięgowi biogeograficznemu i ograniczonemu zasięgowi czasowemu "Paleorhinus" ("sensu lato") jest istotnym elementem biostratygraficznym, służącym do porównywania wieku osadów na różnych kontynentach; Irmis i współpracownicy (2010) kwestionują jednak jego użyteczność dla badań biostratygraficznych, wskazując na prawdopodobny parafiletyzm "Paleorhinus" "sensu lato".

</doc>
<doc id="1913841" url="https://pl.wikipedia.org/wiki?curid=1913841" title="Jeret Peterson">
Jeret Peterson

Jeret Peterson (ur. 12 grudnia 1981 w Boise, zm. 25 lipca 2011 w Lamb Canyon) – amerykański narciarz, specjalista narciarstwa dowolnego.
Jego największym sukcesem był srebrny medal w skokach akrobatycznych wywalczony podczas igrzysk olimpijskich w Vancouver. Na mistrzostwach świata najlepszy wynik uzyskał podczas mistrzostw w Deer Valley, gdzie zajął 6. miejsce w skokach akrobatycznych. Najlepsze wyniki w Pucharze Świata osiągnął w sezonie 2006/2007, kiedy to zajął 3. miejsce w klasyfikacji generalnej, a w klasyfikacji skoków akrobatycznych był drugi. W sezonie 2004/2005 wywalczył małą kryształową kulę w klasyfikacji skoków akrobatycznych. Zdobywał także tytuły mistrza Stanów Zjednoczonych. 25 lipca 2011 popełnił samobójstwo, wcześniej miał problemy z alkoholizmem i cierpiał na depresję.

</doc>
<doc id="1913846" url="https://pl.wikipedia.org/wiki?curid=1913846" title="Girls Against Boys">
Girls Against Boys

Girls Against Boys – amerykański zespół noisowo/postpunkowy założony w roku 1988 w Waszyngtonie. W skład grupy wchodzą: Eli Janney - śpiew, gitara basowa, klawisze, Scott McCloud - śpiew, gitara, Johnny Temple - gitara basowa, Alexis Fleisig - perkusja.
Girls Against Boys jest jednym z nielicznych zespołów rockowych mających w składzie dwie gitary basowe. Nadają one kompozycjom grupy charakterystyczne, ciężkie brzmienie.

</doc>
<doc id="1913850" url="https://pl.wikipedia.org/wiki?curid=1913850" title="Co się stało w tym kraju nad Wisłą?">
Co się stało w tym kraju nad Wisłą?

Co się stało w tym kraju nad Wisłą? – singel zespołu Tilt wydany w 2002 przez wytwórnię Music Corner.

</doc>
<doc id="1913854" url="https://pl.wikipedia.org/wiki?curid=1913854" title="Liu Zhongqing">
Liu Zhongqing

Liu Zhongqing (chiń. 刘忠庆, ur. 10 listopada 1985 w Daqing) − chiński narciarz dowolny, specjalizujący się w skokach akrobatycznych. Jego największym sukcesem jest brązowy medal w skokach akrobatycznych wywalczony podczas igrzysk olimpijskich w Vancouver. Na mistrzostwach świata najlepszy wynik uzyskał podczas mistrzostw w Voss, gdzie zajął 4. miejsce w skokach akrobatycznych. Najlepsze wyniki w Pucharze Świata osiągnął w sezonie 2011/2012, kiedy to zajął 16. miejsce w klasyfikacji generalnej, a w klasyfikacji skoków akrobatycznych był piąty.

</doc>
<doc id="1913855" url="https://pl.wikipedia.org/wiki?curid=1913855" title="E002 (trasa europejska)">
E002 (trasa europejska)

E002 – trasa europejska łącznikowa (kategorii B), biegnąca przez Azerbejdżan i Armenię. Długość trasy wynosi 540 km.

</doc>
<doc id="1913857" url="https://pl.wikipedia.org/wiki?curid=1913857" title="Belodon">
Belodon

Belodon – rodzaj fitozaura żyjącego w karniku. Skamieniałości należące do przedstawicieli tego rodzaju znaleziono w Europie. "Belodon" został nazwany przez niemieckiego paleontologa Hermanna von Meyera w 1844 roku. Do rodzaju "Belodon" włączano również – oprócz gatunku typowego – wiele innych gatunków, m.in. "B. buceros", opisany przez Cope'a w 1881 roku (obecnie "Pseudopalatus buceros"). Gatunek opisany przez von Meyera w 1860 roku pod nazwą "B. kapffi" został w 1866 przeniesiony przez O. Fraasa do odrębnego rodzaju "Nicrosaurus".

</doc>
<doc id="1913858" url="https://pl.wikipedia.org/wiki?curid=1913858" title="Kolegium Nauczycielskie Lewinskiego">
Kolegium Nauczycielskie Lewinskiego

Kolegium Nauczycielskie Lewinskiego (hebr. מכללת לוינסקי לחינוך, ang. "Levinsky College of Education") – izraelska uczelnia pedagogiczna na osiedlu Migdale Ne’eman w Tel Awiwie, nadająca tytuł licencjata.
Historia.
Placówka została założona w 1912 przez członków syjonistycznego ruchu Chowewej Syjon. Była to pierwsza uczelnia nauczająca po hebrajsku w Ziemi Izraela. Nazwano ją na cześć Elhanana Leiba Lewinskiego (1857–1911), rosyjskiego pisarza i dziennikarza pochodzenia żydowskiego, czołowego działacza ruchu syjonistycznego. Szkoła pierwotnie znajdowała się w osiedlu Newe Cedek, w samym centrum Tel Awiwu.
W 1938 instytucja przeniosła się do innej siedziby, a w 1982 do nowego kampusu położonego na osiedlu Migdale Ne’eman, w północnej części Tel Awiwu.
Wydziały.
Wśród nauczanych kierunków są: komputery i matematyka, literatura dziecięca, sztuka dziecięca w wieku przedszkolnym, komputery w edukacji, pedagogika specjalna, literatura na wyższych uczelniach, edukacja ze zwierzętami i inne.

</doc>
<doc id="1913860" url="https://pl.wikipedia.org/wiki?curid=1913860" title="Gibraltar na Mistrzostwach Świata w Lekkoatletyce 2009">
Gibraltar na Mistrzostwach Świata w Lekkoatletyce 2009

Gibraltar na Mistrzostwach Świata w Lekkoatletyce 2009, reprezentowany był przez 1 zawodnika - Dominica Carrolla. Nie zdobył on żadnego medalu na tych mistrzostwach.

</doc>
<doc id="1913863" url="https://pl.wikipedia.org/wiki?curid=1913863" title="Randka z o.o.">
Randka z o.o.

Randka z o.o. (ang. "Lovespring International", 2006) – amerykański serial telewizyjny nadawany przez stację Lifetime Television od 5 czerwca do 28 sierpnia 2006 roku. W Polsce emitowany na kanale Comedy Central Polska.
Opis fabuły.
Serial opisuje perypetie grupy ludzi, którzy prowadzą agencję pośredniczącą w organizacji randek.

</doc>
<doc id="1913866" url="https://pl.wikipedia.org/wiki?curid=1913866" title="Redukcja Clemmensena">
Redukcja Clemmensena

Redukcja Clemmensena – reakcja chemiczna polegająca na redukcji związków karbonylowych: aldehydów lub ketonów za pomocą amalgamatu cynku we wrzącym stężonym kwasie solnym, w wyniku której grupa karbonylowa (&gt;C=O) zostaje przeprowadzona w grupę metylenową (&gt;CH2, redukcja ketonów) lub metylową (–CH3, redukcja aldehydów). Nazwa reakcji pochodzi od jej odkrywcy, duńskiego chemika Erika Clemmensena.
Mechanizm nie jest dokładnie poznany. Współcześnie proponuje się 2 sprzeczne mechanizmy: karboanionowy, w którym o szybkości reakcji decyduje atak atomu cynku na węgiel karbonylowy, a kluczowymi związkami pośrednimi są dianiony −Zn−CR2−; oraz rodnikowy, z przejściowym cynkowym związkiem karbenoidowym, Zn=CR2:
Redukcja Clemmensena jest szczególnie wydajna dla ketonów arylowo-alkilowych. Dla ketonów alifatycznych bądź cyklicznych wydajniejsza jest redukcja za pomocą czystego cynku. W redukcji ważne jest, aby substrat był trwały w silnie kwaśnym środowisku, niezbędnym do przeprowadzenia reakcji. Substraty wrażliwe na środowisko kwaśne można zredukować w warunkach silnie zasadowych metodą Wolffa-Kiżnera.

</doc>
<doc id="1913872" url="https://pl.wikipedia.org/wiki?curid=1913872" title="Kanisz">
Kanisz



</doc>
<doc id="1913876" url="https://pl.wikipedia.org/wiki?curid=1913876" title="Bobsleje na Zimowych Igrzyskach Olimpijskich 1988">
Bobsleje na Zimowych Igrzyskach Olimpijskich 1988

Bobsleje na Zimowych Igrzyskach Olimpijskich 1988 – jedna z dyscyplin rozgrywanych podczas igrzysk w dniach 20–28 lutego 1988 w Canada Olympic Park w Calgary, w ramach Zimowych Igrzysk Olimpijskich 1988. Zawodnicy rywalizowali w dwóch konkurencjach bobslejowych: dwójkach mężczyzn i czwórkach mężczyzn.
Debiut Jamajki.
W tej dyscyplinie, w obu konkurencjach, zadebiutowała na igrzyskach reprezentacja Jamajki. Pomysł na start jamajskich atletów w bobslejach miało dwóch biznesmanów George Fitch (pierwszy prezydent Jamajskiego Związku Bobslejowego) i William Maloney. Do projektu zaprosili wielu młodych, obiecujących sportowców, ale podczas prezentacji dyscypliny, w tym możliwych wypadków, okazało się, że wszyscy wyszli z sali, na której dokonywano prezentacji. Ostatecznie ochotnikami okazali się żołnierze Jamajskich Sił Obronnych, Dudley Stokes, Devon Harris i Michael White. Później do czwórki dołączono Caswella Allena. Jamajczycy byli trenowani przez amerykańskich szkoleniowców, a następnie ich „ojcem chrzestnym” został Austriak Sepp Haidacher. Jamajscy bobsleiści nie mieli wsparcia Międzynarodowej Federacji Bobslei i Skeletonu (FIBT), ale udało im się zakwalifikować na igrzyska w obu konkurencjach. Zdobyli za to popularność wśród kibiców i opinii publicznej, sukcesem zakończyła się zbiórka pieniędzy podczas pierwszego tygodnia igrzysk, dobrze sprzedawały się okazjonalne koszulki i słuchano piosenki zespołu „Hobbin and a Bobbin”. W pierwszej konkurencji, w dwójce Dudley Stokes i Michael White zajęli 30. lokatę na 41. Wtedy występ Jamajczyków stał się fenomenem, któremu pomogła amerykańska telewizja. Amerykańska drużyna olimpijska w hokeju na lodzie została wyeliminowana wcześniej niż zakładano, dlatego amerykańskie media poszukujące ekscytujących historii skupiły uwagę na jamajskich bobsleistach. Członkowie zespołu przestali opuszczać wioskę olimpijską ze względu na ogromne zainteresowanie kibiców i mediów.
Tuż przed startem w czwórkach Jamajczycy byli skoncentrowani, ale występowi zagroziła kontuzja Allena. Wtedy Dudley Stokes, kapitan drużyny zaproponował, że Allena może zastąpić jego brat Chris Stokes, który przyleciał do Calgary, aby im kibicować. Chris Stokes również był sportowcem, sprinterem, który rozwijał swoją lekkoatletyczną karierę w Bronx Community College i na Uniwersytecie Idaho. Po próbach okazało się, że Stokes dopasował się do drużyny i Jamajczycy mogli wystąpić. Ich start rozpoczął się źle. W pierwszy ślizgu złamał się drążek startowy, podczas gdy Dudley Stokes dopiero dobiegał do bobsleja i cudem udało mu się wsiąść. W drugim ślizgu White miał problemy z pozycją. Kolejnego dnia, przed trzecim ślizgiem Dudley Stokes upadł podczas spaceru na torze, co unieruchomiło jego lewe ramię. Drużyna pozostała też bez wsparcia trenera kadry, który opuścił igrzyska tego dnia rano. Pomimo tego wystąpił, a ich ślizg trzeci przebiegał lepiej niż się spodziewano. Osiągnęli większą prędkość niż oczekiwali, ale Dudley Stokes stracił kontrolę nad bobslejem, przez co na zakręcie o 365 stopni i przy prędkości około 85 mil na godzinę rozbili się. Ich głowy uderzyły w wewnętrzną stronę toru tak mocno, że było słychać echo.
Na bazie historii jamajskich bobsleistów na igrzyskach w Calgary, stworzono w 1993 roku film „Reggae na lodzie” (ang. "Cool Runnings") wyprodukowany przez George’a Fitcha.

</doc>
<doc id="1913879" url="https://pl.wikipedia.org/wiki?curid=1913879" title="Ciechanów Miasto">
Ciechanów Miasto

Ciechanów Miasto – zlikwidowany wąskotorowy przystanek osobowy w Ciechanowie, w województwie mazowieckim, w Polsce.

</doc>
<doc id="1913880" url="https://pl.wikipedia.org/wiki?curid=1913880" title="Sport Aguila Huancayo">
Sport Aguila Huancayo



</doc>
<doc id="1913881" url="https://pl.wikipedia.org/wiki?curid=1913881" title="Liga Adriatycka">
Liga Adriatycka

Liga Adriatycka, obecnie Liga ABA (od roku 2001 do 2006 pod nazwą Goodyear League) jest koszykarską ligą regionalną, w której uczestniczą kluby z Bośni i Hercegowiny, Chorwacji, Czarnogóry, Serbii oraz Słowenii. Liga została utworzona w 2001 roku.
Liga współistnieje z krajowymi ligami w danych krajach (Naša Sinalko Liga, A1 Liga, Prvenstvo BiH, 1. SKL, Opportunity Liga). Drużyny występujące w Lidze Adriatyckiej dołączają do rozgrywek ligowych na wiosnę po rozgrywkach Ligi Adriatyckiej.
Liga Adriatycka jest członkiem ULEB, a także pierwowzorem podobnych rozgrywek w krajach nadbałtyckich tworzących Ligę Bałtycką.
Historia.
Liga powstała 3 lipca 2001. Tworzyło ją 12 zespołów i rozpoczęła rozgrywki jesienią 2001 roku. W jej skład wchodziły 4 drużyny ze Słowenii oraz Chorwacji, 3 z Bośni i Hercegowiny oraz jedna z Jugosławii. W kolejnym sezonie 2002/03 w Lidze występowało 12 zespołów, a wśród nich izraelski zespół Maccabi Tel Awiw, który odszedł z Ligi po sezonie. W sezonie 2003/04 Liga powiększała się do 14, a w kolejnym sezonie 2004/05 do 16 zespołów. W sezonie 2005/06 w Lidze ponownie występowało 14 zespołów.
Od września 2006 nosi nazwę Liga NLB.
Rozgrywki.
Liga jest rozgrywana w systemie kołowym, w którym w rundzie zasadniczej każdy zespół gra kolejno ze wszystkimi przeciwnikami „w domu” i „na wyjeździe”. Czołowe zespoły kwalifikują się do rundy play-off i w niej wyłaniają mistrza.
W latach 2002-04, do play-off kwalifikowały się 4 zespoły i rozgrywały finał czterech (final four). Od roku 2005 do play-off kwalifikuje się osiem zespołów, w którym w każdej rundzie rozgrywany jest nietypowo tylko 1 mecz.
Liderzy statystyczni.
Od sezonu 2001/02 do rozgrywek 2018/19.

</doc>
<doc id="1913882" url="https://pl.wikipedia.org/wiki?curid=1913882" title="Kombinacja norweska na mistrzostwach świata w narciarstwie klasycznym">
Kombinacja norweska na mistrzostwach świata w narciarstwie klasycznym

Zawody w kombinacji norweskiej w ramach mistrzostw świata w narciarstwie klasycznym rozgrywane są od Mistrzostw Świata w 1925 w Jańskich Łaźniach, (Czechosłowacja, dzisiejsze Czechy). Wówczas rozgrywana była jedynie konkurencja indywidualna. Od Mistrzostw Świata w Oslo w 1982 roku na mistrzostwach rozgrywane są zawody drużynowe, na MŚ w Oslo w 2011 roku po raz pierwszy rozegrano dwa konkursy drużynowe: na dużej i na normalnej skoczni.
W latach 1999-2007 rozgrywano zawody w sprincie, które na Mistrzostwach w Libercu zastąpiono startem masowym. Już 2011 roku zarzucono jednak rozgrywanie sprintu i startu masowego na rzecz dwóch konkursów indywidualnych metodą Gundersena.
Klasyfikacja medalowa.
" Stan po MŚ 2023"

</doc>
<doc id="1913883" url="https://pl.wikipedia.org/wiki?curid=1913883" title="Co się dzieje w Hidden Hills?">
Co się dzieje w Hidden Hills?

Co się dzieje w Hidden Hills? (ang. "Hidden Hills", 2002-2003) – amerykański serial telewizyjny nadawany przez stację NBC od 24 września 2002 roku do 21 stycznia 2003 roku. W Polsce emitowany na kanale Comedy Central Polska.
Opis fabuły.
Serial opowiada o dwóch zaprzyjaźnionych ze sobą par – Douga (Justin Louis) i Janine (Paula Marshall) oraz Zacka (Dondré Whitfield) i Sarah (Tamara Taylor), którzy mieszkają w sennym miasteczku Hidden Hills.

</doc>
<doc id="1913884" url="https://pl.wikipedia.org/wiki?curid=1913884" title="Norgesserien (1947/1948)">
Norgesserien (1947/1948)

Sezon (1947/1948) był 4. sezonem o mistrzostwo Norwegii w piłce nożnej. Tytuł zdobyła drużyna Freidig SK.

</doc>
<doc id="1913885" url="https://pl.wikipedia.org/wiki?curid=1913885" title="Zdrój Królewski">
Zdrój Królewski



</doc>
<doc id="1913886" url="https://pl.wikipedia.org/wiki?curid=1913886" title="Club Sport Águila">
Club Sport Águila



</doc>
<doc id="1913889" url="https://pl.wikipedia.org/wiki?curid=1913889" title="Muzeum Więzienia na Pawiaku">
Muzeum Więzienia na Pawiaku



</doc>
<doc id="1913890" url="https://pl.wikipedia.org/wiki?curid=1913890" title="Onobrychis viciifolia">
Onobrychis viciifolia



</doc>
<doc id="1913891" url="https://pl.wikipedia.org/wiki?curid=1913891" title="Onobrychis sativa">
Onobrychis sativa



</doc>
<doc id="1913892" url="https://pl.wikipedia.org/wiki?curid=1913892" title="Dom Towarowy Smyk">
Dom Towarowy Smyk



</doc>
<doc id="1913898" url="https://pl.wikipedia.org/wiki?curid=1913898" title="Hovedserien (1948/1949)">
Hovedserien (1948/1949)

Sezon (1948/1949) był 5. sezonem o mistrzostwo Norwegii w piłce nożnej. Tytułu nie obroniła drużyna Freidig SK. Nowym mistrzem Norwegii został zespół Fredrikstad FK.

</doc>
<doc id="1913899" url="https://pl.wikipedia.org/wiki?curid=1913899" title="Tecnológico Campo Verde Pucallpa">
Tecnológico Campo Verde Pucallpa

Tecnológico Campo Verde - peruwiański klub piłkarski z siedzibą w mieście Pucallpa.

</doc>
<doc id="1913903" url="https://pl.wikipedia.org/wiki?curid=1913903" title="Kościół Przenajświętszego Sakramentu w Kadzidłowej">
Kościół Przenajświętszego Sakramentu w Kadzidłowej

Kościół Przenajświętszego Sakramentu w Kadzidłowej – mariawicka świątynia parafialna parafii Przenajświętszego Sakramentu w KadzidłowejKościół Starokatolicki Mariawitów w RP, wchodzącej w skład diecezji śląsko-łódzkiej Kościoła Starokatolickiego Mariawitów.
Kościół został wybudowany w 1928 roku w stylu neogotyckim z czerwonej cegły. Jest najdalej na zachód wysuniętą świątynią mariawicką w Polsce. 
Położenie.
Świątynia położona jest w zachodniej części Kadzidłowej, na miejscu dawnego założenia dworskiego Koszutskich, nieopodal granicy województwa łódzkiego (powiat łęczycki, gmina Grabów) z województwem wielkopolskim (powiat kolski, gmina Olszówka), w polach, z dala od zwartej zabudowy mieszkalnej. 
Do kościoła prowadzi nieutwardzona droga dojazdowa, wychodząca z głównego placu Kadzidłowej (w pobliżu remizy strażackiej), z drogi powiatowej nr 2536 (Grabów-Krzewata). Na rozwidleniu dróg znajduje się drogowskaz informujący o lokalizacji świątyni. Kolejny drogowskaz znajduje się przed skrętem z drogi gminnej w dojazd do posesji parafialnej, która znajduje się między dwoma stawami. 
Obok kościoła usytuowany jest dom parafialny i zabudowania gospodarcze należące do parafii. 
Architektura.
Kościół mariawicki w Kadzidłowej jest jednonawowy, zbudowany na planie prostokąta, z czerwonej cegły na kamiennej podmurówce. Fasada świątyni ozdobiona jest niewielką rozetą i neogotyckim portalem wejściowym, do którego prowadzą betonowe schody. Drzwi kościoła drewniane, dwuskrzydłowe. Fronton zwieńczony niewielką wieżyczką, w której znajduje się sygnaturka. Na rogach fasady, po każdej stronie, pinakle zwieńczone krzyżami. 
Okna ostrołukowe, neogotyckie, na oprawie żelaznej, w ogólnej liczbie sześciu. Dach dwuspadowy, obecnie blaszany z okapem. 
Wnętrze jednoprzestrzenne składające się z dwóch części: nawy i prezbiterium. 
Wyposażenie.
Prezbiterium na drewnianym podwyższeniu, oddzielone od nawy balaskami ołtarzowymi. W prezbiterium, na stopniach, drewniany ołtarz z tabernakulum. W antepedium ołtarza w formie haftu - motyw Ostatniej Wieczerzy. 
Ściana ołtarzowa przyozdobiona freskami: mariawickiego symbolu przedstawiającego ołtarz w formie odwróconej litery E, z gwiazdami, słońcem i skrzydłami, oznaczającego przyjście Królestwa Bożego na ziemię przez objawienie światu Dzieła Wielkiego Miłosierdzia, a także tiara i klucze, symbole władzy papieskiej, którą mariawici oddają Chrystusowi w Eucharystii. W centralnym miejscu drewniany krucyfiks, a po obu stronach obrazy Matki Bożej Nieustającej Pomocy i św. Marii Franciszki Kozłowskiej. W ołtarzu znajdują się relikwie św. Marii Franciszki, umieszczone w jej pośmiertnym zdjęciu, zwanym przez mariawitów "Ofiarą Mateczki."
Na bocznych ścianach świątyni zawieszone są stacje Drogi Krzyżowej. Na tylnej ścianie znajduje się chorągiew procesyjna parafii Przenajświętszego Sakramentu w Kadzidłowej i niewielka sygnaturka. 
Nawa kościoła skromna, posadzka betonowa, ławki drewniane. 
Historia.
Parafia mariawicka w Kadzidłowej została założona dla mariawitów wywodzących się z rzymskokatolickiej parafii św. Stanisława w Grabowie. Wówczas Kadzidłowa i okoliczne miejscowości należały terytorialnie do wspomnianej parafii. 25 czerwca 1908 roku mariawici urządzili kaplicę w domu brata Jana Potockiego. W 1912 roku parafia mariawicka w Kadzidłowej nabyła aktem rejentalnym 12 mórg ziemi (ok. 6,7 ha) z dworem, sadem i stawami. Do kupna przyczynił się Maciej Janiszewski, który kupił od ostatniego właściciela Karola Koszutskiego 2 włóki ziemi (ok. 33,5 ha), z których część przekazał na rzecz parafii.
We dworze urządzono kaplicę a następnie ochronkę dla dzieci. Ponadto we włościach dworskich znalazło swe miejsce dziewięciomorgowe gospodarstwo rolne. W roku 1921 wylano fundamenty pod kościół. Dzięki staraniom ówczesnego proboszcza, kapłana M. Alojzego Gromulskiego w 1924 r. wystawiono dom parafialny, w którym umieszczono szkołę i ochronkę. W 1928 roku zakończono budowę jednonawowego kościół neogotyckiego, o sklepieniu kolebkowym. Zarówno kościół, jak i dom parafialny, pobudowano z cegły pochodzącej z rozebranego wcześniej dworu Koszutskich. Do dziś w murze prezbiterium kościoła widać jeden z elementów architektonicznych dawnej ich posiadłości.
W tym też okresie przebywało w Kadzidłowej kilka sióstr zakonnych wraz z kapłanem Franciszkiem M. Feliksem Anielakiem, który oprócz funkcji duszpasterskich pełnił obowiązki nauczyciela i doglądał gospodarstwa rolnego. Każdego dnia mariawici gromadzili się licznie w swoim kościele uczestnicząc we Mszy Świętej, śpiewając Godzinki do Najświętszej Maryi Panny, odmawiając modlitwy poranne, wieczorne, Anioł Pański, różaniec i inne nabożeństwa. Codziennie od 6. rano do 9. wieczór zmieniali się wierni na odprawianie adoracji Przenajświętszego Sakramentu.
15 sierpnia 1936 roku bp. Jakub Maria Roman Próchniewski dokonał konsekracji kościoła i ołtarza. Po II wojnie światowej kapłan Feliks przeniósł się do Nowej Sobótki, również siostry zakonne zaczęły opuszczać parafie Najdłużej kościołem opiekowała się s. M. Zuzanna Basek, po jej odejściu obowiązki przejęły parafianki i mieszkańcy domu parafialnego.
W latach sześćdziesiątych XX wieku wspólnym wysiłkiem parafian i ówczesnego proboszcza kpł. M. Lucjana Wierzbickiego poprawiono dach na kościele i wykonano nowe sklepienie. W 1995 roku nowym proboszczem dla parafii w Nowej Sobótce i Kadzidłowej został kpł. M. Bogumił Grzelak, który rozpoczął gruntowny remont kościoła. Dzięki pomocy biskupa M. Ludwika Jabłońskiego świątynia w Kadzidłowej otrzymała blachę zdjętą z dachu kościoła w Piątku. Remont został ukończony za kolejnego proboszcza – kpł. M. Karola Babi, kiedy to 20 września 1998 roku bp. M. Ludwik poświęcił kościół po remoncie.
W ramach ekumenicznej współpracy, w murach mariawickiego kościoła w Kadzidłowej, w latach 2011-2013 odprawiane były nabożeństwa Kościoła Ewangelicko-Augsburskiego.
W latach 2012-2013 za kpł. M. Daniela Mamesa przebudowano prezbiterium, pomalowano kościół, został też wykonany z drewna krzyż do ołtarza. Za jego kadencji ustanowiono także uroczystość parafialną w sobotę po święcie Krwi Przenajdroższej Zbawiciela i Ofiary Mateczki.
W maju 2016 r. z inicjatywy mieszkańców domu parafialnego i kapłana M. Felicjana Szymkiewicza poświęcona została przed kościołem kapliczka Niepokalanej Maryi Dziewicy. Ponadto w kościele zawieszone zostały nowe obrazy Matki Bożej Nieustającej Pomocy oraz św. Marii Franciszki – założycielki mariawityzmu. 
Nabożeństwa.
Nabożeństwa w miejscowym kościele sprawowane są przez proboszczów parafii św. Mateusza Apostoła i Ewangelisty i św. Rocha Wyznawcy w Nowej Sobótce
Msze Święte odprawiane są w niedziele o godz. 9:00 i wszystkie święta kościelne o 15:00. 
Ponadto we wtorki odprawiane są okresowe nabożeństwa i adoracja tygodniowa.
Adoracja miesięczna przypada na 17. dzień każdego miesiąca i odprawiana jest o godzinie 18:00. 
Pozostałe nabożeństwa odprawiane są według ogłoszenia. 
Uroczystość parafialna przypada na Święto Krwi Przenajdroższej Zbawiciela – 23 sierpnia – i jest przenoszone na najbliższą sobotę (suma o godz. 12.00, nieszpory o 16.00). 
Ponadto w niedzielę przypadającą w oktawie Bożego Ciała, o godzinie 15:00 sprawowana jest uroczysta Msza Święta z procesją wokół kościoła. Po nabożeństwie odbywa się piknik parafialny. 

</doc>
<doc id="1913904" url="https://pl.wikipedia.org/wiki?curid=1913904" title="Bobsleje na Zimowych Igrzyskach Olimpijskich 1984">
Bobsleje na Zimowych Igrzyskach Olimpijskich 1984

Bobsleje na Zimowych Igrzyskach Olimpijskich 1984 – zawody bobslejowe podczas igrzysk olimpijskich w Sarajewie odbyły się między 10 i 18 lutego 1984 roku na torze bobslejowo-saneczkarskim na zboczach góry Trebević.
Rezultaty.
Dwójka mężczyzn.
Data: 10-11.02.1984
Czwórka mężczyzn.
Data: 17-18.02.1984

</doc>
<doc id="1913908" url="https://pl.wikipedia.org/wiki?curid=1913908" title="Francis Lee">
Francis Lee

Francis Henry Lee (ur. 29 kwietnia 1944 w Westhoughton) – angielski piłkarz i 27-krotny reprezentant Anglii. W swej karierze grał w trzech zespołach: Bolton Wanderers, Manchester City i Derby County. W sumie dwukrotnie zdobywał Mistrzostwo Anglii - z Manchesterem City i Derby. W ciągu swej kariery strzelił w lidze ponad 200 bramek.
Wiele bramek zdobył z rzutów karnych, które często również sam wywalczał. Niektórzy jednak zarzucają mu wielokrotne symulowanie faulów w polu karnym.
Po zakończeniu kariery piłkarskiej Francis Lee założył swój biznes recyklingu makulatury, dzięki któremu stał się milionerem. W roku 1994 został głównym udziałowcem i prezesem swojego byłego klubu Manchesteru City, jednak trwało to tylko 4 lata.
Kariera.
Manchester City.
Francis Lee rozpoczynał swą karierę w drużynie Boltonu Wanderers. W październiku 1967 ówczesny trener Manchesteru City Joe Mercer pozyskał go do swojego zespołu za 60 000 funtów, co było klubowym rekordem transferowym. W Manchesterze debiutował w zwycięskim meczu przy Maine Road 2:0 z zespołem Wolverhampton Wanderers. W następnym tygodniu strzelił swą pierwszą bramkę dla tej drużyny, przeciwko Fulham. W swoim pierwszym sezonie w tym klubie strzelił 16 bramek w 31 ligowych spotkaniach, Manchester City sięgnął po tytuł Mistrza Anglii, a trener Mercer określił Francisa jako „ostatni kawałek układanki”. W kolejnym sezonie jego zespół zdobył Puchar Anglii.
W sezonie 1969/1970 Lee został najlepszym strzelcem swojej drużyny, tak jak przez kolejne 4 lata. Dodatkowo Manchester City sięgnął po Puchar Zdobywców Pucharów, ogrywając w finale Górnik Zabrze.
W sezonie 1971/1972 Francis Lee ustanowił brytyjski rekord strzelonych karnych w sezonie. Spośród 35 bramek aż 15 padło z „jedenastki”. Wiele rzutów karnych wynikało z faulów na nim samym, dzięki czemu zyskał sobie przydomek od kibiców "Lee One Pen" (dosłownie: Karny Lee). Niektórzy dziennikarze, twierdzący iż uzyskiwał on rzuty karne dzięki symulowaniu zmienili nieco jego pseudonim na "Lee Won Pen" (Lee zdobywca karnych). Przypadek Francisa jest często przytaczany podczas rozważań na temat symulowania faulów w polu karnym. Jeden z bardziej szanowanych sędziów w Anglii Keith Hackett określił, iż Lee „miał reputację łatwo dającego się powalić zawodnika”. W sumie w tym sezonie Lee strzelił 33 bramki w lidze, co dało mu tytuł króla strzelców.
Derby County.
W kwietniu 1974 roku Francis Lee został zawodnikiem Derby County. Po raz drugi grał więc w klubie liczącym się w walce o mistrzostwo. I udało się, bowiem zespół Derby wywalczył mistrzostwo w sezonie 1974/1975. W sezonie tym strzelił 12 bramek, tyle samo co w swym ostatnim w karierze, a drugim w barwach Derby. Po sezonie 1975/1976 zakończył karierę piłkarską.
Rekord w derbach Manchesteru.
Francis Lee był rekordzistą pod względem bramek strzelonych w derbach Manchesteru. Ma ich na koncie 10. Rekord ten dzielił z Joe Hayesem do 22 września 2014 kiedy Wayne Rooney zdobył 11 bramkę w tej rywalizacji.
Reprezentacja.
Lee jest 27-krotnym reprezentantem Anglii. W drużynie narodowej strzelił 10 bramek. Wystąpił na Mistrzostwach Świata 1970 w Meksyku.

</doc>
<doc id="1913915" url="https://pl.wikipedia.org/wiki?curid=1913915" title="Dominik Zamiatała">
Dominik Zamiatała

Dominik Zamiatała CMF (ur. 28 lutego 1967 w Legnicy) – polski klaretyn, prezbiter, dr hab. historyk dziejów najnowszych.
Życiorys.
Do zakonu wstąpił w 1988, święcenia kapłańskie przyjął 21 maja 1994. Jest pracownikiem naukowym w Instytucie Politologii na Wydziale Nauk Historycznych i Społecznych Uniwersytetu Kardynała Stefana Wyszyńskiego w Warszawie i na Papieskim Wydziale Teologicznym we Wrocławiu. 
Publikacje.
Autor haseł w Encyklopedii Białych Plam, wielu artykułów poruszających tematy historyczne (głównie poświęcone stosunkom państwo - kościół) i następujących książek: 

</doc>
<doc id="1913916" url="https://pl.wikipedia.org/wiki?curid=1913916" title="Francis Henry Lee">
Francis Henry Lee



</doc>
<doc id="1913920" url="https://pl.wikipedia.org/wiki?curid=1913920" title="Liar/Dead Is The New Alive">
Liar/Dead Is The New Alive

Liar/Dead Is The New Alive to minialbum amerykańskiej artystki Emilie Autumn, oparty na dwóch utworach z jej albumu Opheliac, "Dead Is the New Alive" i "Liar". Wydanie zawiera również utwór "Unlaced", który później został wydany na płycie Laced/Unlaced.

</doc>
<doc id="1913921" url="https://pl.wikipedia.org/wiki?curid=1913921" title="Monachium. Zemsta">
Monachium. Zemsta

Monachium. Zemsta – książka kanadyjskiego dziennikarza George’a Jonasa opisująca część szczegółów Operacji Gniew Boży rozpoczętej przez Izrael w odpowiedzi na atak terrorystyczny podczas Igrzysk Olimpijskich w Monachium w 1972. Książka po swojej publikacji w 1984 roku trafiła w Wielkiej Brytanii na listy bestsellerów w kategoriach literatury faktu i beletrystyki. Książkę zekranizowano dwukrotnie: w 1986 roku Michael Anderson nakręcił "Miecz Gideona", a w 2005 roku Steven Spielberg - "Monachium".
Głównym źródłem informacji, na których oparta jest książka, mająca postać pierwszoosobej narracji, jest Juwal Awiw, w książce występujący jako Avner – oficer Mosadu zwerbowany do misji specjalnej mającej na celu wyeliminowanie członków OWP i Czarnego Września podejrzanych o udział i planowanie ataku podczas igrzysk. Każdy rozdział książki opisuje inną akcję wraz z jej tłem. Jonas twierdzi, że starał się zweryfikować dane Awiwa, jednak Cwi Zamir, wówczas dyrektor Mosadu, twierdzi, że nigdy nie znał Avnera, a inni oficerowie biorący udział w operacji twierdzą, że wersja Avnera nie jest dokładna. Z kolei John Starnes, szef służb specjalnych Kanadyjskiej Królewskiej Policji Konnej, twierdzi, że opisana historia jest prawdziwa.

</doc>
<doc id="1913922" url="https://pl.wikipedia.org/wiki?curid=1913922" title="Oknówka wschodnia">
Oknówka wschodnia

Oknówka wschodnia, oknówka azjatycka ("Delichon dasypus") – migrujący gatunek ptaka z rodziny jaskółkowatych (Hirundinidae), o niebieskoczarnym grzbiecie, białej nasadzie ogona i jasnoszarym brzuchu. Trzy podgatunki występują w Himalajach i wschodniej i środkowej Azji, zimę spędzają w niższych partiach gór lub w południowo-wschodniej Azji. Ptak liczny, na północy występujący aż po Syberię, niezagrożony wyginięciem.
Oknówki wschodnie wychowują się w koloniach. Ich gniazda z błota zawieszone są pod półkami skalnymi lub na ścianach budynków. Zarówno samiec, jak i samica budują gniazdo, wysiadują 3–4 białe jaja i opiekują się młodymi. Ptak żywi się niewielkimi owadami łapanymi w locie, wysoko nad ziemią. Obecne w jej diecie skoczogonki i larwy motyli sugerują, że zwierzę czasem poluje także na ziemi.
Taksonomia.
Oknówka wschodnia została po raz pierwszy opisana w 1850 przez naturalistę i ornitologa Charles’a Bonaparte na podstawie okazu schwytanego na Borneo. Nadano jej nazwę "Chelidon dasypus". Krótko potem – w 1854 – dwaj naukowcy Frederic Moore i Thomas Horsfield przenieśli ją do nowo utworzonego rodzaju "Delichon". "Delichon" to anagram greckiego słowa "χελιδών" ("chelīdōn"), oznaczającego jaskółkę, a "dasypus" pochodzi z greckiego "δασύπους" „gładko-nogi”. Najbliższymi krewnymi oknówki wschodniej są inne ptaki z rodzaju "Delichon" – oknówka zwyczajna i oknówka nepalska.
Wyróżnia się trzy podgatunki oknówki wschodniej:
Opis.
Dorosła oknówka wschodnia mierzy 12 cm. Posiada ciemnoniebieskie ubarwienie, z kontrastującą białą nasadą ogona i jasnoszarym brzuchem. Ogon jest lekko rozwidlony, brązowoczarny (podobnie jak lotki). Nogi i stopy – brązowo-różowe, otoczone białymi piórami; oczy – brązowe, dziób – czarny. Występuje bardzo niewielki dymorfizm płciowy, samce mają zazwyczaj nieco bielszy brzuch niż samice, zwłaszcza tuż po pierzeniu. Młode ptaki mają mniej błyszczące pióra, ciemnobrązowy grzbiet, czasami z brązowym nalotem na nasadzie ogona.
W stosunku do "D. d. dasypus" "D. d. cashmeriense" jest nieco jaskrawiej ubarwiony i mniejszy. Najmniejszym podgatunkiem jest "D. d. nigrimentale". Wszystkie podgatunki mogą być odróżnione od oknówki nepalskiej po białym podbródku (oknówka nepalska ma podbródek czarny), czarnych pokrywach ogona i bardziej kwadratowym ogonie. Od jaskółki oknówki oknówkę wschodnią odróżnia słabiej rozwidlony ogon i ciemniejszy brzuch.
Głos oknówki wschodniej to szemrzący, metaliczny trel, świstliwy świergot lub suchy, metaliczny pisk. Odgłosy są podobne do śpiewu jaskółki oknówki, aczkolwiek bardziej zgrzytliwe.
Występowanie i środowisko.
"D. d. dasypus" rozmnaża się w południowo-wschodniej Rosji, na Wyspach Kurylskich, w Japonii i czasami Korei. W zimie przelatuje przez wschodnie Chiny i zimuje na Półwyspie Malajskim, Borneo, Filipinach, Jawie i Sumatrze, niekiedy pozostaje w Japonii. "D. d. cashmeriense" rozmnaża się w Himalajach, od Afganistanu do Sikkimu, oraz od Tybetu do zachodnich i centralnych Chin. Występuje na wysokościach 1500–5000 m n.p.m., najczęściej na 2400–4000 m. Ten podgatunek migruje na niewielkie odległości, głównie zlatuje w niższe partie gór, czasem migruje do północno-wschodnich Indii, a niekiedy do Mjanmy i północnej Tajlandii. Trzeci podgatunek, "D. d. nigrimentale", rozmnaża się w południowo-wschodnich Chinach i południowej Syberii. Nie wiadomo, gdzie zimuje, ale ptaki z Tajwanu migrują jedynie na niżej położone tereny. Oknówki wschodnie można spotkać aż po Zjednoczone Emiraty Arabskie, choć tam się nie rozmnażają. Obszar występowania "D. d. cashmeriense" pokrywa się z obszarem oknówki alpejskiej, ale rozmnażają się na różnych wysokościach. Możliwe, że pomiędzy tymi dwoma gatunkami dochodzi do krzyżowania.
Oknówka wschodnia najchętniej żyje na wzgórzach i w wąwozach na terenach górzystych, oraz na nadmorskich klifach, gdzie naturalne jaskinie i szczeliny dostarczają miejsca na gniazdo. Rozmnaża się także na dużych budynkach, takich jak kościoły, hotele, elektrownie. W zimie zazwyczaj zlatuje na niżej położone tereny, chociaż w Tajlandii spotkano osobniki na wysokości 2565 m.
Zachowanie.
Rozmnażanie.
Oknówka wschodnia rozmnaża się w koloniach, na klifach. Gniazda zawiesza pod nawisami skalnymi. Często także gnieździ się na dużych budynkach, takich jak mosty czy kościoły, ale nie w tak dużej ilości jak oknówka zwyczajna. Gniazdo budowane jest z błota, trawy i piór. W przeciwieństwie do pokrewnych gatunków, jaskółka wschodnia czasem nie zabudowuje do końca gniazd i nadaje im wygląd głębszej wersji gniazda dymówki. Rosyjskie badania dowiodły, że połowa gniazd w rejonie jeziora Bajkał była typu otwartego. Podgatunek "D. d. cashmeriense" buduje gniazda w kształcie płytkiej filiżanki.
Zazwyczaj lęg liczy 3–4 (okazjonalnie 6) białych jaj mierzących 20,2 mm × 14,1 mm i ważących 2,1 g. Czas wysiadywania i karmienia młodych jest nieznany; prawdopodobnie jest zbliżony do czasu jaskółki oknówki (wysiadywanie 14–16 dni, karmienie 22–32 dni). Budową gniazda, wysiadywaniem jaj i karmieniem młodych zajmują się oboje rodzice.
Pożywienie.
Oknówka wschodnia żywi się insektami chwytanymi w locie. Zjada głównie niewielkie muchy, mszyce z rodzaju "Aphis" i błonkoskrzydłe, takie jak latające mrówki. Jej jadłospis uwzględnia także wiele innych owadów: motyle, żuki, sieciarki. Pożywia się czasami na ziemi, dowodzi tego obecność w ich diecie skoczogonków i larw motyli.
Drapieżniki i pasożyty.
Ptaki te często są nosicielami pasożytów – zarówno zewnętrznych (pchły, wszy), jak i wewnętrznych (pasożytów krwi). Oknówka wschodnia jest głównym nosicielem jednego z gatunków pcheł – "Ceratophyllus hirundinis", a ostatnio odkryto u jej przedstawicieli oznaki ptasiej odmiany malarii. Słabo poznano główne drapieżniki polujące na te ptaki. Prawdopodobnie są to gatunki podobne do tych atakujących oknówki, zwłaszcza szybko latające sokoły (np. sokół rdzawobrzuchy) chwytające swoje ofiary w locie.
Status.
Oknówka wschodnia jest rozpowszechniona na dużym terenie, a liczba osobników wydaje się stabilna, choć jest nieznana. Skutkiem tego została zakwalifikowana przez IUCN jako gatunek najmniejszej troski. Osobniki gatunku są spotykane powszechnie i mogą występować nawet w południowej Syberii.

</doc>
<doc id="1913924" url="https://pl.wikipedia.org/wiki?curid=1913924" title="Delichon dasypus">
Delichon dasypus



</doc>
<doc id="1913928" url="https://pl.wikipedia.org/wiki?curid=1913928" title="Strączyniec ostrolistny">
Strączyniec ostrolistny



</doc>
<doc id="1913930" url="https://pl.wikipedia.org/wiki?curid=1913930" title="Obozy internowania żołnierzy polskich w czasie II wojny światowej">
Obozy internowania żołnierzy polskich w czasie II wojny światowej

Obozy internowania żołnierzy polskich w czasie II wojny światowej – miejsca przymusowego pobytu tych polskich wojskowych, którzy po klęsce Polski i Francji znaleźli się – po przekroczeniu granicy – na terytorium państw neutralnych, lub za takowe się uważających. Status internowanych i ich dalsze losy były bardzo różne. Ogromna większość z nich (z wyjątkiem tych, którzy zostali zatrzymani w ZSRR) zdołała dotrzeć do ośrodków formowania Polskich Sił Zbrojnych, gdzie mieli możność wzięcia udziału w wojnie po stronie aliantów.
Rumunia, Węgry, Litwa i Łotwa.
Pierwsze obozy internowanych powstały w Rumunii, dokąd – do końca września 1939 roku – przedostało się około 50 tysięcy żołnierzy, w tym ponad 3600 generałów i oficerów. Żołnierzy tych osadzono w kilkudziesięciu obozach, najczęściej w złych lub bardzo złych warunkach bytowych. Największymi obozami były obóz w Târgu Jiu i w Călimăneşti. Obozy karne znajdowały się w Făgaras i Braszowie.
Granicę węgierską do końca października 1939 przekroczyło 40 382 żołnierzy (w tym około 5400 generałów i oficerów), których rozmieszczono w obozach w Balatonboglár, Balatonföldvár, Dömös, Eger, Komárom, Nagycenk, Ostrzyhom i Sárvár, a ponadto w obozach karnych w Nagykanizsa, Gunt, Siklós i w cytadeli budapeszteńskiej.
Na Litwie internowano około 13 000 żołnierzy, w tym 1000 generałów i oficerów. Byli przetrzymywani w obozach w Olicie, Połądze i w fortach pod Kownem.
Wreszcie na Łotwie znalazło się 1315 żołnierzy, w tym 176 oficerów, których internowano na terenach koszar.
Do wszystkich tych krajów trafiło również kilkadziesiąt tysięcy cywilnych uchodźców, głównie przedstawicieli władz i ich rodzin.
ZSRR.
Po 17 września 1939 roku w Związku Radzieckim znalazło się ponad 200 000 jeńców polskich. Większość szeregowych żołnierzy została po jakimś czasie zwolniona do domów (łącznie z prawem dwustronnego przekraczania ówczesnej granicy radziecko-niemieckiej), natomiast oficerów, policjantów i inne osoby o wyróżniającym się statusie społeczno-prawnym (łącznie około 22 000), zatrzymano w specjalnych obozach NKWD. Poza nielicznymi (w tym tymi, którzy po inkorporacji Litwy i Łotwy zostali osadzeni obozie jenieckim NKWD w Griazowcu) wszyscy zginęli rozstrzelani na mocy rozkazu Stalina wiosną 1940 roku.
Skandynawia.
W Szwecji znalazło się kilka załóg polskich jednostek pływających, w tym okrętów podwodnych „Sęp”, „Ryś”, „Żbik” i wsławiony ucieczką w przeddzień kapitulacji z Helu kuter patrolowy Straży Granicznej ORP Batory, które zostały internowane do końca wojny, ale większość załóg zdołała przedostać się do Wielkiej Brytanii i wziąć udział w dalszych zmaganiach przeciw Niemcom.
Dalsze losy internowanych.
W obozach na Węgrzech i w Rumunii podejmowano zakonspirowane działania, mające ułatwić żołnierzom ewakuację do Francji (przez Jugosławię i Włochy) lub Syrii (przez Jugosławię i Grecję). Organizacją przerzutów żywo interesowały się władze polskie w Paryżu, bowiem internowani stanowili – obok wcześniejszej emigracji zarobkowej – podstawowe źródło uzupełnień dla Wojska Polskiego, odtwarzanego we Francji przez gen. Sikorskiego.
Ewakuację przeprowadzono tak sprawnie, że z Węgier i Rumunii wydostało się około 80 000 polskich żołnierzy. W Rumunii pozostało około 5000 internowanych (w tym 800 oficerów), którzy w lutym 1941 zostali przekazani Niemcom. Podobny los spotkał 6000 internowanych na Węgrzech; tych Niemcy przejęli w roku 1944. Większość uchodźców cywilnych (około 13 000) rozproszyła się po całym świecie. Lepiej pilnowani członkowie rządu II RP mieli mniejsze szanse ucieczki. Prezydent Mościcki wyjechał do Szwajcarii (miał obywatelstwo tego kraju), minister spraw zagranicznych Józef Beck zmarł w Rumunii w 1944 r., a marszałek Edward Śmigły-Rydz (po ucieczce i nieudanych próbach nawiązania kontaktów z konspiracją) w roku 1941 w Warszawie.
W drugiej połowie 1940 roku jeszcze około 3000 żołnierzy i młodocianych ochotników zdołało przedostać się na Bliski Wschód. Z Litwy i Łotwy uciekło około 500 żołnierzy, z czego ponad połowa dotarła do Wielkiej Brytanii.
Po klęsce Francji.
Błyskawiczne zwycięstwo niemieckie spowodowało, że z takim trudem odbudowana armia polska uległa rozproszeniu. Jedyny większy zwarty oddział – 2 Dywizja Strzelców Pieszych (około 13 000 żołnierzy) – przekroczył 20 czerwca 1940 granicę szwajcarską, gdzie został internowany. Żołnierze ci wrócili do szeregów dopiero w roku 1944.
Część żołnierzy, którzy nie zdołali ewakuować się z portów francuskich, szukała drogi przez Półwysep Iberyjski. Tych, którym się nie powiodło, władze Hiszpanii osadzały w wielkim obozie internowanych w Miranda de Ebro. Wśród przedstawicieli około czterdziestu narodowości Polacy stanowili najliczniejszą grupę. W początkach roku 1943 było ich około 1200. Zwolnieni na żądanie aliantów zasilili oddziały polskie w Wielkiej Brytanii.

</doc>
<doc id="1913932" url="https://pl.wikipedia.org/wiki?curid=1913932" title="Rudolf-Christoph von Gersdorff">
Rudolf-Christoph von Gersdorff

Rudolf-Christoph Freiherr von Gersdorff (ur. 27 marca 1905 w Lubinie, zm. 27 stycznia 1980 w Monachium) – niemiecki wojskowy, oficer Reichswehry i generał-major Wehrmachtu. Członek antynazistowskiego ruchu oporu, znany z ujawnienia masowych grobów polskich oficerów, ofiar zbrodni katyńskiej.
Życiorys.
Urodził się w rodzinie barona Ernsta Huberta von Gersdorffa i jego żony Anny Adeli Christine z domu hrabianki Dohna-Schlodien. Podobnie jak ojciec, rozpoczął karierę wojskową; szkołę oficerską ukończył w roku 1926. Służbę pełnił we wrocławskim 7 Pułku Kawalerii. W 1939 ukończył Akademię Wojenną w Berlinie.
W czasie inwazji Niemiec na Polskę służył jako oficer wywiadu, przydzielony do sztabu 14, a następnie 12 Armii. W latach 1940–1943 był oficerem wywiadu wojskowego (Abwehry) w sztabie Grupy Armii B, a następnie Grupie Armii Środek. W tym czasie przyjaźnił się z generałem Henningiem von Tresckow i związał się z grupą oficerów planujących zamach na Adolfa Hitlera. W kwietniu 1943 roku żołnierze podlegający pułkownikowi von Gersdorffowi ujawnili ciała polskich oficerów zamordowanych w Katyniu (w rzeczywistości szczątki polskich oficerów zostały odkryte w marcu 1942 przez m.in. Teofila Rubasińskiego, robotnika przymusowego i członka polskiego ruchu oporu, który powiadomił o tym Niemców i AK). W 1944 von Gersdorff został przerzucony na Wał Atlantycki, 26 sierpnia tego roku otrzymał Krzyż Rycerski orderu Żelaznego Krzyża za przygotowanie planu wyjścia sił niemieckich z okrążenia w czasie bitwy pod Falaise. W latach 1944–1945 był szefem sztabu 7 Armii.
Po upadku III Rzeszy trafił do niewoli amerykańskiej (1945–1947), w tym czasie przesłuchiwano go m.in. w sprawie zbrodni katyńskiej. W 1952 był świadkiem w czasie przesłuchań komisji Maddena. Po wojnie starał się o przyjęcie do Bundeswehry, jednak spotkało się to z ostrym sprzeciwem Hansa Globke (szefa Urzędu Kanclerza Federalnego w czasie rządów Konrada Adenauera) oraz innych byłych oficerów Wermachtu, którzy traktowali go jak zdrajcę.
Poświęcił się pracy charytatywnej w utworzonej przez siebie joannickiej służbie ratowniczej (Johanniter-Unfall-Hilfe, JUH) która udziela pomocy ofiarom wypadków (w 2004 roku utworzono polski oddział pod nazwą Joannici Dzieło Pomocy, JDP). W roku 1967, na skutek upadku z konia, został sparaliżowany do końca życia; początkowo porażenie było całkowite, z czasem zabiegi rehabilitacyjne przywróciły mu sprawność ciała od pasa w górę. Ostatnie dwanaście lat życia spędził na inwalidzkim wózku. W 1977 wydał autobiografię "Soldat im Untergang", stanowiącą cenny dokument opisujący kulisy konspiracji przeciwko Hitlerowi w armii niemieckiej. W 1979 otrzymał Wielki Krzyż Zasługi Orderu Zasługi Republiki Federalnej Niemiec. Zmarł w wieku 74 lat.
Był trzykrotnie żonaty: od 1934 z Renatą Kracker von Schwartzenfeldt (1913–1942), z którą miał córkę Eleonorę, w latach 1953–1956 z Marią Evą von Wallenberg Pachaly oraz od 1966 roku z Irmgard Löwe. Jego kuzynem był Gero von Gersdorff, zwany "brunatnym baronem".
Zamach na Hitlera.
Postać von Gersdorffa jest związana z planowanym zamachem na Hitlera, którego zamierzała dokonać grupa oficerów sprzeciwiających się polityce Führera. Gersdorff zgłosił się na ochotnika jako bezpośredni wykonawca zamachu; oświadczył generałowi von Tresckow, że gotów jest poświęcić życie, by dokonać samobójczego ataku na Hitlera za pomocą dwóch bomb ukrytych w płaszczu. Zamach miał odbyć się 13 marca 1943 w berlińskim Starym Arsenale (obecnie Niemieckie Muzeum Historyczne przy ulicy Unter den Linden) podczas wystawy zdobycznego uzbrojenia.
Ówczesny pułkownik von Gersdorff był organizatorem wystawy i odpowiadał za oprowadzanie gości. Razem z "Führerem" na pokaz przybyli m.in. Hermann Göring, Heinrich Himmler, Wilhelm Keitel i Karl Dönitz. Jednak po uruchomieniu przez zamachowca zapalników czasowych (ładunki miały wybuchnąć dopiero po kilku minutach), Hitler ze świtą niespodziewanie opuścił budynek Arsenału. Von Gersdorff w ostatniej chwili rozbroił w łazience bomby.
Po nieudanym zamachu natychmiast wyjechał na front wschodni i uniknął podejrzeń. Był jednym z nielicznych spiskowców aktywnie działających na rzecz zgładzenia Hitlera, którzy przeżyli wojnę. Swoje ocalenie zawdzięczał m.in. zdecydowanej postawie innego spiskowca Fabiana von Schlabrendorffa, który pomimo tortur nie wydał współtowarzyszy.
Został pochowany na Cmentarzu Wschodnim w Monachium.

</doc>
<doc id="1913933" url="https://pl.wikipedia.org/wiki?curid=1913933" title="Brytyjska administracja Somali Włoskiego">
Brytyjska administracja Somali Włoskiego

Brytyjska administracja Somali Włoskiego - w latach 1941-49 przejściowa, wojskowa administracja Wielkiej Brytanii na terytorium Somali Włoskiego, powstało po zajęciu przez Brytyjczyków, w toku Kampanii Wschodnioafrykańskiej. W 1949 roku terytorium przeszło pod administrację włoską jako terytorium powiernicze ONZ.

</doc>
<doc id="1913935" url="https://pl.wikipedia.org/wiki?curid=1913935" title="William O’Leary">
William O’Leary

William O’Leary (ur. 19 października 1957 r. w Chicago w stanie Illinois) − amerykański aktor filmowy i telewizyjny.

</doc>
<doc id="1913939" url="https://pl.wikipedia.org/wiki?curid=1913939" title="Chloraminy">
Chloraminy

Chloroaminy – grupa organicznych związków chemicznych, chlorowych pochodnych sulfonamidów, powstałych przez działanie podchlorynów na amoniak lub związki zawierające grupę aminową (-NH2) albo iminową (=NH).
Większość wykazuje właściwości bakteriobójcze.
Najprostszym przedstawicielem chloroamin jest chloroamina (NH2Cl). Inne przykłady:

</doc>
<doc id="1913940" url="https://pl.wikipedia.org/wiki?curid=1913940" title="Terytorium powiernicze Somalii">
Terytorium powiernicze Somalii

Terytorium powiernicze Somalii (wł. "Amministrazione Fiduciaria della Somalia") - terytorium powiernicze ONZ pod władzą włoską, istniejące w latach 1949-1960.
Do 1941 roku terytorium było kolonią włoską jako Somali Włoskie, po czym przeszło w ręce brytyjskie na skutek działań wojennych w Afryce. W latach 1941-1949 działała tu tymczasowa administracja brytyjska, następnie przeszła ona w ręce włoskie, tym razem jako terytorium powiernicze ONZ. W 1960 roku uzyskało niepodległość i razem z Somali Brytyjskim utworzyło Somalię.

</doc>
<doc id="1913941" url="https://pl.wikipedia.org/wiki?curid=1913941" title="Stefan Pawlik (1858–1926)">
Stefan Pawlik (1858–1926)

Stefan Antoni Pawlik (ur. 11 lipca 1864 w Myślenicach, zm. 23 listopada 1926 we Lwowie) – polski agronom, doktor filozofii, profesor administracji rolnej i rektor Politechniki Lwowskiej, encyklopedysta.
Życiorys.
Urodził się 11 lipca 1864 w Myślenicach. Absolwent z 1883 roku wiedeńskiej Wyższej Szkoły fur Bodenkultur. W 1891 roku objął stanowisko profesora-adiunkta w Katedrze Administracji Rolniczej Wyższej Szkoły Rolniczej w Dublanach. W latach 1916–1919 był dyrektorem AR w Dublanach.
Członek Wydziału Towarzystwa Ekonomicznego we Lwowie. W 1925 wybrany prezesem Polskiego Towarzystwa Ekonomicznego.
Był encyklopedystą oraz edytorem "Encyklopedii. Zbioru wiadomości z wszystkich gałęzi wiedzy" - polskiej encyklopedii wydanej w latach 1898–1907 przez społeczną organizację edukacyjną Macierz Polska, która działała w Galicji w okresie zaboru austriackiego. Opisał w niej zagadnienia z zakresu rolnictwa.
Był również edytorem "Praktycznej encyklopedii gospodarstwa wiejskiego". Napisał w ramach tego cyklu encyklopedycznego tom nr 39–40, "Dzierżawa i umowa dzierżawna (z dołączeniem wzorów kontraktów)".
W uznaniu zasług został wybrany rektorem Politechniki Lwowskiej na rok 1920/21.
Zmarł we Lwowie. Pochowany na Cmentarzu Łyczakowskim.

</doc>
<doc id="1913945" url="https://pl.wikipedia.org/wiki?curid=1913945" title="Stefan Pawlik">
Stefan Pawlik



</doc>
<doc id="1913950" url="https://pl.wikipedia.org/wiki?curid=1913950" title="Krummendiek">
Krummendiek

Krummendiek − miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913953" url="https://pl.wikipedia.org/wiki?curid=1913953" title="Chloramina T">
Chloramina T

Chloramina T () – organiczny związek chemiczny z grupy chloramin, sól sodowa "N"-monochlorotoluenosulfamidu. W temperaturze 167–170 °C ulega rozkładowi termicznemu. Dobrze rozpuszcza się w wodzie, w której hydrolizuje z wytworzeniem podchlorynu o właściwościach dezynfekujących.
Zastosowanie.
Stosowany jako środek dezynfekujący oraz bielący.

</doc>
<doc id="1913954" url="https://pl.wikipedia.org/wiki?curid=1913954" title="Lohbarbek">
Lohbarbek

Lohbarbek − miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913956" url="https://pl.wikipedia.org/wiki?curid=1913956" title="Drnava">
Drnava

Drnava () – wieś (obec) w powiecie Rożniawa, w kraju koszyckim, na Słowacji. Powierzchnia wsi wynosi 26,9 km². Liczy ona 704 mieszkańców, z czego 68% Węgrów i 28% Słowaków (spis ludności z 21 maja 2011).
Położenie.
Wieś leży w dolinie potoku Čremošná, we wschodnim krańcu Kotliny Rożniawskiej, na pograniczu Rudaw Spiskich (na północy) i Krasu Słowacko-Węgierskiego (na południu), 10 km na wschód od Rożniawy. Zabudowania wsi leżą na wysokości 370–400 m n.p.m., zaś cały jej obszar katastralny obejmuje wysokości 350–1225 m n.p.m.
Historia.
Powstała w XIII w. jako osada górników, poszukujących w okolicy rud żelaza, jednak po raz pierwszy wzmiankowana była dopiero w 1364 r. Należała do feudalnego „państwa” Turňa, a następnie do majątku Andrássych z Krásnej Hôrki. W XVII w., wraz z rozwojem wydobycia rud żelaza w masywie Pipitki, rozwinęło się tu ich przetwórstwo. W XVIII w. powstały we wsi zakłady hutnicze, które należały do najwydajniejszych na całych Węgrzech. W 1804 r. były we wsi 4 piece hutnicze i 4 kuźnie. W 1821 wzniesiono tu pierwszy wielki piec hutniczy, a w 1838 r. nowoczesną odlewnię. To właśnie odlewnictwo było przez kilkadziesiąt lat specjalnością tutejszej huty. W następnych latach wykonano w niej m.in. elementy żelazne do budowy słynnego Mostu Łańcuchowego w Budapeszcie. W połowie XIX w. György Andrássy zmodernizował wielki piec i postawił kolejny, wybudował też 4 piece pudlarskie.
W ostatniej ćwierci XIX w. na skutek konkurencji nowocześniejszych hut tutejsze zakłady podupadły. W 1900 r. przejęła je „Rimamurańsko-Šalgotarjańska Spółka Hutnicza”, jednak wkrótce skoncentrowała ona swoją produkcję poza omawianym terenem i w 1915 r. hutę zamknięto. Spółka wykupiła również od Dionizego Andrássyego tutejsze kopalnie, ale wydobywaną rudę żelaza przerabiano w innych zakładach.
W latach 1938–1945 wieś należała do państwa węgierskiego. Po II wojnie światowej cały kompleks górniczo-hutniczy znacjonalizowano i włączono do przedsiębiorstwa „Železorudné bane Spišská Nová Ves”. Ze względu na wyczerpanie zasobów rudy w 1965 r. wydobycie jednak zakończono. W 1972 r. doszło do zakończenia wydobycia barytu na pobliskim Małym Wierchu (), a w następnym roku do likwidacji pozostałości tutejszego górnictwa. Obecnie mieszkańcy pracują głównie w niedalekiej Rożniawie.

</doc>
<doc id="1913962" url="https://pl.wikipedia.org/wiki?curid=1913962" title="Mehlbek">
Mehlbek

Mehlbek − miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913963" url="https://pl.wikipedia.org/wiki?curid=1913963" title="Liczba pierwsza izolowana">
Liczba pierwsza izolowana



</doc>
<doc id="1913965" url="https://pl.wikipedia.org/wiki?curid=1913965" title="Ottenbüttel">
Ottenbüttel

Ottenbüttel – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913966" url="https://pl.wikipedia.org/wiki?curid=1913966" title="Ottenbuettel">
Ottenbuettel



</doc>
<doc id="1913968" url="https://pl.wikipedia.org/wiki?curid=1913968" title="Schlotfeld">
Schlotfeld

Schlotfeld – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913969" url="https://pl.wikipedia.org/wiki?curid=1913969" title="Fight for the Rock">
Fight for the Rock

Fight for the Rock – czwarty album studyjny zespołu Savatage, wydany przez wytwórnię Atlantic Records. Jest pierwszym albumem, na którym udziela się basista Johnny Lee Middleton.
Lista utworów.
Utwór dodatkowy na reedycji z 1997 roku
Utwory dodatkowe na reedycji z 2002 roku

</doc>
<doc id="1913971" url="https://pl.wikipedia.org/wiki?curid=1913971" title="Miecz Gideona">
Miecz Gideona

Miecz Gideona – kanadyjski film telewizyjny z 1986 w reżyserii Michaela Andersona na podstawie książki "Monachium. Zemsta" autorstwa George’a Jonasa.
Film opisuje działania grupy specjalnej powołanej z inicjatywy władz Izraela po dokonanym w czasie letnich igrzysk olimpijskich w Monachium zamachu terrorystycznym na izraelskich sportowców. Utworzony za zgodą premier Goldy Meir oddział żołnierzy otrzymał wówczas zadanie przeprowadzenia akcji odwetowej – zabicia przywódców palestyńskiej organizacji terrorystycznej Czarny Wrzesień (operacja Gniew Boży).

</doc>
<doc id="1913972" url="https://pl.wikipedia.org/wiki?curid=1913972" title="Silzen">
Silzen

Silzen – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913974" url="https://pl.wikipedia.org/wiki?curid=1913974" title="Andrzej Dostatni">
Andrzej Dostatni

Andrzej Dostatni (ur. 9 grudnia 1966 w Gdańsku) – polski łyżwiarz figurowy, startujący w parach tanecznych z Honoratą Górną, a następnie z Małgorzatą Grajcar. Uczestnik igrzysk olimpijskich w Calgary (1988), uczestnik mistrzostw świata i Europy, 6-krotny mistrz Polski (1985, 1987–1991). Specjalista techniczny Międzynarodowej Unii Łyżwiarskiej (ISU) oraz sędzia.
Życiorys.
Po zakończeniu kariery amatorskiej w 1991 roku występował w rewiach łyżwiarskich "Holiday on Ice", a następnie w "Sun Valley Ice Show" i zawodach profesjonalnych z partnerką sportową Darlin Baker. Oprócz tego pracował jako dyrektor ds. technologii i oprogramowania w firmie Global Insigt oraz jako trener łyżwiarstwa figurowego w amerykańskim Sun Valley.
18 września 2009 roku w Gdańsku, Dostatni poślubił rosyjską łyżwiarkę figurową Jelenę Chalawinę m.in. wicemistrzynię świata juniorów (2001). Para ma dwóch synów.

</doc>
<doc id="1913975" url="https://pl.wikipedia.org/wiki?curid=1913975" title="Winseldorf">
Winseldorf

Winseldorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913976" url="https://pl.wikipedia.org/wiki?curid=1913976" title="Cougar (Waszyngton)">
Cougar (Waszyngton)

Cougar – dawne miasto, obecnie osada ("unincorporated community") w stanie Waszyngton, w Stanach Zjednoczonych. W 1990 roku liczyła 122 mieszkańców.
Cougar leży około 18 km na południowy zachód od wulkanu Mount St. Helens.

</doc>
<doc id="1913983" url="https://pl.wikipedia.org/wiki?curid=1913983" title="Hovedserien (1949/1950)">
Hovedserien (1949/1950)

Sezon (1949/1950) był 6. sezonem o mistrzostwo Norwegii w piłce nożnej. Tytułu nie obroniła drużyna Fredrikstad FK. Nowym mistrzem Norwegii został zespół Fram Larvik.

</doc>
<doc id="1913985" url="https://pl.wikipedia.org/wiki?curid=1913985" title="Drage (powiat Steinburg)">
Drage (powiat Steinburg)

Drage – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913987" url="https://pl.wikipedia.org/wiki?curid=1913987" title="Jerzy Stefański">
Jerzy Stefański

Jerzy Stefański (ur. 21 czerwca 1940 w Inowrocławiu) – polski duchowny katolicki, protonotariusz apostolski, profesor nauk teologicznych w zakresie liturgiki.
Życiorys.
W 1965 otrzymał święcenia kapłańskie z rąk Ks. Prymasa Stefana Wyszyńskiego w Gnieźnie. W latach 1969–1973 odbył studia specjalistyczne z liturgiki w Pontificio Istituto Liturgico Sant’Anselmo (Anselmianum) w Rzymie, uzyskał w 1974 roku doktorat na podstawie rozprawy I"l concetto di liturgia nelle opere di Johannes Pinsk". W 1988 habilitował się na Akademii Teologii Katolickiej w Warszawie na podstawie rozprawy "Sakrament chorych w reformie Soboru Watykańskiego II. Studium liturgiczno-teologiczne". W 2002 uzyskał tytuł naukowy profesora nauk teologicznych (książka profesorska: "Modlitwy Eucharystyczne w posoborowej reformie liturgicznej. Kwestie redakcyjne"). W 2012 roku został obdarzony godnością protonotariusza apostolskiego.
Od 1970 do 1973 pracował w Kongregacji ds. Kultu Bożego w Watykanie, a w latach 1984–1994 pełnił funkcję konsultora tejże kongregacji.
Pełnił, w latach 2003–2011, funkcję kierownika Zakładu Liturgiki i Homiletyki Wydziału Teologicznego UAM w Poznaniu. Wcześniej był kierownikiem Katedry Teologii Pastoralnej, Liturgiki i Homiletyki Wydziału Teologicznego Uniwersytetu Szczecińskiego. Wykłada Liturgikę w Prymasowskim Wyższym Seminarium Duchownym w Gnieźnie.

</doc>
<doc id="1913990" url="https://pl.wikipedia.org/wiki?curid=1913990" title="Kleve (powiat Steinburg)">
Kleve (powiat Steinburg)

Kleve – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913991" url="https://pl.wikipedia.org/wiki?curid=1913991" title="Hovedserien (1950/1951)">
Hovedserien (1950/1951)

Sezon (1950/1951) był 7. sezonem o mistrzostwo Norwegii w piłce nożnej. Rozgrywki rozpoczęły się 6 sierpnia 1950 i trwały do 26 czerwca 1951. Tytułu nie obroniła drużyna Fram Larvik. Nowym mistrzem Norwegii został zespół Fredrikstad FK.

</doc>
<doc id="1913992" url="https://pl.wikipedia.org/wiki?curid=1913992" title="Moorhusen (Szlezwik-Holsztyn)">
Moorhusen (Szlezwik-Holsztyn)

Moorhusen − miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1913993" url="https://pl.wikipedia.org/wiki?curid=1913993" title="Półperyferia">
Półperyferia

Półperyferia w ujęciu teorii systemu światowego Immanuela Wallersteina oznacza państwa, znajdujące się pomiędzy krajami peryferyjnymi a rozwiniętymi państwami centrum.
Kraje te są w znaczącym stopniu zdominowane przez kraje centrum, ale same także dominują nad lokalnymi peryferiami, często pełniąc rolę pośrednika pomiędzy centrum a peryferiami. Są także bogatsze i mają lepiej rozwiniętą gospodarkę niż peryferia.

</doc>
<doc id="1913996" url="https://pl.wikipedia.org/wiki?curid=1913996" title="Trondheims-Ørn">
Trondheims-Ørn



</doc>
<doc id="1913998" url="https://pl.wikipedia.org/wiki?curid=1913998" title="Karen van der Beek">
Karen van der Beek



</doc>
<doc id="1914000" url="https://pl.wikipedia.org/wiki?curid=1914000" title="Trondheims Ørn">
Trondheims Ørn



</doc>
<doc id="1914001" url="https://pl.wikipedia.org/wiki?curid=1914001" title="E97 (trasa europejska)">
E97 (trasa europejska)

E97 – trasa europejska pośrednia północ-południe, wiodąca z miejscowości Chersoń na Ukrainie do Aşkale w Turcji. Składa się z dwóch części, rozdzielonych odcinkiem trasy E70. Na sporym odcinku biegnie równolegle do wybrzeża Morza Czarnego.
Historia.
Na przestrzeni lat oznaczenie E97 było przypisywane do różnych szlaków drogowych:

</doc>
<doc id="1914003" url="https://pl.wikipedia.org/wiki?curid=1914003" title="Oldendorf (Szlezwik-Holsztyn)">
Oldendorf (Szlezwik-Holsztyn)

Oldendorf − miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1914004" url="https://pl.wikipedia.org/wiki?curid=1914004" title="Władimir Gordiejew">
Władimir Gordiejew

Władimir Dmitrijewicz Gordiejew, ros. Владимир Дмитриевич Гордеев (ur. 30 listopada 1950 w Marach) – rosyjski żużlowiec, brat Walerija Gordiejewa – również żużlowca.
Cztery razy awansował do finałów IMŚ. W roku 1971 ówczesny dwudziestolatek zajął dość bardzo wysokie piąte miejsce, ale po zawodach został zdyskwalifikowany i przesunięty na ostatnie miejsce za dodawanie do paliwa niedozwolonych substancji. Trzy lata później ponownie brał udział na tym samym stadionie Ullevi i zajął ostatnie miejsce. W następnym roku w Londynie na słynnym stadionie Wembley i był rezerwowym. Ostatni raz wystąpił w finale w roku 1976 w Chorzowie, znowu był ostatni i nie zdobył ani punktu.
Przez swoich trenerów radzieckich został powołany cztery razy na finały DMŚ. W roku 1971 zdobył z kolegami wicemistrzostwo świata w Göteborgu. W Londynie w roku 1973 z kolegami zdobył brązowy medal. Dwa lata później w niemieckim Nordenie Władimir i jego koledzy ponownie zdobyli wicemistrzostwo. Rok później reprezentacja radziecka zajęła ostatnie miejsce.
Dwukrotny finalista MŚP w latach 1973-1974. W jego pierwszym finale startował w parze z Anatolijem Kuźminem zajął czwarte miejsce w szwedzkim Boråsie, w następnym sezonie ponownie wystąpił w nim w Manchesterze z Grigorijem Chłynowskim był szósty w tabeli.
Osiągnięcia.
Indywidualne Mistrzostwa Świata
Drużynowe Mistrzostwa Świata
Mistrzostwa Świata Par

</doc>
<doc id="1914007" url="https://pl.wikipedia.org/wiki?curid=1914007" title="Hovedserien (1951/1952)">
Hovedserien (1951/1952)

Sezon (1951/1952) był 8. sezonem o mistrzostwo Norwegii w piłce nożnej. Rozgrywki rozpoczęły się 29 lipca 1951 i trwały do 22 czerwca 1952. Tytułu nie obroniła drużyna Fram Larvik. Nowym mistrzem Norwegii został zespół Fredrikstad FK.

</doc>
<doc id="1914008" url="https://pl.wikipedia.org/wiki?curid=1914008" title="Peissen (Szlezwik-Holsztyn)">
Peissen (Szlezwik-Holsztyn)

Peissen – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Itzehoe-Land.

</doc>
<doc id="1914010" url="https://pl.wikipedia.org/wiki?curid=1914010" title="Oldendorf">
Oldendorf

Niemcy:
Zobacz też:

</doc>
<doc id="1914011" url="https://pl.wikipedia.org/wiki?curid=1914011" title="Bobsleje na Zimowych Igrzyskach Olimpijskich 2010 - czwórki mężczyzn">
Bobsleje na Zimowych Igrzyskach Olimpijskich 2010 - czwórki mężczyzn

Bobslejowe czwórki mężczyzn na Zimowych Igrzyskach Olimpijskich 2010 odbywały się w dniach 26-27 lutego w Whistler na torze Whistler Sliding Centre. Rozegrane zostały cztery zjazdy – po dwa pierwszego dnia i drugiego. W ostatnim zjeździe wzięło udział 20 najlepszych osad po 3. zjeździe.

</doc>
<doc id="1914012" url="https://pl.wikipedia.org/wiki?curid=1914012" title="Szczypta magii">
Szczypta magii

Szczypta magii (także: To jakieś czary!) (fr. "Magic", ang. "A Kind of Magic") – francuski komediowy serial animowany, produkowany we współpracy między telewizją France 3 a Disney Channel Francja i stworzony przez Marca Du Pontavice i jego spółkę Xilam. Był oryginalnie emitowany we Francji w 2008 roku, doczekując się 26 odcinków. 12 kwietnia 2010 odbyła się jego premiera w Polsce, również na Disney Channel. W 2018 roku stworzono 2 sezon serialu. Od 20 maja 2019 roku serial jest emitowany na kanale TeleToon+.
Fabuła.
W krainie baśni małżeństwa pomiędzy wróżkami i ogrami są zakazane. Wróżka Willow i jej ukochany mąż Gregor nie mają więc wyboru − wraz ze swoimi dziećmi Tomem i Cindy muszą przenieść się do realnego świata. Problem w tym, że nie są na to przygotowani.
Wersja polska.
Seria pierwsza.
Wersja polska: SDI Media PolskaReżyseria: Joanna Węgrzynowska-CybińskaDialogi: Anna Niedźwiecka-MedekWystąpili:
i inni
Lektor: Artur Kaczmarski
Seria druga.
Opracowanie i udźwiękowienie wersji polskiej: na zlecenie platformy nc+ – Studio SonicaReżyseria: Jerzy DominikDźwięk i montaż:
Wystąpili:
i inni
Lektor tytułów i tyłówki: Leszek Zduń 
Emisja.
Choć serial był zapowiadany na 22 marca 2010 roku, miał swoją premierę w Polsce dnia 12 kwietnia 2010 roku. 

</doc>
<doc id="1914013" url="https://pl.wikipedia.org/wiki?curid=1914013" title="Hovedserien (1952/1953)">
Hovedserien (1952/1953)

Sezon (1952/1953) był 9. sezonem o mistrzostwo Norwegii w piłce nożnej. Rozgrywki rozpoczęły się 3 sierpnia 1952 i trwały do 21 czerwca 1953. Tytułu nie obroniła drużyna Fredrikstad FK. Nowym mistrzem Norwegii został zespół Larvik Turn.

</doc>
<doc id="1914014" url="https://pl.wikipedia.org/wiki?curid=1914014" title="Rebecca Moody">
Rebecca Moody



</doc>
<doc id="1914017" url="https://pl.wikipedia.org/wiki?curid=1914017" title="Moorhusen">
Moorhusen

1 dzielnica miasta w Niemczech:
1 gmina w Niemczech:

</doc>
<doc id="1914020" url="https://pl.wikipedia.org/wiki?curid=1914020" title="Rozgrzany pocisk">
Rozgrzany pocisk



</doc>
<doc id="1914021" url="https://pl.wikipedia.org/wiki?curid=1914021" title="Drage">
Drage

3 gminy w Niemczech:
Dawna nazwa rzeki w Polsce:

</doc>
<doc id="1914022" url="https://pl.wikipedia.org/wiki?curid=1914022" title="Taupiszyrka">
Taupiszyrka

Taupiszyrka (ukr. Тавпіширка) - szczyt w Gorganach w Karpatach Wschodnich o wysokości 1503 m n.p.m. w masywie Sywuli. W okresie międzywojennym przebiegała przez niego granica pomiędzy Polską a Czechosłowacją. Przez wierzchołek prowadzi obecnie szlak turystyczny.

</doc>
<doc id="1914023" url="https://pl.wikipedia.org/wiki?curid=1914023" title="Witalij Rozhon">
Witalij Rozhon

Witalij Wiktorowycz Rozhon, ukr. Віталій Вікторович Розгон, ros. Виталий Викторович Розгон, "Witalij Wiktorowicz Rozgon" (ur. 23 marca 1980 w Chmielnickim) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek DJuSSz Podilla Chmielnicki, w barwach którego rozpoczął w 1997 karierę piłkarską. Potem wyjechał do Łotwy, gdzie bronił barw klubów Daugava Ryga i Skonto Ryga. Ale nie miał stałego miejsca w podstawowym składzie i w 1999 przeniósł się do rosyjskiego klubu Krylja Sowietow Samara, ale przez 2 lata tylko 1 raz wyszedł na zmianę. Dlatego powrócił do Ukrainy, gdzie występował w klubach Nywa Tarnopol i FK Tarnopol. 17 lipca 2001 debiutował w podstawowym składzie łuckiej Wołyni, skąd w 2004 przeszedł do Arsenału Kijów. W 2007 został piłkarzem Tawrii Symferopol. W 2008 został wypożyczony do rosyjskiego klubu Maszuk-KMW Piatigorsk. W 2009 powrócił z wypożyczenia i podpisał kontrakt z FK Lwów. W lutym 2010 powrócił do łuckiej Wołyni. W sierpniu 2010 przeszedł do PFK Sumy. Od 2011 występował w barwach klubu Naftowyk-Ukrnafta Ochtyrka. Latem 2012 zasilił skład Tytanu Armiańsk. Po zakończeniu sezonu został piłkarzem klubu Arsenał-Kyjiwszczyna Biała Cerkiew, w którym grał do zakończenia kariery w 2015 roku.
Kariera trenerska.
Po zakończeniu kariery piłkarskiej został mianowany na stanowisko głównego trenera klubu Arsenał-Kyjiwszczyna Biała Cerkiew. 23 grudnia 2015 otrzymał propozycję pracy w sztabie szkoleniowym Arsenału Kijów.

</doc>
<doc id="1914024" url="https://pl.wikipedia.org/wiki?curid=1914024" title="World Karate Championship">
World Karate Championship



</doc>
<doc id="1914025" url="https://pl.wikipedia.org/wiki?curid=1914025" title="Brokstedt">
Brokstedt

Brokstedt – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914026" url="https://pl.wikipedia.org/wiki?curid=1914026" title="Fitzbek">
Fitzbek

Fitzbek – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914027" url="https://pl.wikipedia.org/wiki?curid=1914027" title="Hingstheide">
Hingstheide

Hingstheide – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914028" url="https://pl.wikipedia.org/wiki?curid=1914028" title="Kotlina Rożniawska">
Kotlina Rożniawska

Kotlina Rożniawska (słow. "Rožňavská kotlina") – niewielka kotlina śródgórska w Wewnętrznych Karpatach Zachodnich, na pograniczu Rudaw Spiskich (na północy) i Krasu Słowacko-Węgierskiego (na południu). Rzeka Slaná rozdziela ją na dwie części: wschodnią i zachodnią.
Kotlina Rożniawska leży w całości na terenie Słowacji. Ciągnie się z zachodu na wschód na długości ok. 16 km. Od południa ograniczona jest stromymi zrębami płaskowyżów Krasu Słowacko-Węgierskiego: Pleszywskiego i Silickiego, natomiast od północy wyraźnie łagodniejszymi stokami Rudaw Spiskich (a konkretnie: Gór Wołowskich). Na zachodzie, za wsią Rožňavské Bystré, płytkie siodło Przełęczy Honczańskiej (słow. "Hončjanske sedlo", ok. 430 m n.p.m.) oddziela Kotlinę Rożniawską od doliny Štítnika. Na wschodzie, za wsią Drnava, dolina potoku Čremošná łączy ją z niewielką Bruzdą Borczańską (słow. "Bôrčianska brazda", nazwa od wsi Bôrka). Na południu Kotlina, wzdłuż doliny Slanej, wciska się na głębokość 5-6 km pomiędzy oba wspomniane wyżej płaskowyże: Pleszywski i Silicki.
Wysokość dna Kotliny zmienia się od ok. 270 do 450 m, a wysokości względne wzniesień na jej terenie sięgają od 80 do 120 m. Najwyższym punktem Kotliny jest szczyt Sedlo (470 m), najniższym miejsce, w którym Slaná opuszcza teren Kotliny (ok. 245 m).
W centralnej części Kotliny, nad rzeką Slaną, leży miasto Rożniawa. Teren Kotliny, w całości odlesiony, jest intensywnie użytkowany rolniczo, a w jej południowej części, u stóp Płaskowyżu Silickiego, funkcjonuje kompleks stawów rybnych (tzw. "Brzotinsky rybnik").

</doc>
<doc id="1914035" url="https://pl.wikipedia.org/wiki?curid=1914035" title="Hohenlockstedt">
Hohenlockstedt

Hohenlockstedt – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914036" url="https://pl.wikipedia.org/wiki?curid=1914036" title="Atari XL">
Atari XL



</doc>
<doc id="1914037" url="https://pl.wikipedia.org/wiki?curid=1914037" title="Stanisław Niewiadomski (samorządowiec)">
Stanisław Niewiadomski (samorządowiec)

Stanisław Niewiadomski (ur. 18 grudnia 1943 w Miedniewicach) – polski samorządowiec, prezydent Żyrardowa (1994–1998), starosta żyrardowski (2002–2006), w latach 2008–2010 przewodniczący rady powiatu, prezes Towarzystwa Przyjaciół Miasta Żyrardowa.
Życiorys.
Po ukończeniu Technikum Ekonomicznego we Włochach uzyskał wykształcenie ekonomiczne w Szkole Głównej Planowania i Statystyki. Przez 6 lat pracował jako nauczyciel w rodzimym technikum, następnie został zatrudniony w Instytucie Gospodarki Komunalnej i Mieszkaniowej, gdzie w latach 1980–1981 należał do komisji zakładowej NSZZ „Solidarność”. W latach 1990–1994 pełnił obowiązki sekretarza zarządu m.st. Warszawy. W 1994 został wybrany na prezydenta Żyrardowa głosami koalicji „Naszego Żyrardowa”, NSZZ „Solidarność” i SLD.
W 1998 współtworzył Komitet Wyborczy „Bezpartyjne Centrum”, który objął sześć mandatów w radzie miasta. Po odejściu ze stanowiska prezydenta w tym samym roku powrócił do pracy w urzędzie miejskim w Warszawie. W kolejnej kadencji samorządu sprawował funkcję starosty żyrardowskiego (2002–2006). W wyborach w 2006 uzyskał mandat radnego powiatu z listy Prawa i Sprawiedliwości. W 2008 objął na dwa lata obowiązki przewodniczącego rady powiatu III kadencji.
Członek Polskiego Towarzystwa Ekonomicznego i Towarzystwa Urbanistów Polskich. W latach 90. pełnił obowiązki wiceprzewodniczącego Stowarzyszenia Wójtów, Burmistrzów i Prezydentów Województwa Skierniewickiego. Pełnił funkcję prezesa Towarzystwa Przyjaciół Miasta Żyrardowa.
Odznaczenia.
W 2016 odznaczony Złotym Krzyżem Zasługi.

</doc>
<doc id="1914044" url="https://pl.wikipedia.org/wiki?curid=1914044" title="Serhij Litowczenko">
Serhij Litowczenko

Serhij Wiktorowycz Litowczenko, ukr. Сергій Вікторович Літовченко, ros. Сергей Викторович Литовченко, "Siergiej Wiktorowicz Litowczenko" (ur. 30 stycznia 1979 w Mikołajowie) – ukraiński piłkarz, grający na pozycji obrońcy, a wcześniej pomocnika, trener piłkarski.
Kariera piłkarska.
Kariera klubowa.
W sezonie 1996/97 rozpoczął karierę piłkarską w amatorskim zespole Hidrołeznyk. W latach 1998–2001 bronił barw łotewskich klubów LU/Daugava Ryga i FK Ryga. Potem powrócił do Ukrainy, gdzie występował w klubach Kołos Stepowe, FK Czerkasy i Nafkom Browary. W 2004 przeniósł się do białoruskiego Tarpeda-SKA Mińsk, ale już w następnym sezonie przeszedł do Tawrii Symferopol. W 2006 został piłkarzem Arsenału Kijów. W lutym 2010 przeszedł do łuckiej Wołyni. Latem 2010 wyjechał do Uzbekistanu, gdzie bronił barw klubu Lokomotiv Taszkent. W styczniu 2011 przeszedł do Heliosa Charków, a latem powrócił do rodzimego miasta, gdzie zakończył karierę piłkarza w MFK Mikołajów.
Kariera trenerska.
Po zakończeniu kariery piłkarskiej najpierw szkolił dzieci w Szkole Sportowej, a w sierpniu 2015 otrzymał propozycję pracy w sztabie szkoleniowym Arsenału Kijów. 23 grudnia 2015 mianowany na stanowisko głównego trenera Arsenału, którym kierował do 22 czerwca 2018. 6 sierpnia 2018 stał na czele Dniapra Mohylew.

</doc>
<doc id="1914045" url="https://pl.wikipedia.org/wiki?curid=1914045" title="François Fétis">
François Fétis

François-Joseph Fétis (ur. 25 marca 1784 w Mons, zm. 26 marca 1871 w Brukseli) – belgijski kompozytor, organista, muzykolog, krytyk muzyczny.
Życiorys.
Fétis kształcił się w konserwatorium muzycznym w Paryżu pod kierunkiem François-Adriena Boieldieu. W 1813 został organistą i nauczycielem muzycznym w Douai, a w 1818 profesorem w paryskim konserwatorum muzycznym. W 1833 został mianowany kapelmistrzem królewskim dworu belgijskiego i dyrektorem konserwatorium w Brukseli.
Skomponował m.in. opery "L'amant et le mari" i "La vieille".
W Paryżu Fétis założył jedno z pierwszych francuskich czasopism muzycznych „La Revue musicale”.
Był autorem wielu artykułów prasowych oraz publikowanych rozpraw z zakresu muzyki kościelnej i świeckiej, jak "Curiosités historiques de la musique, complément nécessaire de La Musique mise à la portée de tout le monde" (Paryż 1830), "Biographie universelle des musiciens et bibliographie générale de la musique" (Paryż, 1834–1835) czy monumentalna, wydana w 5 tomach "Histoire générale de la musique depuis les temps les plus anciens jusqu'à nos jours" (Paryż, 1869–1876).
Po udanym, pierwszym koncercie Fryderyka Chopina we Francji, 26 lutego 1832 w paryskim salonie Pleyel, Fétis napisał o Polaku, że ten młody człowiek dzięki bogactwu swoich pomysłów może całkowicie odnowić muzykę fortepianową.
Był odznaczony belgijskim krzyżem Wielkiego Oficera Orderu Leopolda, holenderskim krzyżem Komandora Orderu Korony Dębowej, francuskim krzyżem Oficera Orderu Legii Honorowej i pruskim krzyżem Kawalera Orderu Orła Czerwonego.

</doc>
<doc id="1914048" url="https://pl.wikipedia.org/wiki?curid=1914048" title="Jan Walczak (bokser)">
Jan Walczak (bokser)

Jan Walczak (ur. 12 czerwca 1933 w Inowrocławiu, zm. 2005) – polski bokser kategorii lekkiej.
Życiorys.
Boksem zainteresował się w 1948 roku, wstępując do klubu Kolejarz Inowrocław, następnie reprezentował barwy klubów, CWKS Warszawa, CWKS Bydgoszcz, Brdy Bydgoszcz, Astorii Bydgoszcz, Goplanii Inowrocław i Pogoni Mogilno. Uczestnicząc w mistrzostwach Polski, tytuł wywalczył w 1959, wicemistrzem Polski był w 1956 i 1958. Trzykrotnie był też brązowym medalistą w 1955, 1957 i 1960 roku. Walcząc w barwach CWKS Warszawa, został drużynowym mistrzem Polski w 1955 roku. W latach 1957 – 1958, dwukrotnie wystąpił w reprezentacji Polski, odnosząc 1 zwycięstwo i 1 pojedynek przegrywając. W latach 50., zaliczał się do ścisłej czołówki pięściarzy wagi lekkiej w Polsce. Karierę sportową zakończył w 1967 roku, gdzie w ringu stoczył 355 walk, z czego 304 wygrał, 8 zremisował i 43 przegrał. Był prowadzony przez trenerów: Bernarda Mrozowskiego, Edwarda Rinkego, Jana Biangę, Witolda Kaźmierczaka, a na obozach centralnych przez Feliksa Stamma i Pawła Szydłę. Kolejno przez 11 lat, od 1952 roku, był mistrzem Pomorza, kilkakrotnym mistrzem federacji "Kolejarz", mistrzem Wojska Polskiego w 1955 roku. Zdobył brąz w Moskwie, dwukrotnie wystąpił w I reprezentacji Polski w oficjalnych meczach międzypaństwowych. W 1960 roku nadano mu tytuł mistrza sportu, odznaczono złotą odznaką PZB i medalami okolicznościowymi. Swą wiedzę przekazywał młodym adeptom boksu. Na zakończenie bokserskiej kariery jako trener uczył młodych pięściarzy w Cuiavii Inowrocław. Zmarł w 2005 roku po długiej i ciężkiej chorobie. 

</doc>
<doc id="1914049" url="https://pl.wikipedia.org/wiki?curid=1914049" title="Łyżwiarstwo szybkie na Zimowych Igrzyskach Olimpijskich 2010 – bieg drużynowy kobiet">
Łyżwiarstwo szybkie na Zimowych Igrzyskach Olimpijskich 2010 – bieg drużynowy kobiet

Bieg drużynowy kobiet w łyżwiarstwie szybkim na Zimowych Igrzyskach Olimpijskich 2010 został rozegrany 26 (ćwierćfinały) i 27 lutego (półfinały i finały) w Richmond Olympic Oval.

</doc>
<doc id="1914051" url="https://pl.wikipedia.org/wiki?curid=1914051" title="Jan Darnowski (samorządowiec)">
Jan Darnowski (samorządowiec)

Jan Bogdan Darnowski (ur. 1950 w Rawie Mazowieckiej) – polski samorządowiec, prezydent Skierniewic (1998–1999).
Życiorys.
Ukończył studia prawnicze na Uniwersytecie Łódzkim. Po obronie pracy magisterskiej pracował kolejno w Rawie Mazowieckiej, Urzędzie Wojewódzkim w Skierniewicach, a następnie m.in. jako inspektor pracy. Był członkiem PZPR (1977–1990), następnie SdRP. W latach 90. był radcą prawnym zarządu wojewódzkiego ZNP, współpracował również z Polskim Związkiem Działkowców. W wyniku zawiązania koalicji w Radzie Miasta przez SLD i AWS objął w 1998 funkcję prezydenta Skierniewic i sprawował ją do momentu uzyskania większości przez „Koalicję dla Skierniewic” byłego prezydenta Włodzimierza Bindera w maju 1999. Po odejściu ze stanowiska zasiadał w Radzie Nadzorczej Wojewódzkiego Funduszu Ochrony Środowiska w Łodzi.
W 1997 i 2001 bez powodzenia ubiegał się o mandat posła z list koalicji SLD i SLD-UP. W wyborach w 2002 uzyskał mandat radnego sejmiku województwa łódzkiego II kadencji, od 2005 pełnił obowiązki jego przewodniczącego. Nie uzyskał reelekcji cztery lata później. Został kierownikiem oddziału Państwowej Inspekcji Pracy w Skierniewicach.
W 2003 otrzymał Srebrny Krzyż Zasługi.

</doc>
<doc id="1914052" url="https://pl.wikipedia.org/wiki?curid=1914052" title="Home Nations Championship 1901">
Home Nations Championship 1901

Home Nations Championship 1901 – dziewiętnasta edycja Home Nations Championship, mistrzostw Wysp Brytyjskich w rugby union, rozegrana pomiędzy 5 stycznia a 16 marca 1901 roku. W turnieju zwyciężyła Szkocja, która pokonała wszystkich rywali i tym samym zdobyła Triple Crown.
Zgodnie z ówczesnymi zasadami punktowania przyłożenie i karny były warte trzy punkty, podwyższenie dwa, natomiast pozostałe kopy cztery punkty.

</doc>
<doc id="1914053" url="https://pl.wikipedia.org/wiki?curid=1914053" title="Stenopterygiidae">
Stenopterygiidae

Stenopterygidae są rodziną Ichtiozaurów, grupy wymarłych morskich gadów, które pozornie przypominają ryby. Wyróżniają się one od innych ichtiozaurów przez układ kości podobny do delfinów i szerokie zajęcia płetw do ciała.
Gatunki:

</doc>
<doc id="1914054" url="https://pl.wikipedia.org/wiki?curid=1914054" title="Dr. Josef Raabe Verlags-GmbH">
Dr. Josef Raabe Verlags-GmbH

Dr. Josef Raabe Verlags-GmbH – wydawnictwo założone w 1948, specjalizujące się zwłaszcza w publikacjach o tematyce edukacyjnej i pedagogicznej.
Historia wydawnictwa.
Wydawnictwo Dr. Josef Raabe powstało w lipcu 1948. W 1979 zostało przyłączone do Wydawnictwa Ernst Klett AG, które w połowie lat osiemdziesiątych rozpoczęło proces tworzenia nowoczesnej grupy wydawniczej o międzynarodowym zasięgu. Obecnie grupa Ernst Klett to międzynarodowy koncern działający w 18 krajach Europy, zatrudniający ponad 2900 pracowników.
Działalność Wydawnictwa Dr Josef Raabe w Polsce rozpoczęła się w 1997. Pierwsze publikacje skierowane były do nauczycieli w przedszkolach.

</doc>
<doc id="1914055" url="https://pl.wikipedia.org/wiki?curid=1914055" title="Sant Adrià de Besòs">
Sant Adrià de Besòs

Sant Adrià de Besòs () – miasto w Hiszpanii w Katalonii w comarce Barcelonès u ujścia rzeki Besòs. Miasto przemysłowe, z wieloma zakładami produkcyjnymi i fabrykami, głównie przemysł chemiczny, budownictwo i metaloplastyka. Miejscowość bardzo dobrze skomunikowana z Barceloną poprzez komunikację miejską.

</doc>
<doc id="1914056" url="https://pl.wikipedia.org/wiki?curid=1914056" title="Funkcja fazowa">
Funkcja fazowa

Funkcja fazowa – funkcja (indykatrysa rozpraszania) opisująca rozkład kątowy radiancji promieniowania rozproszonego na danym obiekcie.
Funkcja fazowa jest na ogół znormalizowana do formula_1
gdzie:
Przykłady.
Funkcja fazowa w przypadku rozpraszania na cząstkach dużo mniejszych od długości fali w przybliżeniu Rayleigha ma postać:
W przypadku rozpraszania na cząstkach porównywalnych z długością fali często stosuje się model Henyey-Greensteina. Funkcja fazowa w tym przypadku jest parametryzowana poprzez parametru asymetrii g

</doc>
<doc id="1914057" url="https://pl.wikipedia.org/wiki?curid=1914057" title="Wymowa i transkrypcja języka francuskiego">
Wymowa i transkrypcja języka francuskiego

Wymowa.
Do graficznego zapisu wymowy stosuje się znaki międzynarodowego alfabetu fonetycznego (MAF), umieszczane między nawiasami kwadratowymi.Uwaga 1. W języku francuskim akcent toniczny pada zawsze na ostatnią sylabę grupy tonicznej.Uwaga 2. Dwukropek po literze oznacza jej wydłużenie, np. âne [ɑːn] – "osioł".Uwaga 3. Dla oznaczenia podziału na sylaby stosuje się kropkę (np. Amérique [a.me.ʀik]).
Wzór wymowy można znaleźć na różnych witrynach internetowych, np. tu: , a całych wyrazów tu: Artykuł Klasyfikacja spółgłosek omawia spółgłoski w przekroju międzynarodowym, a Klasyfikacja samogłosek omawia samogłoski w przekroju międzynarodowym, odsyła do przykładów w kilku językach.

</doc>
<doc id="1914065" url="https://pl.wikipedia.org/wiki?curid=1914065" title="Łyżwiarstwo szybkie na Zimowych Igrzyskach Olimpijskich 2010 – bieg drużynowy mężczyzn">
Łyżwiarstwo szybkie na Zimowych Igrzyskach Olimpijskich 2010 – bieg drużynowy mężczyzn

Bieg drużynowy mężczyzn w łyżwiarstwie szybkim na Zimowych Igrzyskach Olimpijskich 2010 został rozegrany 26 (ćwierćfinały i półfinały) i 27 lutego (finały) w Richmond Olympic Oval. 

</doc>
<doc id="1914070" url="https://pl.wikipedia.org/wiki?curid=1914070" title="Esplugues de Llobregat">
Esplugues de Llobregat

Esplugues de Llobregat – miasto w północno-wschodniej Hiszpanii, w Katalonii w comarce Baix Llobregat, wchodzące w skład obszaru metropolitarnego Barcelony.
Historia.
Pierwsze wzmianki o mieście pochodzą z 1096 r., kiedy to grupa lokalnych mieszkańców na terenie obecnego miasta wykupiła grunty pod zabudowę mieszkaniową, zaś pierwsze dokumenty, które mówią o miasteczku o nazwie "Esplugues de Llobregat" pochodzą z XIV wieku.

</doc>
<doc id="1914072" url="https://pl.wikipedia.org/wiki?curid=1914072" title="Nader El-Sayed">
Nader El-Sayed

Nader El-Sayed (ar. نادر السيد, ur. 13 grudnia 1972 w Ad-Dakahlijji) – egipski piłkarz grający na pozycji bramkarza.
Kariera klubowa.
Piłkarską karierę El-Sayed rozpoczął w klubie Dekernes Club. Następnie przeszedł do kairskiego Zamaleku Sporting Club. W 1992 roku zadebiutował w jego barwach w pierwszej lidze egipskiej i z czasem stał się jego podstawowym zawodnikiem. W 1993 roku wywalczył swoje pierwsze mistrzostwo Egiptu i zwyciężył z Zamalekiem w Lidze Mistrzów (0:0, 0:0 k. 7:6 w finałowych meczach z Asante Kotoko). Rok później zdobył Superpuchar Afryki. W 1996 roku znów wygrał Ligę Mistrzów (1:2, 2:1 k. 5:4 z Shooting Stars FC). Z kolei w 1997 roku sięgnął po swój drugi Superpuchar Afryki oraz po Puchar Afro-Azjatycki.
Latem 1998 roku El-Sayed przeszedł do belgijskiego Club Brugge, w którym walczył o miejsce w składzie wraz z Dannym Verlindenem. W klubie z Brugii grał przez 3 lata i w tym okresie rozegrał 29 spotkań w pierwszej lidze belgijskiej.
W 2001 roku El-Sayed wrócił do Egiptu i został zawodnikiem Goldy Fayoom. W 2002 roku trafił do greckiego Akratitosu. W 2003 roku ponownie grał w ojczyźnie, tym razem w klubie El-Ittihad z Aleksandrii. Natomiast w sezonie 2004/2005 był piłkarzem El-Masry z Port Saidu. Rok później bronił barw Al-Ahly Kair. Dwukrotnie przyczynił się do triumfu Al-Ahly w rozgrywkach Ligi Mistrzów (w 2005 i 2006 roku). Wywalczył też mistrzostwo kraju i Puchar Egiptu. Z kolei w latach 2006-2008 występował w ENPPI Club, w barwach którego zakończył karierę piłkarską.
Kariera reprezentacyjna.
W reprezentacji Egiptu El-Sayed zadebiutował 8 września 1992 w zremisowanym 1:1 meczu Arabskim Pucharze Narodów z Jordanią. W 1996 roku został po raz pierwszy powołany na Puchar Narodów Afryki i zagrał na nim w 4 meczach: z Angolą (2:1), z Kamerunem (1:2), z Republiką Południowej Afryki (0:1) i ćwierćfinale z Zambią (1:3).
W 1998 roku El-Sayed wywalczył z Egiptem mistrzostwo Afryki podczas Pucharu Narodów Afryki 1998, na którym rozegrał 6 meczów: z Mozambikiem (2:0), z Zambią (4:0), z Marokiem (0:1), ćwierćfinale z Wybrzeżem Kości Słoniowej (0:0, k. 5:4), półfinale z Burkina Faso (2:0) i finale z RPA (2:0). Został uznany najlepszym bramkarzem turnieju.
W 2000 roku El-Sayed był podstawowym zawodnikiem Egiptu w Pucharze Narodów Afryki 2000 i wystąpił na nim w 4 meczach: z Zambią (2:0), z Senegalem (1:0), Burkina Faso (4:2) i w ćwierćfinale z Tunezją (0:1). Został po raz drugi uznany najlepszym bramkarzem Pucharu Narodów Afryki. Z kolei w 2004 roku został powołany do kadry na Puchar Narodów Afryki 2004. Tam rozegrał 2 spotkania: z Zimbabwe (2:1) i z Algierią (1:2). W latach 1992-2005 rozegrał w kadrze narodowej 110 meczów.
W swojej karierze El-Sayed wystąpił także w takich turniejach jak: młodzieżowe Mistrzostwa Świata w 1991 roku, Igrzyska Olimpijskie w Barcelonie i Puchar Konfederacji 1999.

</doc>
<doc id="1914083" url="https://pl.wikipedia.org/wiki?curid=1914083" title="Parafia św. Jadwigi Królowej w Pilchowie">
Parafia św. Jadwigi Królowej w Pilchowie

Parafia św.Jadwigi Królowej w Pilchowie - parafia należąca do dekanatu pysznickiego w diecezji sandomierskiej. Erygowana w 1992. Jej proboszczem jest ks. kanonik mgr Krzysztof Guźla Parafia posiada akta parafialne od połowy XIX wieku przejęte od macierzystej parafii Rozwadów-Fara.

</doc>
<doc id="1914087" url="https://pl.wikipedia.org/wiki?curid=1914087" title="Sant Joan Despí">
Sant Joan Despí

Sant Joan Despí – miasto w północno-wschodniej Hiszpanii w Katalonia w comarce Bajo Llobregat (Barcelona (prowincja)). Leżące na lewym brzegu rzeki Llobregat. Miejscowość turystyczno-przemysłowa z licznymi zakładami produkcyjnymi. Administracyjnie podzielona na 5 dzielnic: "Barri Centre", "Les Planes", "Pla del Vent/Torreblanca", "Residential Sant Joan", "Eixample" oraz "Polígon Fonsanta".

</doc>
<doc id="1914088" url="https://pl.wikipedia.org/wiki?curid=1914088" title="Regin Vágadal">
Regin Vágadal

Regin Vágadal (ur. 22 marca 1970) – farerski strongman.
Sześciokrotny .
Życiorys.
Regin Vágadal rozpoczął treningi siłowe w 1995 r. W tym samym roku pierwszy raz wziął udział w zawodach siłaczy. W 1996 r. zadebiutował w zawodach międzynarodowych. Uczestniczył pięciokrotnie w indywidualnych Mistrzostwach Świata Strongman, w latach 1996, 1997, 1999, 2000 i 2001. W Mistrzostwach Świata Strongman 1997, Mistrzostwach Świata Strongman 1999 i Mistrzostwach Świata Strongman 2001 nie zakwalifikował się do finałów.
Wymiary:

</doc>
<doc id="1914093" url="https://pl.wikipedia.org/wiki?curid=1914093" title="Sant Just Desvern">
Sant Just Desvern

Sant Just Desvern, zapis w jęz. hiszp. "San Justo Desvern" – miasto w Hiszpanii, leżące w pobliżu Barcelony w Katalonii w comarce Baix Llobregat. Pierwsza historyczna wzmianka o mieście pochodzi z 965 r. (X wiek).

</doc>
<doc id="1914104" url="https://pl.wikipedia.org/wiki?curid=1914104" title="Sant Feliu de Llobregat">
Sant Feliu de Llobregat

Sant Feliu de Llobregat – miasto w Hiszpanii w prowincji Barcelona w Katalonii wchodzące w skład comarki Baix Llobregat, leżące w dolinie rzeki Llobregat. Miejscowość słynąca z odbywających się tu licznych festiwali regionalnych m.in.: "Fiesta de San Lorenzo", "Fiesta de la primavera", "Fiesta “de la Tardor”" czy "Festa de la Rosa".

</doc>
<doc id="1914111" url="https://pl.wikipedia.org/wiki?curid=1914111" title="Hakuho Sho">
Hakuho Sho



</doc>
<doc id="1914116" url="https://pl.wikipedia.org/wiki?curid=1914116" title="Nicolien Sauerbreij">
Nicolien Sauerbreij

Nicolien Sauerbreij (ur. 31 lipca 1979 w De Hoef) – holenderska snowboardzistka, mistrzyni olimpijska, wicemistrzyni świata i zdobywczyni Pucharu Świata.
Kariera.
Po raz pierwszy na arenie międzynarodowej pojawiła się 6 stycznia 1996 roku w L’Alpe d’Huez, gdzie w zawodach FIS Race zajęła czwarte miejsce w slalomie równoległym (PSL). W 1997 roku wystartowała na mistrzostwach świata juniorów w Corno alle Scale, zajmując dziesiąte miejsce w gigancie. Jeszcze dwukrotnie startowała na imprezach tego cyklu, najlepszy wynik osiągając na mistrzostwach świata juniorów w Seiser Alm w 1999 roku, gdzie była ósma w gigancie równoległym (PGS).
W zawodach Pucharu Świata zadebiutowała 28 listopada 1996 roku w Tignes, zajmując 24. miejsce w PSL. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 14 grudnia 2001 roku w Mont-Sainte-Anne, kończąc rywalizację w PGS na drugiej pozycji. W zawodach tych rozdzieliła dwie Francuzki: Julie Pomagalski i Isabelle Blanc. Łącznie 22 razy stawała na podium zawodów PŚ, odnosząc przy tym osiem zwycięstw. Najlepsze wyniki osiągnęła w sezonie 2007/2008, kiedy to zwyciężyła w klasyfikacji generalnej, a w klasyfikacji PAR wywalczyła Małą Kryształową Kulę. W klasyfikacji PAR zwyciężyła także w sezonie 2009/2010, zajmując jednocześnie drugie miejsce w klasyfikacji generalnej. Ponadto w sezonach 2001/2002 i 2002/2003 była druga w klasyfikacji PAR, a w sezonie 1997/1998 była trzecia w klasyfikacji snowcrossu.
Największy sukces w karierze osiągnęła w 2010 roku, kiedy na igrzyskach olimpijskich w Vancouver zdobyła złoty medal w gigancie równoległym. W zawodach tych pokonała Rosjankę Jekatierinę Iluchiną i Austriaczkę Marion Kreiner. W tej samej konkurencji zajęła też dziesiąte miejsce na igrzyskach w Soczi (2014), dwunaste na igrzyskach w Turynie (2006) i 24. miejsce podczas igrzysk olimpijskich w Salt Lake City (2002). W 2011 roku zdobyła srebrny medal w slalomie równoległym na mistrzostwach świata w La Molinie. Uplasowała się tam między Hilde-Katrine Engeli z Norwegii i Austriaczką Claudią Riegler. Była też między innymi czwarta w PSL podczas mistrzostw świata w Arosie, przegrywając walkę o podium z Doresią Krings z Austrii.
W 2015 roku zakończyła karierę.

</doc>
<doc id="1914117" url="https://pl.wikipedia.org/wiki?curid=1914117" title="Hikonojo Kamimura">
Hikonojo Kamimura



</doc>
<doc id="1914118" url="https://pl.wikipedia.org/wiki?curid=1914118" title="Bitwa pod La Bicocca">
Bitwa pod La Bicocca



</doc>
<doc id="1914120" url="https://pl.wikipedia.org/wiki?curid=1914120" title="Międzynarodowy Dzień Praw Człowieka">
Międzynarodowy Dzień Praw Człowieka



</doc>
<doc id="1914128" url="https://pl.wikipedia.org/wiki?curid=1914128" title="Pasmo zaporowe filtru">
Pasmo zaporowe filtru

Pasmo zaporowe filtru – umowny przedział częstotliwości o skończonej lub nieskończonej szerokości, dla którego filtr wnosi tłumienie nie mniejsze niż przyjęte minimalne tłumienie dla pasma zaporowego. Składowe widmowe sygnału wejściowego mieszczące się w przedziale częstotliwości pasma zaporowego są przez ten filtr tłumione.

</doc>
<doc id="1914130" url="https://pl.wikipedia.org/wiki?curid=1914130" title="Mantelzak">
Mantelzak

Mantelzak (z niem. "Mantelsack", "worek na płaszcz") – specjalnego kształtu (przeważnie tulei) pojemnik troczony do tylnego łęku siodła wojskowego w XVIII i XIX wieku. Wykonywany był zazwyczaj z sukna w barwach munduru lub jego wyłogów. W okresie wojen napoleońskich stały element wyposażenia wszystkich oddziałów konnicy armii wszystkich walczących stron (poza rosyjską).
Mantelzak służył do przewożenia zwinętego płaszcza kawalerzysty i innych przedmiotów osobistego użytku. W formacjach liniowych na bocznych krawędziach umieszczano najczęściej cyfrę pułkową, w formacjach gwardyjskich pojawiał się zazwyczaj inicjał władcy, haftowany nicią białą lub żółtą (dla szeregowych i podoficerów), bądź srebrną lub złotą (dla oficerów). W kawalerii Księstwa Warszawskiego i okresu powstania listopadowego obowiązywały kolory biały/srebrny dla oddziałów polskich i żółte/złote dla litewskich. Białe/srebrne obramowania mantelzaków nosili, między innymi, szwoleżerowie gwardii cesarskiej, którzy monogram cesarski mieli wyhaftowany na bogatych, granatowych czaprakach. 
Znacznie rzadziej pojawiały się mantelzaki o przekroju kwadratu lub prostopadłościanu. W pułkach kawalerii II Rzeczypospolitej mantelzak zastąpił zwinięty i przytroczony do łęku skórzanymi pasami koc.

</doc>
<doc id="1914131" url="https://pl.wikipedia.org/wiki?curid=1914131" title="Alphonso Ford">
Alphonso Ford

Alphonso Ford (ur. 31 października 1971 roku w Greenwood, Missisipi, zm. 4 września 2004 roku w Memphis, USA) – amerykański koszykarz.
Kariera.
NBA.
W 1993 roku Seattle SuperSonics wybrali go w drafcie NBA. Ford do "Ponaddźwiękowców" trafił z nr 34 w II rundzie. W NBA zagrał w dwóch klubach – oprócz Seattle z jego usług skorzystała Philadelphia 76ers. Na parkiecie pojawił się jednak w sumie tylko 11 razy (6 w barwach "SuperSonics" i 6 w "76ers").
CBA.
Znacznie lepiej mu szło w lidze CBA, w której wystąpił dwukrotnie jako przerywnik w grze w NBA, tj. w latach 1993-95. Grał w barwach Tri-City Chinook i jako pierwszoroczniak zdobywał średnio 22,8 pkt na mecz, co przyniosło mu tytuł najlepszego debiutanta rozgrywek oraz pierwszą piątkę ligi i udział w Meczu Gwiazd. Za drugim razem zdobywał średnio 24 pkt i ponowny udział w All-Stars Game CBA.
Europa.
Na sezon 1995/96 trafił do Europy, gdzie najpierw zaczepił się w hiszpańskiej BC Huesca, zespole z I ligi hiszpańskiej. Ford zdobywał średnio 25,1 pkt na mecz, ale nie sprawił, aby drużyna zdołał się utrzymać w lidze. Dlatego też Ford nie został w drużynie na następny sezon i wyjechał do Grecji, gdzie zakotwiczył w Papagou Ateny. Spędził tam jeden sezon, grając w najwyższej lidze – A1 Ethniki. Zespół zajął siódmą pozycję w lidze, a on dzięki 24,6 pkt na mecz został najlepszym strzelcem ligi.
Miejsca jednak tam nie zagrzał, bo przed sezonem 1997/98 zdiagnozowano u niego białaczkę, co spowodowało, że drużyna z Aten zrezygnowała z jego usług, nie chcąc płacić za leczenie. Ford nie zrezygnował jednak z koszykówki tym bardziej, że inny klub ze stolicy Grecji zdecydował się go zatrudnić – Sporting BC. Celem tego zespołu było utrzymanie się w rozgrywkach, w czym wydatnie pomógł Ford, który tym samym pokazał wielki hart ducha, walcząc z chorobą, czego dowodem niech będzie fakt, że ze średnią punktową, 22,3, drugi raz był liderem klasyfikacji strzelców ligi greckiej.
To zaowocowało podpisaniem dwuletniej umowy z trzecim klubem z Aten – Peristeri BC. To tam Alphonso Ford wypłynął na szerokie wody. Jego 22,2 pkt. nie dość, że znów mu dał tytuł najlepszego strzelca rozgrywek, to pomogło Peristeri zająć piąte miejsce w A1 Ethniki. W tym samym sezonie, 1999/00, Peristeri doszło do 1/16 Pucharu Koracia, gdzie, mimo że Ford zdobywał średnio 20,7 pkt, ulegli Estudiantes Madryt.
W następnym sezonie Peristeri zaprezentowało się jeszcze lepiej. Trzecie miejsce w lidze i ponowny tytuł najlepszego strzelca rozgrywek dla Forda – 23,7, to był kolejny znak, że amerykański koszykarz to świetny zawodnik. Tym bardziej, że Ford, mimo że nie został mistrzem Grecji, został nagrodzony tytułem MVP.
W europejskich pucharach Ford z Peristeri robił furorę. Klub z Aten wyszedł na drugim miejscu z grupy, zostawiając z tyłu Žalgiris Kowno, KK Zadar czy Estudiantes Madryt. Lepszymi byli jedynie koszykarze Fortitudo Bolonia. Jednak już w 1/16 Peristeri trafiło na TAU Ceramikę Vitoria i po dwóch porażkach pożegnali się z Euroligą. TAU natomiast uległo dopiero w finale, kiedy po pięciomeczowej potyczce lepszym był Kinder Bolonia. Na osłodę Ford trafił do pierwszej piątki rozgrywek, głównie dzięki wyczynom punktowym. W pierwszym spotkaniu z TAU Ceramiką rzucił nawet 41 pkt (9/19 2pt, 3/4 3pt, 14/15 1pt), co było więcej niż połową tego, co rzucili pozostali jego koledzy – TAU dwukrotnie wygrało 79:81, 68:81. W tym sezonie Amerykanin rzucał średnio 26 pkt na mecz, co dało mu tytuł najlepszego strzelca.
W następnym sezonie grał już dla Olympiakosu Pireus, z którym podpisał roczny kontrakt opiewający na milion dolarów. Ford w Pireusie błyszczał, został uznany MVP Pucharu Grecji, po który z klubem sięgnął. W półfinale, grając przeciwko Dejanie Bodirodze z Panathinaikosu, rzucił 20 pkt, miał 7 asyst i 3 zbiórki. W finale Olympiakos ograł Maroussi Ateny 77:66, a czarnoskóry zawodnik rzucił 24 „oczka”, miał 10 zbiórek i 3 asysty.
W Eurolidze, jak rok wcześniej sięgnął po tytuł najlepiej punktującego zawodnika. Tym razem miał średnią 24,8 pkt.
Z zespołem awansował do najlepszej szesnastki, gdzie w grupie znaleźli się z dwoma greckimi klubami z Aten – Panathinaikosem, AEK Ateny oraz słoweńskąOlimpiją Ljubljana. To właśnie porażka z tą ostatnią drużyną spowodowała, że Olympiakos nie awansował do Final Four. Co gorsza, Olympiakos uległ na własnym boisku 85:89, mimo że Ford zdobył w tym meczu 21 pkt, 9 zbiórek i 5 asyst. Na dodatek klub z Pireusu przegrał w finale A1 Ethniki z AEK Ateny, grając bez Forda w składzie, który doznał kontuzji.
W kolejnym sezonie w Olympiakosie nie wystąpił głównie ze względów ekonomicznych, bo cała Grecja przygotowywała się Igrzysk Olimpijskich w Atenach i kluby redukowały budżety w celu przeznaczenia środków na renowację aren. Z takiego powodu Ford wylądował na rok w Montepaschi Siena. Był to sezon i udany, i rozczarowujący. Ford z zespołem zajął czwartą pozycję w Lega Basket A, on rzucał średnio 19,1 pkt na mecz. w Eurolidze nieco gorzej mu szło, bo 17,9 pkt, ale trafił do pierwszej piątki rozgrywek. Ale pozostał wielki niedosyt – klub z Sieny bowiem, mimo że ledwo awansował do TOP 16 Euroligi (z ostatniego możliwego miejsca w grupie z m.in. Maccabi Tel Awiw, Panathinaikosem i TAU Ceramiką), to w drugiej części rozgrywek zachwycił i zakwalifikował się do Final Four. Jednak w decydującym meczu przeciwko Benettonowi Treviso Ford zawiódł – trafił jedynie 5 z 19 rzutów, co dało 15 pkt, a co skończyło się porażką 62:65.
Ostatni rok.
W sezonie 2003/04 Ford grał dla Scavolini Pesaro. Mimo że białaczka była już w zaawansowanym stadium, to on sportową wciąż imponował. We włoskiej Lega Basket A zdobywał średnio 22,2 pkt na mecz, a Scavolini zajęło czwartą lokatę w lidze, co dało promocję do gry w Eurolidze, i przegrało w finale Pucharu Włoch.
Zmarł w wieku 32 lat, niecałe dwa tygodnie po ogłoszeniu przejścia na emeryturę. Pozostawił po sobie córkę Quekenshia Aljernea Ford, synów Karlderek i Alfonsa juniora oraz żonę Paulę.
W tym samym roku władze Euroligi ogłosiły, że najlepiej punktujący zawodnik będzie otrzymywał statuetkę im. Alphonso Forda. W pierwszym sezonie rozgrywek, w którym zabrakło Forda, koszykarzem, który otrzymał tę nagrodę został Charles Smith, który zastąpił Forda w Scavolini Pesaro.

</doc>
<doc id="1914132" url="https://pl.wikipedia.org/wiki?curid=1914132" title="Patrick Wilson (muzyk)">
Patrick Wilson (muzyk)

Patrick „Pat” George Wilson (ur. 1 lutego 1969 w Buffalo) – amerykański muzyk, perkusista grupy Weezer. Dołączył do zespołu w 1992 roku. Jest także założycielem zespołu The Special Goodness.

</doc>
<doc id="1914136" url="https://pl.wikipedia.org/wiki?curid=1914136" title="Saint Lucia na Mistrzostwach Świata w Lekkoatletyce 2009">
Saint Lucia na Mistrzostwach Świata w Lekkoatletyce 2009

Saint Lucia na Mistrzostwach Świata w Lekkoatletyce 2009 – reprezentacja Saint Lucia podczas czempionatu w Berlinie liczyła 1 zawodniczkę, która nie awansowała do finału.

</doc>
<doc id="1914137" url="https://pl.wikipedia.org/wiki?curid=1914137" title="Janusz Karol Barański">
Janusz Karol Barański

Janusz Karol Barański (ur. 31 grudnia 1941 w Warszawie) – polski animator kultury, właściciel księgarni-antykwariatu „Nike” w Łodzi, działacz Stowarzyszenia Przyjaciół Twórczości Jana Kasprowicza, instruktor harcerski w stopniu harcmistrza.
Nauka i praca zawodowa.
Edukację elementarną zdobył w Szkole Podstawowej nr 16 w Łodzi przy ul. Abramowskiego 3 w 1955 roku. Maturę uzyskał w 1959 roku, kończąc II Liceum Ogólnokształcące im. Gabriela Narutowicza w Łodzi przy ul. Targowej (obecnie przy ul. Nowej). Studia wyższe ukończył na Wydziale Prawa i Administracji Uniwersytetu Łódzkiego z dyplomem magistra prawa. Pracował zawodowo w Komendzie Chorągwi Łódzkiej Związku Harcerstwa Polskiego (ostatnio jako zastępca komendanta Chorągwi), następnie przez lata pracował w administracji samorządowej w Dzielnicowej Radzie Narodowej Łódź-Bałuty i Łódź-Śródmieście. Od 1982 do końca 2017 roku prowadził księgarnię – antykwariat „Nike”.
„Nike”.
23 sierpnia 1982 roku otworzył własną księgarnię-antykwariat „Nike” w niewielkim posklepowym lokalu przy ul. Andrzeja Struga 3 w Kamienicy II Łódzkiego Towarzystwa Pożyczkowo-Oszczędnościowego i prowadził ją do 30 grudnia 2017 r. 
W 1988 r. współorganizował z XV LO im. Jana Kasprowicza w Łodzi trzydniowy VII Zlot Szkół im. Jana Kasprowicza, w którym uczestniczyły dzieci i młodzież z kilkunastu polskich szkół, realizując bogaty program kulturalny.
Odczytali wspomnieniowe wiersze Zdzisław Szczepaniak i Mirosław Zbigniew Wojalski. Pozostali uczestnicy dzielili się wspomnieniami z działalności „Nike” i spotkań z Januszem Karolem Barańskim, barwnie opisywali pasje Jubilata, który w tym samym dniu obchodził swoje 76. urodziny.
O zamknięciu „NIKE” pisały „Gazeta Wyborcza Łódź” 29 grudnia 2017 (z rekomendacją na pierwszej stronie wydania ogólnopolskiego), dużym zdjęciem Janusza Karola Barańskiego za witryną księgarni na całej pierwszej stronie i artykułem na stronach 6-7 Aleksandry Pucułek "Nike za chwilę znika". Także Łukasz Kaczyński w artykule "Nike, co znika" w numerze 12/2017 „Kalejdoskop Magazynu kulturalnego Łodzi i województwa łódzkiego” s. 44. 
Varia.
Posiada licencję zawodnika rajdowego, brał udział w rajdach samochodowych w barwach Automobilklubu Łódzkiego.

</doc>
<doc id="1914142" url="https://pl.wikipedia.org/wiki?curid=1914142" title="Lockstedt">
Lockstedt

Lockstedt – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914144" url="https://pl.wikipedia.org/wiki?curid=1914144" title="Mühlenbarbek">
Mühlenbarbek

Mühlenbarbek – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914145" url="https://pl.wikipedia.org/wiki?curid=1914145" title="Muehlenbarbek">
Muehlenbarbek



</doc>
<doc id="1914146" url="https://pl.wikipedia.org/wiki?curid=1914146" title="Oeschebüttel">
Oeschebüttel

Oeschebüttel – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914147" url="https://pl.wikipedia.org/wiki?curid=1914147" title="Oeschebuettel">
Oeschebuettel



</doc>
<doc id="1914148" url="https://pl.wikipedia.org/wiki?curid=1914148" title="Poyenberg">
Poyenberg

Poyenberg – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914149" url="https://pl.wikipedia.org/wiki?curid=1914149" title="Quarnstedt">
Quarnstedt

Quarnstedt – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914151" url="https://pl.wikipedia.org/wiki?curid=1914151" title="Sarlhusen">
Sarlhusen

Sarlhusen – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914153" url="https://pl.wikipedia.org/wiki?curid=1914153" title="Störkathen">
Störkathen

Störkathen – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914154" url="https://pl.wikipedia.org/wiki?curid=1914154" title="Stoerkathen">
Stoerkathen



</doc>
<doc id="1914155" url="https://pl.wikipedia.org/wiki?curid=1914155" title="Pacyfik (ujednoznacznienie)">
Pacyfik (ujednoznacznienie)

Geografia
Kultura i sztuka
Imię
Postacie

</doc>
<doc id="1914156" url="https://pl.wikipedia.org/wiki?curid=1914156" title="Zjednoczone Emiraty Arabskie na Mistrzostwach Świata w Lekkoatletyce 2009">
Zjednoczone Emiraty Arabskie na Mistrzostwach Świata w Lekkoatletyce 2009

Zjednoczone Emiraty Arabskie na Mistrzostwach Świata w Lekkoatletyce 2009 – reprezentacja Zjednoczonych Emiratów Arabskich podczas czempionatu w Berlinie liczyła 2 zawodników. Żaden z przedstawicieli tego państwa nie zdołał awansować do finału.

</doc>
<doc id="1914158" url="https://pl.wikipedia.org/wiki?curid=1914158" title="Całkowite zaćmienie Słońca 11 sierpnia 1999 roku">
Całkowite zaćmienie Słońca 11 sierpnia 1999 roku



</doc>
<doc id="1914160" url="https://pl.wikipedia.org/wiki?curid=1914160" title="Dziewięciu nathów">
Dziewięciu nathów

Dziewięciu nathów – grupa dziewięciu guru hinduistycznych z tradycji jogi nathów. Najsławniejsi z tej grupy to Gorakszanath i jego nauczyciel Matsjendranath.
Istnieją różne listy imion tych mistrzów :

</doc>
<doc id="1914162" url="https://pl.wikipedia.org/wiki?curid=1914162" title="Wiedenborstel">
Wiedenborstel

Wiedenborstel – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen. Gmina liczy pięciu mieszkańców i tym samym jest najmniejszą gminą w Niemczech.

</doc>
<doc id="1914163" url="https://pl.wikipedia.org/wiki?curid=1914163" title="Wychowywanie">
Wychowywanie



</doc>
<doc id="1914164" url="https://pl.wikipedia.org/wiki?curid=1914164" title="Willenscharen">
Willenscharen

Willenscharen – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914166" url="https://pl.wikipedia.org/wiki?curid=1914166" title="Wrist">
Wrist

Wrist – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914168" url="https://pl.wikipedia.org/wiki?curid=1914168" title="Wulfsmoor">
Wulfsmoor

Wulfsmoor – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914169" url="https://pl.wikipedia.org/wiki?curid=1914169" title="Hennstedt (powiat Steinburg)">
Hennstedt (powiat Steinburg)

Hennstedt – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914171" url="https://pl.wikipedia.org/wiki?curid=1914171" title="Rade (powiat Steinburg)">
Rade (powiat Steinburg)

Rade – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914172" url="https://pl.wikipedia.org/wiki?curid=1914172" title="All India Anna Dravida Munnetra Kazhagam">
All India Anna Dravida Munnetra Kazhagam



</doc>
<doc id="1914178" url="https://pl.wikipedia.org/wiki?curid=1914178" title="Zimbabwe na Mistrzostwach Świata w Lekkoatletyce 2009">
Zimbabwe na Mistrzostwach Świata w Lekkoatletyce 2009

Zimbabwe na Mistrzostwach Świata w Lekkoatletyce 2009 – reprezentacja Zimbabwe podczas czempionatu w Berlinie liczyła 5 zawodników. Żaden z przedstawicieli tego państwa nie zdołał awansować do finału (z wyjątkiem występującego w maratonie George'a Majaji, ponieważ w tej konkurencji rozegrano tylko finał).

</doc>
<doc id="1914189" url="https://pl.wikipedia.org/wiki?curid=1914189" title="Mania (mitologia etruska)">
Mania (mitologia etruska)

Mania lub "Manea" – w mitologii etruskiej bogini świata podziemnego i śmierci. Zaświatami władała wraz z małżonkiem Mantusem. Była matką duchów.

</doc>
<doc id="1914192" url="https://pl.wikipedia.org/wiki?curid=1914192" title="Perełkowiec">
Perełkowiec

Perełkowiec ("Styphnolobium" Schott) – rodzaj roślin należących do rodziny bobowatych, do podrodziny bobowate właściwe. Występują głównie na obszarach tropikalnych.
Systematyka.
Należy do rodziny bobowatych ("Fabaceae"), która wraz z rodzinami mydłokrzewowatych i krzyżownicowatych tworzy rząd bobowców w obrębie dwuliściennych właściwych. W obrębie rodziny należy do podrodziny bobowatych właściwych "Faboideae" i plemienia "Sophoreae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), rodzaj ("Styphnolobium" Schott).

</doc>
<doc id="1914193" url="https://pl.wikipedia.org/wiki?curid=1914193" title="Styphnolobium">
Styphnolobium



</doc>
<doc id="1914197" url="https://pl.wikipedia.org/wiki?curid=1914197" title="Stacja Corner Gas">
Stacja Corner Gas

Stacja Corner Gas (ang. "Corner Gas", 2004-2009) – kanadyjski serial telewizyjny nadawany przez stacje CTV Television Network i The Comedy Network od 22 stycznia 2004 roku do 13 kwietnia 2009 roku. W Polsce emitowany na kanale Comedy Central Polska.
Opis fabuły.
Serial opowiada o życiu mieszkańców małego miasteczka Saskatchewen. Głównymi bohaterami są Brent LeRoy (Brent Butt), właściciel przydrożnej stacji benzynowej "Corner Gas" w fikcyjnym mieście Dog River, jego asystentka Wanda Dollard (Nancy Robertson) oraz właścicielka kawiarni Lacey Burrows (Gabrielle Miller).

</doc>
<doc id="1914198" url="https://pl.wikipedia.org/wiki?curid=1914198" title="Campral">
Campral



</doc>
<doc id="1914199" url="https://pl.wikipedia.org/wiki?curid=1914199" title="Parametr asymetrii">
Parametr asymetrii

Parametr asymetrii – wielkość określająca anizotropię funkcji fazowej rozpraszania na pojedynczej cząstce. Parametr asymetrii g jest pierwszym momentem funkcji fazowej względem cosinusa kąta rozpraszania i dany jest wzorem
gdzie:
Parametr asymetrii zmienia się w przedziale od -1 do 1, przy czym wartość:
Parametr asymetrii na ogół rośnie wraz z rozmiarem częstki rozpraszającej (parametrem wielkości). Wartość parametru asymetrii w przypadku kropel chmurowych zmienia się na ogół w przedziale od 0,75 do 0,9, zaś w przypadku aerozolu atmosferycznego od 0,55 do 0,7.

</doc>
<doc id="1914201" url="https://pl.wikipedia.org/wiki?curid=1914201" title="Dorycnium germanicum">
Dorycnium germanicum



</doc>
<doc id="1914202" url="https://pl.wikipedia.org/wiki?curid=1914202" title="Jekatierina Iluchina">
Jekatierina Iluchina

Jekatierina Siergiejewna Iliuchina (ros. Екатерина Сергеевна Илюхина; ur. 19 czerwca 1987 w Nowosybirsku) – rosyjska snowboardzistka, wicemistrzyni olimpijska.
Kariera.
Po raz pierwszy na arenie międzynarodowej pojawiła się 27 marca 2003 roku w Szukołowie, gdzie na mistrzostwach kraju zajęła 12. miejsce w gigancie równoległym (PGS). W 2004 roku wystąpiła na mistrzostwach świata juniorów w Klinovcu i Oberwiesenthal, zajmując jedenaste 24. miejsce w (PGS) i 22. miejsce w snowcrossie. Jeszcze trzykrotnie startowała na imprezach tego cyklu, największy sukces osiągając podczas rozgrywanych trzy lata później mistrzostwach świata juniorów w Bad Gastein, gdzie zdobyła brązowy medal w slalomie równoległym (PSL).
W Pucharze Świata zadebiutowała 11 marca 2004 roku w Bardonecchii, zajmując 32. miejsce w snowcrossie. Pierwsze pucharowe punkty wywalczyła 7 stycznia 2005 roku w Petersburgu, zajmując 27. miejsce w PSL. Na podium zawodów tego cyklu jedyny raz stanęła 11 grudnia 2010 roku w Limone Piemonte, kończąc rywalizację w PGS na trzeciej pozycji. W zawodach tych wyprzedziły ją jedynie dwie reprezentantki Szwajcarii: Patrizia Kummer i Fränzi Mägert-Kohli. Najlepsze wyniki osiągała w sezonie 2013/2014, kiedy to zajęła dziewiąte miejsce w klasyfikacji generalnej PAR.
Jej największym sukcesem w karierze jest srebrny medal w gigancie równoległym wywalczony na igrzyskach olimpijskich w Vancouver w 2010 roku. Uplasowała się tam między Nicolien Sauerbreij z Holandii i Austriaczką Marion Kreiner. Na rozgrywanych cztery lata później igrzyskach w Soczi w tej samej konkurencji była dwunasta, a w slalomie równoległym zajęła 29. miejsce. Była też między innymi jedenasta podczas mistrzostw świata w La Molina w 2011 roku.

</doc>
<doc id="1914204" url="https://pl.wikipedia.org/wiki?curid=1914204" title="Sarah Silverman (serial telewizyjny)">
Sarah Silverman (serial telewizyjny)

Sarah Silverman (ang. "The Sarah Silverman Program", 2007-2010) – amerykański serial telewizyjny, w którym występuje Sarah Silverman, amerykańska aktorka oraz komik. Nadawany przez stację Comedy Central od 1 lutego 2007 roku. W Polsce nadawany przez kanał Comedy Central Polska.
Wersja polska.
Wersja polska: na zlecenie Comedy Central Polska - Master Film
Tekst: Antonina Kasprzak
Czyta: Leszek Zduń

</doc>
<doc id="1914206" url="https://pl.wikipedia.org/wiki?curid=1914206" title="Rainbow (wytwórnia)">
Rainbow (wytwórnia)

Rainbow S.p.A. (znane również jako Rainbow S.r.l.) – włoskie przedsiębiorstwo, spółka zależna Viacom, wytwórnia produkująca seriale animowane. Została założona w 1995 roku w Loreto. Aktualnie jest to największe studio tworzące animacje w Europie. Jest znane z takich produkcji jak Klub Winx, , czy Królewska Akademia Bajek. Założycielem i dyrektorem od 1995 jest Iginio Straffi. Ponadto Rainbow jest głównym właścicielem włoskiego dystrybutora, firmy Tridimensional S.r.l., która rozpowszechnia na terenie Włoch prasę dziecięcą, filmy i seriale na DVD, zabawki oraz jest główną wytwórnią muzyczną na potrzeby serialu animowanego Klub Winx.
W 2011 roku 30% udziałów firmy Rainbow SpA wykupił Viacom. W 2015 roku firma Rainbow przejęła Bardel Entertainment. W 2017 roku Rainbow przejęło grupę Iven SpA, do której należy Colorado Film, Moviement, San Isidro Edizioni Musicali oraz Gavila srl.
Filmografia.
Pełnometrażowe
Seriale

</doc>
<doc id="1914214" url="https://pl.wikipedia.org/wiki?curid=1914214" title="HAJDPARK">
HAJDPARK



</doc>
<doc id="1914217" url="https://pl.wikipedia.org/wiki?curid=1914217" title="Park Narodowy Szlezwicko-Holsztyńskie Morze Wattowe">
Park Narodowy Szlezwicko-Holsztyńskie Morze Wattowe



</doc>
<doc id="1914218" url="https://pl.wikipedia.org/wiki?curid=1914218" title="Trzęsienie ziemi w Chile (2010)">
Trzęsienie ziemi w Chile (2010)

Trzęsienie ziemi w Chile – trzęsienie ziemi o magnitudzie 8,8, którego hipocentrum znajdowało się pod dnem oceanu, na głębokości 35 km, około 8 km od wybrzeża Chile (regionu Maule). Do trzęsienia doszło 27 lutego 2010 o godzinie 3:34 czasu lokalnego (7:34 czasu polskiego) i trwało od 10 do 30 sekund. Po głównym wstrząsie nastąpiły wstrząsy wtórne, najsilniejsze o magnitudzie 6,2. 11 marca 2010 roku nastąpiły dwa wstrząsy wtórne o magnitudzie 7,2.
Było to najsilniejsze trzęsienie ziemi na świecie od 2004 roku i 5. najsilniejsze od 1900 roku. Trzęsienie było skutkiem zderzenia się dwóch płyt tektonicznych: płyty południowoamerykańskiej z płytą Nazca. Płyty te zderzają się w tempie ok. 8 cm rocznie i jest to jedna z największych prędkości zderzeń płyt na Ziemi. W czasie trzęsienia płyta Nazca zanurzyła się pod płytę południowoamerykańską – skały przesunęły się względem siebie na odległość do 11 m. Ogromne masy skalne przesunęły się bliżej środka Ziemi, co skróciło dobę o 1,26 μs, i zmieniło środek ciężkości Ziemi, co przesunęło oś ziemską o 8 cm.
Straty.
W Chile pozrywane są linie energetyczne i telefoniczne. Zamknięto lotnisko międzynarodowe w Santiago. Nieczynne są także kopalnie miedzi oraz rafinerie ropy naftowej. W Concepción około pół miliona domów zostało poważnie uszkodzonych. Łączna liczba ofiar śmiertelnych wyniosła 525 osób.
Tsunami.
Po trzęsieniu wydano ostrzeżenie przed tsunami, które obowiązywało w Chile, Peru, Kolumbii, Panamie, Kostaryce i na Antarktyce, a także na Hawajach i innych wyspach Pacyfiku.
Tsunami wywołało poważne zniszczenia w portowym mieście Talcahuano oraz na wyspach archipelagu Juan Fernández, gdzie co najmniej 4 osoby poniosły śmierć, a 13 innych uważa się za zaginione. Tsunami oczekiwane na Hawajach i w Australii nie okazały się niebezpieczne. Japonia i Rosja ogłosiły stan pogotowia i zarządziły ewakuację terenów nadbrzeżnych. Japonia obawiała się 28 lutego fal o wysokości ponad 3 metrów, jednak również i te obawy się nie potwierdziły.

</doc>
<doc id="1914219" url="https://pl.wikipedia.org/wiki?curid=1914219" title="Jakob Rosenfeld">
Jakob Rosenfeld

Jakob Rosenfeld, zwany w Chinach "Generałem Luo" (ur. 11 stycznia 1903 we Lwowie, zm. 22 kwietnia 1952 w Tel Awiwie) – austriacki lekarz żydowskiego pochodzenia, uczestnik wojny chińsko-japońskiej, minister zdrowia w tymczasowym chińskim rządzie rewolucyjnym.
Urodził się we Lwowie jako syn oficera armii austro-węgierskiej, służącego w 7. pułku ułanów. W 1910 rodzina Rosenfelda przeniosła się do Wöllersdorf w Dolnej Austrii, gdzie jego matka odziedziczyła gospodarstwo rolne. Młody Rosenfeld uczęszczał do szkoły w Wiener Neustadt, a w 1921 rozpoczął studia medyczne; doktoryzował się w 1928. W ciągu kilku lat zyskał sławę i uznanie jako lekarz, a jego gabinet w centrum Wiednia odwiedzało wielu pacjentów.
Rosenfeldowie sympatyzowali z socjaldemokracją. Po Anschlussie Austrii próbowali uciec z Wiednia, zostali jednak złapani przez Gestapo. Jakob został wywieziony do obozu koncentracyjnego w Dachau, a następnie do Buchenwaldu. Pod koniec 1939 został zwolniony; dano mu 14 dni na opuszczenie Rzeszy.
Rosenfeld skorzystał z jedynej nadarzającej się możliwości ucieczki z hitlerowskich Niemiec, jaką był wówczas statek płynący do Szanghaju. Tam, na osiedlu zamieszkanym przez europejskich Żydów na obszarze dzielnicy cudzoziemskiej otworzył praktykę lekarską. W szanghajskiej kawiarni „Fiaker” poznał Song Qingling, wdowę po Sun Jat-senie.
W Szanghaju nawiązał kontakt z chińskimi komunistami i postanowił włączyć się w walkę z Japończykami. W 1941 w porozumieniu z Shen Quishenem przedostał się na kontrolowaną przez komunistów północną część kraju, by służyć jako lekarz. W 1947 objął stanowisko ministra zdrowia w tymczasowym rządzie rewolucyjnym.
Po zwycięstwie chińskiej rewolucji Rosenfeld powrócił w 1950 do Wiednia. Nie znalazł jednak w mieście dawnych znajomych, w dodatku mocno podupadł na zdrowiu. Latem w 1951 wyjechał do Izraela, gdzie podjął pracę w szpitalu w Tel-Awiwie. Długo oczekiwał na wizę do Chin, którą otrzymał na początku 1952. Nie zdążył jednak wyjechać, gdyż 22 kwietnia zmarł na zawał serca.
Wiosną 1941 Rosenfeld zaczął pisać dziennik, w którym opisywał działania zbrojne, a także życie i obyczaje w Chinach, sportretował także czołowych przywódców chińskich komunistów. Akcja dziennika kończy się 1 października 1949, w dniu proklamacji Chińskiej Republiki Ludowej. Dziennik ten bardzo długo pozostawał nieznany, odnaleziono go dopiero pół wieku po śmierci autora w papierach jego siostry.

</doc>
<doc id="1914220" url="https://pl.wikipedia.org/wiki?curid=1914220" title="Marion Kreiner">
Marion Kreiner

Marion Kreiner (ur. 4 maja 1981 w Grazu) – austriacka snowboardzistka, specjalizująca się w slalomie i gigancie równoległym, trzykrotna medalistka mistrzostw świata.
Kariera.
Po raz pierwszy na arenie międzynarodowej pojawiła się 21 marca 1997 roku w Bad Gastein, gdzie w zawodach FIS Race zajęła 32. miejsce w gigancie. W 2000 roku wystąpiła na mistrzostwach świata juniorów w Berchtesgaden, zajmując jedenaste miejsce w gigancie równoległym (PGS) i 34. miejsce w slalomie równoległym (PSL). Na rozgrywanych rok później mistrzostwach świata juniorów w Nassfeld była odpowiednio piąta i szósta.
W Pucharze Świata zadebiutowała 26 stycznia 2002 roku w Kreischbergu, zajmując 17. miejsce w snowcrossie. Tym samym już w swoim debiucie zdobyła pierwsze pucharowe punkty. Na podium zawodów tego cyklu po raz pierwszy stanęła 14 marca 2004 roku w Bardonecchii, kończąc rywalizację w PGS na drugiej pozycji. W zawodach tych rozdzieliła Danielę Meuli ze Szwajcarii i Francuzkę Julie Pomagalski. Najlepsze wyniki osiągała w sezonach 2012/2013 i 2014/2015, kiedy to zajmowała drugie miejsce w klasyfikacji generalnej PAR, a w klasyfikacji PGS zdobywała Małą Kryształową Kulę. W klasyfikacji PAR zajęła ponadto trzecie miejsce w sezonie 2010/2011, a w sezonie 2015/2016 była trzecia w klasyfikacji PGS.
Pierwszy sukces w karierze osiągnęła w 2007 roku, kiedy zdobyła srebrny medal w slalomie równoległym na mistrzostwach świata w Arosie. Na rozgrywanych dwa lata później mistrzostwach świata w Gangwon zdobyła złoty medal w gigancie równoległym. W tej samej konkurencji wywalczyła brązowy medal na igrzyskach olimpijskich w Vancouver w 2010 roku, gdzie wyprzedziły ją tylko Holenderka Nicolien Sauerbreij i Rosjanka Jekatierina Iluchina. Z MŚ w La Molina w 2011 roku, MŚ w Stoneham w 2013 roku oraz rozgrywanych rok później igrzysk w Soczi wróciła jednak bez medalu. Kolejny sukces osiągnęła na mistrzostwach świata w Kreischbergu, gdzie zajęła trzecie miejsce w slalomie równoległym. Tym razem lepsze okazały się Czeszka Ester Ledecká i kolejna Austriaczka, Julia Dujmovits.

</doc>
<doc id="1914222" url="https://pl.wikipedia.org/wiki?curid=1914222" title="Phaca alpina">
Phaca alpina



</doc>
<doc id="1914224" url="https://pl.wikipedia.org/wiki?curid=1914224" title="Brytyjskie Wyspy Dziewicze na Mistrzostwach Świata w Lekkoatletyce 2009">
Brytyjskie Wyspy Dziewicze na Mistrzostwach Świata w Lekkoatletyce 2009

Brytyjskie Wyspy Dziewicze na Mistrzostwach Świata w Lekkoatletyce 2009, reprezentowane były przez 1 zawodniczkę – Tahesię Harrigan. Nie zdobyła ona żadnego medalu na tych mistrzostwach.

</doc>
<doc id="1914225" url="https://pl.wikipedia.org/wiki?curid=1914225" title="Puchar Danii w piłce siatkowej mężczyzn (2009/2010)">
Puchar Danii w piłce siatkowej mężczyzn (2009/2010)

Rozgrywki o Puchar Danii w piłce siatkowej mężczyzn w sezonie 2009/2010 (Landspokalen) zainaugurowane zostały we wrześniu 2009 roku. Brały w nich udział kluby z Elitedivision i 1. division.
Rozgrywki składały się z 1/8 finału, 1/4 finału, półfinałów i finału.
Finał rozegrany został 24 stycznia 2010 roku w Odense Idrætshal w Odense. 
Zdobywcą Pucharu Danii została drużyna Maryenlist Odense.

</doc>
<doc id="1914226" url="https://pl.wikipedia.org/wiki?curid=1914226" title="Trauma (serial telewizyjny)">
Trauma (serial telewizyjny)

Trauma – amerykański serial medyczny nadawany przez stację NBC, opowiadający o grupie ratowników medycznych. Zdjęcia do serialu kręcono w San Francisco (Kalifornia).
"Traumę" emitowała telewizja NBC od 28 września 2009 do 26 kwietnia 2010. Produkcję serialu zakończono po pierwszym sezonie z powodu niskiej oglądalności. W Polsce "Traumę" emitował Canal+.

</doc>
<doc id="1914229" url="https://pl.wikipedia.org/wiki?curid=1914229" title="Jan Jesionek">
Jan Jesionek

Jan Anzelm Marian Jesionek (ur. 5 lipca 1925 w Katowicach, zm. 14 marca 2008 tamże) – polski polityk, senator II kadencji.
Życiorys.
W czasie okupacji niemieckiej działał w konspiracji niepodległościowej. W latach 1944–1945 przebywał na zesłaniu w głębi Związku Radzieckiego. Od 1945 do 1948 walczył w zgrupowaniu „Huragan” Narodowych Sił Zbrojnych. W 1980 zakładał „Solidarność” w Wojewódzkim Przedsiębiorstwie CPN w Katowicach. W okresie stanu wojennego trzykrotnie aresztowany.
W latach 1991–1993 z ramienia Konfederacji Polski Niepodległej sprawował mandat senatora, reprezentując województwo katowickie. W Senacie był członkiem Komisji Nadzwyczajnej do Spraw Górnictwa i Komisji Obrony Narodowej.
W 1992 jego nazwisko pojawiło się na tzw. liście Macierewicza.
Pochowany na cmentarzu komunalnym przy ul. Panewnickiej w Katowicach.

</doc>
<doc id="1914231" url="https://pl.wikipedia.org/wiki?curid=1914231" title="Bushmaster">
Bushmaster



</doc>
<doc id="1914232" url="https://pl.wikipedia.org/wiki?curid=1914232" title="Puchar Danii w piłce siatkowej mężczyzn">
Puchar Danii w piłce siatkowej mężczyzn

Puchar Danii w piłce siatkowej mężczyzn (duń. "Landspokalen") - cykliczne rozgrywki w piłce siatkowej organizowane corocznie przez "Dansk Volleyball Forbund" (DVBF) dla duńskich męskich drużyn klubowych. 
Rozgrywki o siatkarski Puchar Danii rozgrywane są od 1976 roku. Pierwszym zwycięzcą tych rozgrywek został klub Middelfart VK. Najwięcej razy (14) Puchar Danii zdobywała drużyna Holte IF.

</doc>
<doc id="1914233" url="https://pl.wikipedia.org/wiki?curid=1914233" title="Bushmaster IMV">
Bushmaster IMV

Bushmaster Infantry Mobility Vehicle – australijski kołowy transporter piechoty typu MRAP produkowany przez zakłady Thales Australia, zaprojektowany przez zakłady Perry Engineering przy pewnym wsparciu technicznym ze strony irlandzkiej firmy Timoney Technology Ltd. Bushmaster został stworzony z myślą o działaniach na terenach pustynnych, np. w północnej Australii. W podstawowej wersji przystosowany jest do transportu 9 żołnierzy wraz z zapasami żywności (w tym 270 litrów wody w chłodzonym zbiorniku) i amunicji przewidzianych na trzy dni.
Bushmaster nie jest tradycyjnym transporterem opancerzonym, w założeniu służyć ma tylko do transportu żołnierzy, a nie do bezpośredniego udziału w walce, na co jest zbyt słabo opancerzony i uzbrojony. Jednostki piechoty wyposażone w te pojazdy określane są mianem „piechoty zmotoryzowanej”, a nie „piechoty zmechanizowanej”.
Pojazd ten budowany jest w kilku odmianach:
Ceny pojazdów różnią się w zależności od wersji, ale wynoszą ponad 550 tys. AUD za jednostkę.
Użytkownicy.
Zakłady Oshkosh Truck posiadają kontrakt na produkcję pojazdu w Stanach Zjednoczonych w wypadku, gdyby stamtąd nadeszło zamówienie na te wozy. Bushmaster znajduje się obecnie na wyposażeniu Australii, Nowej Zelandii, Wielkiej Brytanii, Holandii, Japonii, Jamajki, Fidżi i Indonezji. Kilka innych państw bierze pod uwagę zamówienie pojazdu, w tym Francja, Hiszpania, Libia i Kanada.

</doc>
<doc id="1914235" url="https://pl.wikipedia.org/wiki?curid=1914235" title="Ononis hircina">
Ononis hircina



</doc>
<doc id="1914238" url="https://pl.wikipedia.org/wiki?curid=1914238" title="Parafia Nawiedzenia NMP w Niekrasowie">
Parafia Nawiedzenia NMP w Niekrasowie



</doc>
<doc id="1914242" url="https://pl.wikipedia.org/wiki?curid=1914242" title="Bushmaster Protected Mobility Vehicle">
Bushmaster Protected Mobility Vehicle



</doc>
<doc id="1914247" url="https://pl.wikipedia.org/wiki?curid=1914247" title="New Bern">
New Bern

New Bern – miasto w hrabstwie Craven, w stanie Karolina Północna, w Stanach Zjednoczonych, położone nad ujściem rzeki Trent do Neuse. W 2008 roku liczyło 28 586 mieszkańców. Miasto położone jest około 140 km na północny wschód od miasta Wilmington.
New Bern zostało założone w 1710 roku przez szwajcarskich i niemieckich imigrantów, i nazwane na cześć stolicy Szwajcarii – Berna. W 1898 roku w mieście po raz pierwszy zaprezentowano napój Pepsi-Cola (pod nazwą Brad's Drink).

</doc>
<doc id="1914251" url="https://pl.wikipedia.org/wiki?curid=1914251" title="Cesarstwo Iranu">
Cesarstwo Iranu

Cesarstwo Iranu – państwo powstałe 15 grudnia 1925 roku wraz z obaleniem przez perskiego pułkownika Rezę Chana szacha Kadżara. Ogłoszono wymarcie Kadżarów.
Historia Cesarstwa do upadku.
Szach przebywa w Maroku z rodziną.
Szachowie Iranu.
Reza Szah Pahlawi
Królowe i Cesarzowe Iranu.
Królowe
Cesarzowa

</doc>
<doc id="1914255" url="https://pl.wikipedia.org/wiki?curid=1914255" title="Leptonectidae">
Leptonectidae

Leptonectidae (w starszych publikacjach Leptopterygiidae ) – rodzina ichtiozaurów. Obejmuje przeważnie niewielkie lub średniej wielkości ichtiozaury cechujące się bardzo wydłużonym pyskiem. Leptonectidae żyły w jurze i być może także w kredzie. Według analizy filogenetycznej przeprowadzonej w 1997 roku przez Michaela Caldwella jest grupą siostrzaną rodziny Stenopterygiidae. Według tej analizy wszystkie rodzaje należące do Leptonectidae – "Leptonectes" (= "Leptopterygius"), "Eurhinosaurus", "Temnodontosaurus", "Grendelius" i "Platypterygius" – znalazły się w politomii. Z późniejszej analizy kladystycznej Maischa i Matzkego (2000) wynika przynależność do Leptonectidae jedynie rodzajów "Leptonectes" i "Eurhinosaurus". Według tej analizy "Temnodontosaurus" był ichtiozaurem bardziej bazalnym niż Leptonectidae, zaś "Platypterygius" był przedstawicielem rodziny Ophthalmosauridae; autorzy uznali też rodzaj "Grendelius" za młodszy synonim rodzaju "Brachypterygius", również zaliczonego przez nich do Ophthalmosauridae. Z analizy tej wynika też, że Leptonectidae były grupą siostrzaną do kladu obejmującego rodzinę Suevoleviathanidae oraz grupę Thunnosauria (do której należały rodziny: Ichthyosauridae, Stenopterygiidae i Ophthalmosauridae). W późniejszej publikacji Maisch (2010) zaliczył do Leptonectidae tylko trzy rodzaje: "Leptonectes", "Eurhinosaurus" i wydzielony z tego drugiego rodzaju odrębny rodzaj "Excalibosaurus". Lomax (2017) zaliczył do rodziny czwarty rodzaj "Wahlisaurus".

</doc>
<doc id="1914257" url="https://pl.wikipedia.org/wiki?curid=1914257" title="Olivier Jean">
Olivier Jean

Olivier Jean (ur. 15 marca 1984 w Lachenaie) – kanadyjski łyżwiarz szybki specjalizujący się w short tracku. Złoty medalista olimpijski z Vancouver, srebrny i brązowy medalista mistrzostw świata w short tracku oraz brązowy medalista dystansowych mistrzostw świata w łyżwiarstwie szybkim.
Złoto olimpijskie wywalczył w biegu sztafetowym. Oprócz niego w skład reprezentacji Kanady wchodzili: Charles Hamelin, François Hamelin, François-Louis Tremblay i Guillaume Bastille. Stawał na podium mistrzostw świata, największy indywidualny sukces odnosząc na dystansie 500 metrów (brąz w 2009).

</doc>
<doc id="1914261" url="https://pl.wikipedia.org/wiki?curid=1914261" title="Żywe trupy">
Żywe trupy

Żywe trupy (ang. "The Walking Dead") – amerykańska czarno-biała seria komiksowa z gatunku horror, stworzona przez scenarzystę Roberta Kirkmana oraz rysowników: Tony’ego Moore’a (numery 1–6) i Charliego Adlarda (od numeru 7.). Ukazywała się jako miesięcznik od października 2003 do lipca 2019 nakładem wydawnictwa Image Comics; łącznie powstały 193 zeszyty. W Polsce od 2005 do 2017 "Żywe trupy" publikowało wydawnictwo Taurus Media w formie zbiorczych tomów zawierających po sześć zeszytów, jednak wskutek braku porozumienia z licencjodawcą zawiesiło wydawanie serii na 27. tomie.
Fabuła.
"Żywe trupy" opowiadają historię Ricka Grimesa, policjanta z miasteczka Cynthiana w stanie Kentucky, jego rodziny i innych ocalałych po katastrofie, która doprowadziła do opanowania świata przez zombie. Walcząc z zombie, a czasem między sobą, ludzie szukają bezpiecznego miejsca, które będą mogli nazwać domem.
Adaptacja telewizyjna.
31 października 2010 amerykańska telewizja AMC rozpoczęła emisję serialu "Żywe trupy", będącego adaptacją komiksu.
Adaptacja na słuchowisko.
W latach 2013–2015 polskie studio dźwiękowe Sound Tropez wyprodukowało polskojęzyczne słuchowisko zrealizowane na podstawie ośmiu pierwszych tomów komiksu, z Jackiem Rozenkiem w roli Ricka Grimesa, Anną Dereszowską jako Lori Grimes i Marią Seweryn jako Carol. W maju 2013 roku Sound Tropez poinformowało, że na zlecenie francuskiego wydawcy komiksu zajmie się realizacją francuskojęzycznego odpowiednika przeznaczonego na rynek francuski i belgijski oraz że niewykluczona jest realizacja wersji hiszpańskiej i niemieckiej

</doc>
<doc id="1914264" url="https://pl.wikipedia.org/wiki?curid=1914264" title="Leptonectes">
Leptonectes



</doc>
<doc id="1914265" url="https://pl.wikipedia.org/wiki?curid=1914265" title="Reakcja Wolffa-Kishnera">
Reakcja Wolffa-Kishnera



</doc>
<doc id="1914266" url="https://pl.wikipedia.org/wiki?curid=1914266" title="Achacy Pisarski">
Achacy Pisarski

Achacy Pisarski z Pisar herbu Szreniawa (ur. - zm. 11 listopada 1673) – namiestnik województwa krakowskiego w konfederacji Lubomirskiego 1666. Starosta wolbromski 1672, rotmistrz wojsk koronnych, pułkownik województwa krakowskiego w 1668 roku.
Poseł na sejm konwokacyjny 1668 roku z województwa krakowskiego. Był członkiem konfederacji generalnej zawiązanej 5 listopada 1668 roku na tym sejmie. Poseł województwa krakowskiego na sejm elekcyjny Michała Korybuta Wiśniowieckiego. Jeden z dowódców małopolskiego pospolitego ruszenia w bitwie pod Mątwami w roku 1666, gdzie dowodzone przez niego oddziały w składzie wojsk księcia Lubomirskiego pobiły w polu wojska królewskie Jana Kazimierza.
Zginął 11 listopada 1673 w bitwie pod Chocimiem.

</doc>
<doc id="1914272" url="https://pl.wikipedia.org/wiki?curid=1914272" title="François-Joseph Fétis">
François-Joseph Fétis



</doc>
<doc id="1914274" url="https://pl.wikipedia.org/wiki?curid=1914274" title="Charles Hamelin">
Charles Hamelin

Charles Hamelin (ur. 14 kwietnia 1984) – kanadyjski łyżwiarz szybki specjalizujący się w short tracku. Sześciokrotny medalista olimpijski.
W igrzyskach brał udział pięciokrotnie (Turyn, Vancover, Soczi, Pjongczang, Pekin). W 2006 był czwarty na dystansie 1500 metrów, a wspólnie z kolegami był drugi w sztafecie. Cztery lata później Kanadyjczycy triumfowali w biegu sztafetowym, a kilka godzin wcześniej Hamelin zwyciężył na dystansie 500 metrów. Oprócz niego w skład sztafety Kanady wchodzili: jego brat François Hamelin, Olivier Jean, François-Louis Tremblay i Guillaume Bastille. Na igrzyskach w Vancouver startował także na dystansie 1000 m (zajął 4. pozycję) i 1500 m (zajął 7. pozycję). Na igrzyskach w Soczi wywalczył złoty medal w konkurencji biegu na 1500 m, poza tym zajął 6. pozycję w biegu sztafetowym, 14. pozycję w biegu na 1000 m oraz 32. pozycję w biegu na 500 m. W Pjongczangu zdobył brązowy medal olimpijski w biegu sztafetowym, natomiast w Pekinie otrzymał razem z Stevenem Dubois, Jordanem Pierre-Gillesem, Pascalem Dionem i Maxime Laoun złoty medal w konkurencji biegu sztafetowego.
Wielokrotnie stawał na podium mistrzostw świata, był m.in. złotym medalistą na dystansie 500 metrów (2007 i 2009) oraz w drużynie (2005 i 2007).

</doc>
<doc id="1914275" url="https://pl.wikipedia.org/wiki?curid=1914275" title="Oblężenie Jotopaty">
Oblężenie Jotopaty

Oblężenie Jotopaty – oblężenie w czasie wojny żydowskiej, które miało miejsce w roku 67 n.e.
W roku 67 n.e. Wespazjan na czele 60 000 żołnierzy wkroczył do południowej Galilei. Trzon armii stanowiło 45 000 Rzymian, uzupełnianych przez oddziały posiłkowe Agryppy, Antiocha, Soajmosa (6 000 piechoty, 3 000 jazdy) oraz Malchosa (5 000 piechoty i 1 000 jazdy). Pierwszym celem Rzymian stało się miasto Gabara, które zostało szybko zdobyte a ludność wymordowana. Następnie wojska Wespazjana podeszły pod miasto Jotopata, szykując się do oblężenia. Miasta bronił silny oddział powstańczy na czele którego stał żydowski wódz Galilei Józef Flawiusz.
Zanim główne siły Wespazjana dotarły pod miasto, próbę jego zdobycia podjął Placidus dowódca garnizonu Sefforis. Pierwszy szturm Rzymian został odparty. Obrońcy miasta wyszli za mury atakując z furią przeciwnika. Rzymianie stracili w tym ataku siedmiu zabitych i wielu rannych. Straty żydowskie wyniosły 3 zabitych oraz niewielką liczbę rannych. Dopiero wieczorem pod miasto podeszły główne siły Rzymian, które otoczyły je potrójnym pierścieniem. Rankiem Rzymianie zaatakowali miasto, natykając się na zaciętą obronę powstańców. Udany wypad żydowskiego oddziału wyparł jednak atakującego napastnika. W walce tej Żydzi stracili 17 zabitych i 600 rannych. Straty rzymskie wyniosły 13 zabitych i wielu rannych.
Wysokie straty skłoniły Rzymian do zaprzestania ataków i przystąpienia do regularnego oblężenia. W tym celu sprowadzili pod miasto katapulty oraz machiny bojowe, z których ostrzeliwali mury. Ostrzał spowodował ogromne straty w mieście, zniszczonych zostało wiele budynków, a liczni obrońcy ponieśli śmierć. W odpowiedzi na to Józef wysyłał grupy wypadowe, które niszczyły wały i podkładały ogień pod umocnienia rzymskie. Po kilkunastu dniach Rzymianie używając tarana dokonali wyłomu w murze i podjęli próbę wdarcia się do środka. Tu jednak zostali odparci i ponieśli wysokie straty. Wespazjan zmuszony został do przerwania szturmu.
Po 47 dniach oblężenia do obozu rzymskiego zgłosił się zdrajca żydowski, który wskazał Wespazjanowi dogodną porę i miejsce ataku. Rzymianie pod wodzą syna Wespazjana – Tytusa wdarli się przed świtem na mury, zaskakując śpiących wartowników. Za nimi po drabinach wspięły się wojska posiłkowe, które szybko zajęły miejską cytadelę. Niedługo później miasto zostało zdobyte. Rozpoczęła się trwająca cały dzień masakra mieszkańców, która pochłonęła 40 000 zabitych. Do niewoli rzymskiej trafiło zaledwie 1200 ludzi. W trakcie siedmiu tygodni oblężenia zginęło też wielu Rzymian. Jedną z ofiar był centurion Antoniusz, który wsławił się podczas obrony Askalonu. W ręce Rzymian dostał się przywódca powstańców Józef, którego poprowadzono przed oblicze Wespazjana. Żydowski przywódca przepowiedział Wespazjanowi, że zostanie cesarzem, dzięki czemu zachował życie w niewoli. Po zdobyciu Jotopaty Rzymianie skierowali się do Cezarei nadmorskiej, gdzie zamierzali przezimować.

</doc>
<doc id="1914279" url="https://pl.wikipedia.org/wiki?curid=1914279" title="74P/Smirnova-Chernykh">
74P/Smirnova-Chernykh

74P/Smirnova-Chernykh – kometa okresowa należąca do grupy komet typu Enckego.
Odkrycie i nazwa.
Kometę tę odkryli pod koniec marca 1975 roku astronomowie radzieccy Tamara Smirnowa i Nikołaj Czernych na zdjęciach wykonanych 4 i 16 marca 1975 roku w Krymskim Obserwatorium Astrofizycznym. W momencie odkrycia obiekt ten miał jasność ~15.
W roku 1967 kometa ta została sfotografowana i oznaczona jako planetoida 1967 EU.
W nazwie znajdują się nazwiska obydwu odkrywców.
Orbita komety.
Orbita komety 74P/Smirnova-Chernykh ma kształt elipsy o mimośrodzie 0,15. Jej peryhelium znajduje się w odległości 3,54 j.a., aphelium zaś 4,78 j.a. od Słońca. Jej okres obiegu wokół Słońca wynosi 8,48 roku, nachylenie do ekliptyki to wartość 6,65˚.
Właściwości fizyczne.
Jądro tej komety ma średnicę ok. 4,5 km.

</doc>
<doc id="1914282" url="https://pl.wikipedia.org/wiki?curid=1914282" title="Strike Up the Band">
Strike Up the Band

Strike Up the Band - amerykański musical z 1940 roku z Mickeyem Rooneyem oraz Judy Garland.

</doc>
<doc id="1914284" url="https://pl.wikipedia.org/wiki?curid=1914284" title="EC KAC">
EC KAC

EC KAC (Klagenfurter Athletiksport Club - "pol. Klagenfurcki Klub Sportu Atletycznego") – austriacki klub hokejowy z siedzibą w stolicy landu Karyntia, Klagenfurt am Wörthersee, występujący w rozgrywkach Erste Bank Eishockey Liga. Zespół jest 29-krotnym mistrzem rozgrywek ligi austriackiej, co czyni go rekordzistą w tym kraju. Posiada on także drużynę farmerską grającą w krajowej lidze austriackiej - Eishockey-Nationalliga.

</doc>
<doc id="1914287" url="https://pl.wikipedia.org/wiki?curid=1914287" title="Morehead City">
Morehead City

Morehead City – miasto portowe w hrabstwie Carteret, w stanie Karolina Północna, w Stanach Zjednoczonych. Według spisu w 2020 roku liczy 9556 mieszkańców.
Gospodarka miasta opiera się na rybołówstwie. Jest jednym z najgłębszych portów na wschodnim wybrzeżu Stanów Zjednoczonych. Drugi co do wielkości port importujący kauczuk naturalny, oraz czołowy port eksportujący fosforyty w Stanach Zjednoczonych.

</doc>
<doc id="1914289" url="https://pl.wikipedia.org/wiki?curid=1914289" title="Muzeum Złota w Bogocie">
Muzeum Złota w Bogocie

Muzeum Złota (hiszp. "Museo del Oro") w Bogocie – placówka muzealna w stolicy Kolumbii Bogocie, największe i najbogatsze na świecie muzeum sztuki złotniczej kultur prekolumbijskich.
Muzeum zostało założone i jest sponsorowane przez narodowy bank Kolumbii – Bank Republiki (hiszp. "Banco de la República"), stąd pełna nazwa placówki brzmi: Muzeum Złota Banku Republiki ("Museo del Oro del Banco de la República").
Początek zbiorom muzeum dała kolekcja w Sali Posiedzeń Rady ("Sala de Juntas") Banku Republiki, prezentowana od 1939. Obecnie zbiory muzealne mieszczą się w dwóch, połączonych ze sobą, budynkach: starszym, z 1968, odnowionym na początku XXI wieku, i nowoczesnym, w którym ekspozycja została otwarta w 2004.
Muzeum prezentuje historię wytopu i obróbki metali oraz historię rzemiosła kultur prekolumbijskich z obszaru dzisiejszej Kolumbii. Ekspozycja i zbiory muzeum zawierają ponad 30 tysięcy obiektów należących głównie do najważniejszych „złotych” kultur rozwijających się na tym obszarze – Tairona, Quimbaya, Tolima, Calima, Sinú i Muisca-Chibcha. Wystawy prezentują nie tylko przedmioty ze złota, ale także z innych metali i surowców.

</doc>
<doc id="1914290" url="https://pl.wikipedia.org/wiki?curid=1914290" title="Cars Toons">
Cars Toons



</doc>
<doc id="1914292" url="https://pl.wikipedia.org/wiki?curid=1914292" title="Stop (singel)">
Stop (singel)

Stop – siódmy wydany w Wielkiej Brytanii singel popularnej żeńskiej popowej grupy Spice Girls. Pochodzi on z ich drugiego albumu "Spiceworld" (1997). Utwór wzorowano na „Stop! In the Name of Love” zespołu The Supremes. Jest to ostatni singiel grupy przed odejściem Geri Halliwell, w którym śpiewa ona swój solowy wers. Po opuszczeniu przez nią girlsbandu jej solo śpiewała Melanie Brown.
Popularność i wykonanie.
Singel „Stop” okazał się jednym z najlepszych utworów Spice Girls, potwierdzając to 16. miejscem na Billboard Hot 100. Był też kolejnym utworem Spicetek, który zajął miejsca w pierwszej 3. pozycjach na brytyjskich listach przebojów.
Po reaktywacji zespołu w 2007 roku Spice Girls wykonały ten utwór podczas koncertu „Children In Need” oraz pokazu „Victoria’s Secret fashion show”. Było to ich pierwsze wykonanie w całym składzie zespołu od 9 lat. Na Brit Awards 1998 Spicetki zaśpiewały „Stop” siedząc w aucie, a na „The Return of the Spice Girls Tour” wykonały go jako jeden z pierwszych.
Teledysk.
Muzyczne wideo „Stop” charakteryzuje specyficzne i rozpoznawalne później wykonanie układu tanecznego przy użyciu rąk. Tą choreografię stosowano na wszystkich późniejszych koncertach i wykonaniach. Teledysk zaczyna się pukaniem do drzwi na bardzo charakterystycznej dla Anglii uliczce w miasteczku. Spice Girls wychodzą kolejno z drzwi, śpiewając swoje solowe kwestie, po czym wszystkie pięć stają na drodze i ku zainteresowaniu przechodniów zaczynają śpiewać refren. Podczas niektórych fragmentów widać jak tańczą, bawią się hula-hopem czy w tzw. klasy z dziećmi. Na końcu idą do Domu Spokojnej Starości i tam śpiewają finałowy fragment.

</doc>
<doc id="1914293" url="https://pl.wikipedia.org/wiki?curid=1914293" title="Pływanka">
Pływanka



</doc>
<doc id="1914294" url="https://pl.wikipedia.org/wiki?curid=1914294" title="Klubowe Mistrzostwa Krajów Nordyckich w piłce siatkowej mężczyzn (2009/2010)">
Klubowe Mistrzostwa Krajów Nordyckich w piłce siatkowej mężczyzn (2009/2010)

Klubowe Mistrzostwa Krajów Nordyckich w piłce siatkowej mężczyzn w sezonie 2009/2010 - 3. sezon rozgrywek o mistrzostwo krajów nordyckich. Zainaugurowane zostały 30 października 2009 roku i trwały do 31 stycznia 2010 roku.
W fazie grupowej 10 zespołów rozstawionych zostało w trzech grupach liczących cztery bądź trzy drużyny. W grupach zespoły grały systemem każdy z każdym. Zwycięzcy grup oraz najlepsza drużyna, która zajęła drugie miejsce awansowały do turnieju finałowego, przy czym w grupie liczącej cztery drużyny, zespołowi zajmującemu drugie miejsce nie uwzględniano wyników z zespołem zajmującym ostatnie miejsce w grupie. 
Turniej finałowy rozegrany został w dniach 29-31 stycznia 2010 roku w szwedzkiej gminie Sollentuna. Mistrzem krajów nordyckich został duński klub Marienlyst Odense.
Faza grupowa.
Grupa 1 - Örkelljunga.
Tabela
Wyniki spotkań
Grupa 2 - Sollentuna.
Tabela
Wyniki spotkań
Grupa 3 - Førde.
Tabela
Wyniki spotkań

</doc>
<doc id="1914295" url="https://pl.wikipedia.org/wiki?curid=1914295" title="Deschampsia caespitosa">
Deschampsia caespitosa



</doc>
<doc id="1914297" url="https://pl.wikipedia.org/wiki?curid=1914297" title="Leptonektes">
Leptonektes

Leptonektes ("Leptonectes") – rodzaj ichtiozaura z rodziny Leptonectidae. Po raz pierwszy opisany w 1922 r. przez Friedricha von Huene pod nazwą "Leptopterygius". Okazało się jednak, że nazwę tę wcześniej otrzymał rodzaj ryby, w związku z czym konieczne stało się nadanie ichtiozaurowi nowej nazwy rodzajowej. Nazwę "Leptonectes" ustanowił w 1996 roku Chris McGowan, zaliczając do tego rodzaju gatunki "Ichthyosaurus tenuirostris" (= "Leptopterygius tenuirostris") i "Leptopterygius solei". Leptonektes był średniej wielkości ichtiozaurem o długości około 4 m, z czego na czaszkę przypadał mniej niż 1 m. Obecnie rodzaj "Leptonectes" nie jest definiowany żadną synapomorfią, w związku z czym nie można stwierdzić, czy jest taksonem monofiletycznym, czy parafiletyczną grupą bazalnych ichtiozaurów nienależących do Eurhinosauria. Leptonektes ma szeroki zasięg czasowy występowania – najstarsze diagnostyczne okazy odnaleziono w skałach retyckich, a najmłodsze – w datowanych na pliensbach.

</doc>
<doc id="1914298" url="https://pl.wikipedia.org/wiki?curid=1914298" title="François Hamelin">
François Hamelin

François Hamelin (ur. 18 grudnia 1986 w Lévis) – kanadyjski łyżwiarz szybki, specjalizujący się w short tracku, drużynowy mistrz olimpijski z Vancouver, wielokrotny medalista mistrzostw świata.
Brat Charlesa Hamelina, również łyżwiarza szybkiego specjalizującego w short tracku.
Przebieg kariery.
Kanadyjczyk debiutował na arenie międzynarodowej w 2005 roku, startując w rozgrywanych w Belgradzie mistrzostwach świata juniorów. Brał udział w czterech konkurencjach biegowych (500, 1000, 1500 i sztafeta na 2000 metrów). Zdobył jedynie brązowy medal w konkurencji sztafet, razem z Mathieu Giroux i Guillaume Bastille. W sezonie 2005/2006 również startował tylko na mistrzostwach świata juniorów, na których tym razem wywalczył dwa medale – indywidualnie brąz w konkurencji biegowej na dystansie 1000 metrów oraz srebro w sztafecie, razem z Nicholasem Beanem i Joelem Mineau.
W 2008 po raz pierwszy brał udział w mistrzostwach świata seniorów. W ramach rozgrywanego w Gangneungu czempionatu startował we wszystkich konkurencjach poza superfinałem. Udało mu się zdobyć jedynie srebrny medal w konkurencji sztafet. Ponadto w sezonie 2007/2008 zaliczył pierwsze starty w konkursach Pucharu Świata – w ich ramach Kanadyjczykowi udało się nawet dwukrotnie stanąć na podium, po konkursie biegowym na 500 m w Salt Lake City, jak również po konkursie biegu sztafet 5000 m w Quebecu.
W sezonie Pucharu Świata 2008/2009 po raz pierwszy w karierze odniósł pucharowe zwycięstwo. Dokonał tego po konkursie sztafet 5000 m w Nagano, a później też w Sofii.
W 2010 po raz pierwszy w karierze reprezentował swój kraj na zimowych igrzyskach olimpijskich. W ramach olimpijskich zmagań w Vancouver wystartował indywidualnie na dystansie 1000 metrów oraz w rywalizacji sztafet. Indywidualnie zajął 5. pozycję z czasem 1:25,206, natomiast kanadyjska sztafeta z jego udziałem uzyskała w finale A czas 6:44,224 i zdobyła złoty medal olimpijski. Po igrzyskach wziął udział w mistrzostwach świata, na których wywalczył jedyny w karierze medal mistrzostw świata w indywidualnej rywalizacji. W Sofii Kanadyjczyk sięgnął po srebrny medal w konkurencji 500 metrów, o 0,7 sekundy przegrywając z Liang Wenhao.
W 2011 po raz pierwszy w karierze wywalczył złoty medal mistrzostw świata, dokonał tego w konkursie sztafet 5000 m, który rozegrano na mistrzostwach w Sheffield.
W 2014 ponownie reprezentował Kanadę na zimowych igrzyskach olimpijskich. W Soczi startował indywidualnie na dystansie 1500 metrów i zajął 9. pozycję po uzyskaniu rezultatu czasowego 2:21,592 w finale B oraz drużynowo, biorąc jedynie udział w półfinale – reprezentanci Kanady razem z nim uzyskali czas 6:48,186 i tym rezultatem nie awansowali do finału A. Został zgłoszony do reprezentowania swego kraju na zimowych igrzyskach olimpijskich w Pjongczangu w 2018 roku, jednak nie wystartował w żadnej z konkurencji rozegranych na tych igrzyskach.
5 czerwca 2018 ogłosił zakończenie kariery sportowej.
W swej karierze Hamelin brał czterokrotnie udział w drużynowych mistrzostwach światach w short tracku, za każdym razem wywalczając medal.

</doc>
<doc id="1914299" url="https://pl.wikipedia.org/wiki?curid=1914299" title="Francois Hamelin">
Francois Hamelin



</doc>
<doc id="1914300" url="https://pl.wikipedia.org/wiki?curid=1914300" title="C/2004 F4 (Bradfield)">
C/2004 F4 (Bradfield)

C/2004 F4 lub Kometa Bradfielda – kometa długookresowa, którą można było zobaczyć gołym okiem w roku 2004.
Odkrycie i nazwa.
Kometę tę odkrył astronom amator australijski William Bradfield 23 marca 2004 roku. W nazwie znajduje się nazwisko odkrywcy.
Orbita komety.
Orbita komety C/2004 F4 ma kształt bardzo wydłużonej elipsy o mimośrodzie 0,999. Jej peryhelium znajduje się w odległości 0,17 j.a., aphelium zaś aż 476,2 j.a. od Słońca. Jej okres obiegu wokół Słońca wynosi ok. 3676 lat, nachylenie do ekliptyki to wartość 63,2˚.

</doc>
<doc id="1914303" url="https://pl.wikipedia.org/wiki?curid=1914303" title="EC Graz 99ers">
EC Graz 99ers

EC Graz 99ers – austriacki klub hokejowy mający siedzibę w stolicy landu Styria, Grazu, występujący w rozgrywkach Erste Bank Eishockey Liga.
Historia.
Zespół został założony w 1999 roku, po tam jak podczas sezonu 1998/99 z przyczyn finansowych zakończyła swoją działalność sportową drużyna-poprzedniczka z Grazu - EHC Graz. Zespół, już pod nazwą Graz 99ers wystartował w sezonie 1999/2000 w rozgrywkach Nationalligi i od razu zdobył w niej mistrzostwo. Od sezonu 2000/01 klub występuje w Österreichische Eishockey-Liga. Od sezonu 2009/10 drużyna występuje pod nazwą sponsora tytularnego - Moser Medical Graz 99ers.
Juniorska drużyna klubu pod nazwą Junior Graz 99ers występuje w międzynarodowych rozgrywkach Slohokej Liga.

</doc>
<doc id="1914305" url="https://pl.wikipedia.org/wiki?curid=1914305" title="Tomasz Rożek">
Tomasz Rożek

Tomasz Rożek (ur. 30 listopada 1976 w Katowicach) – polski dziennikarz naukowy i fizyk, doktor nauk fizycznych, popularyzator nauki, założyciel Fundacji „Nauka. To Lubię”.
Życiorys.
Wykształcenie i kariera.
Ukończył fizykę i dziennikarstwo na Uniwersytecie Śląskim. W 2006 uzyskał stopień doktora nauk fizycznych (o specjalności fizyka jądrowa) na Wydziale Matematyki, Fizyki i Chemii Uniwersytetu Śląskiego na podstawie pracy pt. „Badanie przyprogowej produkcji hiperonów w oddziaływaniach protonów z protonami w COSY-11”. Nad doktoratem pracował w instytucie Forschungszentrum w Jülich.
Jest współzałożycielem Stowarzyszenia Dziennikarzy Naukowych Naukowi.pl i pomysłodawcą oraz współzałożycielem stowarzyszenia Śląska Kawiarnia Naukowa. W radiu eM prowadził autorski program "Labirynty wiedzy". Przez kilka lat prowadził cykl naukowy pt. „Nauka jest wszędzie” w sobotnim programie "Dzień dobry TVN". Od 2016 do 2020 na antenie Programu 3 Polskiego Radia, podczas porannej audycji "„Pytania z kosmosu”", odpowiadał na zadawane przez słuchaczy pytania.
Współpracował z dziennikami, tygodnikami i miesięcznikami ogólnopolskimi: „Wiedza i Życie”, „National Geographic”, „Wprost”, „Przekrój”, „Gazeta Wyborcza”, „Życie”, „Dziennik Zachodni”, „Rzeczpospolita”.
Ministerstwo Nauki i Szkolnictwa Wyższego oraz serwis „Nauka w Polsce” Polskiej Agencji Prasowej uhonorowało Rożka w 2008 tytułem "Popularyzatora nauki". W 2009 samorządy studenckie śląskich uczelni nagrodziły go Laurem Studenckim za działalność popularyzującą naukę.
W lutym 2011 wydał książkę "Nauka – po prostu. Wywiady z wybitnymi", która została uznana za najlepszą książkę popularnonaukową sezonu 2010/2011. „Nauka – po prostu” to zbiór wywiadów z uznanymi polskimi naukowcami, reprezentującymi różne dziedziny nauki: nanotechnologię, cybernetykę i robotykę, fizykę cząstek, badania mózgu, internet i jego rolę komunikacyjną, klimat i modyfikacje pogody oraz genetykę człowieka.
Jest szefem działu „Nauka i gospodarka” w tygodniku „Gość Niedzielny”. Od marca 2016 do grudnia 2018 prowadził program "Sonda 2", nową wersję programu "Sonda". Początkowo audycja emitowana była w TVP2, ale z czasem została przeniesiona do TVP1.
Od kwietnia 2013 prowadzi w serwisie YouTube własny kanał popularnonaukowy pt. „Nauka. To Lubię”. Od listopada 2020 na YouTube prowadzi kanał naukowy dla dzieci „Nauka To Lubię Junior”. W 2022 roku, z myślą o dzieciach z Ukrainy, utworzył w serwisie YouTube kanał „Nauka. To Lubię – Świat” (Наука. Це люблю – Світ).
W 2014 został nominowany do nagrody dziennikarskiej Ślad. W 2015 został jej laureatem. W 2019 został nominowany do nagrody Press. W kwietniu 2020 otrzymał nagrodę rady programowej Polskiego Radia za audycję „Pytania z kosmosu” w radiowej Trójce. 20 maja tego samego roku, w związku z „aferą w radiowej Trójce” zrezygnował z pracy w stacji. 25 maja 2020, gdy Tomasz Kowalczewski zrezygnował ze stanowiska dyrektora Programu Trzeciego, zaś nowym szefem Trójki został Jakub Strzyczkowski, Tomasz Rożek ogłosił, że wraca na antenę; w związku z odwołaniem Strzyczkowskiego 28 września ponownie zrezygnował ze współpracy z Trójką. We wrześniu 2020 rozpoczął współpracę z Dariuszem Rosiakiem przy tworzeniu internetowych podcastów pt. „Raport o Stanie Świata”. Od 5 stycznia 2021 w porannym paśmie Radia 357 od poniedziałku do piątku, ok. godziny 7:15 w audycji „Pytania z Księżyca” omawia różne zagadnienia związane z szeroko pojętą nauką, odpowiadając głównie na pytania i wątpliwości kierowane przez słuchaczy. Jest to program oparty na tej samej formule, co jego poprzedni prowadzony w Programie 3 Polskiego Radia. Na antenie Radia 357 Rożek prowadzi również okazjonalnie wieczorne magazyny publicystyczne o 21:00.
W 2020 roku założył Fundację Nauka. To Lubię
W 2021 roku światło dzienne ujrzał projekt „Akademia Superbohaterów”, który jest panteonem polskich naukowców. Tomasz Rożek pokazuje historie wybitnych Polaków, którzy wpłynęli na losy świata (niejednokrotnie swoimi wynalazkami i odkryciami ratując wiele osób), a wśród rodaków pozostają nieznani. W ramach tego projektu powstała książka, gra karciana i gra mobilna.
W kwietniu 2022 został doradcą Europejskiej Agencji Kosmicznej.
Życie prywatne.
Jego żoną jest Anna Leszczyńska-Rożek, z którą ma dwoje dzieci.
Książki.
Regularnie publikuje książki popularnonaukowe. Dorosłym i dzieciom pomaga zrozumieć różnorakie dziedziny nauki, ale też krzewi pamięć o wybitnych polskich naukowcach. Od 2021 roku wydaje książki w modelu self-publishing.
Fundacja Nauka. To Lubię.
Fundacja Nauka. To Lubię została założona przez Tomasza Rożka w 2020 roku, by rozszerzać działalność związaną z popularyzacją nauki. Celem organizacji jest działalność oświatowa, edukacyjna i wszechstronne działania na rzecz promowania nauki oraz technologii. Fundacja wspiera i uskutecznia nowoczesne podejście do edukacji. W ramach swojej misji, przyznaje granty dla zdolnych, młodych naukowców.

</doc>
<doc id="1914306" url="https://pl.wikipedia.org/wiki?curid=1914306" title="Dare (ujednoznacznienie)">
Dare (ujednoznacznienie)



</doc>
<doc id="1914310" url="https://pl.wikipedia.org/wiki?curid=1914310" title="EC VSV">
EC VSV

EC VSV (Eishockey-Club Villacher Sportverein - "pol. Klub Hokejowy - Klub Sportowy w Villach") – austriacki klub hokejowy z siedzibą w Villach (land Karyntia), występujący w rozgrywkach Erste Bank Eishockey Liga.
Z racji położenia geograficznego, drużyna od lat współzawodniczy szczególnie z innym klubem z Karyntii - EC KAC.
Od sezonu 2010/11 drużyna występuje pod nazwą sponsora tytularnego EC Rekord Fenster VSV.
Zawodnicy.
Wychowankiem klubu jest m.in. Michael Grabner.

</doc>
<doc id="1914312" url="https://pl.wikipedia.org/wiki?curid=1914312" title="Okręty podwodne typu Hecht">
Okręty podwodne typu Hecht

Hecht, typ XXVIIA – niemiecki miniaturowy okręt podwodny skonstruowany podczas II wojny światowej.
Początek projektu Hecht jest związany z wydobyciem przez Niemców brytyjskich okrętów typu "X", zatopionych podczas próby zatopienia pancernika "Tirpitz", w ramach operacji Source. Hauptamt Kriegsschiffbau przygotowała projekt dwuosobowego okrętu podwodnego, opartego na zbadanych brytyjskich miniaturowych okrętach podwodnych. Prototyp oznaczono jako typ "XXVIIA" i nazwano "Hecht" (pol.: szczupak).
Podobnie jak brytyjski typ "X", Hecht był przeznaczony do przewozu ładunków wybuchowych do atakowania wrogich jednostek, nie odbiegał jednak znacznie od swojego brytyjskiego pierwowzoru. Zrezygnowano z podwójnego napędu diesel/silnik elektryczny na rzecz elektrycznego silnika torpedowego konstrukcji AEG o mocy 12 KM, gdyż Hecht z założenia nie miał w ogóle operować na powierzchni. Wybór ten skutkował jednak niskim zasięgiem i prędkością maksymalną.
Ponieważ okręt musiał być zdolny do pokonania zapór podwodnych, został zaprojektowany bez charakterystycznych dla okrętów podwodnych płetw i innych elementów umożliwiających kierowanie. Zamiast tego postanowiono do sterowania posłużyć się kontrolą wagi i ciśnienia wewnątrz kadłuba. Jednakże ze względu na słaby rozwój tego typu technologii i brak zbiorników balastowych powrócono do tradycyjnego sterowania.
Chociaż Hecht został zaprojektowany do transportu ładunków wybuchowych, Karl Dönitz nalegał, by został on wykorzystany do przeprowadzania ataków na okręty na wodach przybrzeżnych, więc łódź wyposażono w podwieszane torpedy i doczepiane miny na dziobie.
Z zewnątrz Hecht przypominał brytyjski okręt podwodny typu "Welman". Odłączany ładunek wybuchowy był przymocowany do dziobu jednostki, podczas gdy przednia część zawierała akumulatory i kompas żyroskopowy, po raz pierwszy zamontowany na niemieckim miniaturowym okręcie podwodnym, co okazało się niezbędne do żeglugi dla jednostki, która miała operować wyłącznie pod wodą. Dalej znajdował się przedział dla dwóch osób, siedzących jeden za drugim – mechanik z przodu, za nim dowódca. Miał on do dyspozycji peryskop i akrylową kopułę umożliwiającą nawigację.
18 stycznia 1944 roku Dönitz omówił nowy model okrętu z Hitlerem, który zaaprobował go, a 9 marca podpisano umowę z Germanienwerft w Kilonii na budowę prototypu, zaś następnie zawarto kontrakt na 52 jednostki.
Od maja do sierpnia 1944 roku zbudowano 53 okręty, ale z powodu niezadowalających wyników nie wzięły one udziału w działaniach bojowych i służyły głównie jako jednostki szkoleniowe dla załóg okrętów podwodnych typu "Seehund".

</doc>
<doc id="1914314" url="https://pl.wikipedia.org/wiki?curid=1914314" title="Barpeta">
Barpeta

Barpeta (hindi बारपेटा) – miasto w północno-wschodnich Indiach, stolica dystryktu o tej samej nazwie, w stanie Asam. W 2001 r. miasto to zamieszkiwało 41 175 mieszkańców.
Położenie geograficzne.
Miasto położone jest średnio 35 metrów nad poziomem morza, w miejscu o współrzędnych geograficznych 26°19'12" N i 91°0'0" E. Przez miasto przepływają dwie rzeki Saolkhowa oraz Mora Nodi (Dead River), obydwie są dopływami Brahmaputry. W pobliżu (44 km) znajduje się Park Narodowy Manas.
Demografia.
Według spisu z roku 2001 liczba mieszkańców miasta wyniosła 41 175 osób, z czego było to 20 753 mężczyzn oraz 20 422 kobiet. Wśród mieszkańców 80% potrafiło pisać i czytać, co jest wynikiem dużo wyższym niż średnia (59,5%) w Indiach.

</doc>
<doc id="1914316" url="https://pl.wikipedia.org/wiki?curid=1914316" title="Jacques Demy">
Jacques Demy

Jacques Demy (ur. 5 czerwca 1931 w Pontchâteau, zm. 27 października 1990 w Paryżu) – francuski reżyser i scenarzysta filmowy, przedstawiciel francuskiej Nowej Fali. Pisał też teksty do piosenek.
Życiorys.
Jego dwa najbardziej znane filmy to popularne musicale z lat 60.: "Parasolki z Cherbourga" (1964) i "Panienki z Rochefort" (1967). W obydwu piosenki zastępują dialogi między bohaterami i w obydwu w głównej roli występuje Catherine Deneuve, z której Demy uczynił gwiazdę. 
Za "Parasolki z Cherbourga" otrzymał Złotą Palmę na 17. MFF w Cannes oraz nominacje do Oscara za najlepszy film obcojęzyczny, scenariusz oryginalny i najlepszą piosenkę (Demy był autorem jej słów).
Zasiadał w jury konkursu głównego na 30. MFF w Cannes (1977).
Od 1962 aż do śmierci był mężem reżyserki i fotografki Agnès Vardy. Zmarł w wieku 59 lat w wyniku komplikacji związanych z AIDS. Pochowano go na paryskim Cmentarzu Montparnasse.
Styl filmowy.
W swojej twórczości czerpał inspirację z klasycznych hollywoodzkich musicali, bajek, jazzu, japońskiej mangi i opery. Postaci filmowe przechodzą u niego płynnie z jednego filmu w drugi. Jego prace charakteryzuje wysmakowana warstwa plastyczna współgrająca ze ścieżką dźwiękową (autorem muzyki w jego filmach był przeważnie Michel Legrand). Typowe dla Demy'ego tematy to nastoletnia miłość i przeplatanie się świata rzeczywistego z wyimaginowanym.

</doc>
<doc id="1914320" url="https://pl.wikipedia.org/wiki?curid=1914320" title="Chatroulette">
Chatroulette

Chatroulette – strona internetowa, która losowo dobiera nieznane sobie osoby w celu przeprowadzenia przypadkowej rozmowy w formie prywatnego czatu. Użytkownicy w każdej chwili mogą opuścić konwersację i nawiązać połączenie z kolejną osobą. Oprócz tradycyjnej formy komunikacji – pisania, użytkownicy mogą komunikować się ze sobą za pomocą mikrofonu lub kamery internetowej.
Historia.
Serwis został uruchomiony w listopadzie 2009 roku przez 17-letniego ucznia jednego z moskiewskich liceów, Andrieja Ternowskiego. Masowe zainteresowanie internautów zyskał w lutym 2010 roku, dzięki pojawieniu się w amerykańskim programie telewizyjnym „Good Morning America”, w internetowym wydaniu gazety The New York Times oraz New York Magazine. Strona znalazła się na pierwszym miejscu w rankingu Google Zeitgeist najszybciej rosnących zapytań w 2010 roku.
Technologia.
Strona wykorzystuje technologię Adobe Flash Player, która umożliwia dostęp do mikrofonu oraz kamerki internetowej użytkowników. Nowo powstały protokół peer-to-peer RTMFP obecny w oprogramowaniu Adobe Flash Player 10, umożliwia bezpośrednie połączenia pomiędzy komputerami rozmówców pomijając przy tym serwer, na którym znajduje się strona.
Kontrowersje.
Część użytkowników wykorzystuje serwis, aby sprowokować rozmówców do zachowań seksualnych (np. poprzez ostentacyjny onanizm), co czyni stronę niebezpieczną dla dzieci i młodzieży.
W związku z kontrowersyjnym zachowaniem użytkowników, autor wprowadził następujące zmiany: minimalny wiek korzystania z Chatroulette to 18 lat. Użytkownik, który ze strony rozmówcy doświadczył nadużycia (molestowanie, prezentowanie nieprzyzwoitych treści itp.), może go zgłosić do skontrolowania. Jeśli w ciągu 5 minut więcej niż trzy osoby zgłoszą zastrzeżenia dot. tego samego użytkownika, zostaje on odłączony od serwisu na 10–40 minut.

</doc>
<doc id="1914321" url="https://pl.wikipedia.org/wiki?curid=1914321" title="94P/Russell">
94P/Russell

94P/Russell (również Russell 4) – kometa krótkookresowa należąca do grupy komet typu Enckego.
Odkrycie i nazwa.
Kometę tę odkrył astronom Kenneth S. Russell 7 marca 1984 roku w Obserwatorium Siding Spring. W nazwie znajduje się nazwisko odkrywcy.
Orbita komety.
Orbita komety 94P/Russell ma kształt elipsy o mimośrodzie 0,36. Jej peryhelium znajduje się w odległości 2,23 j.a., aphelium zaś 4,79 j.a. od Słońca. Jej okres obiegu wokół Słońca wynosi 6,57 roku, nachylenie do ekliptyki to wartość 6,19˚.
Właściwości fizyczne.
Jądro komety 94P/Russell ma średnicę ok. 5,2 km. Jego jasność absolutna to 15,0.

</doc>
<doc id="1914323" url="https://pl.wikipedia.org/wiki?curid=1914323" title="Cody (Wyoming)">
Cody (Wyoming)

Cody – miasto ("city"), ośrodek administracyjny hrabstwa Park, w północno-zachodniej części stanu Wyoming, w Stanach Zjednoczonych, położone nad rzeką Shoshone, na wschód od gór Absaroka. W 2012 roku miasto liczyło 9689 mieszkańców.
Miasto założone zostało w 1901 roku z inicjatywy Williama F. Cody’ego, znanego jako „Buffalo Bill”.
Cody jest popularnym ośrodkiem turystycznym. W mieście znajduje się siedziba zarządu lasu narodowego Shoshone, ok. 90 km na zachód znajduje się Park Narodowy Yellowstone. W pobliżu miasta znajduje się port lotniczy Yellowstone.

</doc>
<doc id="1914324" url="https://pl.wikipedia.org/wiki?curid=1914324" title="Księstwo Albanii">
Księstwo Albanii

Księstwo Albanii (alb. "Principata e Shqipnis") − nazwa państwa albańskiego oraz okres w historii tego kraju, obejmujący lata 1914-1925.
W lutym 1914 roku zakończył urzędowanie rząd tymczasowy i powołane zostało księstwo. Władzę przekazano niemieckiemu oficerowi Wilhelmowi zu Wied. W listopadzie tego samego roku księcia obalono, a władzę przejęło prowizorium. W 1925 roku oficjalną nazwę państwa zmieniono na Królestwo Albanii. Króla jednak nie wybrano.

</doc>
<doc id="1914326" url="https://pl.wikipedia.org/wiki?curid=1914326" title="Resurrection Through Carnage">
Resurrection Through Carnage

Resurrection Through Carnage – pierwszy album studyjny szwedzkiej deathmetalowej grupy Bloodbath, który ukazał się 25 listopada 2002 roku nakładem Century Media. 
Album "Resurrection Through Carnage" został nagrany między lutym a majem 2002 roku i wyprodukowany przez Dana Swanö. Opracowanie graficzne wykonał Travis Smith, który zaprojektował także okładki m.in. dla zespołu Opeth (np. "Still Life", "Ghost Reveries").
Wydania.
Tabelę opracowano na podstawie materiału źródłowego.

</doc>
<doc id="1914338" url="https://pl.wikipedia.org/wiki?curid=1914338" title="Meeteetse">
Meeteetse

Meeteetse – miasto w hrabstwie Park, w stanie Wyoming, w Stanach Zjednoczonych. W 2008 roku Meeteetse liczyło 369 mieszkańców.
W 1981 roku w pobliżu miasta znaleziono ostatnią żyjącą na wolności populację tchórzy czarnołapych. Obecnie prowadzone są działania, mające na celu reintrodukcję gatunku w Ameryce Północnej.

</doc>
<doc id="1914339" url="https://pl.wikipedia.org/wiki?curid=1914339" title="Gminny Ośrodek Kultury w Mogilanach">
Gminny Ośrodek Kultury w Mogilanach

Gminny Ośrodek Kultury w Mogilanach – samorządowa instytucja kultury działająca na terenie gminy Mogilany.
Siedziba Ośrodka mieści się w Mogilanach w budynku przy ulicy Grodzkiej 1. Do zakresu działania instytucji należy rozpoznawanie, rozwijanie i zaspakajanie potrzeb i zainteresowań kulturalnych mieszkańców gminy Mogilany, integracja działań na rzecz rozwoju kulturalnego, wspieranie amatorskiej twórczości artystycznej oraz promocja wartościowych dokonań i inicjatyw kulturalnych. Ośrodek prowadzi działalność kulturalną obejmującą: organizację imprez, projektów i przedsięwzięć cyklicznych, pracę na rzecz szkół i ochrony tradycji.
Historia Gminnego Ośrodka Kultury w Mogilanach.
Początki działalności Gminnego Ośrodka Kultury w Mogilanach datują się na rok 1934, w którym z inicjatywy Związku Robotników Budowlanych zakupiono parcelę pod budowę domu (świetlicy), przeznaczonego na spotkania związkowców, a także cele kulturalne. Prace budowlane, przerwane w związku z wybuchem II Wojny Światowej, ukończono w 1946 r. Do dyspozycji mieszkańców przekazano świetlicę oraz bibliotekę.
W dniu 26 lutego 1974 roku, na mocy Uchwały Gminnej Rady Narodowej, miejscowa świetlica w Mogilanach została przekształcona oficjalnie na Gminny Ośrodek Kultury. 
Początkowo działalność Ośrodka związana była z prowadzeniem zajęć świetlicowych, organizacji zabaw, gier, a także konkursów muzycznych. Oprócz organizowanych w budynku wesel, zabaw, akademii okolicznościowych, świetlica pełniła również funkcję kina. Seanse odbywały się kilka razy w tygodniu i cieszyły się dużym zainteresowaniem mieszkańców Mogilan. Wykorzystując ten fakt zorganizowano również kółko teatralne. 
Pierwszym dyrektorem Gminnego Ośrodka Kultury w Mogilanach była Halina Cyganik. Po jej rezygnacji ze stanowiska, funkcję tę pełnił Mieczysław Lackowski. Kolejnym dyrektorem został Michał Boczkowski, a potem Janusz Bociąga. 
Wraz z objęciem stanowiska dyrektora GOK przez Krzysztofa Musiała w 1979 roku zwiększono zakres działalności prowadzonej przez Ośrodek, równocześnie poszerzając ofertę skierowaną do mieszkańców gminy. Otwarto działające do dziś pracownie: plastyczną, tkactwa artystycznego i makramy, komputerową oraz ognisko muzyczne oferujące lekcje gry na pianinie i skrzypcach. Oprócz stałych form działalności Ośrodek organizował również szereg przedsięwzięć cyklicznych oraz imprez okolicznościowych 
W 1989 roku rozpoczął się kapitalny remont Ośrodka Kultury, finansowany z Funduszu Rozwoju Kultury. Prace te dotyczyły istniejących już pomieszczeń, wykonano liczne przeróbki oraz dobudowano zachodnią część budynku. 
Remont trwał pięć lat. 22 października 1994 roku odbyło się uroczyste otwarcie Gminnego Ośrodka Kultury. 
W 1984 r. powstał przy GOK Zespół Regionalny "Mogilanie" oraz działający od 2002 roku Dziecięcy Zespół Regionalny "Mali Mogilanie". Zespoły te są stałym elementem działania GOK w sferze kultywowania i rozpowszechniania rodzimych tradycji.
Gminny Ośrodek Kultury w Mogilanach jako instytucja kultury.
Obecnie Gminny Ośrodek Kultury działa jako Instytucja Kultury, na podstawie uchwały Rady Gminy Mogilany z dnia 27 czerwca 2002 roku.
Gminny Ośrodek Kultury w Mogilanach od 2009 roku jest członkiem Małopolskiego Forum Kultury.
W obrębie Gminnego Ośrodka Kultury w Mogilanach działają pracownie:
Zespół Regionalny Mogilanie.
Program zespołu stanowią widowiska ilustrujące miejscowe obrzędy i zwyczaje: dożynki, wesele, comber babski, zabawę w karczmie, kolędowanie. W swoim repertuarze zespół ma również widowiska okolicznościowe poświęcone rocznicy odzyskania niepodległości oraz kilka programów o tematyce bożonarodzeniowej.
W trakcie widowisk zespół prezentuje tańce z dawien dawna tańczone w Mogilanach: krakowiaki, chodzone, polki a wśród nich polkę na krzyż, sztajery zwane dawniej szancerami, walczyki, obereczki, mazury, całość obrazu dopełniając przyśpiewkami i pieśniami. Przedstawienia często są realizowane z wykorzystaniem oryginalnych, mogilańskich strojów wykonane po konsultacji ze specjalistami z Muzeum Etnograficznego im. Seweryna Udzieli w Krakowie. Kapela stara się grać na autentycznych instrumentach stanowiących tradycyjny skład kapeli krakowskiej.
Mali Mogilanie.
Za datę powstania zespołu uważa się pierwszy samodzielny występ grupy dziecięcej w czasie "Majówki w Mogilańskim Dworze" w 2002 roku. Program nosił tytuł "Na łące".
Jest to zespół regionalny, którego program stanowią głównie widowiska. Zespół stara się promować tradycje regionu, szczególnie te związane z folklorem dziecięcym. Na scenie oprócz codziennych strojów pojawiają się haftowane gorsety, tybetowe spódnice, magierki oraz charakterystyczne dla tego regionu rogatywki z pawimi piórami. 
Zespół założył i prowadzi Marek Harbaczewski.
Linki zewnętrzne.
Gminny Ośrodek Kultury w Mogilanach

</doc>
<doc id="1914340" url="https://pl.wikipedia.org/wiki?curid=1914340" title="Sofrosyne">
Sofrosyne



</doc>
<doc id="1914343" url="https://pl.wikipedia.org/wiki?curid=1914343" title="Demokratyczna Republika Konga na Mistrzostwach Świata w Lekkoatletyce 2009">
Demokratyczna Republika Konga na Mistrzostwach Świata w Lekkoatletyce 2009

Demokratyczna Republika Konga na Mistrzostwach Świata w Lekkoatletyce 2009, reprezentowana był przez dwoje zawodników - 1 kobietę i 1 mężczyznę, którzy nie zdobyli żadnego medalu podczas tego czempionatu.

</doc>
<doc id="1914346" url="https://pl.wikipedia.org/wiki?curid=1914346" title="Baksa (dystrykt)">
Baksa (dystrykt)

Baksa – jest jednym z 27 dystryktów administracyjnych w stanie Assam w Indiach, położony w północno-wschodniej części stanu. Stolicą dystryktu jest miasto Mushalpur. Dystrykt graniczy z państwem Bhutan od północy oraz z dystryktami stanu Assam; Udalguri od wschodu, Barpeta, Nalbari oraz Kamrup od południa, a także Chirang od zachodu. Rejon ma obszar 2400 km², a populacja wyniosła 862 560 osób, w 2001.
Podział administracyjny.
Dystrykt posiada trzy jednostki zależne (sub-divisions), są to: Mushalpur, Salbari oraz Tamulpur. Jednostki te podzielone są dalej na 13 okręgów podatkowych: Baksa, Barama, Tamulpur, Goreswar, Baganpara, Ghograpar, Barnagar, Bajali, Jalah, Patharighat, Rangia, Sarupeta oraz Tihu.

</doc>
<doc id="1914347" url="https://pl.wikipedia.org/wiki?curid=1914347" title="Lista królów asyryjskich">
Lista królów asyryjskich

Lista królów asyryjskich – lista wymieniająca w kolejności chronologicznej imiona oraz okres panowania (o ile jest znany) wszystkich władców Asyrii począwszy od czasów najdawniejszych aż do upadku imperium asyryjskiego w końcu VII w. p.n.e. Została ona utworzona w oparciu o informacje zawarte w ówczesnych źródłach pisanych (przede wszystkim "Asyryjskiej liście królów"), w korelacji z naszą obecną wiedzą historyczną.
okres „przedasyryjski” (ok. 2350–2000 p.n.e.).
W okresie tym, jak wskazują odkrycia archeologiczne i inskrypcje z miast Aszur i Niniwy, obszar będący kolebką późniejszego państwa asyryjskiego znajdował się pod kontrolą władców z dynastii akadyjskiej (ok. 2350–2150 p.n.e.) i III dynastii z Ur (ok. 2100–2000 p.n.e.). W ich imieniu władzę nad obszarem tym, ze swej siedziby w mieście Aszur, będącym już wówczas ważnym centrum administracyjnym, sprawował prowincjonalny gubernator (sum. énsi, akad. "iššiakkum"). Jednym z takich gubernatorów mógł być Azuzu, którego inskrypcję odnaleziono w Aszur. Nie nosi on w niej wprawdzie żadnego tytułu, ale nazywa siebie „sługą” akadyjskiego króla Manisztusu (ok. 2269–2255 p.n.e.). W Aszur odnaleziono też inskrypcję niejakiego Ititi, „zarządcy” (sum. ugula, akad. "waklum"), który mógł być niezależnym władcą miasta-państwa Aszur w krótkim okresie dzielącym upadek imperium akadyjskiego od powstania imperium III dynastii z Ur (XXII wiek p.n.e.). O kontroli królów z III dynastii z Ur nad Aszur świadczyć może odnaleziona w tym mieście inskrypcja Zariquma, gubernatora Aszur za rządów królów Szulgiego (2096–2048 p.n.e.) i Amar-Suena (ok. 2047–2038 p.n.e.).
okres staroasyryjski (ok. 2000–1750 p.n.e.).
Lista najwcześniejszych władców miasta-państwa Aszur. Niektórzy z nich znani są z własnych inskrypcji. W liście nie zostali uwzględnieni władcy umieszczeni na początku "Asyryjskiej listy królów" (ustępy wymieniające „17 królów, którzy mieszkali w namiotach” i „10 królów, którzy byli przodkami”), którzy (być może z wyjątkiem Uszpii i Apiaszala) nigdy nie panowali w Aszur: imiona władców z pierwszego ustępu wydają się tak naprawdę stanowić listę amoryckich plemion i nazw geograficznych, natomiast ustęp drugi zdaje się wymieniać amoryckich przodków Szamszi-Adada I (1813–1781 p.n.e.).
Iszme-Dagan pokonany został najprawdopodobniej w ok. 1761 r. p.n.e. przez Hammurabiego z Babilonu, który – jak podaje jego 33 „nazwa roczna” – podporządkować miał sobie wówczas „różne miasta w krainie Subartu i Ekallatum”. Wśród miast tych znajdować się musiało również Aszur, gdyż wymieniane jest ono wśród miast znajdujących się pod jego kontrolą w prologu "Kodeksu Hammurabiego" (kol. IV 53-58). 
okres anarchii (ok. 1750–1700 r. p.n.e.).
Okres zamieszania i chaosu, bardzo słabo poznany. Kilku pretendentów do asyryjskiego tronu – w tym potomkowie Szamszi-Adada I – walczy ze sobą o władzę. Niektórych z nich "Asyryjska lista królów" nie wymienia.
okres stabilizacji (dynastia Adasiego) (ok. 1700–1350 r. p.n.e.).
Sytuacja w Asyrii stabilizuje się. Od Adasiego zaczyna się ciągła linia genealogiczna królów asyryjskich. Od poł. XV w. p.n.e. Asyria staje się lennikiem Mitanni. Datowanie panowania władców przybliżone.

</doc>
<doc id="1914355" url="https://pl.wikipedia.org/wiki?curid=1914355" title="Rosdorf (Szlezwik-Holsztyn)">
Rosdorf (Szlezwik-Holsztyn)

Rosdorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Kellinghusen.

</doc>
<doc id="1914357" url="https://pl.wikipedia.org/wiki?curid=1914357" title="Rosdorf">
Rosdorf

Niemcy:
Inne:
Zobacz też:

</doc>
<doc id="1914358" url="https://pl.wikipedia.org/wiki?curid=1914358" title="Skansen Kultury Materialnej Chełmszczyzny i Podlasia w Holi">
Skansen Kultury Materialnej Chełmszczyzny i Podlasia w Holi

Skansen Kultury Materialnej Chełmszczyzny i Podlasia w Holi – muzeum na wolnym powietrzu (skansen) w Holi, w województwie lubelskim, w powiecie włodawskim, w gminie Stary Brus.
Skansen ten powstał w 1985 roku i jest prowadzony przez Towarzystwo Miłośników Skansenu Kultury Materialnej Chełmszczyzny i Podlasia w Holi. W muzeum znajdują się drewniane chałupy oraz rozmaite budynki gospodarcze. W centrum skansenu znajduje się chałupa bogatego chłopa zbudowana w 1913 roku, przeniesiona z miejscowości Wyryki. Chałupa ma konstrukcję wieńcową z dwuspadowym dachem krytym strzechą. 
Inne obiekty w skansenie:
Obok skansenu:

</doc>
<doc id="1914359" url="https://pl.wikipedia.org/wiki?curid=1914359" title="Richard Rush (reżyser)">
Richard Rush (reżyser)

Richard Rush (ur. 15 kwietnia 1929 w Nowym Jorku, zm. 8 kwietnia 2021 w Los Angeles) – amerykański reżyser, scenarzysta i producent filmowy.
Był nominowany w 1981 do Oscara, za reżyserię filmu "Kaskader z przypadku" (1980) z Peterem O’Toolem w roli głównej. Z kolei w 1995 otrzymał nominację do Złotej Maliny, dla najgorszego reżysera za film "Barwy nocy" (1994) z udziałem Bruce’a Willisa i Jane March. "Barwy nocy" otrzymały także Złotą Malinę dla najgorszego filmu; z kolei magazyn Maxim wyróżnił ten film jako posiadający najlepszą scenę seksu w historii kina.
Zmarł po długiej chorobie w swoim domu w Los Angeles 8 kwietnia 2021, tydzień przed 92. urodzinami.
Wybrana filmografia.
Reżyseria:
Scenariusz:

</doc>
<doc id="1914360" url="https://pl.wikipedia.org/wiki?curid=1914360" title="Bahrenfleth">
Bahrenfleth

Bahrenfleth – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Krempermarsch.

</doc>
<doc id="1914362" url="https://pl.wikipedia.org/wiki?curid=1914362" title="Dägeling">
Dägeling

Dägeling – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Krempermarsch.

</doc>
<doc id="1914364" url="https://pl.wikipedia.org/wiki?curid=1914364" title="Daegeling">
Daegeling



</doc>
<doc id="1914365" url="https://pl.wikipedia.org/wiki?curid=1914365" title="Bencijjon Netanjahu">
Bencijjon Netanjahu

Bencijjon Netanjahu, właściwie Bensyjon Milejkowski (hebr. בנציון נתניהו; ur. 25 marca 1910 w Warszawie, zm. 30 kwietnia 2012 w Jerozolimie) – izraelski historyk i działacz syjonistyczny.
Życiorys.
Urodził się w Warszawie jako Bensyjon (Bencyjon) Milejkowski i mieszkał tam z rodziną do 1920 roku. Następnie wyemigrował z rodziną do Palestyny, gdzie przyjął nazwisko od miejscowości Netanja. Przez kilkanaście lat mieszkał w Jerozolimie, studiował na Uniwersytecie Hebrajskim. Wielokrotnie przebywał w USA, gdzie pracował jako nauczyciel akademicki.
Życie prywatne.
7 września 1944 poślubił Cillę Segal (zm. 31 stycznia 2000 w Jerozolimie w wieku 87 lat). Mieli trzech synów:

</doc>
<doc id="1914368" url="https://pl.wikipedia.org/wiki?curid=1914368" title="Elskop">
Elskop

Elskop – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Krempermarsch.

</doc>
<doc id="1914370" url="https://pl.wikipedia.org/wiki?curid=1914370" title="Grevenkop">
Grevenkop

Grevenkop – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Krempermarsch.

</doc>
<doc id="1914371" url="https://pl.wikipedia.org/wiki?curid=1914371" title="QTH locator">
QTH locator

Locator – system lokatorów (ang.) "Grid Square Locator" lub "Maidenhead Locator System" (nazwa pochodzi od miejscowości Maidenhead położonej pod Londynem); opracowany po spotkaniu europejskich menedżerów VHF I Regionu IARU w roku 1980, oparty jest na współrzędnych geograficznych.
Opis systemu.
Świat podzielony został na 324 pola o wymiarach 20 × 10 stopni geograficznych. Siatka ma kształt kwadratów o rozmiarze 10° szerokości geograficznej i 20° długości geograficznej. Każde duże pole oznaczone jest dwoma dużymi literami od "A" do "R".
Każde duże pole lokatora podzielone jest na 100 mniejszych pól, zwanych kwadratami o wymiarach 2 × 1 stopień geograficzny. Kwadraty te oznaczono dwucyfrowymi liczbami poczynając od lewego dolnego rogu dużego pola (00), kończąc na prawym górnym rogu (99).
Na przykład w kwadracie FN31 znajduje się siedziba radiostacji głównej ARRL – Maxim Memorial Station, W1AW.
Dalszy podział kwadratu, to podział na 576 pól o wymiarach 5 minut długości geograficznej x 2,5 minuty szerokości geograficznej, co odpowiada około 3 × 4 mile (na terenie USA). Pola te oznaczone są małymi literami od aa do xx.
Przykładowy lokator składa się z:
co zapisuje się jako JO72ax.
Oznaczenie to pozwala określić położenie stacji na kuli ziemskiej z dokładnością do 2–3 kilometrów i wykorzystywane jest do określania odległości między radiostacjami oraz kąta azymutu w celu dokładnego ustawienia anteny kierunkowej.
Na jeszcze bardziej precyzyjne odwzorowanie lokalizacji, dwie dodatkowe cyfry były proponowane i ratyfikowane w rozszerzonym lokalizatorze, co w sumie dałoby osiem znaków, dzieląc kwadrat na mniejsze. Taka precyzja ma zastosowania w bardzo krótkich przęsłach komunikacyjnych. Poza tym, nie istnieje wspólna definicja, aby rozszerzać system dalej do mniejszych kwadratów. Najczęściej rozszerzenie lokatora odbywa się poprzez powtarzanie zmiennego subsquare i rozszerzonego kwadratu (numery bazowe 24 i 10).
Podsumowując:
Na krótkofalarskich częstotliwościach VHF i UHF, pozycje są wskazywane według lokatorów do trzeciej pary (KO02MF). Bardziej precyzyjne raporty pozycji są bardzo rzadko stosowane.
QRA locator.
Pierwowzorem systemu był opracowany przez niemieckiego krótkofalowca DL3NQ system QRA locator; rozwinięty w roku 1959 dla "VHF Working Group" I Regionu IARU jako "standard lokalizacji". Oryginalnie QRA locator składał się z dwóch liter i dwóch cyfr (np. EM17). W roku 1963, w celu zwiększenia dokładności, po podzieleniu małego kwadratu na kolejne 9 mniejszych, dodano kolejną literę (np. EN43d).

</doc>
<doc id="1914372" url="https://pl.wikipedia.org/wiki?curid=1914372" title="Kremperheide">
Kremperheide

Kremperheide – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Krempermarsch.

</doc>
<doc id="1914373" url="https://pl.wikipedia.org/wiki?curid=1914373" title="Bhumika">
Bhumika

Bhumika (hindi: भुमिका, urdu: بھُمِکا,tłum. "Rola") to dramat indyjski z 1977 roku wyreżyserowany przez Shyam Benegala ("Mausam", "Trikaal", "Nishaant"). W rolach głównych Smita Patil i Amol Palekar. W drugoplanowych – Anant Nag, Naseeruddin Shah i Amrish Puri. To dramat kobiety uwikłanej w więzi z mężczyznami, którzy nie umieją spełnić jej pragnienia miłości i wolności. Bohaterka grając różne role (nie tylko na ekranie) wciąż nie może zagrać w życiu siebie. 
Film powstał w oparciu o biografię gwiazdy filmów w języku marathi z lat 40. – Hansa Wadkar, której życie było wówczas wyzwaniem dla wielu. Smita Patil grając ją odtworzyła jej życie grając najpierw ją jako nastolatkę, z czasem kobietę dojrzałą cierpieniem. Za swoją kreacje otrzymała w 1978 National Film Award dla Najlepszej Aktorki.
Oprócz dwóch indyjskich nagród National Film Awards i Nagroda Filmfare dla Najlepszego Filmu nagrodzono go Golden Plague na Carthage Film Festival 1978, Chicago Film Festival, a w 1986 zaproszono go na Festival of Images, Algeria .
Fabuła.
Smutna twarz sławnej aktorki filmowej Ushy Dalvi (Smita Patil). W domu czeka na nią zazdrosny mąż, nie broniąca jej przed upokorzeniami matka i bezsilna córka. Rozgniewana Usha opuszcza dom. To odejście konfrontuje ją z jej przeszłością.
Konkan w stanie Maharasztra. Mała dziewczynka wciąż gdzieś uciekająca, wciąż do czegoś przymuszana. Nie chce od swojej sławnej babki uczyć się klasycznego śpiewu indyjskiego. Złości ją droczący się z nią Keshav (Amol Palekar). Dorosły mężczyzna żartuje sobie z dziewczynką przepowiadając, że kiedyś zostanie jego żoną. Kiedy umiera jej ojciec nie ma już komu bronić ją przed szarpiącą nią matką. Keshav przekonuje matkę i babkę dziewczynki, że od głodu ocalić je (i jego) może tylko głos Ushy. Dziewczynka zaczyna pracować w wytwórni filmowej. Gdy dorasta czuje się zobowiązana zapłacić Keshawovi za jego troskę o rodzinę. Poślubia go. Ku zaskoczeniu zakochanego w niej partnera ekranowego Rajana. Niestety wbrew jej oczekiwaniom mimo narodzin córeczki Keshav nie chce, by zrezygnowała z kariery w kinie. Jej dochody są podstawowym źródłem utrzymania całej rodziny. Godzi się nawet na to, by Ashi grała w parze z zakochanym w niej nadal Rajanem, ale zżerająca go zazdrość doprowadza do kryzysu w małżeństwie. W życiu Ushi pojawiają się inni mężczyźni. Filozofujący ateista, reżyser Sunil (Naseeruddin Shah), czy bogaty biznesmen Vijayak (Amrish Puri).

</doc>
<doc id="1914374" url="https://pl.wikipedia.org/wiki?curid=1914374" title="Bongaigaon (dystrykt)">
Bongaigaon (dystrykt)

Bongaigaon (hindi बोंगाइगांव जिला) – jest jednym z 27 dystryktów administracyjnych w stanie Asam w Indiach, położony w północno-wschodniej części stanu. Stolicą dystryktu jest miasto Bongaigaon. Dystrykt graniczy z dystryktem Barpeta od wschodu. Od południa granicę wyznacza rzeka Brahmaputra, a od północy i zachodu rzeka Kokrajahr. Rejon ma obszar 2510 km², a populacja wyniosła 906 315 osób, w 2001 roku.
Demografia.
Dystrykt Bongaigaon został stworzony w 1989 z fragmentów dystryktów Goalpara oraz Kokrajhar. Dystrykt dzieli się na trzy jednostki zależne (subdivisions); Bongaigaon, Bijni oraz North Salmara. W roku 2004 część dystryktu Bongaigaon (w większości tereny z rejonu Bijni) zostały odłączone, aby utworzyć nowy dystrykt – Chirang, ze stolicą w Kajalgaon.

</doc>
<doc id="1914375" url="https://pl.wikipedia.org/wiki?curid=1914375" title="Krempermoor">
Krempermoor

Krempermoor – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Krempermarsch.

</doc>
<doc id="1914377" url="https://pl.wikipedia.org/wiki?curid=1914377" title="C/1892 E1">
C/1892 E1

C/1892 E1 lub kometa Swifta – kometa, najprawdopodobniej długookresowa, odkryta w 1892 roku przez Lewisa Swifta.
Orbita komety.
Orbita komety C/1892 E1 ma kształt bardzo wydłużonej elipsy o mimośrodzie 0,999. Jej peryhelium znajduje się w odległości 1,03 j.a., aphelium zaś aż 1617 j.a. od Słońca, nachylenie do ekliptyki to wartość 38,7˚.

</doc>
<doc id="1914380" url="https://pl.wikipedia.org/wiki?curid=1914380" title="Frederick Russell Burnham">
Frederick Russell Burnham

Frederick Russell Burnham (ur. 11 maja 1861 w Tivoli w stanie Minnesota, zm. 1 września 1947 w Santa Barbara) – amerykański zwiadowca, obieżyświat, łowca przygód, znany ze swej służby dla British Army w czasach Wyścigu o Afrykę oraz z przekazania idei "woodcraft" Robertowi Baden-Powellowi, która stała się główną inspiracją do założenia międzynarodowego ruchu skautowego.
Burnham posiadał niewielkie formalne wykształcenie. Uczęszczał do szkoły średniej, jakkolwiek nigdy jej nie ukończył. Karierę zawodową rozpoczął w wieku 14 lat na Amerykańskim Południowym Zachodzie jako zwiadowca i tropiciel. Następnie udał się do Afryki, gdzie jego umiejętności okazały się mocno poszukiwane. W krótkim czasie został oficerem w British Army, biorąc udział w kilku bitwach. W tym okresie zaprzyjaźnił się z Robertem Baden-Powellem, przekazując mu swoją wiedzę i zapał do czegoś, co później zostało określone jako skauting.
W późniejszym okresie był aktywny na wielu polach działalności: zajmował się szpiegostwem, poszukiwaniem kopalin, ochroną przyrody, pisaniem oraz biznesem. Jego potomkowie są cały czas zaangażowani w ruch skautowski.
Frederick Russel Burnham był bratem inżyniera wydobywczego i szpiega Mather Howard Burnhama oraz kuzynem porucznika Howarda Mathera Burnhama, który zginął w wojnie secesyjnej.
Wczesny okres życia.
Burnham urodził się w rodzinie misyjnej w indiańskim rezerwacie w Tivoli w stanie Minnesota. Będąc małym dzieckiem był świadkiem indiańskiego ataku na miejscowość New Ulm. Podczas powstania Dakotów w 1862, licząca wówczas około 900 mieszkańców osada została dwukrotnie zaatakowana przez mieszkających wcześniej w tej okolicy Dakotów Santee. Indiańscy wojownicy pod wodzą Taoyateduty (Małej Wrony) nie zdołali zdobyć osady. Dla ułatwienia obrony mieszkańcy spalili około 190 drewnianych budynków, a po odparciu drugiego ataku (przy wsparciu ze strony odsieczy pod wodzą płk. Charlesa E. Flandraua) czasowo ewakuowali się do pobliskiego Mankato. W obu starciach zginęło łącznie około 40 białych osadników. Podczas tego zdarzenia matka, Rebecca (Elizabeth) Russel Burnham, ukryła niespełna dwuletniego chłopca w koszu pełnym plew kukurydzianych, po czym ratowała się ucieczką. Po tym jak Dakotowie zostali odpędzeni, powróciła w opuszczone miejsce widząc spalony dom. Małemu chłopczykowi, który zasnął w koszyku, nic się nie stało.
Młody Burnham uczęszczał do szkół w Iowa, gdzie poznał Blanche Blick, która później została jego żoną. W 1870 rodzina przeprowadziła się do Los Angeles. Dwa lata później zmarł pochodzący z Kentucky ojciec Fredericka – Edwin Otway Burnham, który przez długi czas był pionierem i misjonarzem w okolicach rezerwatu indiańskiego Ho Chunk (Winnebago) w Minnesocie. W czasie śmierci ojca miał 12 lat. Matka wraz z mającym wówczas zaledwie trzy lata Howardem Burnhamem – bratem Frederica – powróciła do Iowa, natomiast młody Burnham pozostał w Kalifornii, gdzie prowadził dostatnie życie.
Przez kolejne trzy lata Burnham pracował dla Western Union Telegraph Company jako kurier konny. Obszarem jego działania była Kalifornia i Arizona. Pewnego razu słynny w okolicy, wyjęty spod prawa kalifornijski przestępca Tiburcio Vasquez dokonał zuchwałej kradzieży jego konia. W wieku 14 lat rozpoczął życie skauta (zwiadowcy) i tropiciela Indian podczas wojen Apaczów. Podróżował po północnym Meksyku i Południowym Zachodzie, zarabiając na życie jako łowca bizonów, kowboj oraz poszukiwacz kopalin. Kontynuował pracę zwiadowcy podczas tropienia Indian w wojnach Czejenów. Ostatecznie podjął naukę w szkole średniej w Kalifornii, ale nigdy jej nie ukończył.
W 1882 udał się do Arizony, gdzie został mianowany zastępcą szeryfa Hrabstwa Pinal, lecz wkrótce powrócił do wypasania bydła i poszukiwania ropy naftowej i złota. Przyłączył się do jednej ze stron w wendecie Tonto Basin, po czym musiał ratować się ucieczką i ledwie uniknął śmierci. Następnie powrócił do Prescott (Iowa), aby odwiedzić swoją dawną miłość – Blanche. Para postanowiła się pobrać. Ślub odbył się 6 lutego 1884. W tym samym roku rozpoczęli prace przy zakładaniu gaju cytrusowego w Pasadenie, jednakże Frederick w ciągu roku powrócił do swoich dawnych zajęć.
W latach 80. XIX wieku prasa amerykańska popularyzowała myśl, że Zachód został zdobyty i nie ma już nic do przejęcia. Ta idea zmieniła życie Burnhama. Będąc najemnikiem zawsze kierował swoje kroki w kierunku słabo rozwiniętych miejsc. Kiedy usłyszał o pionierskich pracach Cecila Rhodes zorientowanych na budowę Kolei Kapsztadzko-Kairskiej ("„Cape to Cairo Railway”") w Afryce, sprzedał swój skromny majątek i w 1893 popłynął, wraz z żoną i małym synkiem, do Kapsztadu. Podjął pracę w Brytyjskiej Kompanii Południowoafrykańskiej, gdzie służył jako zwiadowca, infiltrując tereny położone na północ. Jego umiejętności tropicielskie rozeszły się głębokim echem w Afryce, a zważywszy na jego zdolności skutecznej pracy o zmroku, miejscowi ochrzcili go zaszczytnym mianem: „Ten który widzi w ciemności”.
Kariera wojskowa.
Pierwsza wojna matabelska.
Pierwszy poważny test Burnhama w Afryce miał miejsce w 1893, kiedy Brytyjska Kompania Południowoafrykańska zaangażowała się w wojnę z Matabelami zjednoczonymi przeciwko brytyjskiemu panowaniu pod wodzą króla Lobenguli. Ówczesny administrator Rodezji Południowej Leander Starr Jameson miał nadzieję na szybkie pokonanie Matabeli. Kluczem do sukcesu miało być pojmanie Lobenguli w królewskim mieście Bulawayo. Burnham oraz towarzysząca mu mała grupa skautów (zwiadowców) zostali skierowani do miasta celem informowania o bieżącej sytuacji na miejscu. Wkrótce po przybyciu na miejsce, będąc na przedmieściach, ujrzeli jak rozwścieczeni Matabele palą i niszczą wszystko w swoim zasięgu. Do czasu przybycia pokaźnych sił angielskich, Lobengula i jego ludzie zdążyli uciec, pozostawiając po sobie widok, który niewiele przypominał dawne Bulawayo.
Shangani patrol.
Po tym jak okazało się, że Bulawayo jest wyludnione, Jameson uformował kolumnę żołnierzy w celu zlokalizowania i pojmania Lobenguli. Kolumna pod dowództwem majora Patricka Forbesa, 3 grudnia 1893 rozbiła obóz na południowym brzegu rzeki Shangani - około 40 km na południowy wschód od wsi Lupane. Następnego dnia, późnym popołudniem, 12 mężczyznom prowadzonych przez majora Allana Wilsona polecono przekroczyć rzekę celem zbadania terenu. Patrol Wilsona natknął się na grupę matabelskich kobiet i dzieci, które twierdziły, że znają miejsce pobytu Lobenguli. Burnham, który służył jako główny zwiadowca patrolu, wyczuł pułapkę i doradził Wilsonowi wycofanie się, jednakże dowódca zarządził kontynuowanie zwiadu.
Niedługo po tym patrol odnalazł miejsce pobytu króla i Wilson posłał po posiłki. Forbes był negatywnie ustosunkowany do pomysłu przeprawiania się przez rzekę w ciemności, w związku z czym posłał celem wsparcia patrolu Wilsona jedynie 20 mężczyzn pod dowództwem Henry’ego Borrowa. Zamierzał przy tym skierować na drugą stronę rzeki główne siły oraz artylerię dopiero wczesnym rankiem, jednakże zostały one wciągnięte w zasadzkę, w związku z czym marsz się opóźnił. Patrol Wilsona także został zaatakowany. Na domiar złego rzeka Shangani wystąpiła z brzegów, co spowodowało brak możliwości bezpiecznego wycofania się. Znajdując się w bardzo trudnym położeniu Wilson wydał rozkaz dla Burnhama oraz dwóch innych zwiadowców - Pearla „Pete” Ingrama (kowboja ze stanu Montana) i George’a Goodinga (Australijczyka) – aby przekroczyli rzekę, odszukali Forbesa oraz przyprowadzili posiłki. Pomimo gradu kul i strzał trójce udało się odszukać Forbesa, jednakże odkryli że walki są tu równie zacięte jak w miejscu z którego przybyli. Nie było zatem możliwości aby sprowadzić posiłki. Podczas gdy Burnham przeładowywał broń, aby odeprzeć atak Matabelów, cicho powiedział Forbes'owi: „Myślę, że mogę powiedzieć, że jesteśmy jedynymi, którzy ocaleją z tego przyjęcia”. Rzeczywiście - Wilson, Borrow i ich ludzie otoczeni przez setki matabelskich wojowników znaleźli się w potrzasku. Ucieczka okazała się niemożliwa i wszyscy polegli na polu walki
Historycy zajmujący się tematyką kolonialnej Rodezji ochrzcili to wydarzenie jako Shangani patrol, a Wilsona i Borrowa okrzyknęli mianem narodowych bohaterów. Za służbę w tej wojnie Burnham otrzymał British South Africa Company Medal, złoty zegarek oraz 120 ha ziemi w Matabelelandzie. W tym miejscu odkrył on następnie wiele artefaktów, które znajdowały się w rozciągających się na dużych obszarach granitowych ruinach - pozostałościach po Królestwie Zimbabwe (1220–1450).
Eksploracja północnej Rodezji.
w 1895 Burnham został oddelegowany do nadzorowania i poprowadzenia Northern Territories (BSA) Exploration Co. - ekspedycji, której doniosła rola polegała na tym, że jako pierwsza odkryła dla Brytyjskiej Kompanii Południowoafrykańskiej duże złoża miedzi w Północno-Wschodniej Rodezji. Badając tereny położone wzdłuż biegu rzeki Kafue (wówczas w Północno-Wschodniej Rodezji), Burnham dostrzegł wiele podobieństw do złóż miedzi, które miał okazję obserwować wcześniej podczas swojej pracy w Stanach Zjednoczonych, jak również zauważył, że miejscowa ludność ma zwyczaj noszenia bransoletek wykonanych z miedzi. Jego ekspedycje w Rodezji miały tak duże znaczenie, iż został zaproszony w poczet członków Królewskiego Towarzystwa Naukowego w Londynie W związku z odkryciami Brytyjska Kompania Południowoafrykańska wybudowała w Pasie Miedzionośnym osiedla górnicze oraz linie kolejową w celu transportu miedzi przez Mozambik.
Druga wojna matabelska.
W marcu 1896 Matabelowie po raz kolejny wzniecili powstanie przeciwko władzom Brytyjskiej Kompanii Południowoafrykańskiej, które jest dzisiaj świętowane w Zimbabwe jako pierwsza wojna o niepodległość. Uznaje się, że duży udział w podżeganiu do konfrontacji z Brytyjczykami miał Mlimo, charyzmatyczny i duchowy lider Matabelów. Angielskie siły obronne były rozproszone i źle zorganizowane, co było w dużej mierze związane z ich wcześniejszym zaangażowaniem w kompromitujący i zakończony niepowodzeniem rajd Jamesona.
Następstwem słabej i źle zorganizowanej obrony były duże straty po stronie białych osadników w pierwszych miesiącach konfliktu. Zaczęli oni pośpiesznie organizować formacje obronne, wznosić umocnienia w centrum Bulawayo oraz aranżować patrole pod przywództwem m.in. Burnhama, Roberta Baden-Powella i Frederica Selousa. Około 50 tys. wojowników matabelskich wycofało się do swoich umocnień położonych w Matopo Hills, nieopodal Bulawayo. Miejsca te stały się wkrótce scenerią krwawych starć z patrolami białych osadników.
Zabójstwo Mlimo.
Przełomowym punktem wojny było przedostanie się Burnhama i młodego zwiadowcy o imieniu Bonar Armstrong do świętej jaskini, w której ukrywał się Mlimo. Nieopodal tego miejsca znajdowała się wieś złożona z około 100 chat, w której przebywało dużo wojowników. Dwóch skautów (zwiadowców) po przybyciu na miejsce przywiązało konie w pobliskich zaroślach, a następnie bardzo ostrożnie przeczołgało się w kierunku wejścia do jaskini, maskując przy tym swoje powolne ruchy za pomocą zerwanych uprzednio gałęzi. Kiedy znaleźli się już wewnątrz jaskini czekali na Mlimo, który tymczasowo opuścił to miejsce. Oceniano wówczas, że Mlimo miał około 60 lat, ostre rysy twarzy, skórę o odcieniu głębokiej czerni. W amerykańskiej prasie pojawiały się informacje, które opisywały go jako człowieka o okrutnym, przebiegłym spojrzeniu. Burnham i Armstrong cierpliwie czekali do czasu aż Mlimo wszedł do jaskini i zaczął taniec wypędzenia złych mocy. Wyczekawszy stosowny moment Burnham strzelił w kierunku Mlimo, trafiając w okolice serca.
Dwóch zwiadowców przeskoczyło przez ciało leżącego na ziemi Mlimo i zbiegło w dół ścieżką prowadzącą do koni przywiązanych w zaroślach. W tym czasie setki wojowników z pobliskiego obozowiska chwyciło za broń i udało się w pogoń za uciekinierami. Aby odciągnąć uwagę Burnham podłożył ogień pod chaty Matabeli. Następnie dwóch mężczyzn dosiadło swoich koni i popędziło w kierunku Bulawayo. Niedługo po tym jak wieść zastrzeleniu Mlimo rozniosła się po okolicy, Cecil Rhodes dumnie paradował bez rynsztunku po obozowisku Matabelów na Matopo Hills i przekonywał impi, aby złożyli broń, kończąc w ten sposób drugą wojnę matebelską.
Gorączka złota nad Klondike.
Zaraz po zakończeniu wojny z Matabelami Burnham zadecydował o opuszczeniu Afryki i stawieniu czoła nowym wyzwaniom. Powrócił z rodziną do Kalifornii, gdzie pozostawił żonę i młodszego syna pod jej opieką. Niedługo po tym zabrał swojego najstarszego, mającego wówczas 12 lat syna Rodericka w podróż na Alaskę i Yukon. Celem nowej wyprawy było wzięcie udziału w wydarzeniu, które jest dziś znane jako gorączka złota nad Klondike. Po usłyszeniu o wybuchu wojny hiszpańsko-amerykańskiej Burnham niezwłocznie udał się z powrotem do Kalifornii, aby zgłosić się ochotniczo do służby wojskowej, jednakże zanim zdążył przystąpić do walki, działania zbrojne zakończyły się pokojem. W związku z tym powrócił do Klondike. Pułkownik Theodore Roosevelt żałował takiego obrotu sprawy równie mocno jak Burnham, czego dał wyraz w swojej książce, w której wyraził uznanie dla jego postawy.
II wojna burska.
W styczniu 1900 w czasie gdy był zajęty poszukiwaniem złota w Skagway na Alasce, Burnham otrzymał następujący telegram: "Lord Roberts mianuje cię do swojej osobistej służby jako szef Skautów. Jeśli akceptujesz tę propozycję, przybądź tak szybko jak to możliwe." Jakkolwiek Kapsztad znajduje się po przeciwnej stronie globu względem Klondike, Burnham wyruszył na spotkanie w ciągu godziny. Przybył na front tuż przed rozpoczęciem bitwy pod Paardeberg. Podczas wojny większość czasu spędził po drugiej stronie linii frontu, zdobywając informacje i wysadzając mosty i podkłady kolejowe. Dwukrotnie został złapany i dwukrotnie udało mu się uciec z niewoli. Przez pewien czas był niezdolny do walki z powodu odniesienia bardzo poważnych, prawie śmiertelnych ran.
W procedurze, która nie była stosowana wobec obcokrajowców, Burnham otrzymał z rąk Lorda Robertsa stopień kapitana. Po raz pierwszy trafił do niewoli, gdy próbował ostrzec kolumnę brytyjskich wojsk zbliżających się do Thaba Nchu. Natknął się na grupę Burów ukrytą na brzegach rzeki, do której zbliżał się oddział brytyjskich żołnierzy. Odcięty od swoich, Burnham postanowił dać sygnał dla zbliżających się żołnierzy, nie patrząc na to, iż takie zachowanie wystawi go na niebezpieczeństwo zlokalizowania jego pozycji przez wroga. Wykorzystując czerwoną chustę do głowy, Burnham sygnalizował żołnierzom konieczność odwrotu, aczkolwiek kolumna nie zwróciła uwagi na jego zabiegi i mozolnie, miarowo posuwała się do przodu w kierunku zasadzki, on sam natomiast został dostrzeżony i schwytany przez Burów. W walce która się wkrótce wywiązała Burnham udał, iż został zraniony w kolano. Utykając silnie na jedną nogę i krzycząc z bólu znalazł się w wozie łącznie z oficerami, którzy odnieśli prawdziwe, poważne obrażenia. Wóz ten nie był w związku z tym tak silnie strzeżony jak pozostałe – przeznaczone dla zdrowych jeńców. Pod wieczór tego samego dnia Burnham opuścił miejsce w powozie, przeszedł do przodu w kierunku miejsca woźnicy, delikatnie opuścił się pomiędzy kołami i znalazł się na drodze pomiędzy nogami dwóch rzędów wołów. Bardzo szybko wóz bezpiecznie przejechał ponad nim, a po chwili, kiedy kurz gromadził się jeszcze ponad drogą, Burnham przekoziołkował w kierunku rowu znajdującego się obok drogi, gdzie ukrył się, aby przeczekać przejazd kolumny. Cztery dni zajęło mu przedostanie się na angielską stronę frontu. W tym czasie przebywał na otwartym stepie utrzymując się przy życiu dzięki tabliczce sucharów i kilku kolbom kukurydzy.
2 czerwca 1900 podczas próby wysadzenia mostu kolejowego na linii Pretoria-Delagoa Bay w miejscowości Bronkhorstspruit (32 km na wschód od Pretorii), Burnham został otoczony przez grupę Burów i aby ujść cało musiał ratować się natychmiastową ucieczką. Niemal udało mu się wycofać, gdy jedna z kul śmiertelnie ugodziła jego konia. Upadając przygniótł on zwiadowcę swoim ciężarem, a impet upadku i kontaktu z ziemią sprawił, iż ten utracił przytomność. Niemal cały dzień znajdował się w stanie oszołomienia, a kiedy odzyskał przytomność zauważył, że zarówno towarzysze broni, jak i wrogowie oddalili się. Pomimo odczuwania przeszywającego bólu, ostatkiem sił udało mu się doczołgać się z powrotem do linii kolejowej, podłożyć ładunki i wysadzić tory kolejowe w dwóch miejscach. Zdając sobie sprawę, że huk spowodowany eksplozją szybko sprowadzi w to miejsce Burów, przeczołgał się do znajdującego się w pobliżu opuszczonego kraalu, gdzie przez dwa dni i noce leżał w stanie omdlenia. Po usłyszeniu odległych odgłosów strzelaniny, Burnham czołgając się zbliżył się w kierunku walki. W tym czasie było już dla niego obojętne, czy źródłem strzałów są karabiny Burów, czy też żołnierzy brytyjskich. Jak się szczęśliwie okazało w pobliżu przejeżdżał przyjacielski patrol, który przetransportował ciężko rannego Burnhama do Pretorii. Chirurdzy, którzy go operowali odkryli, że w wyniku upadku Burnham odniósł krytyczne obrażenia – rozerwaniu uległy mięśnie brzuszne i naczynia krwionośne żołądka. Jak się okazało przeżycie zawdzięczał jedynie temu, że przez trzy dni nie przyjmował żadnych posiłków.
Rany odniesione przez Burnhama były na tyle poważne, że został on przez lorda Robertsa skierowany na dalsze leczenie do Anglii. Dwa dni przed wyjazdem do Londynu został awansowany do stopnia majora. Po przyjeździe do Anglii jego przełożeni zorganizowali wspólny obiad z Królową Wiktorią oraz nocleg w rezydencji królewskiej Osborne House na wyspie Wight. Kilka miesięcy później król Edward VII osobiście wręczył Burnhamowi Queen’s South Africa Medal z czterema paskami za udział w bitwach pod Driefotein (10 marca 1900), Johannesburgiem (31 maja 1900), Paardebergiem (17-26 lutego 1900), Kolonią Przylądkową (11 października 1899 – 31 maja 1902). Za bohaterstwo podczas zwycięskiego "Marszu na Pretorię" otrzymał wówczas również Distinguished Service Order – drugie co do znaczenia brytyjskie odznaczenie wojskowe. Godnym podkreślenia jest fakt, iż Burnham został uhonorowany najwyższymi odznaczeniami ze wszystkich Amerykanów biorących udział w II wojnie burskiej.
Najbardziej utytułowanymi żołnierzami Burnhama biorącymi udział w drugiej wojnie burskiej byli Lovat Scouts, szkocki pułk pochodzący z regionu Highlands, który on sam opisywał jako "„w połowie wilki, w połowie zające”". Skautowie (zwiadowcy) z tej jednostki byli doświadczeni w strzelectwie wyborowym, umiejętnościach polowych oraz taktyce bojowej. Po wojnie pułk kontynuował swoją działalność zostając pierwszą jednostką snajperską Armii Brytyjskiej.
I wojna światowa.
W chwili gdy Stany Zjednoczone przystąpiły do wojny przeciwko państwom centralnym, Kongres upoważnił Roosevelta do zorganizowania czterech dywizji ochotniczych na wzór "Surowych Jeźdźców". Roosevelt zaraz wybrał osiemnastu oficerów (znaleźli się wśród nich: Burnham i Seth Bullock) i przekazał im odpowiednie rozkazy mobilizacyjne, utrzymując jednocześnie korespondencję z ówczesnym sekretarzem wojny Newtonem Bakerem. W ciągu kilku miesięcy zaciągnęło się więcej ochotników niż było trzeba, ale Baker odmówił swego poparcia. Zaskoczony Roosevelt wysłał do prezydenta Wilsona telegram z prośbą o pomoc, ale Wilson odmówił i Roosevelt ostatecznie rozwiązał oddział.

</doc>
<doc id="1914387" url="https://pl.wikipedia.org/wiki?curid=1914387" title="Augsburger Panther">
Augsburger Panther

Augsburger Panther – niemiecki klub hokejowy z siedzibą w Augsburgu (Bawaria) występujący w rozgrywkach DEL.
Zawodnicy.
W klubie występowali m.in. Polacy Stefan Chowaniec, Patryk Pysz oraz Wiktar Karaczun i Mathis Olimb. Trenerem był Wiktor Pysz.

</doc>
<doc id="1914388" url="https://pl.wikipedia.org/wiki?curid=1914388" title="Ołeksij Dowhy">
Ołeksij Dowhy

Ołeksij Wołodymyrowycz Dowhy, ukr. Олексій Володимирович Довгий (ur. 2 listopada 1989 w Kijowie) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek DJuFSz Dynama Kijów. Najpierw występował w juniorskich mistrzostwach Ukrainy (DJuFL) w klubach Łokomotyw Kijów i Dynamo Kijów. 22 lipca 2006 debiutował w drugim składzie Dynama Kijów, skąd w 2005 został promowany do Dynama Kijów. W rundzie wiosennej sezonu 2007/08 występował na wypożyczeniu w CSKA Kijów. W lutym 2010 został wypożyczony do łuckiej Wołyni, a w lipcu 2010 do FK Ołeksandrija. W lipcu 2011 klub wykupił kontrakt piłkarza. Po zakończeniu sezonu 2011/12 piłkarz przeniósł się do Illicziwca Mariupol. Na początku września 2014 opuścił mariupolski klub. Na początku 2015 został piłkarzem Metalista Charków. 23 stycznia 2016 przeszedł do Worskły Połtawa. 29 lipca 2016 przeszedł do Stali Kamieńskie. Latem 2017 opuścił Stal, a 5 września znów podpisał kontrakt z PFK Oleksandria.
Kariera reprezentacyjna.
Występował w reprezentacji Ukrainy U-17 oraz reprezentacji Ukrainy U-19.

</doc>
<doc id="1914389" url="https://pl.wikipedia.org/wiki?curid=1914389" title="Śmiałek antarktyczny">
Śmiałek antarktyczny

Śmiałek antarktyczny ("Deschampsia antarctica") – gatunek byliny należący do rodziny wiechlinowatych. Jeden z dwóch gatunków roślin naczyniowych występujących na Antarktydzie.
Zasięg geograficzny.
Występuje w Antarktyce, na Falklandach oraz na południowych krańcach Argentyny i Chile. Śmiałek antarktyczny jest jednym z dwóch gatunków roślin naczyniowych, występujących naturalnie w Antarktyce (wraz z kolobantem antarktycznym z rodziny goździkowatych), przy czym wraz z człowiekiem w jego siedlisku pojawiły się kolejne gatunki. Najdalej na południu gatunek ten stwierdzony został na wyspie Alamode z archipelagu Terra Firma przy zachodnim wybrzeżu Półwyspu Antarktycznego na 68°42' szerokości południowej. Globalne ocieplenie spowodowało 25-krotny wzrost zasięgu tego gatunku w latach 1964–1990.

</doc>
<doc id="1914398" url="https://pl.wikipedia.org/wiki?curid=1914398" title="Rudolf Pilát">
Rudolf Pilát

Rudolf Pilát (ur. 26 marca 1875 w Bavorovie, zm. 18 października 1946 r. w Pradze) – czeski taternik, alpinista, działacz wspinaczkowy.
W swojej bogatej karierze wspinaczkowej dokonał szeregu przejść w Tatrach, Alpach i innych pasmach górskich Europy – podczas swojej aktywności uważany był za jednego z lepszych alpinistów czeskich. Pilát działał także w wielu organizacjach wspinaczkowych, m.in. w Klubie Czechosłowackich Alpinistów (czes. "Klub alpistů československých", 7-letnia prezesura), w Związku Czechosłowackich Wspinaczy (czes. "Svaz československých horolezců", honorowy prezes) i Międzynarodowej Federacji Związków Alpinistycznych.
Pilát prowadził również działalność pisarską na tematy wspinaczkowe, był autorem książki "Cvičné skály a horolezectví v Československu", wydanej po raz pierwszy w 1938 roku.

</doc>
<doc id="1914399" url="https://pl.wikipedia.org/wiki?curid=1914399" title="César Cortés">
César Cortés

César Alexis Cortés Pinto (ur. 9 stycznia 1984 w Iquique) – chilijski piłkarz występujący na pozycji pomocnika lub napastnika w klubie CD Palestino.
Kariera klubowa.
Wychowanek klubu CD Universidad Católica z Santiago. W 2003 roku rozpoczął karierę na poziomie seniorskim i reprezentował kolejno: macierzysty CD Universidad Católica (Clasura 2005), Deportes Puerto Montt, Albacete Balompié (Hiszpania), CD Huachipato, Everton de Viña del Mar oraz - w rundzie wiosennej sezonu 2009/10 - polski klub Polonia Warszawa.
Po powrocie do Chile występował w rodzimych zespołach: Evertonie de Viña del Mar, CD Huachipato (Clasura 2012), Club Universidad de Chile (Apertura 2014, Puchar Chile 2012/13), CD Palestino (Puchar Chile 2018), Audax Italiano oraz Santiago Wanderers (Puchar Chile 2017).
Kariera reprezentacyjna.
15 sierpnia 2012 zadebiutował w reprezentacji Chile w przegranym 0:3 meczu towarzyskim z Ekwadorem, w którym wszedł na boisko za Eugenio Menę. Łącznie w latach 2012–2013 rozegrał w drużynie narodowej 3 spotkania oraz 1 mecz nieoficjalny przeciwko Senegalowi, nie zdobył żadnej bramki.

</doc>
<doc id="1914400" url="https://pl.wikipedia.org/wiki?curid=1914400" title="Punkt wyrównawczy">
Punkt wyrównawczy



</doc>
<doc id="1914402" url="https://pl.wikipedia.org/wiki?curid=1914402" title="Düsseldorfer EG">
Düsseldorfer EG

Düsseldorfer EG – niemiecki klub hokejowy z siedzibą w Düsseldorfie (Nadrenia Północna-Westfalia) występujący w rozgrywkach DEL.
W związku z poważnymi problemami finansowymi w lutym 2012 informowano o rozmowach zmierzających do przyjęcia klubu w skład Kontinientalnaja Chokkiejnaja Liga (KHL) (ewentualny angaż wiązałby się ze wsparciem finansowym rosyjskich sponsorów).
Dotychczasowe nazwy klubu.
Tymczasową nazwę klub zawdzięcza koncernowi handlowemu Metro Group, który w 2001 roku zagwarantował sobie prawo do nazwy klubu i przedłużył je do 2012.

</doc>
<doc id="1914403" url="https://pl.wikipedia.org/wiki?curid=1914403" title="Welcome to Sajjanpur">
Welcome to Sajjanpur

Welcome to Sajjanpur – komedia w języku hindi wyreżyserowana w 2008 roku przez sławnego indyjskiego reżysera filmów artystycznych Shyam Benegala ("Nishaant", "Junoon"). W rolach głównych - Shreyas Talpade i Amrita Rao. Reżyser skupiony na dramatach ostatni raz zrealizował komedię w 1975 ("Charandas Chor").
Tematem tego filmu jest historia młodego mężczyzny, który w małym miasteczku trudni się pisaniem listów w imieniu niepiśmiennych mieszkańców. W komiczno-dramatycznej formie w filmie tym odbijają się takie problemy jak wygrywanie antagonizmów hindusko-muzułmańskich podczas wyborów, przemoc w polityce, los wdowy, problem rozdzielenia rodzin, których żywiciel latami zarabia w wielkim mieście, przesądy obyczajowe. W filmie pojawia się też postać hidźry. Relacje w Sajjanpur widziane są oczyma zakochanego w zamężnej kobiecie narratora opowieści.
Fabuła.
Mahadev (Shreyas Talpade) ukończywszy college w Pune powraca do swojej rodzinnej wioski Sajjanpur. Wkrótce okazuje się, ze jedyną pracą, w której może wykorzystać swoje wykształcenie jest pisanie listów dla niepiśmiennych mieszkańców wioski. Mahadev potrafi tak ubrać w słowa potrzeby swoich klientów, że serce pracującego w wielki mieście syna mięknie i ten gotów jest wysłać matce pieniądze na remont zagrożonego monsunem dachu. Mahadev w swej pracy spotyka się z różnymi prośbami. Ktoś chce by rozesłał 100 razy listowy łańcuszek, którego przerwania się obawia. Matka (Ila Arun) zamawia u kapłana odczynianie uroku urodzonej jako wcześniak córki. Lokalny polityk groźbą zmusza go do napisania donosu na kandydującego na posła muzułmanina. Miejscowy hidźra poprzez niego zgłasza swoją kandydaturę na posła. Przyjaciel Ramkumar (Ravi Kishan) prosi go o listy miłosne do owdowiałej jako dziecko Shobharani (Rajeshwari Sachdev). Najbardziej jednak Mahadeva poruszają listy Kamli (Amrita Rao), którą pamięta jeszcze z dzieciństwa jako dziewczynkę, która pocałowała go w policzek. Kamla od 4 lat daremnie czeka na przyjazd męża Banshi (Kunal Kapoor).Pisząc listy do jej męża Mahadev skrycie marzy o miłości Kamli...
Muzyka i piosenki.
Muzyka i piosenki Shantanu Moitra.

</doc>
<doc id="1914405" url="https://pl.wikipedia.org/wiki?curid=1914405" title="Kumafos">
Kumafos

Kumafos – organiczny związek chemiczny, insektycyd fosforanoorganiczny należący do grupy estrów kwasu tiofosforowego.
Jest substancją czynną w preparacie "Perizin" do zwalczania warrozy u pszczół.

</doc>
<doc id="1914406" url="https://pl.wikipedia.org/wiki?curid=1914406" title="Peter Cattaneo">
Peter Cattaneo

Peter Cattaneo (ur. 1 lipca 1964 w Londynie) - brytyjski reżyser filmowy. Najbardziej znany z nominowanej do Oscara komedii "Goło i wesoło" (1997). Wcześniej nominację uzyskał za swój krótkometrażowy film "Dear Rosie" (1991).

</doc>
<doc id="1914407" url="https://pl.wikipedia.org/wiki?curid=1914407" title="Barbara Kubis">
Barbara Kubis

Barbara Krystyna Kubis (ur. 1944 w Stanisławowie) – polska historyk, specjalizująca się w dydaktyce historii i historii Polski XX wieku; nauczyciel akademicki związany z Uniwersytetem Opolskim.
Życiorys.
Urodziła się w 1944 roku w Stanisławowie na Kresach Wschodnich. Po zakończeniu II wojny światowej wraz z rodzicami Janiną i Stanisławem Zawadzkimi zamieszkała w Opolu, gdzie ukończyła Szkołę Podstawową nr 2 przy ul. Katowickiej, a następnie w 1962 roku Liceum Ogólnokształcące TPD nr 11 przy Placu Staszica. Po pomyślnie zdanym egzaminie maturalnym podjęła studia historyczne w opolskiej Wyższej Szkole Pedagogicznej, które ukończyła w 1967 roku, zdobywając tytuł magistra historii na podstawie pracy z zakresu etnografii pt. "Strój opolski w XVI–XVIII w świetle epitafiów", napisanej pod kierunkiem doc. Adolfa Nasza. Zalążki pracy zawodowej wiąże ze Szkołą Podstawową nr 21 w Opolu. W latach 1968-1985 pracowała w Publicznej Szkole Podstawowej nr 11 w Opolu, pełniąc m.in. funkcję zastępcy dyrektora tej placówki. W międzyczasie w 1984 roku uzyskała II Stopień Specjalizacji Zawodowej w zakresie nauczania historii.
Od 1985 roku jest zatrudniona w Instytucie Historii WSP w Opolu (od 1994 roku Uniwersytetu Opolskiego). W 1989 roku otrzymała tytuł naukowy doktora nauk historycznych na podstawie pracy pt. "Przedlekcyjna wiedza historyczna młodzieży szkół podstawowych", napisanej pod kierunkiem prof. dra hab. Adama Suchońskiego. W 2007 roku pomyślnie przeszła przez kolokwium habilitacyjne i po przedstawieniu rozprawy nt. "Poznawcze i kształcące walory literatury dokumentu osobistego (na przykładzie relacji Polaków wysiedlonych z Kresów Wschodnich oraz Niemców wysiedlonych ze Śląska w latach 1944-1946)", Rada Wydziału Historyczno-Pedagogicznego Uniwersytetu Opolskiego 15 listopada nadała jej stopień naukowy doktora habilitowanego nauk humanistycznych. Od 2008 pełni funkcję kierownika Zakładu Dydaktyki Historii i Wiedzy o Społeczeństwie Instytutu Historii UO z tytułem profesora nadzwyczajnego.

</doc>
<doc id="1914409" url="https://pl.wikipedia.org/wiki?curid=1914409" title="Lotus 72">
Lotus 72

Lotus 72 – samochód Formuły 1, skonstruowany przez Colina Chapmana, i Maurice'a Philippe'a.
Konstrukcja.
Samochód był bardzo pionerski i przez wiele następnych lat stanowił źródło inspiracji dla innych projektantów. Od innych bolidów wyróżniał się kształtem klina oraz zintegrowanymi z nadwoziem spojlerami. Tarczowe hamulce w celu zmniejszenia masy nieresorowanej i stosowania bardziej miękkich opon zostały umieszczone wewnątrz nadwozia. Pojedyncza chłodnica wody umieszczona na "nosie" została zastąpiona dwiema chłodnicami znajdującymi się w bocznych sekcjach, co poprawiło rozkład masy i aerodynamikę samochodu. Zawieszenie samochodu opierało się na drążkach skrętnych i miało zapobiegać niestabilnemu zachowaniu się samochodu podczas przyspieszania i hamowania.
Wyniki.
Obejmują tylko zespół fabryczny.

</doc>
<doc id="1914410" url="https://pl.wikipedia.org/wiki?curid=1914410" title="Neuenbrook">
Neuenbrook

Neuenbrook – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Krempermarsch.

</doc>
<doc id="1914412" url="https://pl.wikipedia.org/wiki?curid=1914412" title="Süderau">
Süderau

Süderau – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Krempermarsch.

</doc>
<doc id="1914413" url="https://pl.wikipedia.org/wiki?curid=1914413" title="Suederau">
Suederau



</doc>
<doc id="1914415" url="https://pl.wikipedia.org/wiki?curid=1914415" title="Rethwisch (powiat Steinburg)">
Rethwisch (powiat Steinburg)

Rethwisch – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Krempermarsch.

</doc>
<doc id="1914416" url="https://pl.wikipedia.org/wiki?curid=1914416" title="DeviceKit">
DeviceKit

DeviceKit jest warstwą abstrakcji sprzętowej, zaprojektowany został dla systemów Linux, by uprościć zarządzanie urządzeniami i zastąpić monolitycznego HAL-a. DeviceKit umożliwia nazywanie nowych urządzeń, oraz informuje o stanie urządzenia, gdy to zostanie dodane, bądź usunięte z komputera.
W maju 2008 roku programista HAL-a David Zeuthen poinformował o swoim zamiarze porzucenia HAL, głównie z powodu jego zawiłości i nadmiarze bibliotek w środowisku Linuksa. Brakującą częścią tych bibliotek był scentralizowany serwis numerujący istniejące urządzenia, informowanie o dodaniu, bądź usunięciu danego urządzenia, oraz połączenie i uporządkowanie informacji o sprzęcie w jednym centralnym miejscu. DeviceKit jest nową biblioteką dostarczającą tych usług, podczas gdy dostęp do sprzętu ma być dokonywany poprzez inne biblioteki niż HAL, czy DeviceKit.
Pierwszą dystrybucją zawierającą DeviceKit była Fedora 11. Ubuntu 9.10 zastąpiło część starych zależności HAL przy pomocy DeviceKit i funkcjonalności z udev.
1 grudnia 2009 roku nastąpiła zmiana nazw w projekcie. Program DeviceKit-disks został zmieniony na udisks, i podobna zmiana może spotkać DeviceKit-power.
Przyszłość DeviceKit.
Powołując się na deweloperską listę mailową DeviceKit, DeviceKit zostanie połączone wraz z udev-extra i istniejące programy jak DeviceKit-disks oraz DeviceKit-power będą zmienione tak, by używać biblioteki libudev.

</doc>
<doc id="1914417" url="https://pl.wikipedia.org/wiki?curid=1914417" title="Superliga A">
Superliga A

Superliga (ros. Баскетбольная Cуперлига) – najwyższa koszykarska klasa rozgrywkowa w Rosji w latach 1991–2010, obecnie II liga rosyjska.
W latach 2010–2013 najwyższą klasą rozgrywkową w tym kraju była Profesjonalna Liga Koszykówki (PBL – ros:Профессиональная баскетбольная лига (ПБЛ)).
Od 2013 roku rolę najwyższej klasy rozgrywkowej w Rosji pełni Zjednoczona Liga VTB, która w wyniku fuzji wchłonęła zespoły istniejącej trzy lata ligi PBL. VTB została oficjalnie zreorganizowana przez federację FIBA Europa we wrześniu 2013 roku. Od tej pory pełni ona funkcję ligi rosyjskiej i jednocześnie międzynarodowej. Federacja FIBA World dokonała oficjalnej reorganizacji rozrywek obu lig w październiku 2014. Oba procesy były niezbędne, ponieważ uczestniczące w rozgrywkach VTB kluby pochodzą zarówno ze strefy europejskiej, jak i azjatyckiej.

</doc>
<doc id="1914418" url="https://pl.wikipedia.org/wiki?curid=1914418" title="Tomasz Flis">
Tomasz Flis

Tomasz Flis (ur. 24 listopada 1961 w Szczebrzeszynie) – polski polityk, inżynier i menedżer, były wicewojewoda zamojski i lubelski.
Życiorys.
Ukończył studia na Politechnice Rzeszowskiej. Był m.in. zastępcą dyrektora w Zakładach Wykonawstwa Sieci Elektrycznych w Zamościu. Na początku lat 90. kierował zamojskim oddziałem KLD, z jego ramienia ubiegał się w 1993 o mandat poselski. W 1998 sprawował urząd wicewojewody zamojskiego, ostatniego w historii tego województwa. W 1998 uzyskał mandat radnego sejmiku lubelskiego z listy Unii Wolności, z którego wkrótce zrezygnował. W grudniu 1998 pełnił obowiązki wojewody zamojskiego w związku z objęciem stanowiska prezydenta Zamościa przez Marka Grzelaczyka. Na początku 1999 został pierwszym wicewojewodą lubelskim, funkcję sprawował do 2001. W 2001 bez powodzenia kandydował do Sejmu, a w 2002 do sejmiku województwa lubelskiego.
Powrócił następnie do pracy menedżerskiej. Od 2001 zatrudniony w firmie PIP Instal-Lublin, od 2004 jako wiceprezes jej zarządu. W 2008 został prezesem zarządu spółki akcyjnej PGE Energia, wchodzącej w skład PGE Polskiej Grupy Energetycznej. W 2010 objął stanowisko dyrektora generalnego w PGE Dystrybucja S.A. Oddział Lublin, później został wiceprezesem zarządu spółki EuRoPol Gaz.

</doc>
<doc id="1914420" url="https://pl.wikipedia.org/wiki?curid=1914420" title="Rüdiger Pipkorn">
Rüdiger Pipkorn

Rüdiger Pipkorn (ur. 19 listopada 1909 w Gerze, zm. 1945) – pułkownik Wehrmachtu ("Oberst"), a tymczasowo pułkownik Waffen-SS ("Standartenführer") podczas II wojny światowej. Zginął podczas bitwy pod Halbe. Pod koniec wojny był dowódcą 35 Dywizji Grenadierów Policji SS.
Był żołnierzem niemieckiej piechoty ("Heer"). W 1943 w stopniu podpułkownika przeniósł się do Waffen-SS. Nie był członkiem NSDAP. Do Waffen-SS został przeniesiony tymczasowo (nie otrzymał numeru SS). W czerwcu 1944 otrzymał złoty Krzyż Niemiecki za dokonania w Normandii jako szef sztabu II Korpusu Pancernego SS. Wiosną 1945 dostał dowództwo nad 35 Dywizją Grenadierów Policji SS, która stacjonowała przy Nysie Łużyckiej koło Guben, na południowy wschód od Berlina. Jego dywizja walczyła w operacji berlińskiej, która rozpoczęła się 16 kwietnia. 35 Dywizja została okrążona pod Halbe. Podczas okrążenia został dowódcą Kampfgruppe Pipkorn (składającej się z resztek 35 dywizji grenadierów policji SS i z czołgów 10 Dywizji Pancernej SS), jednej z dwóch grup uderzeniowych podczas pierwszej próby wyjścia z okrążenia. Walczył o Baruth, gdzie zginął 25 kwietnia 1945 na przedmieściach Baruth (czołg, w którym jechał został trafiony przez czołg radziecki).

</doc>
<doc id="1914426" url="https://pl.wikipedia.org/wiki?curid=1914426" title="Schenefeld (Szlezwik-Holsztyn)">
Schenefeld (Szlezwik-Holsztyn)

Schenefeld – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, siedziba urzędu Schenefeld.
1 stycznia 2013 do gminy przyłączono gminę Siezbüttel, która stała się jej dzielnicą.

</doc>
<doc id="1914429" url="https://pl.wikipedia.org/wiki?curid=1914429" title="Turniej Nordycki 2010">
Turniej Nordycki 2010

Turniej Nordycki 2010 to 14. (i ostatnia) edycja Turnieju Nordyckiego (Skandynawskiego) w skokach narciarskich. Został rozegrany w dniach 7-14 marca 2010 w ramach Pucharu Świata w skokach narciarskich 2009/2010. Odbyły się cztery konkursy indywidualne: w Lahti, Kuopio, Lillehammer oraz w Oslo. Ostatni konkurs turnieju był jednocześnie ostatnim konkursem Pucharu Świata w sezonie 2009/2010.

</doc>
<doc id="1914431" url="https://pl.wikipedia.org/wiki?curid=1914431" title="Tunezja Francuska">
Tunezja Francuska

Tunezja Francuska (Protektorat francuski Tunezji, fr. "Protectorat français de Tunisie") − francuski protektorat w północnej Afryce, nad brzegiem Morza Śródziemnego, na terenie obecnej Tunezji, istniejący w latach 1881−1956.
Historia.
Przed przejęciem władzy przez Francję Tunezja była częścią Imperium Osmańskiego. Władze tunezyjskie podjęły proces modernizacji i reform, ale utrudniały to trudności finansowe. W 1869 roku Tunezja ogłosiła bankructwo, z tego powodu powstała międzynarodowa komisja finansowa, która przejęła rządy nad tunezyjską gospodarką, finansując dalsze reformy i rozbudowę infrastruktury.
Początkowo najbardziej zainteresowane i zdeterminowane do objęcia władzy nad Tunezją były Włochy, które wykazywały na bliskość geograficzną i ekonomiczną opłacalność tego przejęcia. Wielka Brytania była jednak przeciwna, obawiając się blokowania Cieśniny Sycylijskiej. Ostatecznie, w zamian za zapewnienie przez Francję brytyjskiej dominacji na Cyprze, poparła francuską władzę w Tunezji. W 1881 roku w Tunezji wylądowało 36 tys. francuskich żołnierzy, którzy szybko zdobyli Tunis i zmusili beja do podpisania traktatu w Bardo, który dał Francji władzę nad Tunezją. Włosi, pomimo protestów, nie interweniowali, nie chcąc ryzykować wojny z Francją.
W okresie panowania francuskiego wzrosła liczba Francuzów w Tunezji, od 34 tys. w 1906 roku do 144 tys. w 1945 roku. Francuscy mieszkańcy posiadali również ok. 20% ziemi uprawnej.
Już w latach 90. XIX wieku pojawiły się arabskojęzyczne gazety, powstały partie polityczne i zaczął rosnąć w siłę ruch niepodległościowy. Organizacje te zyskały duże znaczenie dopiero po I wojnie światowej. Jednym z przywódców ruchu niepodległościowego był Habib Burgiba, późniejszy prezydent niepodległej Tunezji. Bourguiba był za rządów francuskich więziony, jednak w 1942 roku Benito Mussolini doprowadził do zwolnienia go przez władze Francji Vichy. Było to Mussoliniemu na rękę, gdyż destabilizowało francuską władzę nad Tunezją. Burgiba działał w Tunezji na rzecz aliantów. Również Tunezyjscy Włosi byli przeciwni panowaniu francuskiemu, większość z nich popierała włoskich faszystów i działało na rzecz przejęcia Tunezji przez Włochy.
W listopadzie 1942 roku, w ramach operacji Torch Brytyjczycy i Amerykanie wylądowali w kilku miejscach wybrzeża afrykańskiego. Wojska alianckie wyzwoliły terytorium Tunezji, 7 maja 1943 roku oddziały brytyjskie zdobyły Tunis, amerykańskie siły osiągnęły Bizertę, a 13 maja siły państw Osi w Tunezji poddały się. Następnie alianci używali Tunezji jako zaplecza do inwazji na Sycylię.
W 1945 roku pomimo wsparcia udzielonego aliantom Burgiba musiał uciekać z Tunezji, by uniknąć aresztowania. W 1950 roku Francja podjęła negocjacje z Bourgibą i w 1955 roku wrócił on do Tunezji, w 1956 roku został premierem rządu niepodległej Tunezji, a w 1957 roku prezydentem.

</doc>
<doc id="1914432" url="https://pl.wikipedia.org/wiki?curid=1914432" title="Aasbüttel">
Aasbüttel

Aasbüttel – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914433" url="https://pl.wikipedia.org/wiki?curid=1914433" title="Aasbuettel">
Aasbuettel



</doc>
<doc id="1914434" url="https://pl.wikipedia.org/wiki?curid=1914434" title="Metro w Santo Domingo">
Metro w Santo Domingo

Metro w Santo Domingo (hiszp. "Metro de Santo Domingo") – system publicznego transportu miejskiego w postaci metra, kursującego w stolicy Dominikany – Santo Domingo. Inauguracja metra miała miejsce 30 stycznia 2009 r., pierwszy odcinek drugiej linii został otwarty 1 kwietnia 2013. Obecnie w eksploatacji są dwie linie metra o łącznej długości 27,35 km; linia 2 ma zostać rozbudowana, a linia 3 jest w budowie.
Historia.
Projekt budowy metra dla Santo Domingo został zaproponowany przez prezydenta Brazylii Lula da Silva ówczesnemu prezydentowi Dominikany Rafaelowi Domínguezowi. Początek prac budowy metra ruszył w 2005 r. za kadencji prezydenta Dominikany Leonela Fernándeza, którego administracja przekazała z budżetu państwa $ 700 milionów na budowę pierwszego systemu kolei podziemnej w Republice Dominikany, a drugiego po Tren Urbano takiego systemu kolei na Karaibach.
Linie.
Linia nr 1 przebiega z południa na północ miasta, składa się z 16 stacji o łącznej długości 14,5 km, co pozwala na przewóz osób przez całe miasto i ograniczenie ruchu samochodów i emisji spalin. Część tej linii jest nadziemna.
Linia nr 2 przebiega ze wschodu na zachód, krzyżując się z Linią 1 przy Centro Olimpico Juan Pablo Duarte; składa się z 14 stacji o łącznej długości 12,85 km.
Zgodnie z postanowieniem prezydenta Leonela Fernándeza stacje nie noszą zwykle nadawanych nazw pochodzących od ulic i obiektów znajdujących się w ich pobliżu. Zamiast tego poszczególne przystanki santodomingańskiej kolei podziemnej mają patronów - są nimi słynne postaci związane z historią Republiki Dominikany.
Przyszłość i rozbudowa.
Planowana jest dalsza rozbudowa metra w Santo Domingo. W 2014 roku rozpoczęła się rozbudowa Linii 2. Linia będzie mieć 22,5 km długości i 24 stacje, zaś linia 3 będzie mieć długość 20 km z 20 stacjami. Trzy pozostałe linie 4, 5 i 6 zostały zaprojektowane jako łączniki pomiędzy poszczególnymi liniami, aby możliwe było korzystanie z przesiadek i jednego biletu bez opuszczania tuneli metra.
Tabor.
Składy pociągów, wyprodukowanych we Francji i w Hiszpanii, dostarczone zostały przez konsorcjum transportowe Alstom «Metropolis 9000». Taki sam model pociągów jak te użytkowe w Santo Domingo kursują także na regularnych liniach metra w Barcelonie i metra w Santiago de Chile. Wszystkie pociągi wyposażone są w klimatyzację. System został zaprojektowany do przewozu ok. 355 tysięcy pasażerów dziennie. W odróżnieniu od większości innych systemów szybkiego transportu podziemnego, metro w Santo Domingo nie posiada tzw. "trzeciej szyny" i zasilane jest bezpośrednio z przewodów trakcyjnych.

</doc>
<doc id="1914435" url="https://pl.wikipedia.org/wiki?curid=1914435" title="Low Frequency Oscillator">
Low Frequency Oscillator



</doc>
<doc id="1914436" url="https://pl.wikipedia.org/wiki?curid=1914436" title="Żłóbek Panewnicki">
Żłóbek Panewnicki



</doc>
<doc id="1914437" url="https://pl.wikipedia.org/wiki?curid=1914437" title="Szopka panewnicka">
Szopka panewnicka



</doc>
<doc id="1914438" url="https://pl.wikipedia.org/wiki?curid=1914438" title="Agethorst">
Agethorst

Agethorst – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914439" url="https://pl.wikipedia.org/wiki?curid=1914439" title="Zygmunt Wacław Kuligowski">
Zygmunt Wacław Kuligowski



</doc>
<doc id="1914441" url="https://pl.wikipedia.org/wiki?curid=1914441" title="Besdorf">
Besdorf

Besdorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914442" url="https://pl.wikipedia.org/wiki?curid=1914442" title="Hannover Scorpions">
Hannover Scorpions

Hannover Scorpions – niemiecki klub hokejowy z siedzibą w Hanowerze (Dolna Saksonia).
Do końca sezonu DEL (2012/2013) zespół występował w rozgrywkach DEL. Z powodów finansowych wycofał się z ligi, a licencję na występy w DEL postanowił przejąć klub SERC Wild Wings.

</doc>
<doc id="1914443" url="https://pl.wikipedia.org/wiki?curid=1914443" title="Bokelrehm">
Bokelrehm

Bokelrehm – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914444" url="https://pl.wikipedia.org/wiki?curid=1914444" title="Prakolczatka papuaska">
Prakolczatka papuaska

Prakolczatka papuaska ("Zaglossus bartoni") – gatunek stekowca z rodziny kolczatkowatych (Tachyglossidae). Zamieszkuje teren Nowej Gwinei na wysokościach od 2000 do 3000 metrów nad poziomem morza.
Zasięg występowania.
Prakolczatka papuaska występuje w zależności od podgatunku:
Morfologia.
Odróżnia się od innych przedstawicieli rodzaju liczbą pazurów, w tylnej nodze ma ich cztery, a w przedniej pięć. Długość ciała samic 51,5–63,7 cm, samców 48–55 cm; masa ciała samic 4,3–9 kg, samców 4,2–6,5 kg – jest największym stekowcem. Porusza się wolno. W razie niebezpieczeństwa broni się kolcami.
Systematyka.
Wyróżniono cztery podgatunki "Zaglossus bartoni", jednak są one bardzo charakterystyczne i mogą stanowić odrębne gatunki.

</doc>
<doc id="1914445" url="https://pl.wikipedia.org/wiki?curid=1914445" title="Bokhorst">
Bokhorst

Bokhorst – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914446" url="https://pl.wikipedia.org/wiki?curid=1914446" title="Umrao Jaan (film 1981)">
Umrao Jaan (film 1981)

Umrao Jaan (urdu: امراؤ جان, hindi: उमराव जान) – bollywoodzki dramat miłosny z 1981. Ekranizacja powieści "Umrao Jaan Ada" (1905), w której Mirza Hadi Ruswa opisał życie sławnej kurtyzany z Lucknow. W tytułowej roli - Rekha. Film pokazuje historię 12-letniej dziewczynki uprowadzonej i sprzedanej do domu publicznego. Wyszkolona w tańcu i śpiewie kurtyzana zabawiając gości kolejno staje się przedmiotem miłości trzech mężczyzn.
Temat ten sfilmowano też w 2006 roku z Aishwarya Rai w tytułowej roli - "Umrao Jaan".
Fabuła.
Fajzabad. 12-letnia Amiran (Seema Sathyu) tuż po swoich zaręczynach prosi wyjeżdżającego w podróż ojca o przywiezienie jej lalki. Wróciwszy ojciec nie może już obdarować swojej córki. Amiran porwano. W Lucknow sprzedana dziewczynka otrzymuje od prowadzącej dom publiczny Khudam (Shaukat Kaifi- Azmi) wraz z nowym imieniem nową tożsamość. Oddaną pod opiekę Husseini (Dina Pathak) Umrao jest szkolona przez mistrzów. W tańcu kathak, w śpiewie gazeli i znajomości poezji w urdu. Po to, aby być tawaif – tą, która śpiewem, tańcem, poezją, a w końcu własnym ciałem zaspokaja głód piękna mężczyzn. Płacących tu za sycenie swoich zmysłów.Jej taniec i śpiew do własnych słów: tysiące odurzyły te oczy robi duże wrażenie na nababie Sultanie (Farooq Shaikh). Niestety ich miłości zagraża sprzedajna atmosfera domu, w którym żyje Umrao. I plany ożenienia Sultana.

</doc>
<doc id="1914448" url="https://pl.wikipedia.org/wiki?curid=1914448" title="Wilhelm Ceelen">
Wilhelm Ceelen

Wilhelm Ceelen (ur. 21 sierpnia 1883 we Frankfurcie, zm. 1964 w Bonn) – niemiecki lekarz patolog. Przedstawił jedne z pierwszych opisów samoistnej hemosyderozy płucnej.
Studiował na Uniwersytecie Albrechta i Ludwika we Fryburgu, Uniwersytecie Ludwika i Maksymiliana w Monachium oraz Uniwersytecie Fryderyka Wilhelma w Berlinie. Tytuł doktora medycyny otrzymał w 1910 roku. Od 1908 do 1911 asystent w Instytucie Patologicznym w Berlinie u Johannesa Ortha. W 1913 został "privatdozentem", w 1917 profesorem nadzwyczajnym. W 1925 otrzymał katedrę anatomii patologicznej na Uniwersytecie w Greifswaldzie, po roku przeniósł się na Uniwersytet w Bonn.

</doc>
<doc id="1914449" url="https://pl.wikipedia.org/wiki?curid=1914449" title="Christinenthal">
Christinenthal

Christinenthal – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914450" url="https://pl.wikipedia.org/wiki?curid=1914450" title="Cymiazol">
Cymiazol

Cymiazol - związek chemiczny stosowany w preparacie "Apitol" do zwalczania warrozy.

</doc>
<doc id="1914451" url="https://pl.wikipedia.org/wiki?curid=1914451" title="Gribbohm">
Gribbohm

Gribbohm – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914452" url="https://pl.wikipedia.org/wiki?curid=1914452" title="Instynkt mordercy (serial telewizyjny)">
Instynkt mordercy (serial telewizyjny)

Instynkt mordercy (tytuł oryg. "Killer Instinct") − amerykański serial kryminalny oryginalnie emitowany na antenie stacji FOX. Pilotażowy odcinek został nadany 23 września 2005, odcinek ostatni − nieco ponad dwa miesiące później, 2 grudnia tegoż roku.
Ogółem nakręcono trzynaście odcinków serialu, lecz tylko dziewięć z nich wyemitowano w Stanach Zjednoczonych. Komplet odcinków pokazała komercyjna brytyjska stacja telewizyjna Five. Transmisji serialu podjęły się także telewizje francuskie, australijskie, nowozelandzkie, włoskie i polskie (Polsat).
Twórcy.
Obsada.
i inni

</doc>
<doc id="1914453" url="https://pl.wikipedia.org/wiki?curid=1914453" title="Hadenfeld">
Hadenfeld

Hadenfeld – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914454" url="https://pl.wikipedia.org/wiki?curid=1914454" title="Holstenniendorf">
Holstenniendorf

Holstenniendorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914455" url="https://pl.wikipedia.org/wiki?curid=1914455" title="Oh Yoon-kyung">
Oh Yoon-kyung

Oh Yoon-kyung (ur. 6 sierpnia 1941) – północnokoreański piłkarz występujący na pozycji pomocnika. Uczestnik Mistrzostw Świata 1966.
Kariera klubowa.
Podczas angielskiego Mundialu Oh reprezentował barwy klubu Kwietna Pjongjang.
Kariera reprezentacyjna.
Oh Yoon-kyung występował w reprezentacji Korei Północnej w latach sześćdziesiątych. W 1966 roku pojechał na Mistrzostwa Świata, na których wystąpił w 3 spotkaniach z Chile, Włochami w grupie oraz z Portugalią w ćwierćfinale.

</doc>
<doc id="1914456" url="https://pl.wikipedia.org/wiki?curid=1914456" title="Kassel Huskies">
Kassel Huskies

Kassel Huskies – niemiecki klub hokejowy z siedzibą w Kassel (Hesja).
Historia.
W 2010 roku pierwotnie został wykluczony po odebraniu licencji, wskutek wszczęcia w klubie postępowania upadłościowego, jednak następnie w drodze decyzji sądowej uzyskaną prawo uczestnictwa w lidze DEL. W dalszej kolejności Wyższy Sąd Krajowy w Monachium uznał, że odebranie licencji było jednak prawne i klub wykluczono ponownie z rozgrywek DEL.
W sezonie 2011/2012 klub występował w lidze Oberliga West (trzeci poziom rozgrywek). W 2014 klub podjął występy w DEL2, które wygrał w 2016.

</doc>
<doc id="1914457" url="https://pl.wikipedia.org/wiki?curid=1914457" title="Kaisborstel">
Kaisborstel

Kaisborstel – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914461" url="https://pl.wikipedia.org/wiki?curid=1914461" title="Looft">
Looft

Looft – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914462" url="https://pl.wikipedia.org/wiki?curid=1914462" title="Ha Jung-won">
Ha Jung-won

Ha Jung-won (ur. 20 kwietnia 1942) – północnokoreański piłkarz występujący na pozycji pomocnika. Uczestnik Mistrzostw Świata 1966.
Kariera klubowa.
Podczas angielskiego Mundialu Ha reprezentował barwy klubu Kwietna Pjongjang.
Kariera reprezentacyjna.
Ha Jung-won występował w reprezentacji Korei Północnej w latach sześćdziesiątych. W 1966 roku pojechał na Mistrzostwa Świata, na których wystąpił w dwóch spotkaniach z Włochami w grupie oraz z Portugalią w ćwierćfinale.

</doc>
<doc id="1914463" url="https://pl.wikipedia.org/wiki?curid=1914463" title="Zjawisko magnetokaloryczne">
Zjawisko magnetokaloryczne

Zjawisko magnetokaloryczne – zjawisko podgrzewania się niektórych magnetyków pod działaniem zewnętrznego pola magnetycznego.
Po usunięciu pola, magnetyki obniżają swoją temperaturę.
Przeprowadzane są próby skonstruowania urządzeń chłodniczych w oparciu o chłodzenie magnetyczne z zastosowaniem pól magnetycznych wytwarzanych przez nadprzewodniki.
Substancje wykazujące właściwości magnetokaloryczne.
Czyste żelazo, gadolin, krzem, german.

</doc>
<doc id="1914466" url="https://pl.wikipedia.org/wiki?curid=1914466" title="Nienbüttel">
Nienbüttel

Nienbüttel – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914467" url="https://pl.wikipedia.org/wiki?curid=1914467" title="Nienbuettel">
Nienbuettel



</doc>
<doc id="1914468" url="https://pl.wikipedia.org/wiki?curid=1914468" title="70 Pułk Piechoty (austro-węgierski)">
70 Pułk Piechoty (austro-węgierski)

Węgiersko-slawoński Pułk Piechoty Nr 70 (IR. 70) – pułk piechoty cesarskiej i królewskiej Armii.
Pułk został utworzony 1 lutego 1860 roku z połączenia trzech batalionów wydzielonych ze składów Pułków Piechoty Nr 1, 3 i 25.
Okręg uzupełnień nr 70 Petrovaradin (, węg. "Pétervárad") na terytorium 13 Korpusu.
Kolory pułkowe: zielony morski ("meergrün"), guziki złote. Skład narodowościowy w 1914 roku 79% - Chorwaci, Serbowie.
Dyslokacje.
Dyslokacja w roku 1873.
Dowództwo w Krakowie wszystkie bataliony w Bańskiej Bystrzycy.
Dyslokacje w latach 1900–1903.
Dowództwo i wszystkie bataliony oprócz IV w Péterváradzie, IV w Travniku.
Dyslokacje w latach 1904–1909.
Dowództwo i wszystkie bataliony oprócz I w Péterváradzie, I w Zimonyu.
Dyslokacje w latach 1910–1913.
Dowództwo i wszystkie bataliony oprócz II i III w Zagrzebiu, II batalion w Karlovacu (węg. "Károlyváros") do 1911, a od 1912 w Trebinju i III batalion w Péterváradzie.
Dyslokacje w roku 1914.
Dowództwo i wszystkie bataliony oprócz II i III w Budapeszcie, II batalion w Trebinju, III w Péterváradzoe.
Przydział w 1914 roku 36 Dywizja Piechoty.
Szefowie pułku.
Kolejnymi szefami pułku byli:

</doc>
<doc id="1914469" url="https://pl.wikipedia.org/wiki?curid=1914469" title="Nutteln">
Nutteln

Nutteln – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914470" url="https://pl.wikipedia.org/wiki?curid=1914470" title="Kadykczan">
Kadykczan

Kadykczan () – opuszczone osiedle typu miejskiego w Rosji, w obwodzie magadańskim, w rejonie susumańskim, położone 65 km na północny zachód od Susumanu. Nie widnieje w spisie powszechnym z 2010 roku, choć według danych na 1 stycznia 2009 roku liczyło 235 mieszkańców.
Miasto powstało w czasie II wojny światowej jako osada górników węgla kamiennego. Po upadku Związku Radzieckiego miasto, z powodu ograniczenia wydobywania węgla, zaczęło się wyludniać. W 1996 w miejscowej kopalni nastąpiła eksplozja, po której została ona zamknięta. W 2001 zamieszkane były tylko dwie ulice; działał szpital i przychodnia.

</doc>
<doc id="1914471" url="https://pl.wikipedia.org/wiki?curid=1914471" title="Alexander Payne">
Alexander Payne

Alexander Payne, właśc. Alexander Payne Constantine (ur. 10 lutego 1961 w Omaha w stanie Nebraska) – amerykański reżyser, scenarzysta i producent filmowy pochodzenia greckiego.
Zdobywca dwóch Oscarów za najlepszy scenariusz adaptowany do filmów "Bezdroża" (2004) i "Spadkobiercy" (2011). Oba filmy przyniosły mu także nominacje za reżyserię. Ponadto był nominowany za scenariusz do filmu "Wybory" (1999) i reżyserię obrazu "Nebraska" (2013).
Przewodniczył jury sekcji „Un Certain Regard” na 58. MFF w Cannes (2005). Zasiadał również w jury konkursu głównego na 65. MFF w Cannes (2012).
Życie prywatne.
Przez blisko 4 lata (od 1 stycznia 2003 do 21 grudnia 2006) jego żoną była aktorka Sandra Oh, znana z serialu "Chirurdzy". Związek zakończył się rozwodem.

</doc>
<doc id="1914472" url="https://pl.wikipedia.org/wiki?curid=1914472" title="Kot egipski mau">
Kot egipski mau

Kot egipski mau – rasa kota wyhodowana w latach 50., prawdopodobnie w Egipcie. "Mau" znaczy w języku średnioegipskim "kot". Jest to jedna z niewielu naturalnie cętkowanych ras kotów. Cętki znajdują się nie tylko na futrze, lecz także na skórze.
Pochodzenie.
Dokładne pochodzenie kotów egipskich mau jest nieznane, ponieważ nie istnieją na ten temat żadne dokumenty. Prawdopodobnie powstały w latach 50. jako krzyżówka kota amerykańskiego krótkowłosego, kota abisyńskiego i kota syjamskiego. Celem hodowców było stworzenie rasy podobnej do kotów widniejących na starożytnych egipskich malowidłach. Jednak według innych źródeł różnice w budowie ciała między kotami mau a rasami cętkowanymi powstałymi w wyniku krzyżówek (jak ocicat i kot bengalski) wskazują na naturalne pochodzenie tej rasy. CFA zatwierdziła rasę w 1968.
Wygląd.
Rasa ta przypomina budową kota abisyńskiego. Mau są bardzo dobrze umięśnione, średniej wielkości. Tylne łapy są trochę dłuższe od przednich, a między kolanem a bokiem znajduje się charakterystyczny pas luźnej skóry, co przypomina budowę geparda. Głowa jest klinowata, o zaokrąglonych konturach. Uszy średnie lub duże, szeroko rozstawione, wnętrze perłowo-różowe, ze sterczącymi włoskami na wewnętrznej krawędzi. Mogą wystąpić kępki włosów na czubkach małżowin. Oczy duże, w kształcie migdałów, o charakterystycznym odcieniu agrestowej zieleni. Zarys oczu jest przedłużony cienkimi liniami, które sprawiają wrażenie makijażu. Futro jest delikatne i ściśle przylegające do ciała. Nie chroni dobrze przed niskimi temperaturami; mau lepiej czują się w ciepłym klimacie. Występują trzy umaszczenia – brązowe, srebrne i dymne. We wszystkich odmianach wymagany jest na całym ciele ciemny wzór, składający się z osobnych plamek na tułowiu, pierścieni na ogonie i otwartych pierścieni na łapach, a na czole musi widnieć znak przypominający literę M lub skarabeusza. Nos jest jednakowo szeroki na całej długości.
Zachowanie.
Koty mau są żywotne, chętne do zabawy i odważne. Chętnie przebywają z ludźmi i lubią, kiedy poświęca im się uwagę. Przywiązują się do jednej lub dwóch osób i są nieufne wobec obcych ludzi i zwierząt. Wobec obcych kotów mogą być agresywne. Łatwo uczą się aportować. Cechą szczególną tej rasy jest energiczne machanie ogonem przypominające oznaczanie terenu moczem, oraz duża "gadatliwość". Głos kotów mau jest melodyjny, choć przeważnie niegłośny.

</doc>
<doc id="1914475" url="https://pl.wikipedia.org/wiki?curid=1914475" title="Zambia na Mistrzostwach Świata w Lekkoatletyce 2009">
Zambia na Mistrzostwach Świata w Lekkoatletyce 2009

Zambia na Mistrzostwach Świata w Lekkoatletyce 2009 – reprezentacja Zambii podczas czempionatu w Berlinie liczyła 4 zawodników. Żaden z przedstawicieli tego państwa nie zdołał awansować do finału.

</doc>
<doc id="1914478" url="https://pl.wikipedia.org/wiki?curid=1914478" title="Nicrosaurus">
Nicrosaurus

Nicrosaurus – rodzaj fitozaura z grupy Pseudopalatinae. Został nazwany w 1866 roku przez O. Fraasa, który ukuł nazwę rodzajową "Nicrosaurus" dla gatunku "Belodon kapffi", opisanego w 1860 przez Hermanna von Meyera w oparciu o szczątki odnalezione w górnotriasowych osadach na terenie Niemiec. Drugi gatunek, "N. meyeri", został opisany w 2000 roku przez Axela Hungerbühlera i Adriana Hunta. "Nicrosaurus" cechował się bardzo wyraźnym, choć nie sięgającym czubka pyska, grzebieniem czaszkowym. Miał uzębienie heterodontyczne – w szczęce znajdowały się trzy rodzaje zębów, a w żuchwie – dwa. Według analizy filogenetycznej przeprowadzonej w 2002 roku przez Hungerbühlera "Nicrosaurus" jest najbardziej bazalnym przedstawicielem Pseudopalatinae.

</doc>
<doc id="1914479" url="https://pl.wikipedia.org/wiki?curid=1914479" title="Ramon De Ocampo">
Ramon De Ocampo

Ramon De Ocampo − amerykański aktor teatralny, telewizyjny i filmowy.
Najbardziej znany z roli Harry'ego Oka w serialu kryminalnym FOX "Instynkt mordercy" ("Killer Instinct", 2005), gdzie na ekranie towarzyszył Johnny'emu Messnerowi. W latach 2005-2006 występował także jako Otto w serialu "Prezydencki poker" ("The West Wing").

</doc>
<doc id="1914491" url="https://pl.wikipedia.org/wiki?curid=1914491" title="Nürnberg Ice Tigers">
Nürnberg Ice Tigers

Nürnberg Ice Tigers – niemiecki klub hokejowy z siedzibą w Norymberdze (Bawaria) występujący w rozgrywkach DEL. Swoją pełną nazwę – "Thomas Sabo Ice Tigers" klub zawdzięcza głównemu sponsorowi, firmie Thomas Sabo.
W przeszłości trenerem klubu był Peter Ihnačák (1998-2000).
Kapitanem drużyny jest Patrick Reimer z numerem 17.
Od sezonu 2019/2020 nowym dyrektorem sportowym został André Dietzsch

</doc>
<doc id="1914492" url="https://pl.wikipedia.org/wiki?curid=1914492" title="Oldenborstel">
Oldenborstel

Oldenborstel – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914494" url="https://pl.wikipedia.org/wiki?curid=1914494" title="Pöschendorf">
Pöschendorf

Pöschendorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914496" url="https://pl.wikipedia.org/wiki?curid=1914496" title="71 Pułk Piechoty (austro-węgierski)">
71 Pułk Piechoty (austro-węgierski)

Węgierski Pułk Piechoty Nr 71 (IR. 71) – pułk piechoty cesarskiej i królewskiej Armii.
Historia pułku.
Pułk został utworzony 1 lutego 1860 roku z połączenia trzech batalionów wyłączonych z Liniowych Pułków Piechoty Nr: 8, 12 i 54. 
Okręg uzupełnień nr 71 Trenczyn (węg. "Trencsén") na terytorium 5 Korpusu.
Kolejnymi szefami pułku byli: 
W latach 1860–1868 drugim szefem pułku był tytularny generał kawalerii Moritz Heinrich von Boyneburg-Lengsfeld.
Kolory pułkowe: czerwony ("krebsrot"), guziki złote.
Skład narodowościowy w 1914 roku 85% - Słowacy.
W 1866 roku sztab pułku stacjonował w Terezinie (niem. "Theresienstadt"), natomiast Główna Stacja Okręgu Uzupełnień i kancelaria rachunkowa pozostawała w Trenczynie.
W 1873 roku sztab pułku stacjonował w Brnie wszystkie bataliony w Trenczynie.
W latach 1903-1914 komenda pułku razem 2. i 3. batalionem stacjonowała w Trenczynie, 1. batalion w Trnawie (węg. "Nagyszombat"), natomiast 4. batalion był detaszowany do Crkvice (1903 i 1905-1906) oraz Budvie (wł. "Budua") (1904), a w latach 1907-1914 stacjonował w Bratysławie (weg. "Pozsony"). Cały pułk wchodził w skład 27 Brygady Piechoty należącej do 14 Dywizji Piechoty.

</doc>
<doc id="1914497" url="https://pl.wikipedia.org/wiki?curid=1914497" title="Poeschendorf">
Poeschendorf



</doc>
<doc id="1914498" url="https://pl.wikipedia.org/wiki?curid=1914498" title="Kwalifikacje do Mistrzostw Europy w Piłce Nożnej w roku 1976">
Kwalifikacje do Mistrzostw Europy w Piłce Nożnej w roku 1976



</doc>
<doc id="1914499" url="https://pl.wikipedia.org/wiki?curid=1914499" title="Kim Bong-hwan">
Kim Bong-hwan

Kim Bong-hwan (ur. 4 lipca 1939) – północnokoreański piłkarz występujący na pozycji pomocnika. Uczestnik Mistrzostw Świata 1966.
Kariera klubowa.
Podczas angielskiego Mundialu Kim reprezentował barwy klubu Kikwancha Pjongjang.
Kariera reprezentacyjna.
Kim Bong-hwan występował w reprezentacji Korei Północnej w latach sześćdziesiątych. W 1966 roku pojechał na Mistrzostwa Świata, na których wystąpił w zwycięskim spotkaniu z Włochami.

</doc>
<doc id="1914501" url="https://pl.wikipedia.org/wiki?curid=1914501" title="Gmina Tarnowskie Góry">
Gmina Tarnowskie Góry



</doc>
<doc id="1914502" url="https://pl.wikipedia.org/wiki?curid=1914502" title="Mistrzostwa Świata w Piłce Nożnej 1974 (eliminacje)">
Mistrzostwa Świata w Piłce Nożnej 1974 (eliminacje)

Artykuł przedstawia statystyki kwalifikacji do MŚ w piłce nożnej w 1974 roku. W eliminacjach uczestniczyło 99 drużyn z całego świata. RFN (gospodarze) i Brazylia (obrońca tytułu) awansowały bez eliminacji.
Play-off interkontynentalny.
Mecz rewanżowy zakończył się walkowerem, z powodu Puczu chilijskiego w 1973. Awansowała drużyna ZSRR.
Zakwalifikowane drużyny.
Legenda

</doc>
<doc id="1914503" url="https://pl.wikipedia.org/wiki?curid=1914503" title="Alfred Měškank">
Alfred Měškank

Alfred Měškank (niem. "Alfred Müßiggang", "Alfred Meschkank") (ur. 14 października 1927 w miejscowości Droždźij w powiecie Budziszyn, zm. 1 stycznia 2016 w Chociebużu) – serbołużycki tłumacz, językoznawca, nauczyciel i bajkopisarz.
Po studiach na Uniwersytecie Wrocławskim pracował jako nauczyciel fizyki i astronomii w Dolnołużyckim gimnazjum w Chociebużu. Tłumaczył literaturę polską na język łużycki i niemiecki. Autor podręcznika „Podstawy języka dolnołużyckiego“.

</doc>
<doc id="1914504" url="https://pl.wikipedia.org/wiki?curid=1914504" title="Straubing Tigers">
Straubing Tigers

Straubing Tigers – niemiecki klub hokejowy z siedzibą w Straubing (Bawaria).

</doc>
<doc id="1914506" url="https://pl.wikipedia.org/wiki?curid=1914506" title="Małżeństwo w prawosławiu">
Małżeństwo w prawosławiu

]
Sakrament małżeństwa – w Cerkwi prawosławnej i katolickich Kościołach wschodnich nazywany jest mianem "uwieńczenia" czy też "koronacji". 
Istotą małżeństwa prawosławnego jest dążenie do rzeczy ostatecznych poprzez dobrowolne wejście mężczyzny i kobiety w nierozerwalną wspólnotę całego życia, nakierowaną na przebóstwienie naturalnego związku do miłości chrześcijańskiej na wzór Chrystusa do Kościoła. Z tego też względu prawosławie wierzy, iż małżeństwo nie kończy się nawet w przypadku śmierci jednego ze współmałżonków. Zrodzenie i wychowanie potomstwa oraz zjednoczenie cielesne są w tym przypadku celami drugorzędnymi, doczesnymi – w przeciwieństwie do celu pierwszorzędnego, jakim jest stworzenie wiecznej komunii duchowej. Sakrament ten jest więc organicznie związany z Eucharystią.
Na mocy statusu "tajemnicy wielkiej" nadanej małżeństwu przez św. Pawła [Ef 5, 32] traktuje się je tak samo jak sakrament kapłaństwa. Teologia prawosławna głosi, iż zarówno celibat jak i małżeństwo są w istocie dwiema różnymi drogami dojścia do Królestwa Bożego, i oba w równym stopniu z niego wypływają. Tradycja duszpasterska Cerkwi mocno podkreśla, iż małżeństwo już za życia należy zakorzeniać w wieczności poprzez wspólną modlitwę i spełniane razem posługi względem Boga. W zmartwychwstaniu ustanie wzajemny pociąg płciowy, tak jak i związki ciał, dlatego ważne jest, aby sakrament ten budowano przede wszystkim na jak najpełniejszej więzi duchowej, ofiarności i miłości w sensie chrześcijańskim.
Teologia.
Istota małżeństwa prawosławnego.
Małżeństwo w ujęciu prawosławnym jest uświęceniem przez łaskę naturalnego związku mężczyzny i kobiety dla ich wspólnego życia chrześcijańskiego i wydania potomstwa. Wymienia się tutaj cel pierwszorzędny i cele drugorzędne. 
Wymiar małżeństwa nie ogranicza się jednak tylko do życia na ziemi, ale ma swoją kontynuację w wieczności; w swej sakramentalnej naturze przemienia ono i transcenduje zarówno unię cielesną, jak i legalny związek oparty na umowie, tak że miłość ludzka rzutowana zostaje wprost na Królestwo Boże i ma w związku z nim konkretne zobowiązania. Właściwym sensem małżeństwa jest przebóstwienie naturalnych ludzkich ułomności, które istnieją pomiędzy mężem i żoną, w wieczny związek miłości, którego nie może rozwiązać nawet śmierć; sakrament ten posiada aspekt eschatologiczny, ponieważ widzi on swój ostateczny sens nie w cielesnym używaniu, społecznej stabilności, w rodzeniu potomstwa, lecz w "ostatnim misterium". W trakcie ziemskiego życia człowieka więź małżeńska implikuje również zjednoczenie płciowe małżonków, dlatego też w zmartwychwstaniu jej sens cielesny ulegnie zmianie, co nie stanowi jednak ujmy, lecz pełnię i nobilitację. Przemianie, do której wzywa sakrament małżeństwa, a która całkowicie zrealizuje się w przyszłym świecie, ulegnie również pewnego rodzaju ograniczająca wyłączność relacji międzyludzkich w upadłym świecie oraz pragnienie dopełnienia się poprzez drugą osobę, co otworzy furtkę do prawdziwie wolnej i oddanej miłości chrześcijańskiej.
Prawosławie nigdy nie sprowadzało istoty małżeństwa do rodzaju kontraktu prawnego, rozwiązanego z chwilą śmierci jednego z małżonków; jako podstawową normę przyjęło zaś niepowtarzalność i wieczność każdej – żyjącej zgodnie z Ewangelią i dla Ewangelii – pary. W związku z tym Cerkiew podkreśla, iż zawarcie małżeństwa chrześcijańskiego nie jest czymś automatycznym, skrępowanym przepisami, lecz stanowi wejście w codzienność wymagającą w pełni świadomej odpowiedzi na wezwanie sakramentu. Prawosławni duszpasterze rodzin podkreślają, iż małżeństwo już za życia należy zakorzeniać w wieczności poprzez wspólną modlitwę i spełniane razem posługi względem Boga.
W Starym i Nowym Testamencie.
W teologii prawosławnej małżeństwo jest sakramentem, który ustanowiony został przez Boga w raju. Jezus podczas wesela w Kanie Galilejskiej potwierdził jego świętość, a w trakcie publicznej działalności oczyścił z obcych elementów, zaś św. Paweł jasno i czytelnie określił je jako "tajemnicę wielką". Korzenie małżeństwa wiążą się już z chwilą stworzenia Adama i Ewy, błogosławieństwem danym przez Boga pierwszej parze ludzkiej oraz okrzykiem Adama: "Ta dopiero jest kością z mojej kości i ciałem z mego ciała!" [Rdz 2, 23]. Od tego fragmentu teologia prawosławna zaczyna swoje teologiczne rozważania na temat małżeństwa. Dlatego też (inaczej niż w chrześcijaństwie zachodnim, dla którego sednem jest polecenie Boga: "bądźcie płodni i rozmnażajcie się") prawosławie kładzie nacisk na osiąganą w unii kobiety z mężczyzną pełnię człowieczeństwa, opierając się na prawdzie, iż Ewa wyrwana została z boku Adama.
Starotestamentowi Żydzi sens małżeństwa widzieli przede wszystkim w prokreacji. Nie wierzyli oni w jednostkowe trwanie życia po śmierci, wobec czego jego namiastki upatrywali niejako w przedłużeniu żywota swojego rodu poprzez potomstwo. Abraham w nagrodę za wierność otrzymał od Boga obietnicę: 
Brak potomstwa czy też bezpłodność uznawana była za przekleństwo. Podobną sytuację podali Jezusowi sceptyczni saduceusze, ponieważ nie mogli wyobrazić sobie oni zmartwychwstania inaczej niż uszlachetnionej kontynuacji życia doczesnego, w której nadal istniałaby jednak konieczność przedłużania swojego życia poprzez spłodzone potomstwo. Odpowiedź Jezusa uświadamia oponentom, że w zmartwychwstaniu nie będzie już konieczności kontynuowania judaistycznej nauki o uwiecznianiu swojego życia w potomstwie, nadto spełniania obowiązków społecznych zapisanych w Prawie, gdyż każdy otrzyma życie wieczne. Słowa te nie wskazują jednak na to, iż w zmartwychwstaniu na czymkolwiek straci małżeństwo w sensie chrześcijańskim, a więc wspólnota miłości, która z gruntu posiada zupełnie inną istotę niż starotestamentowe małżeństwo judaistyczne. Chrześcijańskie małżeństwo jest zakorzenione w wieczności i dąży do niej na mocy słów św. Pawła, "miłość nigdy się nie kończy" [1 Kor 13, 8], gdyż jego głównym celem jest agape.
W historii Kościoła bizantyjskiego.
Rzymski prawnik Herennius Modestinus małżeństwo określił jako "zespolenie mężczyzny i niewiasty, wspólne przeznaczenie na całe życie, boskiej i ludzkiej prawdy skojarzenie". Taka definicja trafiła do Nomokanonu św. Focjusza I Wielkiego, a następnie do Digestów św. Justyniana I Wielkiego (533) oraz Procheironu Bazylego I Macedończyka.
Aż do X wieku Kościół nie błogosławił żadnego ponownego małżeństwa, ani owdowiałych, ani tym bardziej rozwiedzionych. Rzecz tę jasno ujęli Bazyli, a za nim św. Nicefor Wyznawca, który tak skonkludował: "Ci, którzy zawierają drugie małżeństwo, nie są koronowani i nie mogą przyjmować najczystszych tajemnic przez dwa lata; ci, którzy zawierają małżeństwo po raz trzeci, są ekskomunikowani przez pięć lat". Wynika z tego, iż powtórne małżeństwa nie były już zakorzenione w Eucharystii, stanowiąc jedynie kontrakt cywilny, poprzedzony odpowiednimi praktykami pokutnymi oraz czasowym niedopuszczaniem do sakramentów. Po tym okresie wierny był na powrót włączany do pełnej wspólnoty z Kościołem. W oczywisty sposób tradycja bizantyjska do tych kwestii odnosiła się w kategoriach dyscypliny penitencjarnej. Praktyka ta opierała się na zaleceniu św. Pawła, piszącego w Pierwszym Liście do Koryntian: "Tym zaś, którzy nie wstąpili w związki małżeńskie, oraz tym, którzy już owdowieli, mówię: dobrze będzie, jeśli pozostaną jak i ja. Lecz jeśli nie potrafiliby zapanować nad sobą, niech wstępują w związki małżeńskie! Lepiej jest bowiem żyć w małżeństwie, niż płonąć" [1 Kor 7, 8-9]. Kościół bizantyjski za ideał chrześcijański obrał bowiem wejście w jeden jedyny sakramentalny związek małżeński, zaś po owdowieniu – życie w czystości i posłudze na rzecz wspólnoty; jednocześnie okazał jednak wyrozumiałość dla tych, którzy nie potrafiliby utrzymać czystości oraz dla tych, którzy chcieliby mieć jeszcze jedną szansę na stworzenie w pełni wartościowego małżeństwa.
W dawnym prawie bizantyjskim zdecydowanie wymagano od kapłana zawartego przed święceniami związku małżeńskiego. Opierano się tu na zaleceniu św. Pawła z Pierwszego Listu do Tymoteusza: "Wierna jest ta mowa: Jeźli kto biskupstwa żąda, dobrej pracy żąda. Ale biskup ma być nienaganiony, mąż jednej żony, czuły, trzeźwy, poważny, gościnny, ku nauczaniu sposobny; nie pijanica wina, nie bitny, nie sprośnego zysku chciwy, ale słuszność miłujący, nieswarliwy, niełakomy, który by dom swój dobrze rządził, który by dziatki miał w posłuszeństwie ze wszelaką uczciwością, bo jeąliby kto nie umiał swego własnego domu rządzić, jakoż pieczę będzie miał o kościele Bożym?" [1 Tm 3, 1-5]. Kapłanom zabronione było zatem wejście w powtórny związek małżeński. Jeżeli do niego dochodziło, osoba ta automatycznie przestawała być kapłanem.
Obrzędy zawarcia małżeństwa.
Obrzęd sakramentu małżeństwa składa się z dwóch części: zaręczyn i ślubu, które w przeszłości sprawowane były oddzielnie. Ceremonia jest zazwyczaj długa, niezwykle rozbudowana w gesty i symbole, oraz znacząca.
Małżeństwo a dziewictwo.
Teologia prawosławna nie przeciwstawia stanu mniszego życiu w małżeństwie, lecz uznaje, iż oba stany są w Duchu Świętym dwoma drogami do tego samego celu, oba też wypływają z tej samej nauki o Królestwie Bożym oraz wzajemnie się uzupełniają. W Piśmie Świętym postawa taka ma swoje utwierdzenie w teologii wielości powołań św. Pawła. 
Chociaż nie rozstrzyga się właściwie, w którym ze stanów, w celibacie czy w małżeństwie, jest możliwa do osiągnięcia większa świętość, to – odwołując się do poszczególnych prawd głoszonych przez Jezusa – dziewictwo nieustannie wychwalane jest jako bezpośrednia antycypacja życia wiecznego. Małżeństwo jako wspólnota życia i miłości również uczestniczy w owej antycypacji bytowania w Królestwie Niebieskim, jednak kwestie związane z pożyciem małżeńskim przejdą radykalną przemianę. Przede wszystkim, powtarzając za św. Pawłem, zmartwychwstałe ciało przestanie być podległe zmysłom, odrodzi się zaś jako dziewicze i duchowe. Zaniknie również połowiczność każdej ludzkiej istoty, podczas ziemskiego życia potrzebującej swojego dopełnienia w płci przeciwnej. Nie oznacza to jednak, iż małżeństwo nie będzie trwać w przyszłym Królestwie. W ujęciu prawosławnym sakramentalne małżeństwo trwa wiecznie, w zmartwychwstaniu przestanie być tylko związane z życiem płciowym, a w miejsce tego napełni się miłością o nieznanej dotąd sile oddziaływania. Św. Antoni pisał o tym: „Wiedzieć ci trzeba, że i w przyszłym wieku podzielisz swoją cząstkę z tymi, z którymi w tym życiu dzielisz radość i smutek”.
Konflikt między teologią małżeństwa a doświadczeniem.
Jak zauważa ks. John Meyendorff, obraz małżeństwa chrześcijańskiego jako misterium niejednokrotnie popada w konflikt z doświadczalną rzeczywistością "upadłej ludzkości". Podobnie jak cała Ewangelia, wydaje się ono wówczas nieosiągalnym ideałem. Z tego powodu Cerkiew nie ogranicza się do stosowania wobec małżeństwa jedynie przepisów prawnych, lecz przy pomocy nauki duszpasterskiej stara się odnowić u małżeństw zagrożonych rozpadem świadomość sakramentu, jaki przyjęli. Prawosławie przestrzega bowiem przed traktowaniem sakramentu jako zbioru idei, lecz podkreśla, iż są to rzeczywistości jak najbardziej bliskie codzienności chrześcijanina, stanowiąc "wejście do prawdziwego życia". 

</doc>
<doc id="1914508" url="https://pl.wikipedia.org/wiki?curid=1914508" title="Prakolczatka górska">
Prakolczatka górska

Prakolczatka górska ("Zaglossus attenboroughi") – gatunek stekowca z rodziny kolczatkowatych. Znany tylko z jednego okazu znalezionego na terenie Indonezji w prowincji Papua. Jego nazwa gatunkowa "Z. attenboroughi" pochodzi od słynnego biologa, Davida Attenborough. Opisany naukowo w 1998 roku przez Flannery’ego i Grovesa.
Występuje w tropikalnych, górskich lasach na wysokościach 66-1600 m n.p.m. Długość ciała nieco ponad 30 cm. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii CR (krytycznie zagrożony). Zagrożeniami są kłusownictwo oraz utrata siedlisk wskutek rozwoju rolnictwa. Do 1900 roku uważano go za wymarły gatunek, lecz później odnaleziono go w górach. Jednak od roku 1961 nie spotkano żywego osobnika tego gatunku. Wyprawa zorganizowana w 2007 roku w górach Cyclops znalazła jedynie dowody bytności w postaci rozkopanych nor.

</doc>
<doc id="1914515" url="https://pl.wikipedia.org/wiki?curid=1914515" title="Bages (Hiszpania)">
Bages (Hiszpania)

Bages – comarca (powiat) w Hiszpanii w Katalonii. Liczy 181 346 mieszkańców i zajmuje powierzchnię 1299,1 km². Stolicą jest Manresa.

</doc>
<doc id="1914517" url="https://pl.wikipedia.org/wiki?curid=1914517" title="Chorwacja na Zimowych Igrzyskach Olimpijskich 1998">
Chorwacja na Zimowych Igrzyskach Olimpijskich 1998

Chorwacka reprezentacja na Zimowych Igrzyskach Olimpijskich 1998 liczyła 6 zawodników (2 kobiety i 4 mężczyzn). Reprezentacja Chorwacji miała swoich przedstawicieli w 3, spośród 14 rozgrywanych dyscyplin. Chorwaci nie zdobyli żadnego medalu. Chorążym reprezentacji Chorwacji podczas ceremonii otwarcia igrzysk była narciarka alpejska Janica Kostelić, dla której był to debiut na igrzyskach. Z kolei chorążym podczas ceremonii zamknięcia zawodów był Vedran Pavlek, dla którego był to trzeci i ostatni start w zimowych igrzyskach olimpijskich w karierze. Najmłodszą reprezentantką Chorwacji była 16-letnia Janica Kostelić, a najstarszym reprezentantem 24-letni narciarz alpejski Vedran Pavlek.
Start reprezentacji Chorwacji na Zimowych Igrzyskach Olimpijskich 1998 był trzecim startem na zimowych igrzyskach olimpijskich w historii tej reprezentacji i piątym startem na igrzyskach olimpijskich w ogóle. Najlepszy wynik indywidualnie osiągnęła narciarka alpejska Janica Kostelić, która w konkurencji kombinacji alpejskiej zajęła 8. pozycję, najlepszą w ówczesnej historii startów Chorwatów na zimowych igrzyskach olimpijskich.
Był to pierwszy start Chorwatów na zimowych igrzyskach olimpijskich od czasu zakończenia wojny w Chorwacji, w związku z czym reprezentacja Chorwacji była najliczniejsza w ówczesnej historii oraz dwukrotnie większa niż podczas poprzedniego startu. Były to jednocześnie pierwsze zimowe igrzyska olimpijskie, w których wzięły udział dwie Chorwatki (w roku 1992 była to 1 Chorwatka, a w roku 1994 do zawodów nie zgłoszono żadnej chorwackiej przedstawicielki). Ponadto za sprawą Janicy Kostelić po raz pierwszy Chorwacja wystawiła do startu narciarkę alpejską.
Statystyki według dyscyplin.
Spośród czternastu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Chorwacji wzięła udział w trzech. Najliczniejszą reprezentację Chorwacja wystawiła w narciarstwie alpejskim, gdzie wystąpiło czworo chorwackich zawodników (3 mężczyzn i 1 kobieta).
Konkurencje.
Biegi narciarskie.
Chorwację w biegach narciarskich reprezentował jeden mężczyzna. Antonio Rački wystartował w jednej konkurencji – biegu na 10 kilometrów, którego, z powodu choroby, nie ukończył. Był to jego drugi, a zarazem ostatni w karierze start w zimowych igrzyskach olimpijskich. Był to jednocześnie jedyny przypadek w historii startów chorwackich biegaczy narciarskich na zimowych igrzyskach olimpijskich, w którym nie ukończyli oni żadnego biegu, do którego zostali zgłoszeni.
Łyżwiarstwo figurowe.
Jedyną reprezentantką Chorwacji w łyżwiarstwie figurowym była Ivana Jakupčević. Wystartowała ona w jednej konkurencji – rywalizacji solistek. W programie krótkim zdobyła 78,4 punktów i została sklasyfikowana na 25. pozycji, w związku z czym nie awansowała do programu dowolnego. Był to jej pierwszy i jedyny w karierze start na zimowych igrzyskach olimpijskich. Jakupčević startowała wcześniej wielokrotnie w mistrzostwach świata i Europy, jednak regularnie nie kwalifikowała się do programu dowolnego (jedyny awans do tej fazy zawodów wywalczyła podczas mistrzostw Europy w 1998 roku, kiedy to zajęła 19. pozycję). Jej wynik uzyskany podczas igrzysk w Nagano był jednocześnie wyrównaniem najlepszego wyniku w historii startów Chorwatek w tych zawodach (taką samą pozycję w 1992 roku zajęła Željka Čižmešija).
Narciarstwo alpejskie.
W narciarstwie alpejskim Chorwację reprezentowały 4 osoby (3 mężczyzn i 1 kobieta). Wszyscy mężczyźni startowali dwukrotnie. Najlepszy wynik osiągnął Thomas Lödler, który w slalomie gigancie zajął 23. pozycję, a slalomu nie ukończył. Jego rezultat w pierwszej z tych konkurencji był wówczas najlepszym w historii startów chorwackich narciarzy alpejskich na zimowych igrzyskach olimpijskich. Vedran Pavlek dwukrotnie zajął miejsce w czołowej trzydziestce zawodów – w slalomie gigancie był 28., a w supergigancie 30. Był to jego trzeci i ostatni w karierze start na zimowych igrzyskach olimpijskich, a zarazem ostatni start w karierze zawodniczej. W tych samych konkurencjach wystartował Renato Gašpar, który nie ukończył slalomu giganta, a w supergigancie został sklasyfikowany na 32. pozycji. Zarówno dla Gašpara, jak i Lödlera był to pierwszy i jedyny w karierze start w zimowych igrzyskach olimpijskich. W rywalizacji kobiet zadebiutowała Janica Kostelić. Była ona najmłodszą uczestniczką zawodów alpejskich i pierwszą Chorwatką, która wystartowała w olimpijskiej rywalizacji narciarek alpejskich. Wystartowała we wszystkich pięciu konkurencjach. Najlepszy wynik osiągnęła w kombinacji, w której zajęła 8. miejsce, będące wówczas najlepszym wynikiem, a zarazem pierwszym punktowanym miejscem w historii startów reprezentacji Chorwacji w zimowych igrzyskach olimpijskich. Ponadto jej start w zjeździe kobiet był jedynym startem Chorwatki w tej konkurencji w historii zimowych igrzysk olimpijskich.

</doc>
<doc id="1914518" url="https://pl.wikipedia.org/wiki?curid=1914518" title="Tony Gilroy">
Tony Gilroy

Anthony Joseph „Tony” Gilroy (ur. 11 września 1956 w Nowym Jorku) – amerykański scenarzysta filmowy i reżyser. W 2008 roku otrzymał nominację do Oscara za reżyserię filmu "Michael Clayton". Był również nominowany za scenariusz do tego filmu. Jest synem pisarza, reżysera i scenarzysty filmowego Franka D. Gilroya. Ma brata, Dana.
Filmografia.
Reżyseria:
Scenariusz:

</doc>
<doc id="1914520" url="https://pl.wikipedia.org/wiki?curid=1914520" title="Klubowe Mistrzostwa Krajów Nordyckich w piłce siatkowej mężczyzn">
Klubowe Mistrzostwa Krajów Nordyckich w piłce siatkowej mężczyzn

Klubowe Mistrzostwa Krajów Nordyckich w piłce siatkowej (ang. "Nordic Club Championships", szw. "Nordiska klubbmästerskapen") - rozgrywki turniejowe o mistrzostwo krajów nordyckich. Uczestniczą w nich kluby zrzeszone w North European Volleyball Zonal Association (NEVZA) i kluby z zaproszonych związków. 
W sezonie 2009/2010 w Klubowych Mistrzostwach Krajów Nordyckich uczestniczyło dziesięć drużyn z trzech państw (po cztery z Danii i Szwecji oraz trzy z Norwegii).

</doc>
<doc id="1914521" url="https://pl.wikipedia.org/wiki?curid=1914521" title="Stefano Landi">
Stefano Landi

Stefano Landi (urodził się około roku 1590 w Rzymie, zm. 28 października 1639 tamże) – włoski kompozytor, organista, śpiewak i kapelmistrz okresu wczesnego baroku, należący do szkoły rzymskiej. Twórca opery rzymskiej. Napisał pierwszą operę o tematyce sakralnej: "Il Sant’Alessio" (1632) - w Polsce wystawiona przez Warszawską Operę Kameralną.
Stefano Landi urodził się w Rzymie około 1590 roku, dokładna data urodzin nie jest znana. Kształcił się w Seminario Romano, śpiewając sopranem w Collegio Germanico. Jako organista i śpiewak pracował najpierw u kardynała Marco Cornaro w Padwie, a następnie u księcia Paolo Savelli d'Albano i kardynała Ludovico Ludovisi w Rzymie. W 1619 roku wystawił swoją pierwszą operę, tragikomedię pastoralną "La morte d'Orfeo" ("Śmierć Orfeusza") prawdopodobnie w Wenecji lub jej okolicach. Dzieło zostało dedykowane Aleksandrowi Mattei. Wybór Maffea Barberiniego, rozkochanego w sztuce teatralnej, na stolicę apostolską w 1623 roku, otworzył przed Landim możliwość tworzenia oper na sceny rzymskie. 
W 1624 roku został maestro di capella w rzymskim kościele Santa Maria dei Monti, a następnie przyjął służbę u kardynała Maurycego Sabaudzkiego. Mógł się w tym czasie poszczycić 4 tomami utworów religijnych i świeckich. Był nauczycielem śpiewaków: Angela Ferottiego i Girolama Zampettiego. W 1632 roku z pomocą Francesco Barberiniego wystawił operę religijną "Il Sant’Alessio" ("Święty Aleksy"). Być może skomponował później dla niego również operę "Il Santi Didimo e Teodora" (1635). Zmarł w Rzymie 28 października 1639 roku.

</doc>
<doc id="1914522" url="https://pl.wikipedia.org/wiki?curid=1914522" title="Parafia św. Agaty w Saint Louis">
Parafia św. Agaty w Saint Louis



</doc>
<doc id="1914523" url="https://pl.wikipedia.org/wiki?curid=1914523" title="Mohsen Salah">
Mohsen Salah

Mohsen Salah (ar. محسن صالح, ur. 22 czerwca 1949), piłkarz egipski, a obecnie trener piłkarski.
Kariera piłkarska.
W swojej karierze piłkarskiej Salah grał w takich klubach jak: El-Masry z Port Saidu, kuwejcki Al Tadamon Farwaniya, libański Al-Nejmeh SC i Al-Ahly Kair. Z tym ostatnim trzykrotnie wywalczył mistrzostwo Egiptu.
Kariera trenerska.
Jako trener Salah pracował w takich klubach jak: saudyjskie Al Khaleej Saihat i An-Nassr, egipskie Port Fouad SC, El-Masry i Ismaily SC (wywalczył z nim Puchar Egiptu i wicemistrzostwo kraju), omański Mirbat i libański Al-Nejmeh SC. Pracował też jako asystent selekcjonera reprezentacji Egiptu. Był selekcjonerem reprezentacji U-19 i dwukrotnie samodzielnie prowadził dorosłą kadrę egipską (1995, 2002-2004), m.in. w Pucharze Narodów Afryki 2004. W 2006 roku był selekcjonerem reprezentacji Libii, a w 2007 - reprezentacji Jemenu.

</doc>
<doc id="1914525" url="https://pl.wikipedia.org/wiki?curid=1914525" title="25. ceremonia wręczenia nagród Brytyjskiej Akademii Filmowej">
25. ceremonia wręczenia nagród Brytyjskiej Akademii Filmowej

25. ceremonia rozdania nagród Brytyjskiej Akademii Sztuk Filmowych i Telewizyjnych. Najwięcej statuetek otrzymał film "Posłaniec" - 6.
Laureaci.
Laureaci oznaczeni są wytłuszczeniem

</doc>
<doc id="1914528" url="https://pl.wikipedia.org/wiki?curid=1914528" title="Baix Ebre">
Baix Ebre

Baix Ebre (hiszp. "Bajo Ebro") – comarca (powiat) w Hiszpanii w regionie Katalonia. Zajmuje powierzchnię 1034,8 km² i liczy 74 962 mieszkańców. Siedzibą comarki jest Tortosa, będąca jednocześnie największym miastem.

</doc>
<doc id="1914530" url="https://pl.wikipedia.org/wiki?curid=1914530" title="Jan Cyrka">
Jan Cyrka

Jan Cyrka (ur. 31 października 1963 w Halifaksie) – brytyjski gitarzysta polskiego pochodzenia.
Życiorys.
Ojciec Jana, Władysław, przybył do Anglii w roku 1947 – przeżył on I wojnę światową w Polsce jako dziecko. W czasie II wojny światowej walczył w 53 Pułku Piechoty Strzelców Kresowych. Brał udział w kampanii wrześniowej. Został wzięty do niewoli podczas obrony Lwowa. Trafił do niemieckiego obozu jenieckiego w Hemer. . Matka Jana była Litwinką.
Jan w latach 80. XX wieku założył w Londynie zespół The Broadway Metal Choir, który wydał album "And God Gave Us Max" w 1985 roku. Wkrótce zespół rozpadł się gdy wokalista Max Gelt złamał nogę w czasie tournée. Jan kilka lat grał z Zodiac Mindwarp and the Love Reaction jako "Flash Bastard", zagrał też z nim jako support przed Guns N’ Roses w 1988, po czym odszedł z zespołu. W 1992 rozpoczął solową karierę od płyty "Beyond The Common Ground", z którego utwór "Western Eyes" użyto jako tematu przewodniego w BBC Radio 1 Rock Show. Kolejne dwie płyty solowe "Spirit" (1995) i "Prickly Pear" (1997) nagrane zostały z udziałem wokalistki Carol Decker z T’Pau. Jego piosenkę "By your side" użyto w pierwszym odcinku serialu "Przyjaciółki".
Jan Cyrka prowadził także jeden z działów magazynu Guitarist.

</doc>
<doc id="1914532" url="https://pl.wikipedia.org/wiki?curid=1914532" title="Stanisław Styś">
Stanisław Styś

Stanisław Styś (ur. 19 kwietnia 1896 w Chorostkowie, zm. 20 marca 1959 w Lublinie) – polski jezuita, biblista, doktor filozofii i teologii, licencjat nauk biblijnych, profesor Pisma Świętego na Wydziale Teologii OO. Jezuitów w Warszawie, profesor teologii biblijnej na Katolickim Uniwersytecie Lubelskim, tłumacz Biblii.
Życiorys.
Ukończył szkołę podstawową w Samborze oraz cztery klasy gimnazjum w Samborze i Krakowie, po czym wstąpił w 1910 do zakonu jezuitów. W 1916 ukończył wyższe gimnazjum w Chyrowie i zdał maturę. W latach 1917-1920 studiował filozofię w kolegium jezuickim w Nowym Sączu, w latach 1920-1924 teologię w kolegium jezuickim w Krakowie. Święcenia kapłańskie przyjął 24 czerwca 1923 w Krakowie. W latach 1924-27 studiował w Papieskim Instytucie Biblijnym (tytuł licencjata). 
Od 1928 wykładał Stary Testament oraz język hebrajski na wydziale teologicznym Bobolanum w Lublinie, w latach 1928-1929 i 1930-1932 kierował biblioteką tej uczelni, w latach 1935-1938 był rektorem Kolegium Bobolanum. W 1930 otrzymał stopień doktora teologii na Papieskim Uniwersytecie Gregoriańskim. W czasie II wojny światowej przebywał poza Lublinem, kierował studiami kleryków jezuickich w Starej Wsi. Od 1944 do 1952 wykładał na KUL jako zastępca profesora, w 1946 habilitował się na podstawie pracy "Fundamentalis idea sanctitatis Vetere Testamento", w tym samym roku na Papieskim Uniwersytecie Gregoriańskim otrzymał natomiast w specjalnym trybie stopień doktora filozofii, w latach 1950-1952 był prodziekanem Wydziału Teologicznego KUL. Równocześnie wykładał na lubelskim Bobolanum, a w latach 1947/1948 i 1949-1951 był wicerektorem. W 1952 władze państwowe odmówiły zatwierdzenia go na samodzielne stanowisko na KUL-u, co stało się przyczyną wyjazdu do Warszawy. W latach 1952-1956 wykładał na przeniesionym z Lublina do Warszawy Wydziale Teologicznym Bobolanum, pełnił tam funkcję prefekta studiów. 
W 1956 wrócił na KUL, w grudniu 1956 został mianowany docentem, władze państwowe odmówiły natomiast zatwierdzenia jego nominacji na stanowisko profesora nadzwyczajnego. W roku akademickim 1956/1957 objął Katedrę Teologii Biblijnej i założoną przez siebie Katedrę Filologii Biblijnej. Wykładał też języki: hebrajski, język grecki, arabski, syryjski i akadyjski.
Praca naukowa.
Obszarem zainteresowań Stysia jako biblisty było na początku pojęcie świętości w Starym Testamencie; po II wojnie światowej zaś zajmował się m.in. protoewangelią w kontekście mariologicznym. Napisał także kilkukrotnie wznawiane "Biblijne ujęcie stworzenia świata według nauki" (1947).
Na początku lat 30. XX w. Styś zajął się opracowaniem tekstu Starego Testamentu w Biblii Jakuba Wujka, która ukazała się jako tzw. "Biblia krakowska" w 1935. Samodzielne wydanie Starego Testamentu zostało wznowione w 1956. W 1957 zapoczątkował serię Pisma Świętego Starego Testamentu - tzw. komentarzy KUL. Był też autorem haseł Encyklopedii Katolickiej i Podręcznej Encyklopedii Biblijnej.
Podczas II wojny światowej Styś przetłumaczył z hebrajskiego na polski Księgę Jeremiasza, uwzględniając jej formę poetycką. Janusz Frankowski twierdził, że przekład ma "często piękno i moc przekładu "prorockiego"". Komentarz, którego Styś nie zdążył dokończyć uzupełnił Edward Haratym SI, a cały przekład trafił do pierwszego wydania Biblii Tysiąclecia. Ponieważ Haratym nie zgodził się na wieczyste przekazanie praw autorskich wydawnictwu Pallottinum, w drugim wydaniu BT ukazało się już inne tłumaczenie Księgi. Recenzenci drugiego wydania BT (np. Stanisław Łach) wyrażali zdziwienie wobec takiej decyzji, nie znając prawdziwej przyczyny zmiany tłumaczenia.

</doc>
<doc id="1914536" url="https://pl.wikipedia.org/wiki?curid=1914536" title="College Zarządzania – Studia Akademickie">
College Zarządzania – Studia Akademickie

College Zarządzania – Studia Akademickie (COMAS) (hebr. המסלול האקדמי המכללה למינהל; ang. "The College of Management - Academic Studies") jest college'em w Izraelu. Uczelnia jest położona w mieście Riszon le-Cijjon. Wydział komunikacji ma swoją siedzibę w osiedlu Migdale Ne’eman w mieście Tel Awiw.
Historia.
W latach 70. XX wieku pojawiła się w Izraelu potrzeba utworzenia nowego college’u, który umożliwiałby kształcenie młodzieży odrzuconej przez system edukacji zdominowany przez siedem silnych izraelskich uniwersytetów. Młodzież ta była zmuszona do wyjazdu za granicę, aby tam zdobywać stopnie naukowe umożliwiające dalszą karierę zawodową. Z tego powodu w 1978 utworzono "College Zarządzania – Studia Akademickie". Od 1979 uczelnia przyznaje studentom tytuł Bachelor's degree.
Wydziały.
College posiada siedem jednostek akademickich:
Budynki College’u.
Kampus College’u znajduje się w mieście Riszon le-Cijjon, na południe od Tel Awiwu. Na terenie kampusu znajduje się sześć jednostek akademickich. Kampus zajmuje powierzchnię 32,5 akrów. Planuje się rozbudowę kompleksu akademickiego do jedenastu budynków, wliczając w to domy akademickie i kompleks sportowy.
W październiku 2009 w północnej części Tel Awiwu wybudowano Szkołę Mediów, która podlega pod COMAS.

</doc>
<doc id="1914543" url="https://pl.wikipedia.org/wiki?curid=1914543" title="Sanktuarium Pani Fatimskiej Słonecznej Królowej w Szczecinie">
Sanktuarium Pani Fatimskiej Słonecznej Królowej w Szczecinie



</doc>
<doc id="1914544" url="https://pl.wikipedia.org/wiki?curid=1914544" title="Stráňany">
Stráňany

Stráňany (do 1948 "Folvark", węg. "Nagymajor", do 1899 "Folyvárk", niem. "Vorwerk", ukr. "Страняни") – wieś (obec) na Słowacji w powiecie Lubowla w kraju preszowskim.
Położenie geograficzne i turystyka.
Niewielka miejscowość położona jest w górnej części głębokiej doliny Lipnika, na wysokości 620–670 m n.p.m. u podnóży Kiczery. Płynący dnem tej doliny Lipnik oddziela Pieniny, a dokładniej Grupę Golicy i Małe Pieniny od Magury Spiskiej. Przez miejscowość prowadzi droga krajowa II kategorii nr 543 z Czerwonego Klasztoru do miejscowości Gniazda, gdzie krzyżuje się z drogą krajową nr 77 (do miejscowości Stara Lubowla lub Biała Spiska).
Historia.
Miejscowość założona została przez Łemków jako wysunięty na wschód przysiółek Wielkiego Lipnika. W języku łemkowskim miała nazwę Folwark, w początkowym bowiem okresie istnienia tej osady był w niej folwark należący do rodu Györgyów i Horváthów-Stansithów. Obecna nazwa została wprowadzona dopiero w 1948. Ok. 1567 osadzili się Wołosi. Ok. 1700 miejscowość miała już 220 mieszkańców wyznania greckokatolickiego. Spis kościelny z 1913 podaje, że mieszkało tutaj 640 grekokatolików, 7 rzymskich katolików i 10 Żydów.
Mieszkańcy zajmowali się typowymi dla Łemków zajęciami; uprawą roli i pasterstwem, a mężczyźni aż do II wojny światowej dorabiali wędrownym druciarstwem. Długo zachował się tutaj ludowy folklor, jeszcze do 2000 zobaczyć można było krowie zaprzęgi do prac polowych i zwózki plonów. Miejscowość ma typową dla Spiszu zwartą zabudowę.
Zabytki.
W środku miejscowości, po południowej stronie Lipnika stoi murowana cerkiew pod wezwaniem Najświętszej Marii Panny. Wybudowana została w 1857 w miejsce wcześniejszej, drewnianej. Ma ona dość nowoczesny wystrój, ale zachowany został pełny ikonostas.

</doc>
<doc id="1914547" url="https://pl.wikipedia.org/wiki?curid=1914547" title="Zygmunt Michalak">
Zygmunt Michalak

Zygmunt Edmund Michalak (ur. 22 lutego 1951 w Mrowinie) – polski inżynier i urzędnik państwowy, wicewojewoda skierniewicki (1990–1994).
Życiorys.
Uzyskał wyższe wykształcenie techniczne. W latach 1990–1994 sprawował funkcję wicewojewody skierniewickiego z ramienia Komitetu Obywatelskiego, będąc następnie członkiem KLD. Bezskutecznie ubiegał się o mandat posła w wyborach 1991. Po odejściu z funkcji wojewody był m.in. dyrektorem oddziału „Warty” w Skierniewicach. W 1998 bez powodzenia ubiegał się o mandat radnego z ramienia Unii Wolności.

</doc>
<doc id="1914549" url="https://pl.wikipedia.org/wiki?curid=1914549" title="HMS Golden Lion">
HMS Golden Lion

HMS Golden Lion ("Złoty Lew") – angielski XVI-wieczny galeon. Jeden z niewielu okrętów zbudowanych dla Royal Navy w czasie panowania królowej Marii I.
Historia.
W grudniu 1559 "Golden Lion" pod dowództwem głównodowodzącego flotą angielską Williama Wintera wyruszył na wyprawę do Szkocji, której celem było wyparcie stamtąd francuskich wpływów. Interwencja zbrojna okazała się sukcesem, "Golden Lion" powrócił do Anglii w 1560 roku, a królowa Elżbieta I uzyskała korzystny traktat pokojowy.
W 1582 roku "Golden Lion" został przebudowany po raz pierwszy, w ramach modernizacji starszych okrętów, pod nadzorem Skarbnika i Nadzorcy Floty Johna Hawkinsa.
W 1587 roku "Golden Lion" pod dowództwem kapitana Williama Borougha brał udział w udanym . W czasie trwania walk dowódca "Golden Lion" popadł w konflikt z głównodowodzącym angielską wyprawą Francisem Drakiem, z powodu rozbieżności zdań co do realizacji celów operacji. William Borough postulował ścisłe trzymanie się rozkazów królowej Elżbiety i koncentrowanie się na niszczeniu hiszpańskich okrętów, tymczasem Drake myślał głównie o rabunku. Oskarżony przez Drake'a o bunt i zdradę, Borough został zamknięty w areszcie, jednakże załoga "Golden Lion" poparła i uwolniła swojego kapitana, który powrócił do Londynu. Sprawa miała swój finał w sądzie wojennym, z którego zachowały się dokumenty, a wśród nich petycja załogi "Golden Lion", która we wstrząsający sposób opisuje warunki życia na pokładach XVI-wiecznych okrętów, będące przyczyną buntu.
W 1588 roku "Golden Lion", dowodzony przez Thomasa Howarda, należał do floty angielskiej bazującej w Plymouth, pod flagą głównodowodzącego Lorda Wysokiego Admirała Charlesa Howarda. 1 sierpnia 1588 okręty eskadry Johna Hawkinsa ("Golden Lion" i "Victory") przechwyciły uszkodzony i porzucony hiszpański okręt "San Salvador", na którym zdobyto duże zapasy prochu. Następnego dnia (2 sierpnia) u wybrzeży Portland Bill "Golden Lion", wraz z pięcioma innymi jednostkami, towarzyszył okrętowi Howarda "Ark Royal" podczas starcia z głównym hiszpańskim galeonem "San Martin". 3 sierpnia, u wybrzeży wyspy Wight, "Golden Lion" ponownie towarzyszył flagowemu "Ark Royal" w ataku na dwa hiszpańskie statki, które oddaliły się od Armady. Ucichnięcie wiatru uniemożliwiło Anglikom kontynuowanie ataku, a Hiszpanom dało szanse na przyjście z pomocom zagrożonym statkom przy użyciu galeasów, które dysponując napędem wiosłowo-żaglowym odholowały zagrożone okręty.
W 1591 roku "Golden Lion" pod dowództwem kapitana George'a Fennera należał do angielskiej eskadry, która pożeglowała na wody wokół Azorów, w celu przechwycenia hiszpańskiej Srebrnej Floty powracającej z Nowej Hiszpanii. Przewaga Hiszpanów okazała się zbyt wielka, wyprawa skończyła się niepowodzeniem i utratą "Revenge".
W lipcu 1596 roku "Golden Lion" pod dowództwem kapitana Roberta Southwella wchodził w skład połączonej floty angielsko-holenderskiej, która całkowicie zniszczyła ważne w XVI wieku hiszpańskie miasto portowe Kadyks.
W 1597 roku, ponownie pod dowództwem Thomasa Howarda, okręt brał udział w nieudanej wyprawie hrabiego Essex na wody wokół Azorów, gdzie Anglicy bezskutecznie spodziewali się przechwycić hiszpańskie statki Srebrnej Floty.
Od roku 1599 "Golden Lion" pełnił rolę okrętu strażniczego, początkowo na rzece Medway (hrabstwo Kent), później na Tamizie.
W 1609 roku "Golden Lion" został rozebrany i przebudowany w stoczni w Deptford przez królewskiego szkutnika Matthew Bakera, oraz sklasyfikowany jako "Great Ship" (późniejsza II ranga). Nazwę okrętu zmieniono wówczas na Red Lion.
W latach 1620-1621 "Red Lion" był flagowym okrętem eskadry admirała Roberta Mansella, która brała udział w nieudanej wyprawie przeciwko piratom z Algieru.
W 1627 roku, po wybuchu konfliktu angielsko-francuskiego (1627-1629), "Red Lion", pod dowództwem Johna Penningtona, należał do ekspedycji księcia Buckinghama, bezskutecznie oblegającej Île de Ré w ramach odsieczy dla hugenotów w La Rochelle.
W maju 1636 roku "Red Lion" został oceniony jako znajdujący się w złym stanie technicznym (z powodu butwienia drewnianego kadłuba). Rok później zdecydowano się skierować okręt do Deptford w celu naprawy. Ostatecznie w styczniu 1638 roku "Red Lion" został wycofany ze służby, po czym w dwa lata później został rozebrany i całkowicie przebudowany w Woolwich na nowy okręt o nazwie "Lion".

</doc>
<doc id="1914551" url="https://pl.wikipedia.org/wiki?curid=1914551" title="Marian Eiger">
Marian Eiger

Marian Meir Abraham Eiger, ps. Czarnecki (ur. 22 sierpnia 1873 w Częstochowie, zm. 20 lipca 1939 w Krynicy) – polski lekarz, fizjolog żydowskiego pochodzenia, podpułkownik lekarz Wojska Polskiego.
Życiorys.
Syn Jakuba Eigera (zm. 1888), właściciela fabryki cementu, i Franciszki z domu Mendelson (1836–1894). Pochodził ze znanej żydowskiej rodziny rabinów, jego pradziadem był Akiwa Eger (1761–1837). 
Uczęszczał do gimnazjum w Warszawie, potem studiował medycynę na Cesarskim Uniwersytecie Warszawskim, Uniwersytecie w Dorpacie i Uniwersytecie Moskiewskim. Jego nauczycielami byli m.in. Feliks Nawrocki i Michaił Nikiforow. Po ukończeniu studiów w 1899 praktykował przez pięć lat w Berlinie u Mendla, Fränkla i Richtera. W latach 1905–1906, w czasie wojny rosyjsko-japońskiej był lekarzem wojskowym i konsultantem w Port Arthur. 
Od 1907 w Warszawie. Pracował w klinice Teodora Dunina i w Szpitalu Dzieciątka Jezus u Przewoskiego i Dmochowskiego. W 1909 przedstawił w Moskwie dysertację, na której podstawie otrzymał tytuł doktora medycyny. Od 1910 do 1914 był asystentem Napoleona Cybulskiego w Instytucie Fizjologii UJ. W 1915 został Privatdozentem na Uniwersytecie w Bernie, i wykładał tam fizjologię do 1919. Po odzyskaniu niepodległości przez Polskę wrócił do kraju. 
Wziął udział w wojnie z bolszewikami. 24 czerwca 1920 roku został zatwierdzony z dniem 1 kwietnia 1920 roku w stopniu podpułkownika, w Korpusie Lekarskim, w „grupie oficerów byłych Korpusów Wschodnich i byłej armii rosyjskiej”. Był członkiem Wojskowej Rady Sanitarnej w Warszawie. 18 sierpnia 1920 roku został oddany do dyspozycji szefa sanitarnego Dowództwa Okręgu Generalnego „Kielce” i mianowany kierownikiem wszystkich szpitali wojskowych w Zagłębiu Dąbrowskim. W 1922 roku został przeniesiony do rezerwy. Posiadał przydział w rezerwie do kompanii zapasowej sanitarnej Nr 9, a w następnym roku do 9 batalionu sanitarnego w Siedlcach. Zweryfikowany w stopniu podpułkownika ze starszeństwem z dniem 1 czerwca 1919 roku i 57. lokatą w korpusie oficerów rezerwy sanitarnych, grupa lekarzy.
W 1922 otrzymał katedrę fizjologii na Uniwersytecie Stefana Batorego w Wilnie. W 1938 przeszedł na emeryturę i przeniósł się do Warszawy. Zmarł 20 lipca 1939 na zawał serca w Krynicy. Został pochowany 24 lipca na cmentarzu żydowskim w Warszawie przy ulicy Okopowej. Położenie grobu jest nieznane.
Był wiceprzewodniczącym Rady Akcjonariuszy Towarzystwa Fabryk Portland-Cementu Wysoka S.A. Należał do Towarzystwa Medycyny Społecznej w Warszawie, Towarzystwa Przyjaciół Nauk w Wilnie, Polskiego Towarzystwa Psychiatrycznego. Został odznaczony Medalem Niepodległości.
Prace Eigera dotyczyły m.in. automatyzmu serca, elektrokardiografii (której był jednym z pionierów), regulacji przewspółczulnej, wydzielania żółci, endokrynnej czynności trzustki, nowotworzenia. 

</doc>
<doc id="1914554" url="https://pl.wikipedia.org/wiki?curid=1914554" title="Reprezentacja Andory w koszykówce mężczyzn">
Reprezentacja Andory w koszykówce mężczyzn

Reprezentacja Andory w koszykówce mężczyzn – drużyna, która reprezentuje Andorę w koszykówce mężczyzn. Za jej funkcjonowanie odpowiedzialny jest Andorski Związek Koszykówki ("FAB"). Nigdy nie udało jej się zakwalifikować do mistrzostw Europy, mistrzostw świata, czy igrzysk olimpijskich. Od 1994 roku występuje regularnie w mistrzostwach małych krajów Europy, które pięciokrotnie zwyciężyła.

</doc>
<doc id="1914555" url="https://pl.wikipedia.org/wiki?curid=1914555" title="Baix Penedès">
Baix Penedès

Baix Penedès, także "Bajo Panadés" – comarca (powiat) we wschodniej Katalonii w Hiszpanii. Zajmuje powierzchnię 296,2 km² i liczy 98 861 mieszkańców. Siedzibą comarki jest El Vendrell. Comarka w całości leży na terenie prowincji Tarragona.

</doc>
<doc id="1914559" url="https://pl.wikipedia.org/wiki?curid=1914559" title="Drużynowe Mistrzostwa Świata na Żużlu 1976">
Drużynowe Mistrzostwa Świata na Żużlu 1976

Drużynowe Mistrzostwa Świata na Żużlu 1976 – siedemnasta edycja w historii.

</doc>
<doc id="1914560" url="https://pl.wikipedia.org/wiki?curid=1914560" title="Wincenty Rutkowski (lotnik)">
Wincenty Rutkowski (lotnik)

Wincenty Tadeusz Rutkowski (ur. 26 lutego 1921 w Zakrzowie, zm. 15 sierpnia 1944) – plutonowy mechanik pokładowy Polskich Sił Powietrznych w Wielkiej Brytanii.
Życiorys.
Wincenty Tadeusz Rutkowski był uczniem gimnazjum w Staszowie. Po ukończeniu dwóch klas ze względu na trudną sytuację finansową rodziny musiał przerwać naukę. W 1937 roku wstąpił do Szkoły Podoficerów Lotnictwa dla Małoletnich w Bydgoszczy. W szkole uczęszczał na kurs dla mechaników. W czasie wybuchu wojny był na ostatnim roku kursu. Razem z częścią personelu został ewakuowany najpierw do Łucka, a następnie do Rumunii. W 1940 roku dotarł do Francji skąd poprzez Afrykę północną i Portugalię dotarł do Wielkiej Brytanii w połowie lipca 1940 roku.
Po przejściu kolejnego szkolenia został mechanikiem 317 dywizjonu myśliwskiego „Wileńskiego”. Od listopada 1943 roku służył w 1586 eskadrze specjalnego przeznaczenia, która została skierowana do Afryki Północnej. W grudniu 1943 jednostka została przeniesiona na południe Włoch w okolice miasta Brindisi.
Wincenty Tadeusz Rutkowski na ochotnika zgłosił się do personelu latającego. W maju 1944 odbył swój pierwszy lot bojowy nad terytorium okupowanej Polski. Po odbyciu kilku lotów bojowych został przydzielony do załogi kpt. Zbigniewa Szostaka, z którą w sierpniu 1944 roku wykonał parę lotów z pomocą dla walczącej Warszawy.
Dnia 14 sierpnia 1944 roku załoga w składzie:
po raz kolejny wystartowała z lotniska w Brindisi we Włoszech.
Po dokonaniu zrzutu w okolicach pl. Krasińskich w Warszawie samolot Liberator nr KG 890 został zaatakowany przez niemieckie myśliwce nad Puszczą Niepołomicką. Dowódca kpt. Zbigniew Szostak rozkazał opuszczenie palącego się samolotu. Załoga wyskoczyła na spadochronach, ale z powodu zbyt niskiej wysokości lotu większość spadochronów nie otworzyła się. Lotnicy zginęli na miejscu roztrzaskując się o ziemię. Liberator został zestrzelony przez niemieckiego asa Luftwaffe Gustava Eduarda Fracsi.
Wincenty Tadeusz Rutkowski pośmiertnie został odznaczony Krzyżem Srebrnym Orderu Wojennego Virtuti Militari (nr 10332), Krzyżem Walecznych oraz Polową Odznaką Mechanika Pokładowego. Został pochowany na cmentarzu w Pogwizdowie. Po wojnie szczątki wszystkich członków załogi zostały przeniesione na cmentarz wojskowy w Krakowie.
Części samolotu załogi kpt. Zbigniewa Szostaka zostały wykorzystane do rekonstrukcji samolotu Liberator B-24 J znajdującego się w Muzeum Powstania Warszawskiego.

</doc>
<doc id="1914562" url="https://pl.wikipedia.org/wiki?curid=1914562" title="Samotny mężczyzna (film)">
Samotny mężczyzna (film)

Samotny mężczyzna () − amerykański dramat obyczajowy z 2009 w reżyserii i według scenariusza debiutującego Toma Forda. Obraz zrealizowano na podstawie powieści Christophera Isherwooda pod tym samym tytułem. 
Film skupia się na jednej dobie (poza kilkoma retrospekcjami) z życia Brytyjczyka George’a Falconera, profesora uniwersyteckiego, który przeżywa żałobę po swoim niedawno zmarłym partnerze, żyjącego w południowej Kalifornii; akcja filmu rozgrywa się w czasie kryzysu kubańskiego (1962). W filmie kładziono nacisk na ubrania oraz architekturę okresu lat 60. XX wieku, scenografię wykonała ekipa współpracująca przy serialu "Mad Men". Film rozmija się z powieścią przede wszystkim w dwóch kwestiach: śmierci Jima – partnera głównego bohatera oraz prób samobójczych protagonisty. W powieści Jim umarł w wyniku podróży do kochanki (którą George odwiedza w szpitalu), w filmie nie jest wyjaśnione dlaczego podróżował sam, a próby samobójcze George'a w ogóle nie występują.
Projekt miał swoją premierę 11 września 2009 podczas 66. Międzynarodowego Festiwalu Filmowego w Wenecji. Po zaprezentowaniu obrazu na 2009 Toronto International Film Festival, firma The Weinstein Company wniosła go do dystrybucji na terenie Stanów Zjednoczonych i Niemiec.

</doc>
<doc id="1914564" url="https://pl.wikipedia.org/wiki?curid=1914564" title="Unblessing the Purity">
Unblessing the Purity

Unblessing the Purity – minialbum szwedzkiej deathmetalowej grupy Bloodbath, który ukazał się 10 marca 2008 roku nakładem Peaceville. 
Płyta została nagrana w czerwcu 2007 roku w Örebro w studiu Fascination Street, a wyprodukowana przez Davida Castillo (współproducenta m.in. "The Great Cold Distance" Katatonii). W tym samym studiu powstał również album Bloodbath "Nightmares Made Flesh", wydany w 2004 roku. 
"Unblessing the Purity" to pierwsze wydawnictwo zespołu nagrane z Perem Erikssonem z 21 Lucifers (dołączył do Bloodbath w 2008 roku). W składzie grupy znalazł się również ponownie Mikael Åkerfeldt, który nie brał udziału w powstaniu "Nightmares Made Flesh".
Okładkę zaprojektował Dusty Peterson, który wygrał zorganizowany przez Bloodbath konkurs.
Wydania.
Opracowano na podstawie materiału źródłowego.

</doc>
<doc id="1914566" url="https://pl.wikipedia.org/wiki?curid=1914566" title="Rumunia na Mistrzostwach Świata w Lekkoatletyce 2009">
Rumunia na Mistrzostwach Świata w Lekkoatletyce 2009

Rumunia na Mistrzostwach Świata w Lekkoatletyce 2009 – reprezentacja Rumunii podczas czempionatu w Berlinie liczyła 17 zawodniczek – wyłącznie kobiety. Jedyny medal zdobyła Nicoleta Grasu w rzucie dyskiem. Poza tym reprezentantki Rumunii zajęły jeszcze 3 miejsca punktowane.

</doc>
<doc id="1914570" url="https://pl.wikipedia.org/wiki?curid=1914570" title="Wybraniec śmierci">
Wybraniec śmierci

Wybraniec śmierci (tytuł oryg. "Marked for Death") – amerykański film fabularny z 1990 roku w reżyserii Dwight H. Little. Film znany jest też w Polsce pod alternatywnym tytułem: "Naznaczony śmiercią".
Opis fabuły.
John Hatcher (Steven Seagal) specjalny agent do walki z narkotykami musi podjąć tym razem najtrudniejszą misję. W czasie urlopu spędzonego w rodzinnym Chicago zostaje uwikłany w walkę gangów mających powiązania z karaibskimi czarownikami. Pomoc okazuje mu znawczyni magii i tajemnych obrządków, Leslie (Joanna Pacuła).
Obsada.
i inni

</doc>
<doc id="1914572" url="https://pl.wikipedia.org/wiki?curid=1914572" title="Reprezentacja Białorusi w koszykówce mężczyzn">
Reprezentacja Białorusi w koszykówce mężczyzn

Reprezentacja Białorusi w koszykówce mężczyzn – drużyna, która reprezentuje Białoruś w koszykówce mężczyzn. Za jej funkcjonowanie odpowiedzialny jest Białoruski Związek Koszykówki ("BBF"). Nigdy nie udało jej się zakwalifikować do Mistrzostw Europy, Mistrzostw Świata, czy Igrzysk Olimpijskich. Obecnie występuje w Dywizji B Mistrzostw Europy.

</doc>
<doc id="1914574" url="https://pl.wikipedia.org/wiki?curid=1914574" title="Berguedà">
Berguedà

Berguedà – comarca (powiat) w prowincji Barcelona w regionie Katalonia w Hiszpanii. Zajmuje powierzchnię 1184,89 km² i liczy mieszkańców. Siedzibą comarki jest miasto Berga, potocznie zwane „bramą Pirenejów”.

</doc>
<doc id="1914575" url="https://pl.wikipedia.org/wiki?curid=1914575" title="Papaïchton">
Papaïchton

Papaichton – miasto i gmina w Gujanie Francuskiej (departament zamorski Francji); 5860 mieszkańców (2011)
Położenie.
Miejscowość położona jest nad brzegiem rzeki Maroni, która jest jedyną drogą dojazdową do Papaïchton. Gmina Papaïchton graniczy na zachodzie z Surinamem.

</doc>
<doc id="1914576" url="https://pl.wikipedia.org/wiki?curid=1914576" title="Medarda">
Medarda

Medarda — imię żeńskie, żeński odpowiednik germańskiego imienia męskiego Medard, powstałego z członów "maht" — "potęga, władza, moc, męstwo" oraz "hart" — "silny, odważny, śmiały". 
Medarda imieniny obchodzi 8 czerwca, jako wspomnienie św. Medarda z Noyon (ok. 456 – ok. 545), biskupa Noyon.

</doc>
<doc id="1914578" url="https://pl.wikipedia.org/wiki?curid=1914578" title="Montsinéry-Tonnegrande">
Montsinéry-Tonnegrande

Montsinéry-Tonnegrande – gmina w Gujanie Francuskiej (Departament zamorski Francji); 2346 mieszkańców (2011).

</doc>
<doc id="1914579" url="https://pl.wikipedia.org/wiki?curid=1914579" title="Władcy asyryjscy">
Władcy asyryjscy



</doc>
<doc id="1914580" url="https://pl.wikipedia.org/wiki?curid=1914580" title="Królowie asyryjscy">
Królowie asyryjscy



</doc>
<doc id="1914581" url="https://pl.wikipedia.org/wiki?curid=1914581" title="Régina">
Régina

Régina – wioska i gmina w Gujanie Francuskiej (Departament zamorski Francji); 904 mieszkańców (2011).

</doc>
<doc id="1914582" url="https://pl.wikipedia.org/wiki?curid=1914582" title="Nowotworzenie">
Nowotworzenie



</doc>
<doc id="1914583" url="https://pl.wikipedia.org/wiki?curid=1914583" title="Królowie Asyrii">
Królowie Asyrii



</doc>
<doc id="1914585" url="https://pl.wikipedia.org/wiki?curid=1914585" title="Saint-Élie">
Saint-Élie

Saint-Élie – wioska i gmina w Gujanie Francuskiej (Departament zamorski Francji); 420 mieszkańców (2011).

</doc>
<doc id="1914587" url="https://pl.wikipedia.org/wiki?curid=1914587" title="Saül">
Saül

Saül – wioska i gmina w Gujanie Francuskiej (departament zamorski Francji); 153 mieszkańców (2011).
Połączenia.
Połączenia drogowe i kolejowe.
Otoczony gęstym lasem równikowym, Saül nie posiada połączenia drogowego ani kolejowego z innymi miastami Gujany. 
Połączenia lotnicze.
Saül dysponuje wybudowanym w latach 1953-1954 lotniskiem. Transport lotniczy zapewnia połączenie wioski z resztą kraju. Trasę tą obsługuje linia lotnicza Air Guyane Express.
Klimat.
Klimat zwrotnikowy, charakteryzuje się stałą, wysoką temperaturą, dużą gęstością powietrza i gęstymi opadami. 
Gospodarka.
Przemysł wydobywczy.
W czerwcu 2008 roku agencja REXMA złożyła wniosek o pozwolenie na wydobycie złota w rejonie miasta. Ostateczne wydanie pozwolenia przez francuski rząd nastąpiło w październiku 2012 roku. Decyzja ta spotkała się z krytyką miejscowych działaczy, organizacji i związków, upatrujących w niej zagrożenie dla chronionej w Gujanie Francuskiej strefie lasu równikowego. Sugeruje się także, że wydobycie doprowadziłoby do skażenia lokalnych źródeł wodnych i zniszczenia części Narodowego Parku Gujany Francuskiej.
Turystyka.
Turystyka ekologiczna i naukowa jest główną gałęzią dochodu tej niewielkiej osady. W Saül znajduje się także Kościół św. Antoniego z Padwy, który od 1993 został wpisany w rejestr zabytków francuskich. Wokół miasteczka wytyczone są również trasy różnej długości i trudności przeznaczone do pieszych wędrówek. Znajduje się tam także hotel Les Eaux Claires.
Elektryczność.
Saül nie ma połączenia liniami wysokiego napięcia z resztą Gujany. Wytwarzana od końca lat osiemdziesiątych elektryczność dostarczana jest mieszkańcom osady za pośrednictwem paneli słonecznych.

</doc>
<doc id="1914589" url="https://pl.wikipedia.org/wiki?curid=1914589" title="Szupin chiński">
Szupin chiński



</doc>
<doc id="1914591" url="https://pl.wikipedia.org/wiki?curid=1914591" title="The Watch">
The Watch

The Watch – włoski zespół wykonujący rock progresywny. Grupa powstała w 1997 roku z inicjatywy wokalisty i flecisty Simone'a Rossetti, który jest jej jedynym stałym członkiem. The Watch, mimo kilku własnych albumów, jest znany głównie z wykonywania coverów zespołu Genesis. Muzyka The Watch jest stylizowana na wczesnych płytach Genesis. Muzycy używają podobnych instrumentów, a wokal Rossetti'ego jest bardzo podobny do głosu Petera Gabriela, co powoduje, że bardzo łatwo można ich kompozycje pomylić z twórczością Genesis. 
Członkowie zespołu.
W skład zespołu wchodzą:
Dyskografia.
Na dyskografię zespołu składają się następujące albumy:

</doc>
<doc id="1914592" url="https://pl.wikipedia.org/wiki?curid=1914592" title="Conca de Barberà">
Conca de Barberà

Conca de Barberà – hiszpańska comarca (powiat), skupiająca łącznie 22 gminy, położona w środkowej Katalonii. Zajmuje powierzchnię 650,24 km² i liczy 20 057 mieszkańców. Siedzibą jest Montblanc. Teren rolniczo-turystyczny, z dominującą rolą turystyki. Dużą rolę w gospodarce comarki stanowią licznie znajdujące się tu plantacje owoców.

</doc>
<doc id="1914593" url="https://pl.wikipedia.org/wiki?curid=1914593" title="Rząd Gustava Bauera">
Rząd Gustava Bauera

Rząd Gustava Bauera – 21 czerwca 1919 – 27 marca 1920.

</doc>
<doc id="1914596" url="https://pl.wikipedia.org/wiki?curid=1914596" title="Bankenviertel">
Bankenviertel

Bankenviertel (pol. "Dzielnica bankowa") – to obszar "bankowo-finansowy" w centrum Frankfurtu nad Menem. 
Obszar ten nie jest formalnie dzielnicą miasta, ale nazwa ta jest powszechnie używana do ogólnego opisu obszaru biznesowego w centrum miasta, z siedzibami wielu niemieckich banków, w tym czterech największych w kraju ("Deutsche Bank", "Commerzbank", "Dresdner Bank" i "DZ Bank"), jak również przedstawicielstw wielu zagranicznych instytucji finansowych, m.in.: "Credit Suisse", "Société Générale" czy "JP Morgan Chase". 
Mieści się tu także dawna siedziba "Europejskiego Banku Centralnego" w wieżowcu Eurotower. 
W sumie na obszarze centrum swoją siedzibę ma ponad 300 krajowych i międzynarodowych banków.
Na obszarze tym znajduje się też większość frankfurckich wieżowców.

</doc>
<doc id="1914599" url="https://pl.wikipedia.org/wiki?curid=1914599" title="Svetlana Bolshakova">
Svetlana Bolshakova



</doc>
<doc id="1914600" url="https://pl.wikipedia.org/wiki?curid=1914600" title="Coolie">
Coolie

Coolie ("kulis") – bollywoodzki film akcji z elementami komediowymi zrealizowany w 1983 roku przez Manmohan Desai ("Amar Akbar Anthony"). W rolach głównych Amitabh Bachchan, Rishi Kapoor, Rati Agnihotri, Kader Khan, Suresh Oberoi i Puneet Issar. Akcja dzieje się w środowisku kulisów, tragarzy na dworcu kolejowym. Tematem tego filmu jest historia osierocenia i cudownego odnalezienia rodziny muzułmańskiego kulisa Iqbala Khana. Równolegle przedstawiono historie uciekającej w nałogi rozdzielonej w dzieciństwie pary Deepy i dziennikarza Sonny'ego. W filmie motywy porwania, utraty pamięci, rozdzielenia rodziny, czy przestępców próbujących kontynuować swoją karierę w polityce.
Na planie tego filmu doszło do groźnego zranienia odtwórcy głównej roli Amitabh Bachchana. Gdy aktor walczył w szpitalu o życie, Indusi zjednoczyli się w meczetach, świątyniach, sikhijskich gurdwarach i kościołach modląc się o jego życie. W związku z tym reżyser postanowił zmienić scenariusz. Przywrócony do życia siłą modlitwy Amitabh miał wbrew poprzedniej decyzji przeżyć też w postaci muzułmańskiego kulisa Iqbala. Mało tego, motyw modlitwy poprzez którą wola człowieka łączy się z wolą Boga pozostawiając umierającego przy życiu też objawia się w tym filmie. Dosłownie w huku piorunów, blasku błyskawic i żarliwej modlitwie "śpiewanej" przez Amitabha. W filmie też częste obrazy muzułmańskiej modlitwy i pielgrzymów wędrujących z Indii do Mekki.
Fabuła.
Zafar Khan (Kader Khan) opuściwszy po nastu latach więzienie zamierza poślubić przyrzeczoną mu kiedyś Salmę (Waheeda Rehman). Gdy dowiaduje się, że wybrana przez niego kobieta jest szczęśliwą żoną Aslama i matka małego Iqbala, decyduje się przemocą wziąć to, co mu się (w jego odczuciu) należy. Świadomie doprowadza do otwarcia tamy wodnej. Woda porywa męża Salmy a ona sama zostaje uprowadzona przez Zafara.Utrata pamięci sprzyja, by Salma stała się częścią życia bogacącego się na zbrodniach Zafara. Na pocieszenie ofiarowuje on jej sierotę na wychowanie.
Spotkawszy ją przypadkiem mały Iqbal nie rozumie, czemu matka nie odpowiada na jego wołanie, nie przytula go, a opuszcza go nie rozpoznawszy. Nad zrozpaczonym dzieckiem roztacza opiekę Bóg zsyłając mu do pomocy bezrękiego kulisa i ptaka Allarakhę. Mijają lata. Iqbal Khan (Amitabh Bachchan) znalazł swoje miejsce w życiu. Jego domem stał się dworzec bombajski. Tu odważny zabijaka przewodzi innym kulisom ogłaszając strajki. W chwilach samotności rozmawia jednak ze zdjęciem daremnie poszukiwanej matki. Pewnego dnia w życiu Iqbala pojawia się kilka nowych osób: popijający dziennikarz Sonny (Rishi Kapoor) ze swoją odnalezioną po latach ukochaną z dzieciństwa Deepą i fascynująca go swoją urodą i siłą charakteru chrześcijanka Julie d'Costa (Rati Agnihorti). Wkrótce będzie mógł on liczyć na ich pomoc w starciach kulisów z gangsterami kierowanymi przez Zafara Khana i łasego na majątek Julie Vicky (Suresh Oberoi)...

</doc>
<doc id="1914601" url="https://pl.wikipedia.org/wiki?curid=1914601" title="Eliminacje do Mistrzostw Świata w Piłce Nożnej 1974 (stefa CAF)">
Eliminacje do Mistrzostw Świata w Piłce Nożnej 1974 (stefa CAF)



</doc>
<doc id="1914602" url="https://pl.wikipedia.org/wiki?curid=1914602" title="Garraf">
Garraf

Garraf – comarca (powiat) leżąca na północno-wschodnim wybrzeżu Hiszpanii w regionie Katalonia. Zajmuje powierzchnię 185,3 km² i liczy 143 066 mieszkańców. Siedzibą comarki jest Vilanova i la Geltrú. Comarca w całości leży w prowincji Barcelona.

</doc>
<doc id="1914606" url="https://pl.wikipedia.org/wiki?curid=1914606" title="Michał Lewandowski">
Michał Lewandowski



</doc>
<doc id="1914608" url="https://pl.wikipedia.org/wiki?curid=1914608" title="League of Legends">
League of Legends

League of Legends (w skrócie LoL) – sieciowa gra komputerowa z gatunku multiplayer online battle arena. Powstała na bazie modyfikacji "Defense of the Ancients" (DotA) do "". Została wyprodukowana i wydana przez studio Riot Games 27 października 2009.
Rozgrywka.
Tryb zwykły.
Mecze rozgrywane są na mapie Summoners Rift. Celem dwóch pięcioosobowych drużyn jest zniszczenie struktury znajdującej się w bazie drużyny przeciwnej nazywanej Nexusem. Za nim znajduje się „fontanna”, w której bohaterowie pojawiają się na początku meczu i wracają do niej, by uzupełnić zasoby (zdrowie i manę) oraz kupują przedmioty w sklepie. Do bazy przeciwnika prowadzą trzy aleje, a na każdej z nich - trzy wieże i inhibitor, oraz dwie wieże przy samym Nexusie. Między alejami znajduje się dżungla w której można znaleźć neutralne potwory oraz rośliny. Potężne potwory – smoki żywiołów, Starszy Smok oraz Baron Nashor – zapewniają wyjątkowe wzmocnienia, dające przewagę drużynie, która je pokona. Istnieje pięć pozycji, które tworzą rekomendowaną kompozycję drużyny: górna aleja, dżungla, środkowa aleja, dolna aleja, wsparcie. Gracze wybierają na każdą z pozycji dostępnych z puli bohaterów którzy w trakcie gry zdobywają doświadczenie, dzięki któremu mogą awansować na wyższe poziomy, rozwijając swoje umiejętności oraz złoto za które mogą kupować przedmioty wzmacniające statystyki. Do wyboru gracze mają ponad 160 postaci, mający unikalne zestawy umiejętności.
Tryb rankingowy.
W "League of Legends" dla wszystkich graczy, którzy osiągnęli odpowiedni poziom oraz odblokowali określoną liczbę bohaterów w grze, dostępna jest drabinka rankingowa. Gracze podzieleni są na ligi i dywizje w zależności od swoich wyników. Możliwe jest branie udziału w rozgrywkach rankingowych pojedynczo lub wraz z zespołem, a gry można rozgrywać w dwóch kolejkach: solo-duet (o podobnym poziomie umiejętności) oraz elastycznej (przeznaczona dla grup o różnych rangach, z wyjątkiem czteroosobowych). Na koniec każdego sezonu przyznawane są nagrody zależne od aktualnej ligi i dywizji. Rozgrywka zawsze rozpoczyna się draftem, a w samych w założeniach nie różni się niczym od zwykłych meczy. Poza nagrodami w grze, w przeszłości najlepsi gracze mogli liczyć na fizyczne nagrody np. w 2016 roku Riot Games przygotował kurtki dla graczy z najwyższej ligi. W 2019 roku zmieniono system rankingowy, dodając ligę na samym dole tabeli z przeznaczeniem dla najsłabszych graczy, oraz rozwarstwiono najwyższe dywizje, dodając rangę arcymistrza. Obecnie drogę rankingową przechodzi się przez żelazo, brąz, srebro, złoto, platynę, diament, mistrza, arcymistrza do pretendenta.
All Random All Mid (ARAM).
Wprowadzony w 2013 r. tryb rozgrywany na dedykowanej mapie Howling Abyss posiadającą tylko jedną aleję. W przeciwieństwie do rozgrywki na Summoner's Rift gracz do dyspozycji otrzymuje wyłącznie losowe postać z dostępnych dla niego. Celem również jest zniszczenie Nexusa drużyny przeciwnej, jednak rozgrywka jest bardziej skoncentrowana na walce, a aby bohater mógł zakupić przedmioty musi zginąć, ponieważ powrót do bazy jest wyłączony. W przedsezonie 2022 r. zmodyfikowano mapę: wprowadzono hexbramy umożliwiające szybszy powrót, wypełniono pustą przestrzeń przy prawej krawędzi aleji, a wieże które ulegną zniszczeniu, przewracają się, tworząc nową strukturę. 
Teamfight Tactics.
Tryb ten został dodany w czerwcu 2019 roku i został wydany w oparciu o "Dota Auto Chess". Gra nie dzieli mechaniki rozgrywki z innymi trybami "League of Legends"; podobnie jak w innych automatycznych bitwach, gracze rywalizują ze sobą, tworząc drużynę z aktualnie dostępnych postaci, tworząc kompozycje o różnych umiejętnościach i klasach. Gracze nie wpływają bezpośrednio na walkę, ale zamiast tego umieszczają swoje jednostki – bohaterów z gry macierzystej – na planszy, aby mogły walczyć automatycznie w każdej rundzie. Zwycięstwo osiąga czterech najlepszych graczy. W trybie rankingowym, w zależności od miejsca otrzymuje się określoną liczbę punktów. We wrześniu 2019 Riot Games poinformowało, że "Teamfight Tactics" ma 33 miliony graczy miesięcznie, zaś w lipcu 2022 r. ta liczba wzrostła do ponad 80 milionów graczy.
Inne tryby gry.
Co pewien czas pojawiają się nowe tryby gier, których założenia są całkowicie odmienne od standardowej rozgrywki. Przykładem takiego trybu może być Ultra Rapid Fire, gdzie czas odnowienia umiejętności jest zredukowany o 80% lub tryb Nexus Blitz z różnymi wydarzeniami oraz czasem rozgrywki wynoszącym 20 minut. Oprócz nich historycznie występowały np. Niszczące Boty Zagłady, Odyseja: Wydobycie, Wyniesienie czy Polowanie Krwawego Księżyca. Do 2019 roku dostępnym trybem rankingowym było Twisted Treeline, gdzie rozgrywka była dostępna dla drużyn trzyosobowych, a do 2016 dostępna była mapa Dominion.
Rozwój.
Założyciele Riot Games, Brandon „Ryze” Beck i Marc „Tryndamere” Merrill, będąc współlokatorami na Uniwersytecie Południowej Kalifornii, studiowali biznes i związali się z grami wideo. Obydwaj uważali, że twórcy gier wideo zbyt szybko przeskakują z gry do gry, a sukces "Defence of the Ancients" wskazał im, że gry można wspierać i zarabiać w perspektywie długoterminowej. We wrześniu 2006 r. pozyskując fundusze (ok. 1,5 mln dolarów) od rodziny i angielskich inwestorów, Beck i Merrill oficjalnie założyli Riot Games i rozpoczęli pracę nad League of Legends. Pierwszą osobą zatrudnioną przez Riot Games był Steve "Guinsoo" Feak, jeden z wczesnych twórców "DotA Allstars -" fundamentu gier gatunku MOBA, a drugą Steve Mescon, administrator zespołu wsparcia DOTA. Deweloperzy byli zdezorientowani patrząc na projekt gry bez trybu dla jednego gracza oraz modelem biznesowym free-to-play. W 2011 r. firma została przejęta przez chińską korporację Tencent.
Gra została po raz pierwszy zapowiedziana 7 października 2008 r. 10 kwietnia 2009 roku rozpoczęła się faza beta testów z siedemnastoma dostępnymi postaciami i trwała do dnia 26 października 2009 r, zaś sama gra została oficjalnie wydana dzień później – 27 października. Producenci na bieżąco wprowadzali poprawki oparte o opinie graczy, zamieszczone na forach internetowych. W 2012 roku w odpowiedzi na toksyczność i nękanie w trakcie gier, Riot utworzyło zespół psychologów ds. zachowań graczy, który zredukował liczbę zgłoszeń o ponad 30%. Od 2014 do 2016 liczba aktywnych graczy League wzrosła z 67 do ponad 100 milionów graczy.
Od premiery w 2009 roku "League of Legends" jest regularnie aktualizowane. W 2014 roku rozpoczęto regularnie dodawać łatki, co dwa lub trzy tygodnie. Na koniec każdego sezonu rywalizacji w presezonie wydawana jest duża aktualizacja poprawiająca jeden aspekt rozgrywki w kolejnym sezonie. W 2015 była to wizualna poprawa mapy Summoner's Rift, w 2016 wprowadzenie warsztatu hextech, umożliwiające zdobywanie za darmo przedmiotów kosmetycznych i urozmaicenie dżungli nowymi rodzajami potężnych potworów (herold oraz smoki żywiołów). W 2017 dodano tryb treningowy, statystykę destrukcji oraz poważne zmiany w dżungli (nowe rośliny, uproszczenie wzmocnień), w 2018 usunięto stary system run (które trzeba było kupować za żmudnie zdobywane Punkty Zasług) i zamieniono go nowym – darmowym, oprócz tego odblokowano granicę 30 poziomu. W 2019 dodano opancerzenie wieży pierwszego poziomu oraz dodano dwie nowe rangi dla graczy słabszych (żelazo) oraz uzdolnionych (arcymistrz). W 2020 sprawiono, że smoki żywiołów zaczęły wpływać na wygląd mapy Summoner's Rift, podwojono częstotliwość występowania heralda oraz dodano nowe przedmioty dla wspierających. W 2021 ogromne zmiany dotknęły wszystkie przedmioty (1/3 usunięto, 1/3 zmieniono, 1/3 dodano), oprócz tego wprowadzono kategorię przedmiotów – mityczne – która wzmacnia statystki innych przedmiotów. Na bieżąco są także dodawani nowi bohaterowie (w 2020 ich liczba przekroczyła 150).
W październiku 2019 Riot Games ogłosiło kilka nowych gier związanych z LoL, m.in. samodzielną, mobilną wersję trybu "Teamfight Tactics" (wydana 19 marca 2020 r.) grę karcianą "Legends of Runeterra" (wydana 29 kwietnia 2020 r.) oraz mobilną wersję gry o tytule "League of Legends: Wild Rift" (wydana 8 października 2021 r.). W 2019 r. Riot Games utworzyło wydawnictwo Riot Forge, umożliwiające zewnętrznym studiom publikowaniu gier związanych z "League of Legends": wydane i "Hextech Mayhem" oraz zapowiedziane "Song of Nunu" i "Conv/rgence".
Turnieje.
Mistrzostwa Świata w League of Legends.
Mistrzostwa sezonu I odbyły się w czerwcu 2011 roku, podczas szwedzkiego turnieju DreamHack, gdzie pula nagród wynosiła 100 tys. dolarów. Turniej wygrała europejska drużyna Fnatic, która zdobyła 50 tys. dolarów. Rozgrywki śledziło ponad 1,6 miliona ludzi. Po wielu problemach z Internetem, które powodowały ogromne opóźnienia meczów, Riot Games ogłosiło w październiku 2012 wydanie specjalnego klienta LAN, aby zapobiec lagom i innym problemom. Klient LAN zaczął funkcjonować już podczas ćwierćfinałów mistrzostw świata. Same mistrzostwa zostały wygrane przez drużynę z Tajwanu – Taipei Assasins – którzy w finale zwyciężyli wynikiem 3:1 z Azubu Frost – potęgą z Korei Południowej – tym samym zgarniając milion dolarów. W październiku 2013 roku odbyły się kolejne mistrzostwa świata, tym razem sezonu III. W finale zmierzyli się SK Telecom T1 z Korei Południowej oraz chiński Royal Club. Ostatecznie zwyciężyło SK Telecom T1, wygrywając milion dolarów, zaś Royal Club zdobył 250 tys. dolarów za drugie miejsce. W lipcu 2013 roku pracownik Riot Games Nick Allen ogłosił, iż urząd do spraw cywilnych oraz imigracyjnych USA uznał zawodowych graczy "League of Legends" za sportowców, dzięki czemu mogą oni otrzymać pięcioletnią wizę do USA. We wrześniu 2014 roku odbyły się Mistrzostwa Świata sezonu czwartego w Korei Południowej. Finały mistrzostw wygrała koreańska drużyna Samsung White, wygrywając z chińskim Starhorn Royal Club wynikiem 3:1. W październiku 2015 roku odbyły się finały sezonu piątego. Miały miejsce w Berlinie, gdzie drużyna SK Telecom T1 pokonała KOO Tigers, wygrywając w turnieju po raz drugi w historii rozgrywek "League of Legends". W październiku 2016 roku miały miejsce finały sezonu szóstego. Odbywały się w Los Angeles, gdzie drużyna SK Telecom T1 pokonała Samsung Galaxy, zdobywając mistrzostwo po raz trzeci w historii rozgrywek "League of Legends". W listopadzie 2017 roku odbyły się finały sezonu siódmego. Wydarzenie miało miejsce w Pekinie, gdzie drużyna Samsung Galaxy pokonała SK Telecom T1, zdobywając mistrzostwo po raz drugi w historii rozgrywek "League of Legends". W listopadzie 2018 roku miały miejsce finały sezonu ósmego. Areną zmagań był Munhak Stadium w Inczonie (Korea Południowa). W finale zwyciężyła drużyna Invictus Gaming, która pokonując Fnatic 3:0, zdobyła pierwsze trofeum Mistrzostw Świata dla Chin. W listopadzie 2019 roku odbyły się finały dziewiątego sezonu. Miały one miejsce w Paryżu we Francji w AccorHotels Arena. Drużyna FunPlus Phoenix pokonała europejską drużynę G2 Esports wynikiem 3:0, tym samym zdobywając mistrzostwo świata. W październiku 2020 odbyły się finały jubileuszowego, dziesiątego sezonu w Szanghaju. W finale koreańska formacja DAMWON Gaming pokonała 3:1 chińską drużynę Sunning. Mistrzostwa w 2021 z powodu ograniczeń spowodowanych pandemią przeniesiono z Chin, na Islandię. W finale, chińska drużyna EDward Gaming pokonała 3:2 koreańskiego obrońcę tytułu DWG KIA. W 2022 r. finał w Stanach Zjednoczonych między dwiema koreańskimi drużynami DRX oraz T1, zakończył się wynikiem 3:2 na korzyść DRX.
Mid-Season Invitational.
Jest to coroczny turniej organizowany od 2015 roku. Jest drugim najważniejszym międzynarodowym turniejem w "League of Legends", po Mistrzostwach Świata. W pierwszej edycji turnieju zwyciężyła drużyna z Chin EDward Gaming, pokonując w finale koreańską drużynę SK Telecom T1. W latach 2016-2017 zwycięzcą turnieju było SKT T1. W 2018 zwycięstwo powróciło do Chin za sprawą drużyny Royal Never Give Up. Mistrzem MSI w 2019 roku została europejska drużyna G2 Esports, która jako pierwsza drużyna spoza Azji wygrała turniej. W 2020 turniej został odwołany przez pandemię COVID-19. W latach 2021-2022 zwycięstwo odniosła chińska drużyna Royal Never Give Up.
Profesjonalne ligi regionalne.
Od otworzenia pierwszych serwerów gracze tworzyli amatorskie i półprofesjonalne turnieje on-line. Pierwsze profesjonalne turnieje odbywały się na wydarzeniach Intel Extreme Masters lub Dreamhack. Po całkiem udanych Mistrzostwach Świata Sezonu 1 w czerwcu 2011 r. i otworzeniu południowokoreańskiego serwera w grudniu 2011 r., utworzono pierwszą profesjonalną ligę regionalną nazwaną Champions. W okresie wiosennym 2012 do walki stanęło 16 drużyn z całego świata. Sukces ligi doprowadził, do utworzenia ligi amerykańskiej i europejskiej, z decyzją z dnia 6 sierpnia 2012 r. Następnie otwierano nowe ligi regionalne (Chiny, Turcja, Wietnam). W 2014 roku ujednolicono proces awansu w ligach regionalnych oraz wprowadzono nowe rozwiązania. W każdym rejonie sezon składa się z dwóch splitów, każdy split dzieli się na regularne rozgrywki, play-offy, turniej barażowy, w przypadku niektórych lig turniej relegacyjny. Na przełomie lat 2018-2019, w ligach nastąpiły zmiany w zakresie lokacji oraz wprowadzono w niektórych regionach franczyzę. Oprócz lig pierwszego poziomu istnieją ligi drugiego poziomu będące gwarantem systemu promocji i spadku.
Uwagi:
Odbiór gry.
Gra została pozytywnie przyjęta zarówno przez krytyków, jak i przez graczy. Według agregatora Metacritic "League of Legends" uzyskała średnią z ocen wynoszącą 78/100.
Matt Liebl z serwisu Gamezone.com stwierdził, że jest to gra, przy której gracze spędzają obecnie najwięcej czasu. Zainteresowanie wzbudzają także turnieje "League of Legends". Mistrzostwa Świata Sezonu 3 były najpopularniejszym e-sportowym wydarzeniem w historii. Ponad 32 miliony ludzi obejrzało mecz finałowy. Z kolei wcześniejszą edycję turnieju obejrzało 8,2 mln fanów. Według danych z 2014 roku w "League of Legends" każdego miesiąca grało 67 mln osób, 27 mln osób dziennie oraz ponad 7,5 mln osób w tym samym czasie w ciągu największego w danym dniu natężenia. Według statystyk z 2020 roku liczba graczy sięgnęła liczbę 115 milionów, ponad 65 mln graczy miesięcznie, 27 mln graczy dziennie i 8 mln jednocześnie. 1 listopada 2021r r. Riot Games ogłosiło, że w ich produkcje (LoL, LoR, TFT, LOL:WR) gra 180 mln aktywnych użytkowników.
"League of Legends" stała się inspiracją tekstu piosenki „Masterpiece” szwedzkiego artysty Basshuntera z 2018 roku. Oprócz działalności deweloperskiej, Riot Games zaczęło tworzyć własną muzykę przedstawianą przez zespoły Pentakill, K/DA oraz True Damage, które są grupami do których należą bohaterowie gry. W 2019 r. rozpoczęło współpracę z francuskim domem mody Louis Vuitton, a w 2022 r. z Tiffany &amp; Co. Oprócz tego od 2018 roku we współpracy z Marvel Comics wydaje komiksy. W trakcie obchodów dziesięciolecia gry, zapowiedziany został serial animowany we współpracy z Netflix. Serial Arcane miał swoją premierę 6 listopada 2021 r.
15 lipca 2013 gra została uznana w USA za pełnoprawny sport, we Francji w 2015 r., w Hiszpanii w 2016 r., w Polsce w 2019 r.

</doc>
<doc id="1914617" url="https://pl.wikipedia.org/wiki?curid=1914617" title="Thomas Cavalier-Smith">
Thomas Cavalier-Smith

Thomas (Tom) Cavalier-Smith (ur. 21 października 1942, zm. 19 marca 2021) – brytyjski biolog ewolucyjny, od 1989 profesor botaniki w University of British Columbia w Kanadzie, od 1999 profesor Wydziału Zoologii Uniwersytetu Oksfordzkiego, jeden z najbardziej uznanych naukowców zajmujących się ewolucją, filogenezą i klasyfikacją organizmów.
Studiował w Gonville and Caius College na Uniwersytecie Cambridge oraz w King’s College London.
Thomas Cavalier-Smith zaproponował nazwy kilku taksonów wysokiej rangi, m.in. Opisthokonta, Rhizaria, Excavata, Dinozoa i Mesomycetozoa. Jest autorem koncepcji podziału organizmów na sześć królestw, w której do pięciu dotychczas akceptowanych (bakterie, protisty, grzyby, rośliny oraz zwierzęta) dodał królestwo Chromista. W oparciu o badania biologii komórki, mikroskopii elektronowej oraz biologii molekularnej opublikował wiele prac z zakresu organizacji świata żywego i systematyki organizmów.

</doc>
<doc id="1914620" url="https://pl.wikipedia.org/wiki?curid=1914620" title="Iwanowskie Sioło (gmina)">
Iwanowskie Sioło (gmina)

Iwanowskie Sioło (lub gmina "Sioło Iwanowskie") – dawna gmina wiejska istniejąca w XIX wieku w guberni lubelskiej. Nazwa gminy pochodzi od majoratu dóbr dęblińskich, lecz siedzibą władz gminy była osada Irena (stanowiąca obecnie dzielnicę Dęblina).
Za Królestwa Polskiego gmina Iwanowskie Sioło należała do powiatu nowoaleksandryjskiego w guberni lubelskiej.
31 maja 1870 gmina została zniesiona; z jej prawobrzeżnej (w stosunku do Wieprza) strony oraz ze zniesionego miasta Bobrowniki powstała gmina Irena, natomiast z jej lewobrzeżnej strony oraz ze wsi Bałtowo (z gminy Żyrzyn) i Wronów (z gminy Nowa Aleksandria) – gmina Gołąb.

</doc>
<doc id="1914622" url="https://pl.wikipedia.org/wiki?curid=1914622" title="Aleksandr Małygin">
Aleksandr Małygin

Aleksandr Władimirowicz Małygin (ros. Александр Владимирович Малыгин, ukr. Олександр Володимирович Малигін, "Ołeksandr Wołodymyrowicz Małyhin"; ur. 27 listopada 1979 w Ługańsku) – rosyjski piłkarz pochodzenia ukraińskiego, grający na pozycji napastnika, a wcześniej obrońcy. Zmienił obywatelstwo ukraińskie na rosyjskie.
Kariera piłkarska.
Kariera klubowa.
Jego ojciec Wołodymyr Małyhin oraz brat Jurij Małyhin również piłkarze. Wychowanek DJuSSz Zoria Ługańsk, w którym rozpoczął karierę piłkarską. Latem 1998 wyjechał do Rosji, gdzie został piłkarzem Rostsielmasza Rostów nad Donem. Występował najpierw półtora roku w rezerwowej drużynie (42 meczów, 1 bramka), a następnie w podstawowej jedenastce. W 2003 przeszedł do Tereku Grozny, ale nie zagrał żadnego meczu i zmienił klub na Urał Jekaterynburg. Na początku 2005 został zaproszony do SKA Rostów nad Donem, a latem powrócił do Zorii, gdzie pełnił również funkcje kapitana drużyny. W rundzie wiosennej sezonu 2006/07 występował w Illiczowcu Mariupol, a potem przeniósł się do azerskiego klubu Simurq Zaqatala. W lutym 2010 jako wolny agent przeszedł do Zakarpattia Użhorod. Na początku 2011 przeniósł się do Torpeda Moskwa, w którym pełnił role kapitana drużyny. Latem 2012 odszedł do Rotoru Wołgograd.

</doc>
<doc id="1914623" url="https://pl.wikipedia.org/wiki?curid=1914623" title="Andrzej Wojciech Zieliński">
Andrzej Wojciech Zieliński

Andrzej Wojciech Zieliński (ur. 26 września 1955 w Końskich) – polski nauczyciel, samorządowiec i polityk, w 1998 wicewojewoda lubelski.
Życiorys.
Z wykształcenia historyk, pracował zawodowo jako nauczyciel. Przez wiele lat związany z Zespołem Szkół nr 2 im. Księcia Pawła Karola Sanguszki w Lubartowie. W 1980 został wiceprzewodniczącym komisji zakładowej NSZZ „Solidarność” w tej szkole, od 1991 do 1998 pełnił funkcję dyrektora tej placówki.
W latach 90. należał do Unii Demokratycznej, później był członkiem Unii Wolności, do 2005 zasiadał we władzach krajowych tej partii. Później krótko wchodził w skład zarządu regionu Partii Demokratycznej.
W 1998 w rządzie Jerzego Buzka pełnił funkcję wicewojewody lubelskiego, ostatniego przed reformą samorządową. Był później zastępcą kuratora oświaty i p.o. kuratora oświaty. Przez kilka lat zajmował stanowisko zastępcy dyrektora Lubelskiego Samorządowego Centrum Doskonalenia Nauczycieli, następnie został dyrektorem tej placówki.
W wyborach samorządowych w 2002 i 2006 uzyskiwał mandat radnego Lubartowa z ramienia lokalnego komitetu wyborczego. W 2010, 2014 i 2018 zostawał radnym z rekomendacji Platformy Obywatelskiej.

</doc>
<doc id="1914624" url="https://pl.wikipedia.org/wiki?curid=1914624" title="Gmina Sioło Iwanowskie">
Gmina Sioło Iwanowskie



</doc>
<doc id="1914626" url="https://pl.wikipedia.org/wiki?curid=1914626" title="Ołeksandr Małyhin">
Ołeksandr Małyhin



</doc>
<doc id="1914629" url="https://pl.wikipedia.org/wiki?curid=1914629" title="Andrzej Wiktor Mikołajewski">
Andrzej Wiktor Mikołajewski

Andrzej Wiktor Mikołajewski (ur. 3 listopada 1947 w Łodzi, zm. 16 maja 2005 w Łodzi) – polski poeta, pisarz, prozaik, nowelista.
Zadebiutował w roku 1970 na łamach „Poezji”. Publikował w czasopismach humoreski, fraszki, artykuły na tematy społeczne i obyczajowe. Część jego twórczości to literatura dziecięca, jest autorem popularnej powieści dla dzieci, "O krawcu imć Niteczce i jego śpiewającej igle", na podstawie której powstała sztuka teatralna wystawiana na deskach Teatru Animacji „Sufler”. Był członkiem Związku Literatów Polskich.
Rodzina i życie prywatne.
W latach 1983–1995 był w związku małżeńskim z Hanną Wilczyńską, ekonomistką i modelką Domu Mody Telimena.

</doc>
<doc id="1914630" url="https://pl.wikipedia.org/wiki?curid=1914630" title="Garrigues (Hiszpania)">
Garrigues (Hiszpania)

Garrigues, " Les Garrigues" – comarca (powiat) w zachodniej Katalonii w Hiszpanii. Siedzibą jest Borjas Blancas ("Les Borges Blanques"). Zajmuje powierzchnię 791,6 km² i liczy 19 974 mieszkańców. Leży w prowincji Lleida.

</doc>
<doc id="1914633" url="https://pl.wikipedia.org/wiki?curid=1914633" title="Mistrzostwa Świata w Piłce Nożnej 1974 (eliminacje strefy CONMEBOL)">
Mistrzostwa Świata w Piłce Nożnej 1974 (eliminacje strefy CONMEBOL)

W eliminacjach ze strefy CONMEBOL uczestniczyło 8 drużyn. Z turnieju kwalifikacyjnego zrezygnowała drużyna Wenezueli. W rozgrywkach tych awansowała drużyna, która zajęła 1. miejsce w swej grupie eliminacyjnej. Kwalifikacje trwały od 21 czerwca do 5 sierpnia 1973 roku.
Grupa 1.
 − 1:1
 − 0:0
 − 1:1
 − 1:2
 − 0:1
 − 4:0
Grupa 2.
 − 1:2
 − 4:0
 − 1:1
 − 0:1
 − 4:0
 − 3:1
Grupa 3.
 − 2:0
 − 2:0
 − 2:1
Chile rozgrywając dodatkowy "mecz o awans" (z Peru) na neutralnym terenie, awansowało (różnicą bramek) do barażu interkontynentalnego a następnie do finałów MŚ 1974.

</doc>
<doc id="1914635" url="https://pl.wikipedia.org/wiki?curid=1914635" title="Leon Cort">
Leon Cort

Leon Terence Anthony Cort (ur. 11 września 1978 w Londynie) – gujański piłkarz pochodzenia angielskiego występujący na pozycji środkowego obrońcy w Charlton Athletic.
Jest bratem Carla, byłego zawodnika Newcastle United.
Kariera.
Karierę piłkarską Cort rozpoczynał w zespole Dulwich Hamlet. W 1998 roku trafił do Millwall. W grudniu 2000 roku został wypożyczony do Forest Green Rovers, gdzie do 18 marca 2001 roku rozegrał 12 spotkań, a zadebiutował 16 grudnia w meczu ze Stevenage Borough. Pod koniec marca Cort został wypożyczony właśnie do tego zespołu. Spędził tam ponad jeden miesiąc. W tym czasie zagrał w dziewięciu meczach.
W lipcu 2001 roku podpisał kontrakt z Southend United. W klubie tym zadebiutował 11 sierpnia tego samego roku w meczu Football League Two z Darlington. 26 grudnia w wygranym 4:2 meczu z Rushden &amp; Diamonds Cort zdobył swoją pierwszą bramkę dla Southend. Cały sezon 2001/2002 zakończył z 51 występami. W kolejnych dwóch sezonach dalej był podstawowym zawodnikiem swojego klubu. Łącznie do 2004 roku w Southend United Cort wystąpił 161 razy.
W czerwcu 2004 roku podpisał kontrakt z Hull City. W barwach tego zespołu po raz pierwszy wystąpił 7 sierpnia w meczu z Bournemouth. 18 września w zremisowanym 2:2 spotkaniu z Wrexham zdobył swoją pierwszą bramkę dla Hull.

</doc>
<doc id="1914641" url="https://pl.wikipedia.org/wiki?curid=1914641" title="Garrotxa">
Garrotxa

Garrotxa, także "La Garrocha" – comarca (powiat) w północnej Hiszpanii w regionie Katalonia w prowincji Girona. Ma powierzchnię 735,4 km² i liczy 59 286 mieszkańców. Siedzibą comarki jest miasto Olot.
W zachodniej części comarki, wokół miejscowości Olot i Santa Pau, znajduje się ok. 40 dobrze zachowanych stożków wulkanicznych, z których najbardziej znane, to Volcán de Santa Margarita i Croscat. Obszar ten obejmuje Parc Natural de la Zona Volcànica de la Garrotxa o pow. 153,09 km². Wulkany zbudowane są z lapilli, pumeksu, scorii, popiołów wulkanicznych, pyłów z bombami wulkanicznymi, natomiast w dolinach rzek znajdują się potoki wulkaniczne zbudowane z bazaltu.
Działalność wulkaniczna rozpoczęła się ok. 700 000 lat temu w plejstocenie, a ostatnia erupcja wulkanu miała miejsce 11 500 lat temu, czyli już na początku holocenu.

</doc>
<doc id="1914643" url="https://pl.wikipedia.org/wiki?curid=1914643" title="Instytut Mofet">
Instytut Mofet

Instytut Mofet (ang. "The Mofet Institute") jest uczelnią w Izraelu. Uczelnia jest położona w osiedlu Migdale Ne’eman w mieście Tel Awiw. Instytut jest centrum badań i rozwoju programów kształcenia nauczycieli i programów nauczania w college'ach w Izraelu.
Historia.
Izraelskie Ministerstwo Edukacji odczuwało w latach 80. XX wiek brak informacji na temat skuteczności programów nauczania w Izraelu. Brakowało również dostatecznych informacji na temat potrzeb nauczycieli odnośnie do zmian programów edukacyjnych. Z tego powodu w 1983 utworzono Instytut Mofet, który prowadzi badania nad doskonaleniem systemów edukacyjnych oraz przeprowadza różnorodne szkolenia nauczycieli.
Działania Instytutu.
Instytut umożliwia nauczycielom podzielenie się swoim osobistym doświadczeniem zawodowym i wiedzą praktyczną z innymi nauczycielami. W tym celu jest prowadzona działalność publikacyjna Instytutu. Odrębny dział badawczy przeprowadza niezbędne dla funkcjonowania Instytutu badania, gromadząc informacje o poziomie nauczania w izraelskich college'ach. Celem działalności jest podnoszenie poziomu nauczania i tym samym poprawianie wizerunku college'ów. Równocześnie przeprowadzane są międzykolegialne spotkania nauczycielskie, które odbywają się w Instytucie lub w różnych innych miejscach plenerowych. Podczas tych spotkań są omawiane liczne tematy z dziedziny kształcenia nauczycieli.
Instytut prowadzi także specjalistyczne programy edukacyjne, które są realizowane na sześciu kierunkach:
Transport.
Instytut znajduje się przy drodze ekspresowej nr 2 (Tel Awiw-Netanja-Hajfa), która krzyżuje się tutaj z autostradą nr 5 (Tel Awiw-Petach Tikwa-Ari’el).

</doc>
<doc id="1914649" url="https://pl.wikipedia.org/wiki?curid=1914649" title="The Oracle">
The Oracle

The Oracle – piąty album studyjny zespołu Godsmack. Album został wydany 4 maja 2010 w USA. Pierwszy singel promujący album nosi tytuł "Cryin' Like a Bitch!", który został wypuszczony 23 lutego. Na stronie iTunes dostępne są również m.in. utwory "Love-Hate-Sex-Pain" i "What If". Album w Polsce został wydany 7 maja 2010.

</doc>
<doc id="1914654" url="https://pl.wikipedia.org/wiki?curid=1914654" title="Mohamed Keita">
Mohamed Keita

Mohamed Keita (ur. 1 stycznia 1980) – piłkarz gwinejski grający na pozycji bramkarza.
Kariera klubowa.
Karierę piłkarską Keita rozpoczął w klubie AS Kaloum Star, pochodzącego ze stolicy kraju Konakry. W jego barwach zadebiutował w pierwszej lidze gwinejskiej. W 2003 roku zdobył z AS Kaloum Puchar Gwinei, a na początku 2005 roku odszedł do innego stołecznego zespołu, Satellite FC. W 2005 roku wywalczył z nim swoje pierwsze mistrzostwo kraju w karierze, a w latach 2006 i 2008 zdobył kolejne 2 puchary kraju.
Kariera reprezentacyjna.
Swoje jedyne spotkanie w reprezentacji Gwinei Keita rozegrał w 2004 roku. W tym samym roku był rezerwowym bramkarzem dla Kémoko Camary w Pucharze Narodów Afryki.

</doc>
<doc id="1914656" url="https://pl.wikipedia.org/wiki?curid=1914656" title="Fuck It, We’ll Do It Live">
Fuck It, We’ll Do It Live

Fuck It, We'll Do It Live to pierwszy koncertowy album zespołu Wednesday 13. Płyta wydana 14 listopada 2008 przez Hot Topic. Nagrana została podczas Crocodile Rock in Allentown, Pennsylvania.

</doc>
<doc id="1914657" url="https://pl.wikipedia.org/wiki?curid=1914657" title="Krzysztof Majkowski (hokeista)">
Krzysztof Majkowski (hokeista)

Krzysztof Majkowski (ur. 4 kwietnia 1978 w Tychach) – polski hokeista i trener. 
Kariera zawodnicza.
W barwach reprezentacji Polski do lat 18 uczestniczył w turnieju mistrzostw Europy juniorów Grupy B w 1996. Był wieloletnim zawodnikiem GKS Tychy. W trakcie kariery zyskał pseudonim "Majak".
Kariera trenerska.
Był trenerem młodzieżowej drużyny MOSM Tychy. Od kwietnia 2013 asystent trenera w tym klubie, Czecha Jiříego Šejby, od maja 2017 Białorusina Andreja Husaua. Od połowy 2017 równolegle został asystentem kanadyjskich trenerów kadry Polski, Teda Nolana i Tom Coolena, zwolnionych ze stanowisk po turnieju mistrzostw świata Dywizji I Grupy A edycji 2018. Latem 2018 został trenerem w sztabie szkoleniowym reprezentacji Polski do lat 20. Na stanowisku asystenta w sztabie kadry do lat 20 pozostał w sezonie 2019/2020. Po odejściu trenera Husaua 14 stycznia 2020 objął stanowisko głównego trenera GKS Tychy. 28 grudnia 2021 ogłoszono jego odejście ze stanowiska głównego trenera GKS Tychy. 
W lipcu 2022 został ogłoszony asystentem głównego trenera Re-Plast Unii Oświęcim, Nika Zupančiča.

</doc>
<doc id="1914659" url="https://pl.wikipedia.org/wiki?curid=1914659" title="Pociąg bimodalny">
Pociąg bimodalny



</doc>
<doc id="1914660" url="https://pl.wikipedia.org/wiki?curid=1914660" title="Naczepa bimodalna">
Naczepa bimodalna



</doc>
<doc id="1914661" url="https://pl.wikipedia.org/wiki?curid=1914661" title="Ijaazat">
Ijaazat

Ijaazat – bollywoodzki dramat z 1987 roku, którego twórca jest Gulzar ("Maachis", "Hu Tu Tu"). Film należy do gatunku realistycznego kina artystycznego, znanego w Indiach jako parallel cinema. Tematem tego filmu jest dramat zaaranżowanego małżeństwa przeżywającego kryzys w związku z pojawieniem się w życiu mężczyzny kobiety kochanej w przeszłości. Film rozgrywa się na dwóch płaszczyznach czasowych: przypadkowego spotkania od lat rozdzielonych małżonków i ich wspomnień ze wspólnego życia.
Fabuła.
Nocą w poczekalni małej stacji oddzielonej od świata ścianą deszczu spotyka się dwoje ludzi czekających na poranny pociąg: Mahinder (Naseeruddin Shah) i Sudha (Rekha). Poruszeni swym widokiem ostrożnie rozpoczynają rozmowę przerwaną kilka lat temu. Wspominając swoje zaaranżowane przez rodzinę małżeństwo, w które wkroczyła jego miłość z czasów studiów Maya (Anarudha Patel).
Muzyka i piosenki.
W filmie cztery piosenki śpiewane przez Asha Bhosle, twórcą muzyki jest Rahul Dev Burman. Dwie z nich to gazele.

</doc>
<doc id="1914662" url="https://pl.wikipedia.org/wiki?curid=1914662" title="Bobby Kirk">
Bobby Kirk

Robert „Bobby” Kirk (ur. 12 sierpnia 1927, zm. 1 lutego 2010) – szkocki piłkarz grający na pozycji obrońcy.
W swojej karierze grał w trzech szkockich klubach: Dunfermline Athletic, Raith Rovers oraz Heart of Midlothian. Z tym ostatnim klubem dwukrotnie zdobył mistrzostwo Szkocji – w sezonach 1957/58 i 1959/60, a także Puchar Szkocji w sezonie 1955/56 oraz Puchar Ligi Szkockiej (dwukrotnie – w sezonach 1958/59 i 1959/60).

</doc>
<doc id="1914663" url="https://pl.wikipedia.org/wiki?curid=1914663" title="Królestwo Fezu">
Królestwo Fezu

Królestwo Fezu (ar. "مملكة فاس") – państwo muzułmańskie w północno-zachodniej Afryce, w Maghrebie, istniejące i rządzone przez dynastię Wattasydów w latach 1472–1549.
Państwo powstało gdy Muhammad asz-Szajch al-Mahdi zdobył w 1472 roku miasto Fez. Władza Wattasydów nie została jednak powszechnie zaakceptowana przez marokańskie plemiona. Wśród Beduinów i Berberów dynastia ta cieszyła się niewielkim autorytetem. Szczególnie w południowym Maroku dochodziło do buntów, a w siłę rośli lokalni przywódcy plemienni.
Słabość wattasydzkiego dworu wykorzystali Portugalczycy, którzy zajęli w tym czasie wiele portów nad Atlantykiem i próbowali rozszerzyć swoje wpływy na resztę kraju. Po zajęciu przez nich Tangeru w 1471 roku wattasydzki sułtan Muhammad asz-Szajch al-Mahdi, nie mogąc walczyć na dwóch frontach, zdecydował się na zawarcie zawieszenia broni z Portugalią.
Państwo Wattasydów było słabe, co wykorzystywały kraje europejskie do ingerowania w Maroku. W 1485 roku Królestwo Hiszpanii wymusiło traktat zobowiązujący Wattasydów do nieudzielania pomocy Emiratowi Grenady w zamian za bezpieczeństwo marokańskich statków na Morzu Alborańskim. W dwa lata później Hiszpania zabroniła sułtanowi wysyłania do Granady zaopatrzenia. W tym samym roku pod panowanie portugalskie przeszło miasto Azammur, a w 1488 Asfi.
W 1492 roku upadł Emirat Granady, do państwa Wattasydów przybyli wygnańcy z tego państwa oraz ok. 5'000 wypędzonych z Hiszpanii Żydów. W następnym roku przybył także ostatni emir Granady, Muhammad XII.
W 1497 w ręce Hiszpanii przeszła Melilla. W 1502 roku Królestwo Portugalii zdobyło Al-Dżadidę, w 1505 roku Agadir, w 1506 roku Aguz. W 1511 roku Saadyci zdobyli Rabat, a w 1524 Marrakesz.
Niezadowolenie wśród berberskich plemion przyczyniło się do wzrostu potęgi Saadytów, którzy zdołali wypędzić Portugalczyków z większości portów, a w 1549 roku zająć Fez i obalić wattasydzkiego sułtana Abu al-Abbasa Ahmada. Wattasydzi zdołali jeszcze przejściowo odzyskać tron w 1554 roku pod rządami Abu Hassuna, jednak jeszcze w tym samym roku władzę w kraju odzyskał saadycki sułtan Muhammad asz-Szajch.

</doc>
<doc id="1914664" url="https://pl.wikipedia.org/wiki?curid=1914664" title="Montsià">
Montsià

Montsià – comarca (powiat) w południowej Katalonii w Hiszpanii, leżąca w prowincji Tarragona u wybrzeża Morza Śródziemnego. Siedzibą comarki jest Amposta. Znajduje się tu Parque Natural del Delta del Ebro. Zajmuje powierzchnię 735,37 km² i liczy 64 181 mieszkańców.

</doc>
<doc id="1914665" url="https://pl.wikipedia.org/wiki?curid=1914665" title="Bloodwork (album)">
Bloodwork (album)

Bloodwork – minialbum zespołu Wednesday 13. Wydany został 29 kwietnia 2008.

</doc>
<doc id="1914667" url="https://pl.wikipedia.org/wiki?curid=1914667" title="Mistrzostwa Europy w Piłce Ręcznej Mężczyzn 2000">
Mistrzostwa Europy w Piłce Ręcznej Mężczyzn 2000

Mistrzostwa Europy w Piłce Ręcznej Mężczyzn 2000 – 4. edycja turnieju finałowego Mistrzostw Europy w piłce ręcznej mężczyzn, zorganizowana przez EHF – w dniach od 21 stycznia do 30 stycznia 2000 w Chorwacji – dla 12 najlepszych reprezentacji seniorskich na „starym kontynencie”, mająca na celu wyłonienie najlepszej z nich (mistrza Europy).
Pod koniec lat 90. władze Europejskiej Federacji Piłki Ręcznej podjęły decyzję o zmianie pory roku – w której przeprowadzane będą mistrzostwa Europy piłkarzy ręcznych – z wiosny (maj/czerwiec), na zimę (styczeń/luty). Mistrzostwa Europy 2000 były pierwszymi rozgrywanymi w nowym terminie.
To pierwsza w historii seniorska impreza rangi mistrzowskiej w piłce ręcznej, której gospodarzem była Chorwacja. Wszystkie 38 spotkań mistrzostw rozegrano w dwóch halach: Domie Sportova w Zagrzebiu i Dvoranie Mladosti w Rijece.

</doc>
<doc id="1914671" url="https://pl.wikipedia.org/wiki?curid=1914671" title="Osiedle Literackie (Poznań)">
Osiedle Literackie (Poznań)

Strzeszyn Literacki, zwany też Parkowym – część Strzeszyna (oprócz Starego Strzeszyna, Strzeszyna Greckiego i osiedla wojskowego), znajdującego się w granicach Poznania, położona w północno-zachodnim obszarze miasta. Patronami ulic Strzeszyna Literackiego są pisarze polscy, angielscy, francuscy, niemieccy i rosyjscy.
Granice.
Granice osiedla wytyczają: ulica Biskupińska (na północy), linia kolejowa do Obornik Wielkopolskich wraz z ulicami Gojawiczyńskiej, Miłosza i Tyrmanda (na wschodzie), ulica Gajcego i Wańkowicza (na południu) oraz Wańkowicza i Krajenecka (na zachodzie). Strzeszyn Literacki jest jednostką dość izolowaną od innych części miasta – najbliżej jest stąd na Podolany, które jednak oddziela od Strzeszyna linia kolejowa (tylko jeden przejazd). Do pozostałych części miasta jest po kilka kilometrów.
Architektura.
Koncepcję zabudowy dzielnicy wypracowano w drodze ogłoszonego przez SARP w 1986 konkursu urbanistycznego. Planowano osiedle na 20 tysięcy osób. W konkursie zwyciężyła praca zespołu: Janusz Falkiewicz, Janusz Szymański i Piotr Wicha z Warszawy. Projekt zakładał zabudowę głównie szeregową, wzdłuż centralnej ulicy (ul. Literacka), z segmentowaną zabudową, skupioną wokół lokalnych placyków.
Miejsca kultu.
Strzeszyn Literacki należy do funkcjonującej od 2004 parafii na Strzeszynie Greckim posiadającej kościół św. Ojca Pio (3020 wiernych w 2010) oraz do powstałej w 2014 roku parafii na Starym Strzeszynie. Przy skrzyżowaniu ulicy Puszkina i Wańkowicza znajduje się kapliczka maryjna.
Komunikacja.
Strzeszyn Literacki obsługują autobusy linii 164 i 170 oraz autobusy nocne linii 236 i 246.

</doc>
<doc id="1914675" url="https://pl.wikipedia.org/wiki?curid=1914675" title="Skeletons (album Wednesday 13)">
Skeletons (album Wednesday 13)

Skeletons to trzeci studyjny album zespołu Wednesday 13, wydany został 29 kwietnia 2008. Płyta ta została opisana jako cięższa i ciemniejsza niż poprzednie.

</doc>
<doc id="1914683" url="https://pl.wikipedia.org/wiki?curid=1914683" title="Hovedserien (1953/1954)">
Hovedserien (1953/1954)

Sezon (1953/1954) był 10. sezonem o mistrzostwo Norwegii w piłce nożnej. Rozgrywki rozpoczęły się 26 lipca 1953 i trwały do 27 czerwca 1954. Tytułu nie obroniła drużyna Larvik Turn. Nowym mistrzem Norwegii został zespół Fredrikstad FK.

</doc>
<doc id="1914686" url="https://pl.wikipedia.org/wiki?curid=1914686" title="Nowa Aleksandria (gmina)">
Nowa Aleksandria (gmina)

Nowa Aleksandria (lub gmina "Nowo-Aleksandria", 1916–1933 "Puławy") – dawna gmina wiejska istniejąca na przełomie XIX i XX wieku w guberni lubelskiej. Siedzibą władz gminy była Nowa Aleksandria, stanowiąca od 1906 (do 1846 i od 1916 jako "Puławy") odrębną gminę miejską.
W 1866 roku przystąpiono w Królestwie Polskim do reformy administracji w celu unifikacji tego kraju z Cesarstwem Rosji. Wraz z reformą gubernialno-powiatową przeprowadzono nowy podział na gminy wiejskie w ramach guberni i powiatów. Mniej więcej z dwóch gmin, z czasów 1859 roku powołano jedną nową gminę. Zmiany zostały ogłoszone z końcem 1866 roku (19/31 grudnia) i weszły w życie z początkiem 1867 roku. Gmina Nowa Aleksandria należała do powiatu nowoaleksandryjskiego w guberni lubelskiej. Na uwagę zasługuje fakt, iż Nowa Aleksandria była jedyną siedzibą powiatu w Królestwie Polskim bez praw miejskich bądź statusu osady – była wsią.
 z gminy Nowa Aleksandria wyłączono wsie Sielce, Chrząchów, Chrząchówek, Wólka Nowodworska i Dęba (włączone do gminy Kurów), wsie Osiny i Wola Osińska (włączone do gminy Żyrzyn) oraz wieś Wronów (włączoną do nowo utworzonej gminy Gołąb). Tego samego dnia powstała też ówczesna gmina Końskowola jako enklawa na obszarze gminy Nowa Aleksandria, powstała w związku z utratą praw miejskich przez miasto Końskowola i przekształceniu jego w wiejską w granicach dotychczasowego miasta.
W 1906 roku Nowa Aleksandria uzyskała prawa miejskie, przez co została wyłączona z gminy wiejskiej, zaś 2 maja 1916 przywrócono pierwotną nazwę – Puławy (Spis 1921 78), która obowiązuje do dzisiaj.
Po odzyskaniu niepodległości przez Polskę w 1918 roku utrzymano przywróconą nazwę miasta Puławy, a nazwę gminy Nowa Aleksandria jako gminę Puławy.
1 stycznia 1925 część obszaru gminy Puławy włączono do gminy Końskowola (wsie: Młynki, Opoka, Pożóg, Starawieś, Witowice, przysiółek Końskowola, majątek Końskwola Poduchowna, folwark Końskowola oraz kolonie: Końskowola nr 1, 2 i 3), przez co ta ostatnia stała się gminą wielowioskową; natomiast do gminy Puławy włączono z powrotem wieś Wronów z gminy Gołąb. 9 lipca 1925 wieś Pożóg z gminy Końskowola przyłączono z powrotem do gminy Puławy.
1 kwietnia 1933 gminę Puławy zniesiono i wcielono do gminy Końskowola (miejscowości Michałówka, Parchatka, Pożóg, Ruda Czechowska, Rudy, Skowieszyn, Włostowice, Wólka Profecka i Wronów).

</doc>
<doc id="1914690" url="https://pl.wikipedia.org/wiki?curid=1914690" title="Hovedserien (1954/1955)">
Hovedserien (1954/1955)

Sezon (1954/1955) był 11. sezonem o mistrzostwo Norwegii w piłce nożnej. Rozgrywki rozpoczęły się 25 lipca 1954 i trwały do 6 czerwca 1955. Tytułu nie obroniła drużyna Fredrikstad FK. Nowym mistrzem Norwegii został zespół Larvik Turn.

</doc>
<doc id="1914691" url="https://pl.wikipedia.org/wiki?curid=1914691" title="1. ceremonia wręczenia nagród Brytyjskiej Akademii Filmowej">
1. ceremonia wręczenia nagród Brytyjskiej Akademii Filmowej

1. ceremonia rozdania nagród Brytyjskiej Akademii Sztuk Filmowych i Telewizyjnych.

</doc>
<doc id="1914694" url="https://pl.wikipedia.org/wiki?curid=1914694" title="Zastów (gmina)">
Zastów (gmina)

Zastów (lub "Zastaw", od 1874 "Rogów") – dawna gmina wiejska istniejąca w XIX wieku w guberni lubelskiej. Siedzibą władz gminy był Zastów.
Za Królestwa Polskiego gmina Zastów (Zastaw) należała do powiatu nowoaleksandryjskiego w guberni lubelskiej.
Gmina została zniesiona w 1874 roku przez przemianowanie na "gmina Rogów".

</doc>
<doc id="1914696" url="https://pl.wikipedia.org/wiki?curid=1914696" title="Gmina Zastaw">
Gmina Zastaw



</doc>
<doc id="1914702" url="https://pl.wikipedia.org/wiki?curid=1914702" title="C/2006 W3">
C/2006 W3

C/2006 W3 (Christensen) – kometa o bardzo długim okresie obiegu. 
Odkrycie i nazwa.
Kometę tę odkrył astronom Eric Christensen 18 listopada 2006 roku.
Orbita komety.
Orbita komety C/2006 W3 ma kształt bardzo wydłużonej elipsy o mimośrodzie 0,9998. Jej peryhelium znajduje się w odległości 3,13 au, aphelium zaś aż 35975,8 j.a. od Słońca. Jej okres obiegu wokół Słońca wynosi ponad 2,4 mln lat, nachylenie do ekliptyki ma wartość 127˚.

</doc>
<doc id="1914704" url="https://pl.wikipedia.org/wiki?curid=1914704" title="Willa Brunona Hermanna w Poznaniu">
Willa Brunona Hermanna w Poznaniu

Willa Brunona Hermanna – willa-pałacyk z 1895, zlokalizowana w Poznaniu (Wilda) przy ul. 28 czerwca 1956 r. nr 188 (w pobliżu skrzyżowania z ul. Hetmańską).
Historia.
Willę postawił Brunon Hermann, jeden z pierwszych przemysłowców, którzy industrializowali Wildę w latach 90. XIX w. (zajmował się przemysłem drzewnym). Wraz z zakładami przeróbki drewna, willa stanowiła zespół architektury rezydencjonalno-fabrycznej.
Nieznany autor projektu willi korzystał ze wzorów architektury francuskiej XVII w. Ściany licowane są cegłami, a w ornamencie obficie wykorzystano gzymsy, pilastry i obramienia okienne. Nad całością góruje wieżyczka z ozdobnym hełmem.
Po Hermannie właścicielem obiektu był Bruno Toussaint. Przez wiele lat po II wojnie światowej w budynku funkcjonowało przedszkole pobliskich HCP. Obecnie willa stoi pusta, oczekując zmiany funkcji.
Dojazd.
Dojazd zapewniają tramwaje MPK Poznań linii 1, 2, 7, 9, 10, 18 (przystanek "Traugutta" lub "HCP").

</doc>
<doc id="1914705" url="https://pl.wikipedia.org/wiki?curid=1914705" title="Wronów (gmina)">
Wronów (gmina)

Wronów – dawna gmina wiejska istniejąca w XIX wieku w guberni lubelskiej. Siedzibą władz gminy był Wronów.
Za Królestwa Polskiego gmina Wronów należała do powiatu nowoaleksandryjskiego w guberni lubelskiej.
Gmina została zniesiona w 1874 roku, a jej obszar włączono do gminy Godów.

</doc>
<doc id="1914707" url="https://pl.wikipedia.org/wiki?curid=1914707" title="Eliáš Dohnal">
Eliáš Dohnal

Eliáš Antonín Dohnal OSBMr, właściwie Antonín Dohnal (ur. 1946) – były czeski duchowny greckokatolicki, bazylianin, tradycjonalista katolicki, patriarcha Bizantyjskiego Katolickiego Patriarchatu na Ukrainie.
Główny lider ruchu tradycjonalistów greckokatolickich zwanego ojcami podhoreckimi, którego centrum znajduje się w klasztorze bazyliańskim Zwiastowania Najświętszej Maryi Panny w Podhorcach na Ukrainie.
Życiorys.
Absolwent seminarium duchownego w Litomierzycach. W latach 1972–1991 duchowny rzymskokatolickiej archidiecezji ołomunieckiej. Za swoją aktywną działalność duszpasterską prześladowany przez StB. W 1991 r. przyjechał do Polski i wstąpił do nowicjatu Zakonu Bazylianów św. Jozafata w Warszawie.
Od 1992 r. organizował greckokatolickie życie klasztorne na Słowacji. Był założycielem klasztoru w Trebišovie. Jednocześnie pracował jako wykładowca na Wydziale Teologicznym w Preszowie. W 1997 r. otrzymał zezwolenie na utworzenie bazyliańskiej wspólnoty kontemplacyjnej "Comunita monasticae vitae". Zgoda na działalność tej grupy została jednak cofnięta w następnym roku. W 1999 roku obronił doktorat z teologii na Uniwersytecie Karola w Pradze.
Na początku XXI wieku stał się głosicielem poglądów o potrzebie zachowania w Kościele greckokatolickim dotychczasowych zwyczajów i o możliwie szybkie zjednoczenie Kościołów unickich w Czechach i na Słowacji z Ukraińskim Kościołem Greckokatolickim, aby uniknęły one działania prądów reformatorskich podobnych do tych jakie miały miejsce w Kościele rzymskokatolickim. Za swoje działania oraz poglądy został obłożony karami kościelnymi.
W 2003 r. stał się jednym z głównych krytyków wyboru na greckokatolickiego egzarchę Czech, Ladislava Hučki. Oskarżył biskupa o współpracę z aparatem bezpieczeństwa Czechosłowackiej Republiki Socjalistycznej oraz o jego możliwe próby reformowania Kościoła greckokatolickiego w Czechach pod dyktando liderów wspólnoty Focolari.
Po wydarzeniach w Czechach nie mogąc się pogodzić z nowym egzarchą wraz z grupą mnichów bazyliańskich wyjechał na Słowację. Następnie na Ukrainę, gdzie osiadł w bazyliańskim klasztorze w Podhorcach. Stanął tam na czele ruchu ojców podhoreckich, który sprzeciwia się wszelkim reformom w Kościołach greckokatolickich.
Wraz z pozostałymi eparchami z ruchu ojców podhoreckich założył Prawowierny Kościół Greckokatolicki i obłożył wraz z nimi imiennie klątwami kościelnymi wszystkich biskupów katolickich na świecie. 5 kwietnia 2011 roku został wybrany przez synod biskupów Prawowiernego Kościoła Greckokatolickiego na urząd patriarchy Bizantyjskiego Katolickiego Patriarchatu na Ukrainie.

</doc>
<doc id="1914709" url="https://pl.wikipedia.org/wiki?curid=1914709" title="Mariusz Strzelecki">
Mariusz Strzelecki

Mariusz Strzelecki (ur. 8 września 1967 w Toruniu, zm. 14 listopada 1994) – polski żużlowiec.
W latach 1984–1990 startował w barwach Apatora Toruń, a w latach 1991–1992 w barwach GKM Grudziądz. Dwukrotny drużynowy mistrz Polski (1986, 1990).
Zginął tragicznie w wypadku samochodowym.

</doc>
<doc id="1914710" url="https://pl.wikipedia.org/wiki?curid=1914710" title="Greg (Gothic)">
Greg (Gothic)



</doc>
<doc id="1914715" url="https://pl.wikipedia.org/wiki?curid=1914715" title="Jurij Małyhin">
Jurij Małyhin

Jurij Wołodymyrowycz Małyhin (ukr. Юрій Володимирович Малигін, ros. Юрий Владимирович Малыгин, "Jurij Władimirowicz Małygin"; ur. 29 kwietnia 1971 w Ługańsku) – ukraiński piłkarz, grający na pozycji bramkarza, trener piłkarski.
Kariera piłkarska.
Kariera klubowa.
Jego ojciec Wołodymyr Małyhin oraz brat Ołeksandr Małyhin również piłkarze. Wychowanek DJuSSz Zoria Ługańsk, w którym rozpoczął karierę piłkarską. Potem przeszedł do Stali Komunarsk, który później zmienił nazwę na Stal Ałczewsk. Latem 1995 powrócił do Zorii. W sezonie 1997/98 występował w Illiczowcu Mariupol. W 1999 wyjechał do Rosji, gdzie został piłkarzem Kristałłu Smoleńsk. Następnie występował w rosyjskich klubach Dinamo Petersburg, Lukoil Czelabińsk i Dinamo Stawropol. Latem 2003 powrócił do Zorii, a już na początku następnego roku przeszedł do Polissia Żytomierz, w którym ukończył karierę piłkarską.
Kariera trenerska.
Po zakończeniu kariery zawodniczej od początku 2005 pracował najpierw jako drugi trener Zorii-2 Ługańsk, ale dość szybko objął stanowisko głównego trenera drugiej drużyny. Potem prowadził drużynę rezerw Zorii, a w sierpniu oraz listopadzie-grudniu 2006 roku pełnił obowiązki głównego trenera klubu Zoria Ługańsk. Potem do 12 sierpnia 2008 roku prowadził inny ługański klub Komunalnyk. Latem 2009 zaproszony na stanowisko głównego trenera Hirnyk-Sport Komsomolsk, który trenował do końca roku. Od stycznia do czerwca 2010 prowadził FK Połtawa. W 2011 kierował FK Łysyczańsk. W 2013 najpierw pomagał trenować, a potem stał na czele klubu Nistru Otaci.

</doc>
<doc id="1914716" url="https://pl.wikipedia.org/wiki?curid=1914716" title="Stanisław Wrzaliński">
Stanisław Wrzaliński

Stanisław Mikołaj Wrzaliński (ur. 21 sierpnia 1882 w Płocku, zm. 4 stycznia 1950 w Wentorf) – pułkownik piechoty Wojska Polskiego, uczestnik walk o niepodległość Polski w I wojnie światowej oraz wojnie polsko-bolszewickiej, prezydent Gniezna w latach 1934–1936.
Życiorys.
Stanisław Wrzaliński w czasie I wojny światowej służył w Armii Rosyjskiej. Za służbę w Armii Rosyjskiej uzyskał szereg wysokich odznaczeń rosyjskich. W 1917 r. przeszedł do tworzących się oddziałów polskich w Rosji – I Korpusu Polskiego. W listopadzie 1918 r. uczestniczył w rozbrajaniu Niemców w Warszawie i tworzeniu oddziałów wojska polskiego w stolicy a następnie w podobnych działaniach w Wielkopolsce i na Pomorzu.
23 marca 1919 przejął od płk. Wacława Przeździeckiego dowództwo 5 pułku Strzelców Wielkopolskich, który 17 stycznia 1920 przemianowany został na 59 pułk piechoty wielkopolskiej. 25 maja 1919 wyznaczony został na stanowisko szefa sztabu Dowództwa Frontu Północnego. W następnym miesiącu powrócił do swojego pułku, którym pod jego nieobecność dowodził rtm. Ignacy Mielżyński. W czerwcu 1920 przebywał w szpitalu. 6 sierpnia 1920 przekazał dowództwo 59 pp kapitanowi Marcelemu Cerkiewiczowi, a sam objął dowodzenie XXIX Brygadą Piechoty. Uczestniczył w walkach z bolszewikami m.in. na Ukrainie, Białorusi a także w bitwie warszawskiej i bitwie nad Niemnem.
3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 116. lokatą w korpusie oficerów piechoty. W latach 1923–1924 był dowódcą piechoty dywizyjnej 11 Dywizji Piechoty w Stanisławowie. Następnie przeniesiony został do dyspozycji II wiceministra spraw wojskowych po czym objął dowództwo 5 Brygady Ochrony Pogranicza. Z dniem 28 maja 1926 roku przeniesiony został z KOP i przydzielony do dyspozycji dowódcy Okręgu Korpusu Nr IX w Brześciu. W lipcu 1928 roku wyznaczony został na stanowisko pełniącego obowiązki szefa Biura Uzupełnień Ministerstwa Spraw Wojskowych. Później został zatwierdzony na tym stanowisku. Pełniąc służbę w Stanisławowie i Warszawie pozostawał oficerem nadetatowym 49 pułku piechoty Strzelców Kresowych. 8 października 1929 wyznaczony został na stanowisko dowódcy 30 Dywizji Piechoty w Kobryniu. 13 października 1931 roku zwolniony został ze stanowiska dowódcy dywizji. Zastąpił go płk dypl. Emil Krukowicz-Przedrzymirski. Z dniem 31 grudnia 1931 przeniesiony został w stan spoczynku.
Decyzją MSW został mianowany na stanowisko Prezydenta Gniezna, którą to funkcję pełnił w latach 1934–1936
"2 lipca 1943 wysłał z Wrocławia list do Himmlera, w którym zgłaszał się "wraz ze swoimi ludźmi" (...mit meinen Landsleute Polen) do walki z bolszewizmem. Jego pismo pozostało bez odpowiedzi"
Aresztowany przez Niemców, po II wojnie światowej nie mógł wrócić do kraju. Zmarł w obozie dla ludności polskiej w Wentorf.

</doc>
<doc id="1914717" url="https://pl.wikipedia.org/wiki?curid=1914717" title="Aszur-etel-ilani">
Aszur-etel-ilani

Aszur-etel-ilani – król Asyrii, syn i bezpośredni następca Aszurbanipala. Panował jedynie kilka lat - uczeni datują jego rządy bądź na lata ok. 630-627 p.n.e. bądź na lata ok. 627-623 p.n.e.
Imię.
Akadyjskie imię tronowe tego władcy brzmi "Aššur-etel-ilāni", co znaczy „Aszur jest księciem bogów”. Najczęściej spotykane w tekstach formy zapisu tego imienia to (m)(d)"aš"("-šur")-"e-tel"("-li"/"lu")-DINGIR(.MEŠ), (m)AN.ŠÁR-"e-tel-li"/"lu4"-DINGIR(.ME/MEŠ) i (m)AN.ŠÁR-NIR.GÁL-DINGIR(.ME/MEŠ).
Panowanie.
Wśród historyków wciąż trwa debata na temat długości rządów Aszur-etel-ilani, ich chronologii, a także okoliczności objęcia i utraty przez niego władzy. Problemy z rekonstrukcją jego rządów wynikają przede wszystkim z gwałtownego spadku ilości dostępnych źródeł pisanych, jaki nastąpił po śmierci Aszurbanipala. Do tego dochodzą jeszcze trudności w interpretacji zachowanych źródeł, które czasem zaprzeczają sobie nawzajem.
Wiele wskazuje na to, że w chwili śmierci swego ojca Aszur-etel-ilani nie był jeszcze pełnoletni. Ze źródeł pisanych wiadomo, iż decydującą rolę w osadzeniu go na tronie Asyrii odegrał Sin-szumu-liszir, wysoki dostojnik i eunuch na dworze asyryjskim, który do ochrony młodego księcia użył własnej, prywatnej armii. Aszur-etel-ilani wyprawiał się do Babilonii, gdzie odnosił sukcesy w walce z Nabopolassarem, który ogłosił się królem Babilonii. Przez cały swój krótki okres rządów musiał też stawiać czoła roszczeniom swego starszego brata Sin-szar-iszkuna, któremu udało się jednak w końcu w 623 r. p.n.e. przejąć tron. Dalszy los Aszur-etel-ilani nie jest znany.

</doc>
<doc id="1914719" url="https://pl.wikipedia.org/wiki?curid=1914719" title="Kowala (gmina w guberni lubelskiej)">
Kowala (gmina w guberni lubelskiej)

Kowala – dawna gmina wiejska istniejąca w XIX wieku w guberni lubelskiej. Siedzibą władz gminy była Kowala.
Za Królestwa Polskiego gmina Kowala należała do powiatu nowoaleksandryjskiego w guberni lubelskiej.
Gmina została zniesiona w 1874 roku, a jej obszar włączono do gminy Karczmiska.

</doc>
<doc id="1914721" url="https://pl.wikipedia.org/wiki?curid=1914721" title="Chopin a muzyka ludowa">
Chopin a muzyka ludowa

Fryderyk Chopin zetknął się z kulturą wiejską już w dzieciństwie, jeżdżąc na wakacje do dworów swoich przyjaciół na Mazowszu i Kujawach (Żelazowa Wola, Szafarnia, Obrów, Służew). Matka pochodziła z rodziny ziemiańskiej, do zamążpójścia nigdy nie była w mieście, a dziadek był zarządcą hr. Skarbków w majątku Długie koło Izbicy Kujawskiej.
Młody Fryderyk bardzo interesował się muzyką wiejską, chodził na wesela i zabawy taneczne, zapisywał słowa przyśpiewek. Potrafił naśladować barwę głosów starszych i młodszych śpiewaczek wiejskich (miał niezwykły talent naśladowczy). Zdarzało się także, że płacił swoim wiejskim informatorom, aby zaśpiewali mu szczególnie interesujące go melodie.
Jak pisał w liście do rodziny z 26 sierpnia 1825, podczas jednej z takich zabaw, w czasie obrzędu zwanego okrężne, na dziedzińcu dworskim uważnie obserwował grę skrzypka i jego improwizacje, po czym chwycił za basy i wtórował „skrzypiście” na instrumencie, w którym pozostała tylko jedna już struna. Jako że do obycia towarzyskiego należała w tych czasach umiejętność tańca, młody Fryderyk tańczył oberki wiejskie, a czuł się w nich na tyle pewnie, że prowadził też taniec w pierwszej parze. Podczas wiejskich zabaw obserwował i zapisywał przyśpiewki improwizowane przez kapelę grającą potem mazurki. Jedna z takich strof została wymyślona także na jego temat. Komponowane później przez niego mazurki mają melodyjny „śpiewny” charakter, śpiewała je zresztą z towarzyszeniem samego Chopina Pauline Viardot-Garcia podczas jego pobytu w Anglii.
Jego spostrzeżenia dotyczące muzyki ludowej nie były bezkrytyczne. Opisywał „chóry fałszywych dyskantów”, „wiejskie Catalani”, „połową gęby piskliwie piszczące”. Wszystkie te opisy zachowały się w wysyłanym do rodziców „Kurierze Szafarskim”, który Chopin w formie zabawy „redagował” wraz z rodzeństwem Dziewanowskich, wzorując się na „Kurjerze Warszawskim”.
Nie odpowiadał mu sposób aranżacji praktykowany przez ówczesnych kompozytorów opracowujących folklor ludowy, takich jak Elsner czy Kurpiński. Krytycznie odnosił się do harmonizacji melodii pieśni opracowanych przez Kolberga, zarzucając mu, że czyni z nich „piękności z przyprawianymi nosami, różowane, z przyprawianymi nogami na szczudłach”. Uważał, że owe przeróbki prędzej czy później staną się pośmiewiskiem dla potomnych, a badaczom przysporzą dużo trudu, by wyczyścić je z niepotrzebnych „upiększeń”.
Najwięcej motywów ludowych, wziętych z kujawiaków, oberków znaleźć można w Chopina, w krakowiaku i pieśniach (tu głównie melodie popularne).
Nie można zaliczyć do tego grona jego , gdyż są one spuścizną kultury dworskiej, dostojnych polonezów szlacheckich, tak popularnych wśród szlachty polskiej we dworach i pałacach. Nie ma w nich śladu wiejskich chodzonych – wolnych i płynnych tańców rozpoczynających wesele na wsi polskiej.
Motywy polskiej muzyki ludowej w twórczości Chopina.
Chopin interesował się również muzyką ludową innych krajów. Pauline Viardot śpiewała mu hiszpańskie pieśni ludowe, a Jenny Lind, śpiewaczka szwedzka – pieśni ze Szwecji. Znał również pieśni szkockie, a na wsi w Nohant w środkowej Francji zapisywał pieśni francuskie.

</doc>
<doc id="1914724" url="https://pl.wikipedia.org/wiki?curid=1914724" title="Wachlarzówka smolista">
Wachlarzówka smolista

Wachlarzówka smolista ("Rhipidura leucophrys") – gatunek ptaka z rodziny wachlarzówek (Rhipiduridae), tubylczego dla Australii, Nowej Gwinei, Wysp Salomona, Archipelagu Bismarcka i wschodniej Indonezji. Łatwo rozpoznawalny ptak, pospolity na większości obszaru występowania. Zamieszkuje wiele siedlisk, unika gęstych lasów. Mierzy 19–21,5 cm. Ubarwienie wachlarzówki jest kontrastowe – górne części ciała prawie całkowicie czarne, brzuch biały. Obie płcie upierzone podobnie. Wyróżniane są trzy podgatunki: "R. l. leucophrys" z centralnej i południowej Australii, mniejszy "R. l. picata" z północnej Australii oraz większy "R. l. melaleuca" z Nowej Gwinei i wysp położonych w jej sąsiedztwie. Gatunek należy do rodziny wachlarzówkowatych, podrodziny wachlarzówek, rodzaju "Rhipidura". Zalicza się do podrzędu śpiewających. Według dawniejszej klasyfikacji należał do rodziny dziwogonów, jednak w 2008 L. Christidis i W.E. Boles podnieśli wachlarzówki do rangi rodziny.
Wachlarzówka smolista to ptak owadożerny, spędzający dużo czasu na wyszukiwaniu pożywienia na otwartym terenie. Polska nazwa zwyczajowa pochodzi prawdopodobnie od charakterystycznego wyglądu piór ogona przypominających wachlarz oraz od barwy górnych partii ciała zwierzęcia, które są smolisto czarne. To agresywny i terytorialny gatunek, może nękać nawet dużo większe od siebie ptaki, jak kukabura chichotliwa czy orzeł australijski. Wachlarzówka smolista dobrze przystosowuje się do zmian w krajobrazie spowodowanych ingerencją człowieka, dlatego jest często widywana na miejskich trawnikach, w parkach i ogrodach. Stanowi ważny element folkloru Aborygenów – przypisuje się jej rolę zwiastuna złych wieści lub złodzieja tajemnic.
Nazewnictwo i taksonomia.
Jako pierwszy wachlarzówkę smolistą opisał ornitolog John Latham w 1801, umieszczając ją pod nazwą "Turdus leucophrys". Epitet gatunkowy pochodzi ze starożytnej greki – od słowa "leukos" („biały”) i "ǒphrys" („brew”). Wcześniejsze nazwy naukowe to "Muscicapa tricolor", autorstwa Louisa Jean Pierre Vieillota, oraz "Rhipidura motacilloides", nadana przez naturalistów Nicholasa Aylwarda Vigorsa i Thomasa Horsfielda w 1827, którzy doprowadzili do utworzenia rodzaju "Rhipidura". Nazwa rodzajowa także pochodzi z greki klasycznej – od słów "rhipis" („wachlarz”) i "oura" („ogon”).
John Gould i inni publikujący w tamtym czasie nazywali gatunek "Black-and-white Fantail", odnotowując również używanie innej angielskiej nazwy – "Willie Wagtail", która w angielszczyźnie upowszechniła się po 1916. Drugi człon angielskiej nazwy zwyczajowej pochodzi od zachowania ptaka, natomiast pochodzenie pierwszego nie jest jasne. Nazwy "Willy Wagtail" używano potocznie także w odniesieniu do podgatunku pliszki siwej ("Motacilla alba") występującego na Wyspie Man i w Irlandii Północnej.
Inne używane lokalnie nazwy zwyczajowe to: "Shepherd’s Companion" (ponieważ często towarzyszy zwierzętom gospodarskim), "Frogbird", "Morning Bird" i "Australian Nightingale". Wiele nazw nadanych zwierzęciu przez Aborygenów to onomatopeje, utworzone ze względu na krzykliwe odgłosy, jakie wydają. "Djididjidi" to nazwa pochodząca z wyżyny Kimberley, kolejna to "Djigirridjdjigirridj" używana przez Aborygenów mówiących w dialekcie Gunwinggu, żyjących na Ziemi Arnhema. W Australii Centralnej, na południowy zachód od miasta Alice Springs, w dialekcie Pitjantjatjara, funkcjonuje określenie "tjintir-tjintir(pa)". Pośród ludzi Kamilaroi jest to słowo "thirrithirri". Na Wyspie Bougainville’a jest nazywany "Tsiropen" w języku Banoni, z zachodniego wybrzeża, natomiast w Awaipa, w dystrykcie Kieta jego nazwa to "Maneka".
Mimo wspólnej angielskiej nazwy zwyczajowej ("Wagtail") wachlarzówka smolista nie jest spokrewniona z eurazjatyckim rodzajem "Motacilla" zaliczanym do rodziny pliszkowatych. Niektórzy badacze klasyfikują grupę ptaków zawierającą rodzaj "Rhipidura" jako podrodzinę o nazwie Rhipidurinae wewnątrz rodziny dziwogonów, razem z monarkowatymi, podczas gdy inni uznają ich odrębność za wystarczającą, by wydzielić je do osobnej rodziny Rhipiduridae (wachlarzówkowate). Pierwsze badania molekularne, przeprowadzane pod koniec 80. i na początku 90. lat XX wieku, pokazały, że gatunki z rodziny Rhipiduridae należą do dużej grupy w większości australijskich ptaków zwanej Corvida, do której zalicza się wiele tropikalnych i australijskich wróblowych (jest to radykalny podział taksonimiczny zaproponowany przez Charlesa Sibleya i Jona Edwarda Ahlquista).
Podgatunki.
Wszystkie trzy formy "R. leucophrys" mają bardzo podobne upierzenie. Wyróżniane są następujące podgatunki:
Morfologia.
Dorosła wachlarzówka smolista osiąga od 19 do 21,5 cm długości, masa jej ciała wynosi 17–24 g, ogon mierzy 10–11 cm. Krótki, cienki dziób jest długi na 1,64–1,93 cm, zakończony lekkim, haczykowatym wygięciem. Gatunek ma dłuższe nogi w porównaniu z innymi wachlarzówkami, co może być przystosowaniem do żerowania na ziemi. Zarówno samce, jak i samice cechuje podobne upierzenie: głowa, gardło, strefa powyżej piersi, skrzydła, górne obszary ciała oraz ogon są w całości ubarwione na czarno. Jedynie tzw. brwi, „wąsy” oraz dolne części ciała są białe. Dziób i nogi są czarne, natomiast tęczówki ciemnobrązowe. Niedojrzałe ptaki, w pierwszym roku po zmianie upierzenia, mogą mieć bledsze zakończenia skrzydeł, podczas gdy młode osobniki mają bardziej matowe ubarwienie, ich górne obszary ciała są brązowe, na głowie i piersi widać jasnobrązowe pola w kształcie muszli.
Występowanie i środowisko.
Szeroko rozpowszechniona i pospolita, wachlarzówka smolista jest spotykana w Australii, Nowej Gwinei, na Wyspach Salomona, Archipelagu Bismarcka oraz we wschodniej Indonezji. Prowadzi osiadły tryb życia na większości terytorium Australii, jedynie na niektórych obszarach zaobserwowano sezonowe przemieszczanie się; jesienią i zimą jest gościem w północno-wschodniej części Nowej Południowej Walii oraz południowego Queensland, jak również Gulf Country i części półwyspu Jork na dalekiej północy. Jest gatunkiem zalatującym na Tasmanii i Lord Howe. W 2002 zanotowano jednokrotne pojawienie się na Wyspach Mangere, części archipelagu Wysp Chatham, na wschodzie Nowej Zelandii. Wachlarzówka została wypuszczona na Hawajach około 1922, w celu kontrolowania liczebności owadów, pasożytujących na zwierzętach gospodarskich, ale introdukcja nie powiodła się i ostatni raz ptaka obserwowano w Koko Head w 1937.
Wachlarzówka smolista zadamawia się w różnych siedliskach, ale unika gęsto zalesionych obszarów, takich jak lasy deszczowe. Preferuje półotwarte lasy lub obszary trawiaste z rozproszonymi drzewami, często w pobliżu mokradeł lub zbiorników wodnych. W Nowej Gwinei zamieszkuje sztuczne polany leśne i obszary pokryte trawą, jak również otwarte lasy i namorzyny. Na wyspie Guadalcanal zanotowano występowanie na otwartych przestrzeniach i w gajach kokosowych. Dobrze reaguje na zmiany krajobrazu powodowane działalnością człowieka i może być widywana na polowaniach na otwartych, trawiastych obszarach, takich jak trawniki, ogrody, parki i tereny przeznaczone do uprawiania sportu. Gatunek rozprzestrzenia się po Zachodniej Australii, po regionie Wheatbelt, po tym, jak roślinność pierwotna została przetrzebiona w celach rolniczych.
Zachowanie.
Za dnia ptak jest prawie zawsze w ruchu i rzadko zatrzymuje się na więcej niż kilka chwil. Nawet kiedy przysiada na gałęzi, porusza ogonem z boku na bok i przekręca się, wypatrując zdobyczy. Ptaki są napotykane pojedynczo lub w parach, chociaż mogą zbierać się w małe stada. W przeciwieństwie do innych wachlarzówek wiele czasu spędzają na ziemi. W locie mocno biją skrzydłami, z przerwami na szybkie zanurkowanie. Charakterystycznie machają ogonem podczas lądowania, po krótkim zanurkowaniu w locie.
Wachlarzówka smolista jest gatunkiem silnie terytorialnym, potrafi nieustraszenie bronić swojego terytorium; dręczy nie tylko małe ptaki, ale także te większe, takie jak dzierzbowron ("Gymnorhina tibicen"), kruk australijski ("Corvus coronoides"), kukabura chichotliwa ("Dacelo novaeguineae") czy orzeł australijski ("Aquila audax"). Może nawet atakować psy domowe i koty. Kiedy nęka przeciwnika, unika głowy i podfruwa od tyłu. Zarówno samce, jak i samice mogą angażować się w to zachowanie, zwykle bardziej intensywnie w okresie lęgowym. Rozmiar terytoriów to 1–3 ha. Ptaki ogłaszają objęcie terenu oraz bronią go przed innymi parami poprzez "powietrzne przedstawienia". Jeden osobnik pozostaje w spoczynku, natomiast drugi zakreśla pętle i wielokrotnie nurkuje w locie, zanim role się nie odwrócą; oba zwierzęta śpiewają wtedy przez cały czas.
Białe brwi wachlarzówek stają się rozszerzone i lepiej widoczne w "agresywnych pokazach powietrznych", natomiast mniej nastroszone i bardziej ukryte przy zwykłych powietrznych ewolucjach.
Żywienie.
Wachlarzówka smolista przysiada na niskich gałęziach, ogrodzeniach, słupach, wyszukując owadów i innych małych bezkręgowców w powietrzu, jak i na ziemi. Zwykle poluje na owady latające, takie jak komary, muchy i małe ćmy, ale czasami zbiera je z ziemi. Kiedy ludzie bądź zwierzęta, takie jak bydło, owce lub konie, chodzą po obszarach porośniętych trawą, ptaki te często podążają za nimi, podskakując po ziemi, podlatując od tyłu i chwytając owady, gdy tylko te zostaną wypłoszone z trawy. Podczas żerowania w ten sposób machają poziomo ogonem; dokładny cel takiego postępowania nie jest znany, ale uważa się, że pomaga to wypłoszyć owady ukryte w roślinności, a więc ułatwia ich schwytanie. Wachlarzówka smolista może wyjmować kleszcze ze skóry pasących się zwierząt, takich jak bydło i świnie, jak również lwów śpiących w zoo. Zabija swą ofiarę poprzez uderzenie o twardą powierzchnię lub przytrzymując ją odrywa skrzydła i wydobywa jadalne wnętrze.
Oportunistyczna strategia żerowania prawdopodobnie znacznie ułatwia jej przystosowanie się do życia w terenie zamieszkałym; żywi się różnymi stawonogami, takimi jak: motyle, ćmy, muchówki, chrząszcze, ważki, pluskwiaki, pająki, pareczniki, czy dwuparce. Podczas badań w Madang, na północnym wybrzeżu Papui-Nowej Gwinei, udokumentowano również przypadki zabijania małych jaszczurek, takich jak scynki i gekony. Ich kości ogonowe znajdowano w kale wachlarzówek, choć nie jest do końca jasne, czy ptaki zjadały całe zwierzę, czy tylko jego ogon. Tak czy inaczej, jaszczurki są jedynie bardzo okazjonalną zdobyczą i stanowią 1–3% całkowitej diety. Wyniki badań z Madang sugerują, że wachlarzówki smoliste selektywnie karmią swe młode większą zdobyczą.
Rozród.
Wachlarzówki smoliste zazwyczaj tworzą pary na całe życie. Okres rozrodczy trwa od lipca do grudnia, częściej następuje po deszczu w regionach bardziej suchych. W tym czasie ptaki mogą wychować do czterech lęgów. Budują gniazdo w kształcie kielicha na odgałęzieniach, z dala od liści czy liściastego okrycia, poniżej 5 m nad powierzchnią gruntu. Krokwie i okap także mogą być wykorzystywane do tego celu. Zaobserwowano, że gniazda są tworzone w sąsiedztwie gralin srokatych ("Grallina cyanoleuca") – silnie terytorialnych ptaków. Być może wachlarzówki korzystają z ich agresji w stosunku do drapieżników. Podobnie, nie obawiają się budować w pobliżu siedzib ludzkich.
Gniazdo składa się z łodyg traw, pasów kory i innych włóknistych materiałów, połączonych i splecionych razem z pajęczą nicią. Wykorzystywana może być nawet sierść domowych psów i kotów. Samica składa od dwóch do czterech małych kremowo-białych jaj z brązowawymi oznaczeniami, mierzących 16 × 21 mm i wysiaduje je przez 14 dni. Jak wszystkie wróblowe, pisklęta są gniazdownikami; wykluwają się nieupierzone i bezbronne, z zamkniętymi oczami. Pozostają w gnieździe. Oboje rodzice żywią młode i mogą robić to, dopóki nie rozpocznie się kolejny lęg. Pisklęta pozostają w gnieździe przez pełne 14 dni, zanim się nie opierzą. Zaraz po tym pozostają w ukryciu przez jeden lub dwa dni, następnie odbywają dłuższą, ponaddwudziestometrową podróż. Rodzice przestają karmić upierzone pisklęta pod koniec drugiego tygodnia, gdyż młode ptaki coraz częściej wyszukują żywność samodzielnie. Wkrótce potem dorosłe osobniki odpędzają potomstwo ze swego terytorium.
Czasem w gnieździe wachlarzówek swoje jaja składa kukułka blada ("Cacomantis pallidus"), jednak gospodarze zwykle rozpoznają i wyrzucają je, dlatego sukces pasożytów lęgowych jest rzadki. Notowano również pasożytnictwo kukułki wachlarzowatej ("Cacomantis flabelliformis"), płowej ("C. variolosus"), kukułeczki brązowej ("Chrysococcyx basalis") i jarzębatej ("C. lucidus").
Pomimo że wachlarzówka smolista jest bardzo dobrze przystosowanym gatunkiem, drapieżcy zjadają wiele jaj i młodych. Około dwóch trzecich jaj jest wysiadywanych z powodzeniem, a jedna trzecia osobników młodych opuszcza gniazdo. Pisklęta mogą być zabite przez srokacza czarnogardłego ("Cracticus nigrogularis"), srokacza czarnego ("Melloria quoyi", dawniej "Cracticus quoyi"), dziwogona włochatego ("Dicrurus bracteatus") czy kurawongę czarną ("Strepera graculina"), jak również zdziczałe koty ("Felis catus") i gatunki szczurów. Bliskość ludzkich siedzib stwarza również zagrożenie niszczenia gniazd.
Głos.
Wachlarzówka to bardzo hałaśliwy ptak, do jej repertuaru zalicza się wiele różnych dźwięków. Najbardziej rozpoznawalny jest szybko wykonywany odgłos "chit-chit-chit-chit", wyróżnia się jednak więcej bardziej melodyjnych śpiewów. John Gould opisał głos wachlarzówki jako podobny do dźwięków wydawanych przez dziecięcą grzechotkę lub „małe koła zębate młyna parowego”. Neville Cayley, w swojej książce "What Bird is That?" (1935) pisze, że ptak ma głos „przyjemny, przypominający dźwięki wydawane przez "słodkie, ładne, małe stworzenie", często wydawany w ciągu dnia lub nocy, zwłaszcza w księżycowe noce”.
Status.
IUCN uznaje wachlarzówkę smolistą za gatunek najmniejszej troski (LC, "Least Concern") nieprzerwanie od 1988. Liczebność populacji nie została oszacowana, ale ptak ten opisywany jest jako pospolity do bardzo pospolitego. Trend liczebności populacji oceniany jest jako wzrostowy.
Znaczenie w kulturze.
Wachlarzówka smolista odgrywa znaczną rolę w folklorze australijskich Aborygenów. Plemiona zamieszkujące południowo-wschodnie obszary Australii, jak Ngarrindjeri znad dolnej Murray i Narrunga z półwyspu Yorke, traktują ją jak zwiastuna złych wieści. Uważali, że ptak może wykradać ludzkie sekrety podczas przebywania wokół obozu, dlatego kobiety milczały w jego obecności. Podobne wierzenia funkcjonowały pośród ludzi zamieszkujących Kimberley. Czcili oni wachlarzówkę smolistą jako najinteligentniejsze ze zwierząt. Jej pomysłowość ukazana jest również w opowieści ludzi posługujących się językiem Tinputz, gdzie "Singsing Tongereng" (wachlarzówka smolista) dzięki jeździe na grzbiecie orła wygrywa konkurs polegający na wzniesieniu się jak najwyżej nad Ziemię.

</doc>
<doc id="1914725" url="https://pl.wikipedia.org/wiki?curid=1914725" title="52P/Harrington-Abell">
52P/Harrington-Abell

52P/Harrington-Abell – kometa krótkookresowa, należąca do rodziny Jowisza.
Odkrycie.
Kometa tę odkryli Robert G. Harrington i George Ogden Abell 22 marca 1955 roku w Obserwatorium Palomar w Kalifornii.
Orbita komety.
Orbita komety 52P/Harrington-Abell ma kształt elipsy o mimośrodzie 0,54. Jej peryhelium znajduje się w odległości 1,77 j.a., aphelium zaś 5,94 j.a. od Słońca. Jej okres obiegu wokół Słońca wynosi 7,58 roku, nachylenie do ekliptyki to wartość 10,2˚.
Właściwości fizyczne.
Średnica jądra komety 52P/Harrington-Abell wynosi 2,6 km.

</doc>
<doc id="1914726" url="https://pl.wikipedia.org/wiki?curid=1914726" title="Trzy etiudy Chopina (film 1944)">
Trzy etiudy Chopina (film 1944)

Trzy etiudy Chopina – polsko-amerykański film poetycki, etiuda eksperymentalna w reżyserii Eugeniusza Cękalskiego z 1944. Autorami scenariusza są Cękalski i Krystyna Swinarska. Autorem zdjęć jest Cękalski oraz Lillys J. Rescher. Za efekty specjalne odpowiadał N. Lerner.
Film "Trzy etiudy Chopina" stanowi remake filmu o tym samym tytule z 1937 (reżyserował go ten sam twórca). Jego kopie przechowywane są w Filmotece Polskiej oraz Polish Information Center – Nowy Jork.
Jest to film dźwiękowy, nagrany na taśmie o średnim metrażu w technice Eastman Color. Komentarz czytany jest przez Olina Downesa. W filmie występuje para tancerzy, Natalia Krassowska i Jerzy Łazowski. Charakter filmu jest wyraźnie propagandowy. Zyskał on duże uznanie zarówno w Stanach Zjednoczonych, jak i w powojennej Polsce.
W filmie wykorzystano muzykę skomponowaną przez Fryderyka Chopina w wykonaniu pianisty Witolda Małcużyńskiego (wizualizacja "Etiudy c-moll op. 10 nr 12" wyraźnie nawiązuje do filmu "Wzywamy Pana Smitha" z 1943 autorstwa Franciszki i Stefana Themersonów).
W filmie wykorzystano trzy utwory autorstwa Chopina:

</doc>
<doc id="1914727" url="https://pl.wikipedia.org/wiki?curid=1914727" title="Bohdan Korewicki">
Bohdan Korewicki

Bohdan Korewicki (ur. 3 stycznia 1902 w Nasiekówce na Podolu, zm. 8 stycznia 1975 w Warszawie) – polski artysta malarz, pisarz, autor cieszącej się dużym powodzeniem dwutomowej powieści "Przez ocean czasu" wydanej w 1957 oraz książki "Jej perypetie. Powieść trochę niesamowita" (1958). Był członkiem Związku Literatów Polskich.
Życiorys.
Bohdan Nagody-Korewicki urodził się 3 stycznia 1902 w Nasiekówce na Podolu. Pochodził z rodziny ziemiańskiej, jego rodzicami byli Witold i Wanda z Jordan-Walawskich. Uczył się w polskim gimnazjum w Winnicy, potem w Warszawie, gdzie osiadł na stałe; naukę ukończył w 1921. Następnie uczęszczał do Szkoły Rysunkowej im. Gersona w Warszawie (1921–1924); dyplom uzyskał w 1926. W tym samym czasie kształcił głos u Tadeusza Leliwy (1923–1929) i u U. Macnera (do 1931); harmonię i instrumentację studiował u Ludomira Różyckiego. W sezonie kulturalnym 1925/1926 należał do zespołu solistów opery Zjednoczonych Teatrów Pomorskich pod kierownictwem Jerzego Bojanowskiego, gdzie śpiewał m.in. w "Strasznym dworze". Potem zajął się malarstwem, wystawiał w Towarzystwie Zachęty Sztuk Pięknych (1932–1937) i w Klubie Artystów Plastyków Warszawskiej Spółdzielni Mieszkaniowej „Szklane Domy” (1938). W 1934 ożenił się z Janiną z Jastrzębskich.
Podczas okupacji ukrywał się, m.in. u Janusza Lecha Jakubowskiego – profesora Politechniki Warszawskiej. Po powstaniu warszawskim został wywieziony do Niemiec, do obozu pracy w Brunszwiku. Tam dla współtowarzyszy organizował wystawy obrazów i prowadził teatr amatorski, w którym wystawił własną humoreskę kryminalną "Inspektor Morrison".
Do kraju powrócił w 1946. W latach 1947–1948 pracował w Ludowym Instytucie Oświaty i Kultury w Warszawie, w 1948 w Wydziale Propagandy Polskiego Czerwonego Krzyża. Następnie pracował jako śpiewak chóru w Polskim Radiu (1949–1955) i Filharmonii Narodowej (1956–1970). 1 lipca 1970 przeszedł na emeryturę. Zajmował się fotografiką, był członkiem Warszawskiego Towarzystwa Fotograficznego (wystawy w 1971 i 1975).
Zmarł 8 stycznia 1975 w Warszawie. Pochowano go na cmentarzu Powązkowskim (kwatera 167-1-25).
Dzieła.
"Jej perypetie. Powieść trochę niesamowita".
Rok po pierwszej powieść Korewicki wydał kolejną, "Jej perypetie. Powieść trochę niesamowita". Tym razem jest ona kierowana do dorosłych czytelników. Dokonał w niej modnej obecnie, a rzadkiej podówczas parodii rozmaitych stylów i gatunków parodiując romans z czasów hiszpańskich, powieść podróżniczą i przygodową, kryminalną a nawet, może i przede wszystkim fantastykę naukową. Książka pełna jest zabawnych sytuacji i opowiadanych żartów.
Bohaterką jest piękna Isia, dziewczyna otwarta i skłonna do obnażania się, która spotyka naukowca szarlatana, wynalazcę aparatu do "ekstyrpacji" czyli bezbolesnego i całkowitego wydrążenia człowieka.

</doc>
<doc id="1914729" url="https://pl.wikipedia.org/wiki?curid=1914729" title="Sin-szar-iszkun">
Sin-szar-iszkun



</doc>
<doc id="1914736" url="https://pl.wikipedia.org/wiki?curid=1914736" title="Łyżwiarstwo szybkie na Zimowych Igrzyskach Olimpijskich 1988">
Łyżwiarstwo szybkie na Zimowych Igrzyskach Olimpijskich 1988

Zawody w łyżwiarstwie szybkim na Zimowych Igrzyskach Olimpijskich 1988 odbywały się w dniach 14 lutego – 28 lutego 1988 roku. Zarówno mężczyźni i kobiety walczyli w pięciu konkurencjach: na 500 m, 1000 m, 1500 m, 5000 m, 10 000 m dla mężczyzn oraz 500 m, 1000 m, 1500 m i 3000 m dla kobiet. Łącznie rozdanych zostało zatem dziesięć kompletów medali. Zawody odbywały się na torze lodowym Olympic Oval.
Mężczyźni.
500 m.
Data: 14 lutego 1988
1000 m.
Data: 18 lutego 1988
1500 m.
Data: 20 lutego 1988
5000 m.
Data: 17 lutego 1988
10 000 m.
Data: 21 lutego 1988
Kobiety.
500 m.
Data: 22 lutego 1988
1000 m.
Data: 26 lutego 1988
1500 m.
Data: 27 lutego 1988
3000 m.
Data: 23 lutego 1988
5000 m.
Data: 28 lutego 1988

</doc>
<doc id="1914738" url="https://pl.wikipedia.org/wiki?curid=1914738" title="Frankenstein (film 1910)">
Frankenstein (film 1910)

Frankenstein – krótkometrażowy film niemy wyprodukowany w 1910 roku przez Thomasa A. Edisona, w reżyserii Jamesa Searle Dawleya. Jest to pierwsza ekranizacja słynnej powieści Mary W. Shelley ("Frankenstein, czyli nowy Prometeusz") o monstrum stworzonym przez szalonego naukowca Wiktora Frankensteina.
Opis fabuły.
Młody student Frankenstein, pracując samotnie w uniwersyteckim laboratorium, próbuje zgłębić tajemnicę życia i stworzyć idealnego człowieka. Jednak z ogromnego kotła z odczynnikami wyłania się daleka od ideału, paskudna istota – monstrum. Frankenstein przerażony jego widokiem mdleje, a następnie wzburzony opuszcza laboratorium przekonany, że eksperyment się nie udał. W domu roztrzęsionego studenta uspokaja narzeczona Elizabeth. Jednak stwór, który nie może istnieć bez swojego stwórcy, podąża za nim i zaczyna nachodzić go w jego mieszkaniu. Potwór pojawia się ponownie w dniu ślubu Elizabeth i Frankensteina. Zauważa swoje odbicie w lutrze, ze strachem zasłania twarz przed swoim własnym widokiem, po czym znika. Odbicie w lustrze pozostaje jednak nieporuszone. Frankenstein podchodzi do zwierciadła i zamiast swojego wizerunku widzi potwora, który jednak w końcu znika, przywracając studentowi jego własne odbicie.
Ostatnia scena jest metaforą, swoistą walką dusz monstrum i studenta, mającą zwrócić uwagę widza na kwestię odpowiedzialności człowieka ingerującego w prawa natury, który eksperymentuje na polu zastrzeżonym dla sił nadprzyrodzonych.
O filmie.
Producentem filmu był Thomas A. Edison. Obraz powstał w jego wytwórni filmowej Edison Manufacturing Company – w studiu filmowym Edison Motion Picture Studio w Nowym Jorku (Bronx). 
Film był jednym z pierwszych w historii obrazów kina światowego, w którym na szeroką skalę zastosowano efekty specjalne: na przykład scena powstawania monstrum z ognia w kotle z chemikaliami była prostym zabiegiem cofnięcia sekwencji taśmy filmowej (tzn. najpierw sfilmowano spalenie makiety stwora, a następnie zmontowano ją od końca), a pojawianie się w lustrze postaci monstrum, podczas gdy stoi przed nim naukowiec, było efektem zwykłego fotomontażu ("split frame technique"). Czyniły one jednak w owym czasie olbrzymie wrażenie na widzach.
Zgodnie z panującym w ówczesnym kinie zwyczajem, kiedy to aktorzy mieli prawo występować we własnych strojach, ubiór monstrum został wykonany według pomysłu odtwórcy roli potwora Charlesa S. Ogle'a, który zaprojektował go na podstawie opisu Mary Shelley. Niektórzy krytycy filmowi uważają dziś, że pomimo braku dźwięku i niskiego poziomu techniki filmowej, w jakiej obraz został wykonany, monstrum wzbudza o wiele większą grozę niż potwór z głośnej ekranizacji z lat 30. XX w. z Borisem Karloffem. 
Film został nakręcony tzw. „nieruchomą kamerą” (stoi ona w jednym miejscu) i brak w nim jakichkolwiek zbliżeń. Cały ciężar akcji skupiony jest na grze aktorów. 
Przez długie lata film uchodził za bezpowrotnie zaginiony. Uważano, że wszystkie jego kopie spłonęły w wielkim pożarze wytwórni Edisona w roku 1914. Jedyną informacją o nim była fotografia Charlesa S. Ogle'a z planu filmowego i zapis w katalogu filmów Edisona. W latach 50. XX w. jedną z kopii nabył prywatny kolekcjoner Alois F. Dettlaff z USA, który dopiero 25 lat później zorientował się co posiada.

</doc>
<doc id="1914740" url="https://pl.wikipedia.org/wiki?curid=1914740" title="Podbój Syberii">
Podbój Syberii



</doc>
<doc id="1914741" url="https://pl.wikipedia.org/wiki?curid=1914741" title="Rosyjska Ameryka">
Rosyjska Ameryka



</doc>
<doc id="1914742" url="https://pl.wikipedia.org/wiki?curid=1914742" title="Sokił Roweńky">
Sokił Roweńky



</doc>
<doc id="1914743" url="https://pl.wikipedia.org/wiki?curid=1914743" title="Kastor &amp; Pollux">
Kastor &amp; Pollux

Kastor &amp; Pollux – dwa wieżowce we Frankfurcie nad Menem wchodzące w skład kompleksu biurowego Forum Frankfurt. Wyższy wieżowiec "Pollux" ma wysokość 130 metrów i posiada 33 piętra, natomiast niższy wieżowiec, o nazwie "Kastor", mierzy 95 metrów i posiada 22 kondygnacje. Łączna powierzchnia kompleksu wynosi około . Budowę kompleksu rozpoczęto w 1994 roku, a ukończono w 1997. Nazwy wieżowców biorą swą nazwę od Dioskurów z mitologii greckiej.

</doc>
<doc id="1914745" url="https://pl.wikipedia.org/wiki?curid=1914745" title="Wołodymyr Małyhin">
Wołodymyr Małyhin

Wołodymyr Illicz Małyhin (ukr. Володимир Ілліч Малигін, ros. Владимир Ильич Малыгин, "Władimir Iljicz Małygin"; ur. 1 listopada 1948 w Woroszyłowsku) – ukraiński piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek klubu Stali Komunarsk. W 1965 rozpoczął karierę piłkarską w miejscowym klubie Komunarec Komunarsk. W 1970 przeszedł do Zorii Woroszyłowgrad, w którym występował przez 12 lat. Karierę piłkarską ukończył w amatorskiej drużynie Sokił Roweńky.
Kariera reprezentacyjna.
29 czerwca 1972 debiutował w reprezentacji Związku Radzieckiego w wygranym 1:0 meczu z Urugwajem. Łącznie rozegrał 3 mecze.
Kariera trenerska.
Po zakończeniu kariery zawodniczej od 1981 trenował dzieci w Szkole Piłkarskiej Zorii. W sezonie 2001-2002 asystował w klubie Awanhard Roweńky. Obecnie pracuje w SDJuSzOR Zoria Ługańsk.

</doc>
<doc id="1914746" url="https://pl.wikipedia.org/wiki?curid=1914746" title="Trzy etiudy Chopina">
Trzy etiudy Chopina



</doc>
<doc id="1914747" url="https://pl.wikipedia.org/wiki?curid=1914747" title="Władimir Małygin">
Władimir Małygin



</doc>
<doc id="1914749" url="https://pl.wikipedia.org/wiki?curid=1914749" title="Nowa Fundlandia (ujednoznacznienie)">
Nowa Fundlandia (ujednoznacznienie)



</doc>
<doc id="1914751" url="https://pl.wikipedia.org/wiki?curid=1914751" title="Newfoundland">
Newfoundland



</doc>
<doc id="1914753" url="https://pl.wikipedia.org/wiki?curid=1914753" title="Truth Or Dare (album Oomph!)">
Truth Or Dare (album Oomph!)

Truth Or Dare – czwarty album kompilacyjny niemieckiego zespołu Oomph!, wydany 26 lutego 2010 roku. Album zawiera 16 utworów w języku angielskim, wydanych wcześniej w wersjach w języku niemieckim. Zdjęcie wybrane na okładkę albumu zostało stworzone podczas sesji zdjęciowej do promocji albumu Monster.
Teledyski.
Ready Or Not (I'm Coming)
Utwory wydane wcześniej.
God is A Popstar został wydany wcześniej na singlu "Die Schlinge".
The Power of Love pierwotnie został wydany na singlu "Gekreuzigt 2006" oraz na składance "Delikatessen".

</doc>
<doc id="1914754" url="https://pl.wikipedia.org/wiki?curid=1914754" title="Dzbanek">
Dzbanek



</doc>
<doc id="1914755" url="https://pl.wikipedia.org/wiki?curid=1914755" title="Baal Hammon">
Baal Hammon

 Baal-Hammon Baal-Hammon (Ba'al-Hammon, Ba'al Khamon lub Baal-Ammon) – fenicko-punickie bóstwo nieba i wegetacji, naczelny bóg Kartaginy. Przez uczonych utożsamiany z północnosemickim Elem lub Dagonem. Przedstawiany był jako brodaty starszy człowiek z kręconymi baranimi rogami. Uważany za małżonka bogini Tanit. Po raz pierwszy wzmiankowany jest w inskrypcji znalezionej w hetycko-aramejskim Sam'al (inna nazwa Ja'udi, obecnie Zincirli w południowo-wschodniej Turcji) Jego kult rozszerzył się także na Maltę i Sycylię. W Afryce północnej i na Sycylii prawdopodobnie częścią jego kultu było składanie ofiar z dzieci (zobacz dyskusję wokół ludzkich ofiar w Kartaginie w haśle Moloch).
W samej Kartaginie bóg był łączony z baranem i czczony jako Ba'al Qarnaim („Pan obu rogów”) i czczonym w otwartym sanktuarium w miejscu Jebel Bu Kornin („rogate wzgórze”) na kartagińskiej plaży. 
Baal Hammon był prawdopodobnie identyfikowany z Baalem Melkartem. 
Identyfikowany był przez Greków w Kronosem, a przez Rzymian z Saturnem.
Znaczenie imienia.
Znaczenie przydomku bóstwa nie jest jasne. Ernest Renan łączył je z miejscowością Umm al-‘Awamid (starożytne Hammon, między Tyrem a Akką), gdzie odnalazł dwie inskrypcje fenickie dedykowane Baalowi – Hammonowi. Przydomek bóstwa był też łączony z hebrajskim/fenickim ḥammān („brązowy”). Frank Moore Cross opowiedział się za łączeniem imienia bóstwa z Khamōn, ugarycką i akadyjską nazwą góry Amanus, położonej na pograniczu Syrii i Cylicji. Opierał się na ugaryckim opisie Ela jako rezydującego na górze Haman. Imię Baala Hammona jest też prawdopodobnie związane z imieniem egipskiego Amona, bóstwa wyroczni w oazie Siwa. Dlatego podejrzewa się, że także mógł być bogiem wyroczni.

</doc>
<doc id="1914756" url="https://pl.wikipedia.org/wiki?curid=1914756" title="Królestwo Czech">
Królestwo Czech

Królestwo Czech (, , ) – historyczne państwo istniejące od momentu koronacji Wratysława II na króla Czech. Po jego śmierci Czechy znów stały się księstwem. Ponownie istniało królestwo w czasie panowania Władysława II. Od czasów Przemysła Ottokara I tytuł królewski był dziedziczny. Od 1356 r. król Czech był jednym z elektorów Rzeszy. Po wygaśnięciu dynastii Przemyślidów, w 1306 r. Czechy przeszły pod panowanie Luksemburgów, po których rządzili Habsburgowie, Jerzy z Podiebradów, Maciej Korwin i Jagiellonowie. Po bezpotomnej śmierci Ludwika II Jagiellończyka w 1526 r. Czechy dostały się pod panowanie Habsburgów. W 1741 r. królem Czech wybrano Karola Wittelsbacha. Od 1849 r. kraj koronny Cesarstwa Austrii, obejmujący obszar Czech właściwych. W wyniku rozpadu Austro-Węgier po I wojnie światowej Królestwo Czech weszło w skład Czechosłowacji.
Historia.
Ostatni Przemyślidzi.
W latach 1003–1212 Księstwo Czeskie było lennem Świętego Cesarstwa Rzymskiego. Pierwszym królem Czech dzięki poparciu cesarza Henryka IV został Wratysław II w roku 1085. W 1212 r. przyszły cesarz Fryderyk II Hohenstauf wydał w podzięce za otrzymaną pomoc od Przemysła I "Złotą Bullę Sycylijską". Bulla podniosła pozycję Czech z lennika do uprzywilejowanego członka Cesarstwa Rzymskiego, przyznawała dziedziczny tytuł królewski książętom Czech i zmniejszała obowiązkowe posiłki wojskowe dostarczane przez Czechy do symbolicznej liczby trzystu zbrojnych. Cesarz, jako senior, zobowiązał się do udzielania inwestytury tylko takim władcom, którzy cieszyć się będą zaufaniem czeskiej szlachty, co pozwoliło na wykształcenie się monarchii elekcyjnej po wymarciu Przemyślidów.
Podczas panowania Przemysła Ottokara I (1197–1230) miał miejsce napływ niemieckich osadników, rozwój miast, handlu i przemysłu. Dzięki zwiększonym dochodom jego wnuk Przemysł Ottokar II rozszerzył swoje panowanie na obszar od obszaru historycznego Śląska poprzez Austrię po Słowenię. Doprowadziło to do konfliktu z Habsburgami, a sam Ottokar II zginął w bitwie na Morawskim Polu. Jego syn Wacław II podbił część ziem polskich i koronę Polski, jednakże jego syn Wacław III został zamordowany w drodze do Polski na koronację, w wyniku czego główna linia dynastii wygasła.
Dynastia Luksemburgów.
Po śmierci Wacława II nastąpił okres destabilizacji państwa i konfliktów z Cesarstwem Rzymskim, zażegnany dopiero małżeństwem córki Wacława II, Elżbiety z Janem Luksemburskim, synem cesarza Henryka VII. Na mocy układu w Trenczynie (1335) Polska zrzekła się praw do Śląska na rzecz Czech, a król czeski dziedzicznego prawa do tronu polskiego.
Syn i następca Jana Luksemburskiego, Karol IV został wybrany na cesarza rzymskiego (1355) i walnie przyczynił się do rozkwitu Pragi, która licząc 40 tys. mieszkańców stała się jednym z największych miast ówczesnej Europy. Jako stolica Cesarstwa Rzymskiego, Praga pełniła rolę jego centrum kulturalnego i intelektualnego. Rozpoczęto budowę Katedry św. Wita i mostu Karola. W roku 1348 zostało zaprojektowane Nowe Miasto, po dziś dzień pozostające przykładem nowoczesnej urbanistyki. Karol IV założył również Uniwersytet w Pradze, pierwszy w Europie Środkowej. Za jego panowania do Czech przyłączono Czeski Palatynat (1355–1401), Łużyce (1356–1635), Brandenburgię (1373–1415) oraz księstwa świdnickie i jaworskie (1392–1742).
W 1348 r. Karol IV ustanowił Koronę Czeską, w skład której wchodziły: Królestwo Czech, Margrabstwo Moraw, poszczególne księstwa śląskie oraz Ziemia Budziszyńska i Zgorzelecka, a z czasem także Dolne Łużyce i Marchia Brandenburska. 
Czeska korona świętego Wacława miała należeć do całego państwa i mogła być wyłącznie użyczana monarsze. 
Na mocy "Złotej Bulli Karola IV" król czeski stał się jednym z czterech dziedzicznych elektorów świeckich, dokonujących wyboru cesarza rzymskiego. Obok znajomości języka niemieckiego i włoskiego, Bulla zobowiązywała dziedzica elektora do znajomości języka czeskiego. Dzięki staraniom Karola IV odnowiono słowiańską liturgię w klasztorze Emaus w Pradze, na co uzyskano specjalną zgodę papieża. Ponownie obok łacinki zaczęto używać głagolicę i język staro-cerkiewno-słowiański. Klasztor stał się prężnym ośrodkiem teologicznym, w którym nauki pobierali przyszli przywódcy husyccy, m.in. Jan Hus. Kres liturgii słowiańskiej położyły ok. 1430 r. wojny religijne.
Protestanckie Czechy.
Wprowadzenie liturgii słowiańskiej oraz działalność Konrada Waldhausera, Jana Milicza i przede wszystkim Jana Husa utorowały drogę dla reformatorskiej działalności husytów, których główne postulaty wyrażono w artykułach praskich (prawo do swobodnego głoszenia Słowa Bożego, przywrócenie komunii pod dwiema postaciami dla świeckich, odebrania duchowieństwu władzy świeckiej i sekularyzacja dóbr kościelnych oraz karanie za grzechy śmiertelne tylko przez władzę świecką). Podczas Soboru w Konstancji w 1414 r. Jan Hus został skazany na śmierć za herezję. Do procesu walnie przyczynili się hierarchowie katoliccy. Wieść o spaleniu Husa doprowadziła w Czechach do wybuchu rebelii husyckiej przeciw katolikom.
W 1420 r. Zygmunt Luksemburski został ukoronowany na króla czeskiego, jednak zmuszono go do ucieczki z Pragi. Wobec zaistniałej sytuacji papież razem z królem rzymskim ogłosili w latach 1420–1431 pięć wypraw krzyżowych przeciw heretyckim Czechom. Wszystkie krucjaty zostały zwyciężone przez wojska husyckie dowodzone przez Jana Żiżkę. Dopiero w 1436 r. na skutek ugodowej polityki kalikstynów, trzon wojsk husyckich niechętny negocjacjom z papiestwem i cesarzem (od 1433) Zygmuntem uległ rozbiciu. W tym samym roku zawarto kompaktaty praskie. W zamian za uznanie władzy papiestwa i praw Zygmunta do korony czeskiej kompaktaty zapewniały autonomię Kościoła husyckiego, możliwość odprawiania liturgii w języku czeskim i wybór arcybiskupa praskiego przez czeski sejm. Zygmunt zmarł w 1437 r., będąc ostatnim czeskim władcą z dynastii Luksemburgów.
W 1458 r. czeskie stany wybrały na króla Jerzego z Podiebradów, którego nie uznali biskupi wrocławscy, szukający wsparcia w kurii rzymskiej. Po odrzuceniu kompaktatów praskich przez papieża Piusa II (1462), Jerzy otwarcie opowiedział się za husytyzmem. Po śmierci Jerzego z Podiebradów w 1471, jego następcą na tronie czeskim został wybrany Władysław II Jagiellończyk, pierwszy Jagiellon na tronie czeskim.
Część husytów inspirując się naukami Piotra Chelczyckiego utworzyła w 1457 r. Jednotę Braci Czeskich, która kontynuowała reformatorskie tradycje. Bracia czescy odrzucali możliwość prowadzenia walki zbrojnej z katolikami, koncentrując się na działalności gospodarczej, oświatowej i naukowej. Z czasem zaczęli być zwalczani przez utrakwistów, którzy nazywali ich pogardliwie pikardami. Czescy radykalni protestanci zakładali liczne szkoły, drukarnie i popularyzowali czeskojęzyczną literaturę w celu udostępnienia jej szerokim masom społecznym. W wyniku tych zmian doszło w latach 1520–1620 do rozwoju czeskiego humanizmu i największego rozkwitu literatury czeskiej, która rozprzestrzeniła się szeroko poza stany duchowny i szlachecki.
Panowanie Habsburgów.
W 1515 r. Jagiellonowie zawarli układ wiedeński z Habsburgami, dotyczący przyszłych małżeństw między Habsburgami i Jagiellonami. W 1516 r. na tronie zasiadł syn zmarłego Władysława II, Ludwik Jagiellończyk, który zginął bezpotomnie w 1526 r. To otworzyło drogę na tron Ferdynandowi I jako mężowi siostry Ludwika, Anny. Od tego czasu na tronie czeskim zasiadali niemal nieprzerwanie katoliccy Habsburgowie, choć do 1627 r. nie posiadali prawa do dziedziczenia tronu, gdyż każdy kandydat na króla musiał być najpierw zatwierdzany przez zgromadzenie stanów czeskich. Panowanie Habsburgów przyniosło Czechom ograniczenie przywilejów stanowych oraz swobód religijnych. W 1618 r. protestanci wyrzucili przez okna Zamku Praskiego dwóch namiestników nowego króla Ferdynanda II (defenestracja praska 1618). Wydarzenie to stało się bezpośrednią przyczyną wybuchu wojny trzydziestoletniej (1618–1648).
Okres pobiałogórski.
Konsekwencją klęski Czechów na Białej Górze w 1620 r. była przymusowa rekatolicyzacja kraju, likwidacja monarchii elekcyjnej i zaprowadzenie sterowanego z Wiednia absolutyzmu. Czechy w latach 1486–1706 nie należały do Świętego Cesarstwa Rzymskiego, ale król Czech posiadał status elektora przy wyborze cesarza. Wraz z rekatolicyzacją doszło także do niemal całkowitej germanizacji szlachty i mieszczaństwa. Większość protestanckiej szlachty czeskiej emigrowała zagranicę, a jej majątki były konfiskowane. Wielu czeskich mieszczan przeszło na judaizm, będący wówczas jedyną legalną alternatywą wobec katolicyzmu. Dorobek kulturalny protestantów uległ w znacznej mierze zniszczeniu, palono protestanckie książki i dzieła sztuki. Na miejsce starej, protestanckiej szlachty czeskiej była osadzana nowa szlachta katolicka, w większości niemieckojęzyczna.
W 1635 r. za panowania Ferdynanda II utracono na rzecz Saksonii Łużyce, które już nigdy nie powróciły w skład Ziemi Korony Czeskiej. Na skutek trzech wojen śląskich (1740–1763) Habsburgowie stracili niemal cały Śląsk na rzecz Prus. Tym samym w granicach Korony Czeskiej pozostała jedynie skrajna południowo-wschodnia część regionu śląskiego, tzw. Śląsk Austriacki.
W drugiej połowie XVII w. dochodzi do stabilizacji ekonomicznej, wzrostu gospodarczego i rozwoju budownictwa, szczególnie architektury barokowej. Za panowania cesarza Józefa II (1780–1790) przeprowadzono szereg reform, m.in. zlikwidowano zakon jezuitów, oddzielono władzę sądowniczą od władzy wykonawczej, zniesiono szarwark (1781) oraz wydano patent tolerancyjny (1781). Jednocześnie doszło do centralizacji i biurokratyzacji państwa oraz germanizacji urzędów i szkolnictwa wyższego. W 1804 r. Czechy stały się integralną częścią Cesarstwa Austriackiego.
Odrodzenie narodowe.
W wyniku rozpowszechnienia szkolnictwa i druku, czescy intelektualiści doprowadzili w latach 1775–1848 do odrodzenia języka czeskiego i powstania czeskiego ruchu narodowego. Sytuacji tej sprzyjały ideały późnego oświecenia, romantyzmu i rewolucji francuskiej, które docierały na ziemie czeskie. Głównym zadaniem działaczy odrodzeniowych była emancypacja Czechów w monarchii habsburskiej. Wiodącą rolę w podwyższeniu statusu i popularyzacji języka czeskiego odegrali m.in. Josef Dobrovský i Josef Jungmann, nadając czeszczyźnie cechy nowoczesnego języka literackiego. Głównymi źródłami inspiracji dla czeskich intelektualistów były: stara, protestancka literatura czeska, czeska kultura ludowa oraz literatura polska i rosyjska. Wraz z odrodzeniem narodowym nasiliły się nastroje panslawistyczne z silną orientacją prorosyjską (František Ladislav Čelakovský, Ján Kollár, Václav Hanka) oraz austroslawistyczne (Karel Havlíček Borovský, Pavel Jozef Šafárik, František Palacký). Za apogeum i moment kulminacyjny czeskiej historii zaczęto uważać husytyzm i okres przed bitwą na Białej Górze. Najważniejszymi instytucjami związanymi z Odrodzeniem Narodowym były Królewskie Czeskie Towarzystwo Naukowe (1784) i Muzeum Narodowe w Pradze (1818).
W 1719 zaczęła się ukazywać w Pradze pierwsza gazeta czeskojęzyczna, a w 1771 r. była wystawiona pierwsza od co najmniej stu lat sztuka teatralna w języku czeskim. W roku 1790 została w Pradze otwarta Česká expedice, pierwsze wydawnictwo zamierzone na publikowanie druków czeskojęzycznych. Niemałą rolę w czeskim odrodzeniu narodowym nieświadomie odegrali Habsburgowie. W 1746 r. w wiedeńskim Terezjanie rozpoczęto naukę języka czeskiego. W następnych latach język czeski zaczęto wykładać w Terezjańskiej Akademii Wojskowej, Szlacheckiej Akademii Wojskowej oraz na Uniwersytecie Wiedeńskim (1775). W 1792 r. otwarto katedrę czeskiego języka i literatury na Uniwersytecie Karola. Działania te związane były z niewielką ilością Niemców w państwie Habsburgów i chęcią zwiększenia ilości stale brakujących urzędników w rozrastającym się państwie. Urzędników czeskich wysyłano nie tylko do Czech i na Morawy, ale także na wszystkie tereny zamieszkane przez Słowian.
Lata 1848-1918.
W 1848 r. została ostatecznie zniesiona pańszczyzna. Począwszy od lat 50. XIX w. w polityce Habsburgów pojawiają się wyraźne neoabsolutystyczne tendencje, którym kres położył szereg klęsk wojennych. W 1859 r. Austria poniosła klęskę w wojnie z Francją, a w 1866 r. w wojnie z Prusami i została wyłączona ze Związku Niemieckiego. W celu wzmocnienia pozycji dynastii Franciszek Józef I był skłonny zaakceptować ustępstwa wobec Węgrów. W 1867 r. utworzono Austro-Węgry, mające charakter monarchii dualistycznej. Liczne starania czeskich elit o przyznanie Czechom podobnego statusu jak Węgrom nie przyniosły żadnych rezultatów. Czechy pozostawały nadal integralną częścią Austrii z wyraźnie uprzywilejowaną pozycją Niemców.
Dyplom październikowy z 1860 r. zakończył epokę absolutyzmu, co pozwoliło Czechom aktywnie uczestniczyć w życiu politycznym Austro-Węgier. W 1869 r. wprowadzono obowiązek uczęszczania do 8-letniej szkoły. W 1882 r. Uniwersytet Karola w Pradze został rozdzielony na część niemiecką i czeską. W 1883 r. rozpoczął swą działalność Teatr Narodowy w Pradze. W drugiej połowie XIX w. nastąpił ogólny rozwój systemu edukacji, literatury, sztuki i wielu innych aspektów kultury. W wyniku szybkiej industrializacji Czech (lata 60.–90. XIX w.) zmieniła się znacząco struktura społeczna kraju. Pojawiła się czeska burżuazja i liczna klasa robotników, zatrudnionych w fabrykach i manufakturach.

</doc>
<doc id="1914757" url="https://pl.wikipedia.org/wiki?curid=1914757" title="Baal Hamon">
Baal Hamon

Ba'al-Hamon ("Pan wielości") – miejsce wspomniane w Pieśni nad Pieśniami 8,11, w którym miała znajdować się winnica Salomona, którą miał wynająć za 1000 srebrnych szekli od każdego wynajmującego.
Lokalizacja winnicy jest przedmiotem dyskusji. Prawdopodobnie może być identyfikowane z Baal-gad lub Hammon na ziemiach plemienia Aszera (Joz. 19,28). Inne możliwe identyfikacje to: Telamon w środkowej Palestynie, niedaleko Dotaim. Część komentatorów tarktuje je nie jako rzeczywiste miejsce, ale figurę retoryczną.

</doc>
<doc id="1914758" url="https://pl.wikipedia.org/wiki?curid=1914758" title="Mścisław Wielki">
Mścisław Wielki



</doc>
<doc id="1914759" url="https://pl.wikipedia.org/wiki?curid=1914759" title="System 3">
System 3

System 3 – brytyjska firma zajmująca się projektowaniem gier komputerowych. Ma swoją siedzibę w Londynie. Założona w 1984 roku.

</doc>
<doc id="1914761" url="https://pl.wikipedia.org/wiki?curid=1914761" title="International Karate Plus">
International Karate Plus



</doc>
<doc id="1914762" url="https://pl.wikipedia.org/wiki?curid=1914762" title="Pseudopalatinae">
Pseudopalatinae

 Pseudopalatinae – podrodzina fitozaurów, obejmująca najbardziej zaawansowanych przedstawicieli tej grupy. Została nazwana w 1995 roku przez Roberta Longa i Phillipa Murry'ego. Pseudopalatinae były jednymi z najpóźniejszych fitozaurów. Od innych fitozaurów odróżniały je przede wszystkim cechy czaszki. Według analizy filogenetycznej przeprowadzonej w 2002 roku przez Axela Hungerbühlera do Pseudopalatinae należą rodzaje "Pseudopalatus", "Mystriosuchus", "Nicrosaurus" i "Redondasaurus". Większość przedstawicieli tej grupy żyła w wodach słodkich, jednak odkrycia w Lombardii dowiodły, że przynajmniej niektóre osobniki z rodzaju "Mystriosuchus" prowadziły wyłącznie morski tryb życia.

</doc>
<doc id="1914765" url="https://pl.wikipedia.org/wiki?curid=1914765" title="Rozbicie dzielnicowe Rusi">
Rozbicie dzielnicowe Rusi

Rozbicie dzielnicowe Rusi – okres rozdrobnienia feudalnego w historii ziem ruskich, trwający od 1054 roku. W okresie tym Ruś rozpadła się na szereg księstw udzielnych (dzielnic), znalazła się pod panowaniem tatarskim (1240–1480) i uległa w znacznym stopniu litewskiej oraz polskiej ekspansji terytorialnej, w wyniku której zachodnie udzielne księstwa ruskie zostały wcielone do państw litewskiego i polskiego. Wydzielone w XIII wieku Księstwo Moskiewskie doprowadziło do zjednoczenia ziem Rusi Północno-Wschodniej i ustanowienia Carstwa Rosyjskiego w 1547 roku. W 1591 roku zostało zniesione ostatnie księstwo udzielne na Rusi. W wyniku rozbicia dzielnicowego nastąpił odmienny rozwój kulturowy poszczególnych dzielnic ruskich. Rozpoczął się proces formowania trzech narodów wschodniosłowiańskich: białoruskiego, rosyjskiego i ukraińskiego.
Przyczyny rozbicia.
Po śmierci Jarosława Mądrego w 1054 roku, Ruś rozpadała się na szereg księstw dzielnicowych. Było to wynikiem podziału państwa Rurykowiczów pomiędzy pięciu synów Jarosława. Każdorazowy podział władzy po śmierci kolejnych książąt kijowskich (zgodnie z zasadą senioratu) osłabiał państwo. Upadku nie powstrzymała ugoda książąt zawarta na zjeździe w Lubeczu (1097), na mocy której unieważniono oficjalnie zasadę senioratu, postanawiając, że od tego momentu w każdej oddzielnej dzielnicy panować będzie dziedzicznie dana linia książęca. Również silna chwilowo pozycja książąt Włodzimierza Monomacha (1113–1125), czy Mścisława Haralda (1125–1132), nie zapobiegła osłabianiu Rusi. Ród Rurykowiczów pogrążył się w konfliktach wewnętrznych, zręcznie wykorzystywanych przez Bizancjum. Rozdrobnieniu sprzyjały panujące wówczas stosunki ekonomiczne: w związku z ograniczeniem handlu pomiędzy poszczególnymi dzielnicami, potęgowała się ich polityczna izolacja.
Po powstaniu Cesarstwa Łacińskiego w roku 1204, Ruś straciła swe kontakty handlowe w basenie Morza Czarnego na rzecz Wenecji.
W połowie XII wieku istniały następujące księstwa dzielnicowe:
Upadek Kijowa i podbój zachodniej Rusi.
Wieki XII i XIII przyniosły dalszy polityczny, gospodarczy i kulturalny upadek Kijowa. Z Księstwa Kijowskiego wyodrębniło się z czasem Księstwo Peremysko-Trembowlskie, z którego zaś w 1140 roku powstało księstwo halickie, połączone w 1199 roku unią personalną z księstwem wołyńskim. W 1169 roku Kijów zdobył książę włodzimierski Andrzej I Bogolubski, który po opanowaniu miasta nie przeniósł do niego swojej stolicy, tak jak czyniła to większość jego poprzedników, lecz osadził w Kijowie podległego sobie księcia. Wraz z przeniesieniem siedziby wielkiego księcia do Włodzmierza nad Klaźmą, znaczenia nabierało możnowładztwo kijowskie (bojarzy). W 1299 roku metropolita Maksym przeniósł swą siedzibę ze zniszczonego Kijowa do Briańska, a następnie Włodzimierza.
Od 1207 roku rosło zagrożenie dla Rusi ze strony Złotej Ordy tatarskiej, która w 1223 roku zwyciężyła wojska rusko-połowieckie w bitwie nad Kałką. W latach 1237–1240 Batu-chan podbił wszystkie ziemie ruskie z wyjątkiem księstw Połockiego i Pińskiego. Tatarzy nie przejęli bezpośrednich rządów w podbitych księstwach, zadowolili się każdorazowym zatwierdzaniem kandydata do tronu książęcego we Włodzimierzu, który z kolei pełnił funkcje zwierzchnie nad resztą książąt i miał prawo zwracania się o pomoc do chana.
Korzystając z rozbicia dzielnicowego i osłabienia Rusi walkami z Tatarami, Wielkie Księstwo Litewskie w latach 1240–1392 podbiło większość zachodnich księstw ruskich, a samo państwo litewskie szybko uległo zruszczeniu. Jako pierwsze zostały podbite i przyłączone do Litwy ziemie dzisiejszej Białorusi – księstwa Połockie i Pińskie. Po klęsce poniesionej przez Księstwo Kijowskie w bitwie z wojskami litewskimi nad Irpieniem (1320) Kijowszczyzna stała się zależna od Litwy, a w 1362 r. bezpośrednio do niej wcielona. Z inicjatywy książąt litewskich Rurykowicze kijowscy zostali pozbawieni władzy, po czym emigrowali do Riazania. W wyniku wojny polsko-litewskiej (1340–1392) zostało zlikwidowane Księstwo halicko-wołyńskie, a jego terytorium rozdzielone pomiędzy Polskę i Litwę. Wszystkie zachodnie ruskie księstwa udzielne upadły.
Wzrost znaczenia Rusi Włodzimiersko-Suzdalskiej.
Na północno-wschodniej Rusi, w 1125 roku z ziemi rostowskiej wyodrębniło się Księstwo Rostowsko-Suzdalskie, które w 1157 roku przekształciło się w Księstwo Włodzimiersko-Suzdalskie. Wobec upadku znaczenia Kijowa, oraz niszczycielskich najazdów Pieczyngów, Połowców, a następnie Tatarów, ośrodek władzy przesunął się do obszarów Rusi Włodzimiersko-Suzdalskiej, oddzielonej od Kijowszczyzny szerokim pasem lasów briańskich. Dalszy wzrost nastąpił podczas niewoli mongolskiej, ponieważ władcy włodzimierscy regularnie opłacali suwerena, redukując w ten sposób liczbę ekspedycji karno-łupieżczych Złotej Ordy. Była prowadzona kolonizacja doliny górnej Wołgi i obszarów położonych pomiędzy Bałtykiem a Uralem.
W okresie panowania tatarskiego i litewskiej ekspansji wodzem dużej rangi i zręcznym politykiem okazał się książę nowogrodzki Aleksander Newski. W 1240 roku pokonał Szwedów (bitwa nad Newą), w 1242 roku inflancką gałąź zakonu krzyżackiego (bitwa na jeziorze Pejpus) i w 1245 roku rozbił wojska litewskie. W 1252 roku otrzymał od chana Sartaka tron włodzimierski, a wraz z nim zwierzchnictwo nad wszystkimi księstwami ruskimi. W 1299 roku podczas wojny pomiędzy chanami złotoordyjskimi Toktą i Nogajem metropolita Maksym przeniósł swą siedzibę ze zniszczonego Kijowa do Włodzimierza, w wyniku czego miasto to stało się głównym ośrodkiem zarówno politycznym, jak i religijnym Rusi.
Koniec rozbicia dzielnicowego.
W 1325 roku metropolita Piotr przeniósł rezydencję metropolitów ruskich z Włodziemierza nad Klaźmą do Moskwy i nakazał swoim następcom rezydować w tym samym miejscu. W 1462 roku tron moskiewski objął Iwan III Srogi, który w znacznej mierze zjednoczył kraj, wcielając do rządzonego przez siebie państwa księstwa udzielne: Jarosław (1463), Rostów (1474), Nowogród Wielki (1478) i Twer (1485). Korzystając z rozkładu Złotej Ordy, Iwan III wstrzymał całkowicie wypłacanie daniny i odparłszy tatarskie ataki odwetowe (1472 i 1480), ostatecznie uwolnił ziemie ruskie spod panowania Tatarów. W okresie tym nastąpiła również unifikacja prawa na Rusi. U podstaw nowego "Sudiebnika" Iwana III z 1497 r. legły m.in. "Ruska Prawda" (XI w.), dźwińska i biełozierska "Ustawnaja gramota" (1397, 1488) oraz pskowska i nowogrodzka "Sudnaja gramota" (1467, 1471). Panujący od 1505 roku Wasyl III dokończył dzieło jednoczenia kraju, przyłączając do swego państwa: Psków (1510), Smoleńsk (1514) i Riazań (1521). W 1591 roku zostało zniesione ostatnie księstwo udzielne na Rusi. Wielkie Księstwo Moskiewskie zyskało panowanie nad całą północno-wschodnią Rusią, podczas gdy zachodnie księstwa ruskie zostały wcześniej wcielone do Litwy, Polski i w mniejszym stopniu innych krajów.

</doc>
<doc id="1914766" url="https://pl.wikipedia.org/wiki?curid=1914766" title="ID3">
ID3

ID3 – kontener multimedialny przechowującym dodatkowe informacje o pliku audio takie jak: tytuł, artysta, album, numer utworu i inne.
Pierwotnie pliki mp3 zawierały jedynie podstawowe informacje o pliku. Rozwiązanie tego problemu było dodanie na końcu pliku 128 bajtów dodatkowych danych, które pozwalały na opis zawartości pliku.
Pierwsza wersja ID3v1 została umieszczona na końcu pliku mp3. Prawdopodobnie aby zminimalizować szansę wystąpienia problemów podczas dekompresji pliku.
ID3v1.
Pierwsza wersja ID3(v1) zawierała następujące informacje:
Pole nagłówka zawiera słowo "TAG" w celu łatwego odnalezienia początku kontenera. Jeśli długość wpisu w danym polu jest mniejsza niż maksymalna liczba znaków, to pole musi być uzupełnione odpowiednią liczbą zer.
ID3v1.1.
W 1997 roku Michael Mutschler dokonał poprawki standardu poprzez zakończenie pola "komentarz" dwoma bajtami, które wykorzystał do zapisu numeru utworu.
Bajt zerowy zawiera binarne zero, jeśli numer utworu jest zapisany w tagu.
ID3v2.
Następcą standardu ID3v1 jest ID3v2 oferujący dużo większe możliwości. Tag zapisany jest w postaci paczek danych zwanych ramkami. Ramki mogą przechowywać każdy rodzaj informacji taki jak: tytuł, album, strona internetowa, słowa utworu, zdjęcie okładki oraz wiele innych. Każda z ramek może osiągać wielkość do 16 MB, a cały tag nie może przekroczyć 256 MB. Tag ID3v2 jest zapisywany na początku pliku, co umożliwia przechowywanie w jedynym pliku obu standardów: ID3v1 na końcu oraz ID3v2 na początku pliku. Dodatkową zaletą jest możliwość stosowania standardów kodowania tekstu jak UTF8, UTF16, co pozwala na zapisywanie meta opisu w dowolnym języku.
Istnieje kilka wersji standardu ID3v2. Najpopularniejszą z nich jest ID3v2.3. Wprawdzie później powstała jeszcze wersja ID3v2.4, jednak jest ona znacznie mniej rozpowszechniona od poprzedniej – do dziś nie obsługują jej tak popularne aplikacje, jak choćby Eksplorator Windows czy Windows Media Player.

</doc>
<doc id="1914768" url="https://pl.wikipedia.org/wiki?curid=1914768" title="Złodziej z Bagdadu (film 1993)">
Złodziej z Bagdadu (film 1993)

Złodziej z Bagdadu (ang. "The Thief and the Cobbler") – amerykański film animowany z 1993 roku.
Film był w produkcji od 1964 roku do 1993 roku, łącznie 29 lat, bijąc tym samym rekord Guinnessa należący do "Nizin" z 1954 roku.
Fabuła.
Życie w Bagdadzie toczyło się spokojnie i bezpiecznie, ponieważ miasta strzegły trzy Złote Kule. Związana z nimi stara przepowiednia głosiła, że jak znikną, Bagdad czeka zagłada. Wówczas ratunkiem stanie się najzwyklejszy przedmiot w rękach najzwyklejszego z ludzi. Za sprawą wezyra Zygzaka do pałacu trafiają szewczyk Ćwiek, który zakochuje się w księżniczce Yum-Yum oraz złodziej, który w międzyczasie ukradł Złote Kule.
Wersja polska.
Wersja polska: Master Film
Reżyseria: Miriam Aleksandrowicz
Dialogi: Elżbieta Kowalska
Dźwięk: Urszula Ziarkiewicz
Montaż: Ryszard Lenartowicz
Teksty piosenek: Ryszard Skalski, Krzysztof Lipka-Chudzik
Opracowanie muzyczne: Eugeniusz Majchrzak
Kierownik produkcji: Adam Wieluński
Wystąpili:
Lektor: Jerzy Dominik
Piosenki wykonali:

</doc>
<doc id="1914770" url="https://pl.wikipedia.org/wiki?curid=1914770" title="Bigeminia">
Bigeminia



</doc>
<doc id="1914772" url="https://pl.wikipedia.org/wiki?curid=1914772" title="Jerzy Jarosz (fizyk)">
Jerzy Jarosz (fizyk)

Jerzy Jarosz – polski fizyk, popularyzator nauki, nauczyciel akademicki.
Życiorys.
Ukończył fizykę na Uniwersytecie Śląskim w Katowicach, uzyskał stopień doktora, promotorem jego pracy doktorskiej pt. "Analiza linii rezonansowych oraz badanie stanów nieuporządkowania metodą natężenia linii ESR w międzymetalicznych związkach Gd1-xRexAl2(Re=Sm, Tb, Dy, Ho, Er, Y)" był August Chełkowski.
Prowadził cotygodniowy program „Cogito” w TVP3 i współpracuje z Radiem Katowice.
W 2003, podczas Zjazdu Fizyków Polskich w Gdańsku, wraz ze dr Anetą Szczygielską i mgr Janiną Pawlik, otrzymał nagrodę ZG PTF im. Krzysztofa Ernsta za wybitne osiągnięcia w popularyzowaniu nauki.
Jest wiceprezesem stowarzyszenia Śląska Kawiarnia Naukowa.
W 2006 został laureatem "Popularyzator nauki 2006"', sprawuje funkcję przewodniczącego Polskiego Klubu Demonstratorów Fizyki.
Jest pracownikiem Uniwersytetu Śląskiego, gdzie zajmuje się prowadzeniem Pracowni Dydaktyki Fizyki; był pomysłodawcą Uniwersytetu Śląskiego Dzieci, którego działania koordynuje.
Jest autorem zbioru zadań dla gimnazjum (wraz z Anetą Szczygielską i Beatą Orgasińską) oraz "Tablic fizyczno-astronomicznych" (wraz z Beatą Zagórską).

</doc>
<doc id="1914774" url="https://pl.wikipedia.org/wiki?curid=1914774" title="Morlaye Soumah">
Morlaye Soumah

Morlaye Soumah (ur. 4 listopada 1971 w Konakry) – gwinejski piłkarz grający na pozycji obrońcy.
Kariera klubowa.
Soumah urodził się w Konakry, ale karierę piłkarską rozpoczął w Kamerunie, w klubie Tonnerre Jaunde. W 1988 roku zadebiutował w jego barwach w kameruńskiej Première Division. W debiutanckim sezonie wywalczył z Tonerre mistrzostwo Kamerunu, a w 1989 roku zdobył Puchar Kamerunu. W 1991 roku ponownie zdobył to trofeum.
W połowie 1991 roku Soumah przeszedł z Tonnerre do francuskiego klubu SC Bastia. Przez pierwsze 2 sezony grał w nim w rozgrywkach drugiej ligi francuskiej, a w 1993 roku został wypożyczony do innego drugoligowca, Valenciennes FC. W międzyczasie Bastia awansowała do pierwszej ligi, a 6 maja 1995 Gwinejczyk zadebiutował w niej, w zremisowanym 1:1 spotkaniu z RC Strasbourg. W 1997 roku wygrał z Bastią Puchar Intertoto. W sezonie 2002/2003 stracił miejsce w składzie Bastii i zaczął grać w rezerwach tego klubu. W 2004 roku w wieku 33 lat zakończył karierę piłkarską.
Kariera reprezentacyjna.
W reprezentacji Gwinei Soumah zadebiutował w 1988 roku. W 1994 roku w Pucharze Narodów Afryki 1994 rozegrał 2 mecze: z Ghaną (0:1) i z Senegalem (1:2). Z kolei w 1998 roku został powołany do kadry Gwinei na Puchar Narodów Afryki 1998, na którym zagrał w 3 spotkaniach: z Algierią (1:0), z Kamerunem (2:2) i z Burkina Faso (0:1). W 2004 roku podczas Pucharu Narodów Afryki 2004 był podstawowym zawodnikiem, a jego dorobek na tym turnieju to 3 mecze: z Demokratyczną Republiką Konga (2:1), z Rwandą (1:1) i ćwierćfinał z Mali (1:2).

</doc>
<doc id="1914775" url="https://pl.wikipedia.org/wiki?curid=1914775" title="Rosyjska ekspansja na Syberię">
Rosyjska ekspansja na Syberię



</doc>
<doc id="1914777" url="https://pl.wikipedia.org/wiki?curid=1914777" title="144P/Kushida">
144P/Kushida

144P/Kushida – kometa krótkookresowa należąca do rodziny komet Jowisza.
Odkrycie i nazwa.
Kometę tę odkrył astronom japoński Yoshio Kushida 8 stycznia 1994 roku ("Yatsugatake South Base Observatory"). W nazwie znajduje się nazwisko odkrywcy.
Orbita komety.
Orbita komety 144P/Kushida ma kształt elipsy o mimośrodzie 0,63. Jej peryhelium znajduje się w odległości 1,44 j.a., aphelium zaś 6,29 j.a. od Słońca. Jej okres obiegu wokół Słońca wynosi 7,6 roku, nachylenie do ekliptyki to wartość 4,1˚.

</doc>
<doc id="1914779" url="https://pl.wikipedia.org/wiki?curid=1914779" title="Australia na Mistrzostwach Świata w Lekkoatletyce 2009">
Australia na Mistrzostwach Świata w Lekkoatletyce 2009

Australia na Mistrzostwach Świata w Lekkoatletyce 2009 – reprezentacja Australii podczas czempionatu w Berlinie liczyła 44 zawodników. Zdobyła 4 medale, w tym dwa złote, a oprócz tego jeszcze 5 miejsc punktowanych.

</doc>
<doc id="1914781" url="https://pl.wikipedia.org/wiki?curid=1914781" title="Angistorhinus">
Angistorhinus

Angistorhinus (czyli "wąski pysk") – rodzaj z rodziny fitozaurów. Żył w karniku. Po raz pierwszy został nazwany przez Mehl w 1914 roku i zawiera jeden gatunek: "Angistorhinus megalodon". Pochodził z Afryki i Ameryki Północnej, czyli z pradawnego kontynentu Pangea. "Angistorhinus" jest czasami opisywany jako "Rutiodon" lub "Leptosuchus".

</doc>
<doc id="1914782" url="https://pl.wikipedia.org/wiki?curid=1914782" title="Rafał Syska">
Rafał Syska

Rafał Syska (ur. 18 lipca 1974 w Kielcach) – polski historyk filmu, doktor habilitowany w Instytucie Sztuk Audiowizualnych Uniwersytetu Jagiellońskiego. Na początku specjalizował się w analizie przemocy w filmie (doktorat "Film i przemoc. Sposoby obrazowania filmowych aktów przemocy"), potem skoncentrował się na badaniu autorskich strategii w kinie amerykańskim (habilitacja "Zachować dystans. Filmowy świat Roberta Altmana"). Obecnie w kręgu jego zainteresowań znalazło się współczesne kino autorskie, zwłaszcza zdefiniowane przez Syskę tendencje neomodernistyczne (m.in. twórczość Aleksandra Sokurowa, Béli Tarra, Bruno Dumonta, Šarūnasa Bartasa, Freda Kelemena, Tsai Ming-lianga, Lisandra Alonsa i Carlosa Reygadasa).
Oprócz tego opublikował monografię twórczości Teo Angelopoulosa "Poezja obrazu. Filmy Theo Angelopoulosa". Był także redaktorem "Słownika filmu", a obecnie współredaktorem wielotomowych publikacji "Mistrzowie kina amerykańskiego" i "Historia kina".
W Instytucie Sztuk Audiowizualnych pracuje w Katedrze Historii Filmu. Prowadzi zajęcia z Interpretacji dzieła filmowego, Historii filmu powszechnego i Kierunków filmu współczesnego. Jest również kierownikiem studiów zaocznych z zakresu filmoznawstwa. W ramach projektów badawczych trzykrotnie przebywał na stypendium w Stanach Zjednoczonych. W 2012 roku był Scholar Visiting na Columbia University w Nowym Jorku.
Syska był stypendystą Fundacji imienia Stanisława Estreichera, Tygodnika „Polityka” i Fundacji na Rzecz Nauki Polskiej, a także Fundacji Kościuszkowskiej. W 2009 roku otrzymał Nagrodę Rektora UJ i nominację do nagrody im. Bolesława Michałka za książkę "Zachować dystans. Filmowy świat Roberta Altmana". W latach 1994-2004 współtworzył i organizował Międzynarodowy Festiwal Filmowy „Etiuda”, dwukrotnie będąc jego wicedyrektorem organizacyjnym. Publikował artykuły w „Kinie”, „Kwartalniku filmowym” i „Didaskaliach”. Jest pomysłodawcą, założycielem i redaktorem naczelnym magazynu o tematyce audiowizualnej EKRANy. W 2014 roku był kuratorem wystawy Stanley Kubrick w Muzeum Narodowym w Krakowie. W listopadzie 2015 roku został wybrany na stanowisko dyrektora nowo powstałego Narodowego Centrum Kultury Filmowej w Łodzi. Kadencja potrwa 4 lata, do stycznia 2020 roku.

</doc>
<doc id="1914787" url="https://pl.wikipedia.org/wiki?curid=1914787" title="Il Sant’Alessio">
Il Sant’Alessio

Święty Aleksy (wł. "Il Sant’Alessio") – opera w trzech aktach. Libretto napisał Giulio Rospigliosi, a muzykę skomponował Stefano Landi.
Okoliczności powstania utworu.
Istnienie opery w Rzymie pozostaje w ścisłym związku ze stosunkiem do niej Stolicy Apostolskiej. W 1623 roku papieżem został Maffeo Barberini, który przyjął imię Urbana VIII. W ciągu ponad dwudziestu lat jego pontyfikatu teatry rzymskie pod mecenatem rodu Barberinich miały przeżyć okres prawdziwego rozkwitu. W 1631 roku kardynał Francesco Barberini zamówił operę u Stefano Landiego, wówczas maestro di capella w kościele Santa Maria ai Monti. Libretto napisał Giulio Rospigliosi. Premiera odbyła się prawdopodobnie 2 marca 1631 roku w Pałacu Barberinich (Palazzo Barberini ai Giubbonari). Informacja o premierze znajduje się w kronice pod datą 8 marca. W następnym roku (18 lutego 1632) opera została wznowiona w Pałacu Czterech Fontann (Palazzo Barberini alle Quatro Fontane) na cześć Hansa Ulricha von Eggenberga. Kolejne wznowienie przyniósł karnawał 1634 roku, tym razem na cześć szwedzkiego księcia Aleksandra Karola Wazy (przyrodniego brata króla polskiego Władysława IV). W tym czasie utwór został wydany z przedmową opisującą: "anioły latające po niebie i napowietrzną wizję Religii", wystawne dekoracje przedstawiające Niebo i Piekło oraz zmiany dekoracji przy otwartej kurtynie. Postać Religii została dopisana do przedstawienia z 1634 roku.
W 1644 roku po śmierci papieża Urana VIII, jego następca Innocenty X zakazał wystawiania oper w Rzymie. "Święty Aleksy" został wznowiony jeszcze dwukrotnie w 1645 roku w Reggio Emilia i w 1647 roku w Bolonii, po czym na przeszło trzy i pół wieku zniknął ze scen. Ponownie pokazał go August Everding na scenie salzburskiej w 1977 roku. W 1981 roku został wystawiony w Rzymie i Innsbrucku, a w 1988 roku w Los Angeles. W 1998 roku odbyła się polska premiera w Warszawskiej Operze Kameralnej.
Treść.
Prolog.
Na cześć wielkiego gościa Aleksandra Karola Wazy Rzym wystawia opowieść o świętym Aleksym. Niewolnicy opiewają chwałę wiecznego miasta.
Akt I.
Treść opery nawiązuje do postaci jednego z najpopularniejszych średniowiecznych świętych: Aleksego rzymskiego. Rzymski senator Eufemian wita rycerza Adrasta, powracającego z podróży po wschodnich rubieżach cesarstwa. Niepokoi się o los swego syna Aleksego, który zniknął bez śladu wiele lat temu. Adrast słyszał o nim podczas swego pobytu w Palestynie z ust pobożnego pielgrzyma. W rzeczywistości Aleksy, chociaż uciekł przed laty z Rzymu, powodowany odrazą do jego blichtru i moralnej nędzy, żyje jako żebrak w domu ojca ("Se l'ore volano"). Nierozpoznany przez rodzinę, wystawiony jest na drwiny i zniewagi służących Kurcjusza i Marcjusza ("Poca voglia"). Upór i odwaga Aleksego wprawiają w furię Demona ("Si disserrino l'atre porte"). Matka i małżonka Aleksego opłakują go nadal, choć Mamka radzi zapomnieć o zaginionym. Domownicy Aleksego modlą się do Bożego Miłosierdzia o opiekę nad nim ("Dovunque stassi"). Akt zamyka scena, w której Kurcjusz i Marcjusz, rozkoszując się urokami wiejskiego życia, przemyśliwają nad nowymi psikusami w stosunku do Aleksego.
Akt II.
Podczas gdy Eufemian nadal opłakuje syna, Demon uknuł spisek, aby zwieść Aleksego z drogi ascezy. Nakłoni jego Małżonkę, by wyruszyła na poszukiwanie zaginionego męża. Demon liczy na to, że Aleksy nie chcąc jej wystawiać na takie niebezpieczeństwo, niechybnie ustąpi. Jakoż rzeczywiście małżonka Aleksego daje posłuch podszeptom Demona i postanawia wyruszyć w drogę ("A Dio Tebro"). Mamka, próbując przeciwdziałać jej postanowieniu, osiąga odwrotny od zamierzonego skutek: uprzedzona o zamiarze synowej Matka Aleksego decyduje się jej towarzyszyć w wędrówce. Aleksy, nadal ukrywając swą tożsamość, stara się odwieść obydwie kobiety od tego zamiaru. Małżonka Aleksego ostatecznie ustępuje, ale od nadmiaru przeżyć traci zmysły. Zaniepokojony jej stanem Aleksy zwraca się do Miłosierdzia Bożego, niepewny, czy nie wyjawić swej tożsamości i nie zrezygnować z życia w ascezie ("Alessio, che farai?"). Tymczasem staje przed nim Demon w postaci pustelnika, któremu udaje się zachwiać dotychczasową determinacją świętego. Wówczas jednak z niebios zstępuje Anioł, przepędza Demona i ujawnia Aleksemu jego knowania, obiecując świętemu rychłą, wieczną nagrodę. Żebrak nie posiada się z radości ("O morte gradita"). Demon nie myśli rezygnować, w drogę wchodzi mu jednak Marcjusz, który biorąc go za prawdziwego pustelnika, nie umie się oprzeć, by z niego nie zadrwić. W chwilę później pada na ziemię tknięty straszliwym bólem. Demon ucieka, zmieniwszy się w niedźwiedzia. Religia sławi zwycięstwo Aleksego nad ziemskimi pokusami ("Io di vera pietà Madre"). Posłaniec przynosi Eufemianowi wiadomość o głosie z nieba, który zapowiada pociechę wszystkim cierpiącym na ziemi.
Akt III.
Gdy wszystkie jego knowania zawiodły Demon pogrąża się w otchłani piekieł. Posłaniec powiadamia Adrasta, że głos w katedrze wzywał wiernych, aby udali się do domu Eufemiana, by oddać cześć skromnemu słudze Bożemu, który rozstał się z tym światem. Eufemian i Matka teraz rozpoznają w zmarłym swego zaginionego syna ("Ohimè, ch’un’ora sola"). Adrast odczytuje list, wyjęty z zaciśniętej ręki Aleksego, w którym błogosławi on swoim bliskim i opowiada o swoich wędrówkach i o tym, jak na koniec znalazł się z powrotem w domu rodzinnym. Pogrążonej w żałobie rodzinie objawia się chór aniołów, przynosząc pocieszenie ("La sciate in pianto"), a Religia imieniem Aleksego chrzci jeden z rzymskich kościołów.
Znaczenie.
Wraz ze "Świętym Aleksym", wykorzystującym chóry i sceny zespołowe, opera rzymska osiąga pełną dojrzałość. Utwór, wzorując się na dramatach jezuickich, porusza nie tylko problematykę psychologiczną i moralną, ale wprowadza również postaci komiczne (Mamka oraz sługi: Marcjusz i dopisany w 1634 roku Kurcjusz), bez których już wkrótce nie będzie się w stanie obejść żadna opera wenecka. Postaci poważne wypowiadają się w recytatywach, w których Landi, znawca śpiewu, ujawnia swoje mistrzostwo, wykorzystując szeroką gamę możliwości technicznych ludzkiego głosu. Szczególnie wyraźnie widać to w wielkich monologach Aleksego i Małżonki w akcie II. Służący śpiewają zwrotkowe piosenki o tanecznych rytmach, począwszy od sławnego początkowego numeru "Poca voglia", natomiast piekło wypowiada się w chórach o skomplikowanej, polifonicznej fakturze. Landi chętnie przekracza te stylistyczne granice, dla zwiększenia wyrazistości przekazu, powierzając Aleksemu muzykę radosna i rytmiczną. Szczególnie udana jest postać Demona, powierzona artyście, którego współczesny świadek określił jako „stupendissimo” („zdumiewający”). Landi narzucił operze na kilka stuleci postać „diabelskiego basa”, zarazem przerażającego i groteskowego. Wszystkie trzy akty otwierają sinfonie orkiestrowe, akcję odmierzają zaś zróżnicowane ritornella. Całość zamyka wielka scena instrumentalno-wokalna o wyrafinowanej fakturze.

</doc>
<doc id="1914788" url="https://pl.wikipedia.org/wiki?curid=1914788" title="EET">
EET



</doc>
<doc id="1914789" url="https://pl.wikipedia.org/wiki?curid=1914789" title="Igor Țîgîrlaș">
Igor Țîgîrlaș

Igor Ţîgîrlaş (ur. 24 lutego 1984 w Kiszyniowie) – mołdawski piłkarz, grający na pozycji pomocnika, a wcześniej napastnika, reprezentant Mołdawii.
Kariera piłkarska.
Kariera klubowa.
Wychowanek klubu Sheriff Tyraspol. Karierę piłkarską rozpoczął w klubie Szachtar Donieck, ale występował tylko w drugiej drużynie. W 2005 przeszedł do FK Charków. W 2007 na krótko powrócił do Mołdawii, gdzie bronił barw Zimbru Kiszyniów na wypożyczeniu, a latem łotewski FK Ventspils wykupił piłkarza. Zimą 2010 został zaproszony przez byłego trenera Ventspilsa Romana Hryhorczuka do Metałurha Zaporoże. 26 lutego 2011 został wypożyczony do Czornomorca Odessa. 17 lipca 2011 klub wykupił kontrakt piłkarza. W marcu 2012 został wypożyczony do FK Ventspils. Po zakończeniu sezonu 2011/12 kontrakt z Czornomorcem za obopólną zgodą został anulowany.
Kariera reprezentacyjna.
Do 2006 bronił barw młodzieżowej reprezentacji Mołdawii. Zimą 2007 zadebiutował w narodowej reprezentacji Mołdawii. Łącznie rozegrał 17 meczów i strzelił 2 gole.

</doc>
<doc id="1914790" url="https://pl.wikipedia.org/wiki?curid=1914790" title="Zębiełek borneański">
Zębiełek borneański

Zębiełek borneański ("Crocidura foetida") – gatunek owadożernego ssaka z rodziny ryjówkowatych (Soricidae). Występuje endemicznie na Borneo, w części indonezyjskiej (Kalimantan) i malezyjskiej (Sarawak i Sabah). Niewiele wiadomo o ekologii tego ssaka. Zamieszkuje lasy wtórne i pierwotne, oraz pola uprawne. Kariotyp (2n = 38, FN = 56-58) opisali Ruedi i Vogel w 1995 roku. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (najmniejszej troski). Wielkość populacji nie jest znana, mimo tego wydaje się stabilna.
Podgatunki.
Wyróżniono trzy podgatunki "C. foetida", które różnią się wielkością ciała:

</doc>
<doc id="1914791" url="https://pl.wikipedia.org/wiki?curid=1914791" title="Gallileo">
Gallileo

Gallileo – wieżowiec we Frankfurcie nad Menem, w Niemczech, zlokalizowany w biznesowym centrum miasta Bankenviertel o wysokości 136 metrów i 38 kondygnacjach. Całkowita powierzchnia biurowca wynosi około 30.000 m². W wieżowcu mieszczą się powierzchnie biurowe należące w głównej mierze do Dresdner Banku, sklepy, bar, a także tzw. "The English Theatre" - teatr anglojęzyczny.

</doc>
<doc id="1914792" url="https://pl.wikipedia.org/wiki?curid=1914792" title="Andrzej Kralczyński">
Andrzej Kralczyński

Andrzej Henryk Kralczyński (ur. 29 lipca 1943 w Warszawie, zm. 21 sierpnia 2016 w Bielsku-Białej) – polski działacz związkowy, uczestnik opozycji demokratycznej w okresie PRL, senator I i II kadencji.
Życiorys.
Syn Władysława i Stanisławy. Absolwent Wydziału Prawa i Administracji Uniwersytetu Śląskiego. Od 1971 do 1985 pracował w Fabryce Samochodów Małolitrażowych w Bielsku-Białej. W 1980 wstąpił do „Solidarności”, był przewodniczącym komisji zakładowej w FSM, delegatem na I Krajowy Zjazd Delegatów w Gdańsku i członkiem Komisji Krajowej. Po wprowadzeniu stanu wojennego uczestniczył w niejawnych strukturach związku. W maju 1982 został internowany, zwolniono go w listopadzie tego samego roku. Kontynuował działalność opozycyjną w ramach Regionalnej Komisji Wykonawczej Podbeskidzie. W kwietniu 1983 aresztowano go z przyczyn politycznych, został zwolniony w 1984 w wyniku amnestii. Ponownie został aresztowany we wrześniu 1985, po czym skazany na karę 1 roku i 8 miesięcy pozbawienia wolności. Zwolniono go ponownie na mocy amnestii w 1986. Przez kilka lat pozostawał bez stałego zatrudnienia. Objął funkcję rzecznika jawnej już Regionalnej Komisji Wykonawczej. Po reaktywacji związku w 1988 wszedł w skład władz regionalnych.
W latach 1989–1991 pełnił funkcję senatora I kadencji, wybranego z ramienia Komitetu Obywatelskiego w województwie bielskim. Był członkiem Obywatelskiego Klubu Parlamentarnego. W kolejnych wyborach z powodzeniem ubiegał się o reelekcję z ramienia „Solidarności”. W trakcie kadencji odszedł z klubu parlamentarnego związku i pozostał senatorem niezrzeszonym. Przez cztery lata sprawowania mandatu pracował w Komisji Spraw Emigracji i Polaków za Granicą. W 1992 jego nazwisko pojawiło się na tzw. liście Macierewicza. W 1993 jako kandydat niezależny nie został ponownie wybrany. Andrzej Kralczyński wycofał się z działalności politycznej, do czasu przejścia na emeryturę pracował w bielskiej fabryce samochodów&gt;.
Pochowany na cmentarzu rzymskokatolickim przy ul. Grunwaldzkiej w Bielsku-Białej.
Odznaczenia.
W 2013, "za wybitne zasługi dla przemian demokratycznych w Polsce, za osiągnięcia w działalności państwowej i publicznej", odznaczony Krzyżem Komandorskim Orderu Odrodzenia Polski.

</doc>
<doc id="1914793" url="https://pl.wikipedia.org/wiki?curid=1914793" title="John Celestand">
John Celestand

John Celestand (ur. 6 marca 1977 w Houston) – amerykański koszykarz.
W 1999 roku został wybrany z nr 30 w II rundzie draftu NBA przez Los Angeles Lakers. Rok później w barwach "Jeziorowców" sięgnął po tytuł mistrzów NBA.
Sukcesy.
Klubowe

</doc>
<doc id="1914794" url="https://pl.wikipedia.org/wiki?curid=1914794" title="Republika Udmurcka">
Republika Udmurcka



</doc>
<doc id="1914808" url="https://pl.wikipedia.org/wiki?curid=1914808" title="Noguera">
Noguera

Noguera – comarca (powiat) w zachodniej Katalonii w Hiszpanii, leżąca w prowincji Lleida. Siedzibą comarki jest Balaguer. Zajmuje powierzchnię 1784,06 km² i liczy 37 565 mieszkańców. Główną podstawą gospodarczą regionu jest rolnictwo i chów zwierząt.

</doc>
<doc id="1914809" url="https://pl.wikipedia.org/wiki?curid=1914809" title="Kabaretowy Klub Dwójki">
Kabaretowy Klub Dwójki

Kabaretowy Klub Dwójki – cykliczny program kabaretowy nagrywany w Studio Łęg w Krakowie. Był emitowany na antenie TVP2 w latach 2009–2012. Prowadzili go Robert Górski i Marcin Wójcik.
Od marca do czerwca 2009 roku w soboty w TVP2 emitowano Kanapowy Klub Kabaretowy, który był prowadzony przez tych samych prezenterów.
Premierowy odcinek został wyemitowany 26 września 2009 roku, a ostatni 9 grudnia 2012. Pierwszy sezon emitowany w soboty, natomiast drugi i kolejne – w niedziele.
Program wiosną 2013 r. został zastąpiony przez Dzięki Bogu już weekend, który był nadawany na żywo.
Formuła programu.
W każdym odcinku występowało kilka formacji kabaretowych lub kabareciarze w formie Stand-up, którzy prezentowali swoje skecze, piosenki i monologi odpowiadające tematowi danego odcinka. Ponadto co jakiś czas pokazywano przygotowane przez kabarety materiały filmowe, czasem cyklicznie (np. "Pakamera profesora Fuschera" Kabaretu Dno czy zwiastuny filmów kabaretu Limo).
Od drugiego sezonu stałym elementem każdego odcinka było "Posiedzenie rządu" – ukazana w satyryczny sposób praca polskiego rządu Donalda Tuska, w którym prócz Roberta Górskiego (jako Donald Tusk) i Marcina Wójcika (jako współpracownik Tuska) jako ministrowie rządu każdorazowo występowali goście zaproszeni do danego odcinka.
W 7. sezonie wystrój studia uległ zmianie, odrobinę zmieniła się również formuła programu. Każdy odcinek był pojedynkiem prowadzących i ich drużyn złożonych z zaproszonych gości na dany temat. Pojawiły się nowe elementy, takie jak talk-show „Jabar na żywo”, w którym poza prowadzącymi brały udział dwie zaproszone gwiazdy. W jego trakcie oprócz niedzielnego wydania emitowano również To nas śmieszy! Kabaretowy Klub Dwójki w czwartki o godzinie 20.35, jako uzupełnienie odcinka.
"Kabaretowy Klub Dwójki na wakacjach w Szczecinie".
W 2011 i 2012 roku odbyły się festiwale kabaretowe, będące suplementem "Kabaretowego Klubu Dwójki". Emitowane były one na żywo z amfiteatru w Szczecinie. Każdy z nich był podzielony na 3 integralne części, trwające godzinę (20.05, 21.05, 22.05).
Występujący goście.
Wszystkie powyższe grupy i osoby bardzo często zapraszane były do głównych wydań programu.
W 2013 i 2014 roku odbył się festiwal Wczasy z kabaretem, który nie był częścią "KK2", gdyż emitowano wtedy "Dzięki Bogu już weekend", natomiast wciąż prowadzili go „Góral” i „Jabbar” i również kręcony był w szczecińskim amfiteatrze.

</doc>
<doc id="1914812" url="https://pl.wikipedia.org/wiki?curid=1914812" title="Kasumi Ninja">
Kasumi Ninja

Kasumi Ninja – komputerowa gra typu bijatyka "jeden na jednego" wydana przez Atari dla konsoli Atari jaguar i pozostająca jednym z exclusive'ów.
Rozgrywka.
Rozgrywka w grze bardzo silnie wzorowana jest na Mortal Kombat. Jest to bijatyka dwuwymiarowa (wykorzystane są jednak trójwymiarowe pola bitew) w których dwóch zawodników walczy przeciwko sobie, aż któremuś z nich skończy im się pasek życia, wtedy też możliwe jest efektowne wykończenie przeciwnika. Na początku gry można wybrać jednego z dwóch zawodników, inni (łącznie jest ich dziewięciu) są odblokowywani w trakcie walk. To jedna z pierwszych gier, w których można było ustawić "poziom przemocy" tych w grze były 4: None, Combat) Disturbing oraz Gore Fest.
Gra zebrała głównie negatywne recenzje.

</doc>
<doc id="1914813" url="https://pl.wikipedia.org/wiki?curid=1914813" title="Johann Carl Kaiserling">
Johann Carl Kaiserling



</doc>
<doc id="1914815" url="https://pl.wikipedia.org/wiki?curid=1914815" title="Triumf Bachusa">
Triumf Bachusa

Triumf Bachusa () – obraz hiszpańskiego malarza Diega Velázqueza z 1628 roku.
Obraz przedstawia greckiego boga Bachusa siedzącego na tle kastylijskiego krajobrazu w otoczeniu grupy kompanów, siedzącego na beczce i koronującego jednego z towarzyszy. Został namalowany przed pierwszym wyjazdem malarza do Włoch dla królewskich zbiorów króla Hiszpanii, Filipa IV. Dzieło zostało umieszczone w sypialni królewskiej.
Historycy sztuki przedstawiają różne hipotezy co do inspiracji, z której czerpał Velázquez. Według jednej temat został zaczerpnięty z opowieści, jaką mistrz usłyszał z ust Rubensa. Historyjka opowiadała o przyjęciu zorganizowanym w 1612 roku w Brukseli na dworze Alberta i Izabeli, na którym w pewnym momencie pojawił się mężczyzna odziany w lniana tkaninę i z laurem z liści na głowie. W towarzystwie swoich kompanów zasiadł na beczce i począł pić wino. Inna wersja mówi iż obraz był wzorowany na flamandzkim sztychu z XVI wieku. Opis do niego mówił o chłopach którzy zwrócili się do Bachusa by ten pomógł im pozbyć się trosk. Bóg wysłuchał ich i podzielił się z nimi swoją radością.
Postać Bachusa mogła być wzorowana na Bachusie Caravaggia, jednakże nie miał jeszcze takiej plastyczności, widoczny jest nieporadny modelunek, który zniknął już podczas pobytu Valezqueza we Włoszech w latach 1629–1631.
Dzieło znajdujące się obecnie w Muzeum Prado w Madrycie występuje również pod innym tytułem "Los borrachos" ("Pijący lub Konkurs pijacki"). Dwa tytuły jednego obrazu odnosiły się do jego dwojakiej wymowie i dwóch odmiennych aspektów przedstawionej sceny. Obraz można podzielić na dwie części z Bachusem w centralnej części. Po lewej stronie widoczny jest moment składania hołdu mitologicznemu bogowi. Scena namalowana jest w klasycystycznym tonie i bliższa jest pierwszemu tytułowi. Prawa strona utrzymana jest w bardziej w duchu malarstwa rodzajowego. Postacie po prawej stronie przedstawione zostały w różnych pozach a ich stroje sugerują ich przynależność do odmiennych grupach społecznych. Bachus koronuje żołnierza, lecz postacie znajdujące się po boku przypominają scenę z Trzech Króli co może być zamierzoną ironią autora. Inne interpretacje odnoszą się do rządów króla: jak Bachus łagodzi ludzkie troski winem tak król powinien łagodzić troski swojego ludu.

</doc>
<doc id="1914820" url="https://pl.wikipedia.org/wiki?curid=1914820" title="Państwo Sadytów">
Państwo Sadytów

Państwo Sadytów – państwo muzułmańskie w północno-zachodniej Afryce, w Maghrebie, istniejące i rządzone przez dynastię Sadytów w latach 1509–1659, a od 1549 obejmujące całe Maroko.
Sadyci pochodzili z Tidzi w rejonie Tagmadert, położonym w dolinie rzeki Wadi Dara.
Do 1549 roku Sadyci sprawowali lokalną władzę w południowym Maroku, po czym zjednoczyli Maroko po trwającym od drugiej połowy XIV wieku rozbiciu dzielnicowym. Zreformowali administrację oraz podatki, utworzyli nowoczesną armię wyposażoną w broń palną i artylerię oraz flotę wojenną.
Oparli się zbrojnie Turcji, zlikwidowali większość enklaw portugalskich na wybrzeżu. Pod Al-Kasr al-Kabir pobili wojska portugalskie w 1578 roku, podbili Sudan Zachodni ("państwo Songhaj") w 1591 roku oraz rozwinęli w południowym Maroku na niespotykaną w jego dziejach skalę uprawę trzciny cukrowej oraz produkcję cukru z przeznaczeniem na eksport do Europy. Kres ich potęgi położyła wielka epidemia dżumy w latach 1597–1608.

</doc>
<doc id="1914822" url="https://pl.wikipedia.org/wiki?curid=1914822" title="Miłości żar (singel Jana Bo)">
Miłości żar (singel Jana Bo)

Miłości żar – singel zespołu Jan Bo pochodzący z czwartego albumu grupy zatytułowanego "Miya". Singel ten zawiera dwa utwory. Pierwszy utwór „Miłości żar” jest rockową balladą w wersji prezentowanej w stacjach radiowych. Do utworu powstał teledysk w reżyserii Romana Przylipiaka nakręcony w warszawskim klubie „Radio Luksemburg”. Wśród osób pojawiających się na planie znaleźli się również fani zespołu. Drugim utworem jest kompozycja „Niech wiruje świat”. Kompozytorem i autorem tekstów jest Jan Borysewicz. Wersja radiowa posiada skróconą solówkę gitarową Jana Borysewicza.

</doc>
<doc id="1914823" url="https://pl.wikipedia.org/wiki?curid=1914823" title="Joakim Nätterqvist">
Joakim Nätterqvist

Joakim Nätterqvist, właściwie Dag Joakim Tedson Nätterqvist (ur. 24 października 1974 w Gamla Uppsala) – szwedzki aktor teatralny, filmowy i telewizyjny.
Jest synem trenerów narciarskich Teda Nätterqvista i Pii Levin Nätterqvist. Debiutował na kinowym ekranie w dramacie "Czekając na tenora" ("Veranda för en tenor", 1998). W 2001 roku ukończył Szwedzką Akademię Pantomimiczną i Aktorską (Teaterhögskolan i Stockholm) w Sztokholmie. Wystąpił m.in. w sztuce Larsa Noréna "Terminal".
W 2008 roku z własnym zespołem Nacissistic Street zrealizował album "Soldier In Me".
Jest rozwiedziony z Cecilią Häll, mają jedno dziecko.

</doc>
<doc id="1914828" url="https://pl.wikipedia.org/wiki?curid=1914828" title="Osona (Hiszpania)">
Osona (Hiszpania)

Osona – comarca (powiat) w Hiszpania w Katalonii. Region zajmuje powierzchnię 1260,1 km² i liczy 150 139 mieszkańców. Siedzibą comarki jest Vic. Region słynie z wyrobu kiełbasy, zwłaszcza fuet. Teren przemysłowy, z wieloma fabrykami.

</doc>
<doc id="1914829" url="https://pl.wikipedia.org/wiki?curid=1914829" title="Władysław Papużyński">
Władysław Papużyński

Władysław Papużyński (ur. 15 kwietnia 1930 w Twerdyniach k. Horochowa w województwie wołyńskim, zm. 19 kwietnia 2016) – polski rolnik, działacz związkowy, senator I kadencji.
Życiorys.
W 1940 został z rodziną zesłany na Syberię, w 1946 osiedlił się w Polsce. Ukończył liceum ogólnokształcące i roczną Oficerską Szkołę Polityczną w Łodzi. Pracował na różnych stanowiskach w Miejskim Przedsiębiorstwie Remontowo-Budowlanym w Głogowie i w Samopomocy Chłopskiej. W latach 50. był radnym Powiatowej Rady Narodowej w Nowym Dworze Gdańskim. Od 1957 do 1989 prowadził własne gospodarstwo rolne w Brzostowie.
W 1981 zaangażował się w działalność „Solidarności” Rolników Indywidualnych, był przedstawicielem województwa legnickiego we władzach centralnych związku i przewodniczącym regionu. Po wprowadzeniu stanu wojennego przez około dwa miesiące pozostawał w ukryciu, później kontynuował działalność opozycyjną, organizując pomoc dla represjonowanych, kolportując i wydając pisma niezależne. W 1989 brał udział w reaktywowaniu związku, ponownie stanął na czele władz wojewódzkich.
W latach 1989–1991 z ramienia Komitetu Obywatelskiego sprawował mandat senatora, reprezentując województwo legnickie. W Senacie był członkiem Komisji Rolnictwa. Wycofał się następnie z działalności publicznej, w 1992 przeszedł na emeryturę.
Pochowany na starym cmentarzu przy ulicy Legnickiej w Głogowie.

</doc>
<doc id="1914837" url="https://pl.wikipedia.org/wiki?curid=1914837" title="Pallars Jussà">
Pallars Jussà

Pallars Jussà – comarca (powiat) w zachodniej Katalonii w Hiszpanii. Zajmuje powierzchnię 1290 km² i liczy mieszkańców. Nazwa "Pallars Jussà" oznacza "Dolinę Pallars". Siedzibą comarki jest miejscowość Tremp.
Wraz z sąsiadującą comarką Pallars Sobirà współtworzyły w przeszłości hrabstwo Pallars, będące na przełomie VIII i IX wieku w sojuszu terytoriów pirenejskich określanym jako Marchia Hiszpańska.

</doc>
<doc id="1914841" url="https://pl.wikipedia.org/wiki?curid=1914841" title="Chuck Kornegay">
Chuck Kornegay

Chuck Kornegay (ur. 28 września 1974 w Dudley) – amerykański koszykarz, występujący na pozycji środkowego, posiadający także hiszpańskie obywatelstwo, reprezentant tego kraju.

</doc>
<doc id="1914845" url="https://pl.wikipedia.org/wiki?curid=1914845" title="Deportivo Aviación Lima">
Deportivo Aviación Lima



</doc>
<doc id="1914849" url="https://pl.wikipedia.org/wiki?curid=1914849" title="Pallars Sobirà">
Pallars Sobirà

Pallars Sobirà – comarca (powiat) w północnej Katalonii w Hiszpanii. Region położony jest w centralnej części Pirenejów i znajduje się tu najwyższy szczyt Katalonii - Pica d’Estats. Trzecia co do wielkości comarka Katalonii - 1377 km², a zarazem jedna z comarek o najmniejszej liczbie ludności w całym regionie - 7446 mieszkańców.
Wraz z sąsiadującą comarką Pallars Jussà współtworzyły w przeszłości hrabstwo Pallars, będące na przełomie VIII i IX wieku w sojuszu terytoriów pirenejskich określanym jako Marchia Hiszpańska.

</doc>
<doc id="1914851" url="https://pl.wikipedia.org/wiki?curid=1914851" title="Henryk Bieńkowski">
Henryk Bieńkowski

Henryk Bieńkowski (ur. 14 lipca 1949 w Żychlinie) – polski inżynier i samorządowiec, długoletni prezydent Kołobrzegu.
Życiorys.
Syn Tadeusza i Gabrieli. W 1981 ukończył studia w Wyższej Szkole Inżynierskiej w Koszalinie. Od 1972 był zatrudniony w Fabryce Podzespołów Radiowych Elwa w Kołobrzegu. W pierwszej połowie lat 70. należał do Związku Młodzieży Socjalistycznej. W 1980 wstąpił do „Solidarności”. Przewodniczył komisji zakładowej związku w swoim zakładzie pracy. Po wprowadzeniu stanu wojennego działał w Tajnej Komisji Międzyzakładowej w Kołobrzegu, zajmował się później dystrybucją prasy niezależnej.
W 1989 znalazł się we władzach Komitetu Obywatelskiego w województwie koszalińskim. Od 1990 do 1998 zajmował stanowisko prezydenta Kołobrzegu. Związany w latach 90. z Unią Wolności, kandydował z jej listy do Sejmu w 1997. Pracował następnie m.in. jako pełnomocnik wojewody.
W wyniku bezpośrednich wyborów w 2002 powrócił na urząd prezydenta miasta. W wyborach w 2006 bez powodzenia ubiegał się o reelekcję, przegrywając z Januszem Gromkiem. Uzyskał jednocześnie mandat radnego (z ramienia lokalnego ugrupowania Centroprawica Razem), został też sekretarzem gminy Mielno. W 2010 ponownie poniósł porażkę z Januszem Gromkiem, zdobywając kolejny raz mandat radnego, który utrzymał również w wyborach w 2014. W 2018 został natomiast z ramienia Prawa i Sprawiedliwości wybrany w skład rady powiatu kołobrzeskiego.
Życie prywatne.
Żonaty z Aleksandrą, ma troje dzieci.

</doc>
<doc id="1914854" url="https://pl.wikipedia.org/wiki?curid=1914854" title="Dobry, zły i zakręcony">
Dobry, zły i zakręcony

Dobry, zły i zakręcony (kor.: 좋은 놈, 나쁜 놈, 이상한 놈, MOCT: "Jo-eun nom nappeun nom isanghan nom", ang. "The Good, The Bad And The Weird") – koreański eastern z 2008 roku w reżyserii Kim Jee-woona.
Opis.
Akcja filmu rozgrywa się w 1930 w roku w okupowanej przez Japończyków Mandżurii. Złodziej Tae-gu (The Weird) w zuchwały sposób napada na japoński pociąg wojskowy, z którego kradnie tajemniczą mapę, na której zaznaczono miejsce ukrycia skarbu z dynastii Qing. Pechowo dla Tae-gu o mapie wie również bandyta Chang-yi (The Bad), który natychmiast wyrusza w pościg za złodziejem. Do walki o mapę przyłącza się również tajemniczy łowca nagród Do-won (The Good). Ci trzej mężczyźni wkrótce zorientują się, że skarb przyciąga jak magnes górskich bandytów, Chińczyków, Koreańczyków, Rosjan i japońskich żołnierzy.
Obsada.
i inni.

</doc>
<doc id="1914855" url="https://pl.wikipedia.org/wiki?curid=1914855" title="Ambligonit">
Ambligonit



</doc>
<doc id="1914859" url="https://pl.wikipedia.org/wiki?curid=1914859" title="Pla d’Urgell">
Pla d’Urgell

Pla d’Urgell, także "Plana de Urgel" – comarca (powiat) w regionie Katalonia w prowincji Lleida w północno-wschodniej Hiszpanii. Zajmuje powierzchnię 305,1 km² i liczy 33 105 mieszkańców. Siedzibą jest Mollerussa.

</doc>
<doc id="1914861" url="https://pl.wikipedia.org/wiki?curid=1914861" title="Guillaume Bastille">
Guillaume Bastille

Guillaume Bastille (ur. 21 lipca 1985) – kanadyjski łyżwiarz szybki specjalizujący się w short tracku. Złoty medalista olimpijski z Vancouver.
Igrzyska w ojczyźnie były jego pierwszą olimpiadą. Złoto wywalczył w biegu sztafetowym, choć nie startował w finale, brał udział jedynie w biegu półfinałowym. Oprócz niego w skład reprezentacji Kanady wchodzili: Charles Hamelin, François Hamelin, Olivier Jean i François-Louis Tremblay.

</doc>
<doc id="1914862" url="https://pl.wikipedia.org/wiki?curid=1914862" title="Fight for Life">
Fight for Life

Fight for Life – komputerowa gra typu bijatyka "jeden na jednego" wydana przez Atari dla konsoli Atari Jaguar w 1996 roku. Był to ostatni tytuł wydany przez Atari dla Jaguara.
W roku 1994 Atari zatrudniła programistę Segi (Francois Bertrand) do pracy nad bijatyką 3D dla Jaguara Poprzednio pracował on przy "Virtua Fighter".
Gra została ukończona w grudniu 1995 roku, około 19 miesięcy od rozpoczęcia pracy. "Fight for Life" jest jedyną jak dotąd grą tego typu dla Jaguara.

</doc>
<doc id="1914866" url="https://pl.wikipedia.org/wiki?curid=1914866" title="Alexandre Tuffèri">
Alexandre Tuffèri



</doc>
<doc id="1914870" url="https://pl.wikipedia.org/wiki?curid=1914870" title="Moment of Surrender">
Moment of Surrender

Moment of Surrender – ballada rockowej grupy U2, wydana na albumie "No Line on the Horizon" (2009). Pomimo tego, że nie została wydana jako singel, magazyn Rolling Stone uznał ją za najlepszą piosenkę 2009 roku, zajęła też 36 pozycję na liście 100 najlepszych piosenek minionej dekady według tegoż magazynu. Została napisana przez U2 wraz z Brianem Eno i Danielem Lanois w Fezie w Maroku, w kilka godzin i nagrana od razu za pierwszym razem. Słowa piosenki opowiadają o narkomanie, który przeżywa kryzys wiary. Dla piosenki charakterystyczne jest solo gitarowe The Edge'a, które przez wielu recenzentów zostało uznane za podobne do solówek Davida Gilmoura z Pink Floyd.

</doc>
<doc id="1914872" url="https://pl.wikipedia.org/wiki?curid=1914872" title="Machaeroprosopus">
Machaeroprosopus

Machaeroprosopus – rodzaj zaawansowanych fitozaurów z grupy Pseudopalatinae. Gatunek typowy rodzaju, "M. buceros", został opisany przez Edwarda Cope'a w 1881 roku jako "Belodon buceros", a następnie przeniesiony w 1916 roku do osobnego rodzaju "Machaeroprosopus" przez Maurice'a Mehla. Rodzaj "Machaeroprosopus" jest starszym synonimem rodzaju Pseudopalatus oraz Arribasuchus i obejmuje również gatunki pierwotnie zaliczane do tych rodzajów. Do "Machaeroprosopus" należą zatem również gatunki: "M. pristinus" (gatunek typowy rodzaju "Pseudopalatus", opisany w 1928 roku przez Mehla), "M. mccauleyi", opisany przez Ballew w 1989, "M. jablonskiae", nazwany w 2006 roku przez Parkera i Irmisa, oraz "M. lottorum", opisany w roku 2013 przez Hungerbühlera i współpracowników. Z analizy filogenetycznej przeprowadzonej przez Hungerbühlera i współpracowników (2013) wynika, że gatunki te nie tworzą kladu, do którego nie należałyby również gatunki zaliczane do rodzaju "Redondasaurus" – "R. gregorii" i "R. bermani"; autorzy przenieśli te gatunki do rodzaju "Machaeroprosopus", synonimizując rodzaje "Machaeroprosopus" i "Redondasaurus". Ponadto zdaniem tych autorów prawdopodobne jest, że "M. pristinus" jest młodszym synonimem "M. buceros", a różnice anatomiczne w szkieletach osobników zaliczanych do tych gatunków w rzeczywistości wynikają z dymorfizmu płciowego. Parker i Irmis przedstawili definicję filogenetyczną nazwy "Pseudopalatus", według której odnosi się ona do kladu obejmującego wszystkie zwierzęta bliżej spokrewnione z "P. pristinus" i "P. buceros" niż z "Redondasaurus gregorii", "Mystriosuchus planirostris" lub "Nicrosaurus kapffi". "Machaeroprosopus" cechował się delikatnie zbudowaną czaszką z bardzo długim pyskiem.

</doc>
<doc id="1914875" url="https://pl.wikipedia.org/wiki?curid=1914875" title="Kerametal Dubnica">
Kerametal Dubnica



</doc>
<doc id="1914876" url="https://pl.wikipedia.org/wiki?curid=1914876" title="Priorat">
Priorat

Priorat, także "El Priorato" – comarca (powiat) w środkowej Katalonii w Hiszpanii. Zajmuje powierzchnię 498,6 km² i liczy 9665 mieszkańców. Siedzibą comarki jest miasto Falset. Leży w strefie klimatu kontynentalnego, charakteryzującego się suchym i gorącym latem i mroźną zimą.

</doc>
<doc id="1914877" url="https://pl.wikipedia.org/wiki?curid=1914877" title="Wojny edytorowe">
Wojny edytorowe



</doc>
<doc id="1914879" url="https://pl.wikipedia.org/wiki?curid=1914879" title="Reher">
Reher

Reher – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914882" url="https://pl.wikipedia.org/wiki?curid=1914882" title="Operacja Tanne Ost">
Operacja Tanne Ost

Operacja Tanne Ost – niemiecka próba zajęcia i okupacji fińskiej wyspy Suursaari, podjęta 15 września 1944 roku. Zakończona całkowitą klęską wojsk niemieckich.
Sytuacja w przededniu operacji.
19 września 1944 roku pomiędzy Finlandią a ZSRR podpisano formalny rozejm. Jednym z jego warunków było usunięcie wojsk niemieckich z terytorium Finlandii przez jej wojska. Niemcy zamierzali odpowiedzieć na to posunięcie okupacją części ziem fińskich. We wrześniu 1944 sytuacja militarna pozwalała im jedynie na okupację wyspy Suursari, jako dogodnej pozycji do blokowania floty bałtyckiej ZSRR. W związku z tym został opracowany plan zajęcia wyspy, bazujący na elemencie zaskoczenia, oraz zakładający, że wojska fińskie nie zwrócą się przeciwko swojemu dotychczasowemu sojusznikowi.
Bitwa.
14 września zakończono załadunek jednostek niemieckich (dwa bataliony piechoty i wzmocniona kompania saperów) na jednostki desantowe w Tallinie. Przed północą znalazły się one na wyznaczonych pozycjach. W tym czasie do wyspy przybył kuter trałowy, na pokładzie którego znajdował się niemiecki parlamentariusz, komandor podpułkownik Kieffer, oraz dowódca desantu komandor Mecke. Pertraktacje z dowódcą garnizonu fińskiego, podpułkownikiem Miekenenem, nie dały żadnego rezultatu; żołnierze niemieccy stanowiący obsadę kutra opanowali dwa nabrzeża. Z chwilą pojawienia się kolejnych jednostek niemieckich Finowie otworzyli ogień. Pomimo przeciwdziałania obrońców Niemcom udało się wysadzić pierwszy rzut desantu. Silny opór wojsk fińskich i ogień artylerii nabrzeżnej uniemożliwiły lądowanie drugiej fali atakujących. O świcie 15 września do walki włączyło się lotnictwo radzieckie, atakując niemiecką flotyllę desantową. Zatopiono między innymi: jeden transportowiec, dwa okręty desantowe i dwa holowniki. Kilka innych jednostek zostało uszkodzonych. Niemieckie wojska bezskutecznie oczekiwały na pojawienie się posiłków. Pod wieczór musiały skapitulować.
Skutki operacji.
Podjęta próba opanowania Suursaari, zakończyła się całkowitą klęską z powodu niedocenienia siły garnizonu fińskiego oraz radzieckiego lotnictwa. Niepowodzenie operacji zmusiło Niemców do opuszczenia Zatoki Fińskiej, po wcześniejszym jej zaminowaniu. Otworzyło to drogę flocie radzieckiej do nowych operacji na Bałtyku.

</doc>
<doc id="1914885" url="https://pl.wikipedia.org/wiki?curid=1914885" title="Siezbüttel">
Siezbüttel

Siezbüttel – dzielnica gminy Schenefeld w Niemczech, w kraju związkowym Szlezwik-Holsztyn, w powiecie Steinburg, w urzędzie Schenefeld.
Do 31 grudnia 2012 samodzielna gmina.

</doc>
<doc id="1914886" url="https://pl.wikipedia.org/wiki?curid=1914886" title="Siezbuettel">
Siezbuettel



</doc>
<doc id="1914889" url="https://pl.wikipedia.org/wiki?curid=1914889" title="Zuzana Hofmannová">
Zuzana Hofmannová

Zuzana Hofmannová, do 1981 roku Charvátová (ur. 15 czerwca 1959, zm. 31 lipca 2012 w Himalajach) – czeska taterniczka i alpinistka.
Zuzana Charvátová (Hofmannová) najaktywniej uprawiała wspinaczkę w latach 80. XX wieku, należała wówczas do kobiecej czołówki czechosłowackiej. Wspinała się zarówno w lecie i w zimie, również poza Tatrami, m.in. w Alpach (1979–1982 i 1984), na Kaukazie (1981), w Himalajach (1984) i w Andach (1985). Swoje największe wspinaczkowe sukcesy święciła w Alpach i na Kaukazie, gdzie przeszła szereg wielkich i trudnych ścian w zespołach typowo kobiecych (m.in. z Aleną Stehlíkovą) i mieszanych.
W roku 1984 zdobyła Dhaulagiri, później także Sziszapangmę (2004), Manaslu (2006), Czo Oju (2009) i Spantik (2011). 31 lipca 2012 roku weszła na szczyt Broad Peak, nie wróciła jednak do bazy – być może przyczyną śmierci była lawina.

</doc>
<doc id="1914896" url="https://pl.wikipedia.org/wiki?curid=1914896" title="Janusz Janecki">
Janusz Janecki

Janusz Andrzej Janecki (ur. 21 stycznia 1937 w Siedliszczu, zm. 19 listopada 2008 w Lublinie) – polski architekt krajobrazu, naukowiec, przyrodnik, społecznik, profesor Szkoły Głównej Gospodarstwa Wiejskiego oraz Katolickiego Uniwersytetu Lubelskiego Jana Pawła II.
Życiorys.
Syn Stanisława Janeckiego (1884-1942) i Feliksy Helena Janeckiej (1893-1990) z domu Barańska. Brat Zofii Alicji Bogiel (1927-1999), żony Władysława Bogiela (1923-2007). Ukończył studia na Wydziale Ogrodniczym SGGW w specjalizacji kształtowanie terenów zieleni (1961). W 1973 uzyskał tytuł doktora, a w 1983 – doktora habilitowanego. Od 1995 był zatrudniony na Katolickim Uniwersytecie Lubelskim Jana Pawła II na stanowisku profesora. Na tej uczelni stworzył od podstaw kierunek architektura krajobrazu KUL. Został też kierownikiem Katedry Kształtowania Krajobrazu i pierwszym Dyrektorem Instytutu Architektury Krajobrazu KUL. Odniósł liczne sukcesy w pracy dydaktycznej, był promotorem i recenzentem nagradzanych prac naukowych, kierownikiem zespołów projektowych, organizatorem wielu wydarzeń oraz inicjatyw związanych z rozwojem dziedziny. Przez blisko 45 lat pracy zawodowej działał na rzecz ochrony przyrody w Polsce i rozwoju architektury krajobrazu.
Pracował m.in. w Lidze Ochrony Przyrody, Wyższej Szkoły Humanistycznej w Pułtusku (obecnie Akademia Humanistyczna w Pułtusku), Wyższej Szkole Ekologii i Zarządzania w Warszawie oraz w licznych komisjach i radach naukowych. Był m.in. jednym z delegatów z ramienia polskich organizacji pozarządowych na Szczyt Ziemi w Rio de Janeiro w 1992. Był także członkiem Kapituły Architektury Krajobrazu. Był autorem licznych opracowań projektowych z dziedziny architektury krajobrazu oraz wielu publikacji, m.in. wydanego w 1999 podręcznika „Fizjonomia polskiej szaty roślinnej”, zbioru esejów poetyckich pod tytułem „Liście” (wydane dwukrotnie w 2000 i 2003) oraz skryptu „Sto zasad dobrego projektowania”. Był badaczem szaty roślinnej Polski, a w szczególności zbiorowisk roślinności synantropijnej w miastach oraz zbiorowisk stepowych południowo-wschodniej Polski. Przedstawił propozycję nowego zespołu roślinnego "Festuco – Artemisietum austriacae". Opracował także nową metodę waloryzacji krajobrazu, którą określił mianem „Kryterium linii prostych”. Teoria opiera się o tezę, iż w naturze na żadnym stopniu jej organizacji nie występują linie proste. Stąd też proste w krajobrazie, budujące kształty antropogeniczne (zabudowa, infrastruktura) są naturze obce i świadczą o jej degradacji. Rozwinięcie metodyczne tej teorii bazuje na założeniu, że podstawą percepcji wizualnej krajobrazu są punkty zainteresowania w konkretnych polach widzenia, a podstawowym kryterium wartościowania krajobrazu w metodzie Janeckiego jest procentowy udział linii prostych w polu widzenia.
Brał udział w wykonaniu dokumentacji licznych obszarów chronionych, w tym parków krajobrazowych oraz wielu rezerwatów i pomników przyrody Lubelszczyzny i Mazowsza. Uczestniczył w pracach nad utworzeniem: Strzeleckiego Parku Krajobrazowego (utworzony w 1983), Mazowieckiego Parku Krajobrazowego (1986/1987), rezerwatów przyrody na Lubelszczyźnie: „Dębniak” (1978), obecnie znajdującego się na terenie Nadbużańskiego Parku Krajobrazowego, rezerwatów „Żmudź” (1980) i „Siedliszcze” (1975) w powiecie chełmskim, których był pomysłodawcą. Na Mazowszu: „Grabicz” (1978), „Świder” (1978), „Stawy Raszyńskie” (1978), „Biele Chojnowskie” (1979), „Bagno Jacka” (1981), „Dąbrowa świetlista” (1990), a także specjalnych pomników przyrody: „Mrowiska” w województwie mazowieckim, oraz „Kamieniołom” i „Wisienka stepowa” na Lubelszczyźnie. W latach 90. XX w. angażował się w działania związane z utworzeniem projektowanego Turnickiego Parku Narodowego. W 2000 został odznaczony Krzyżem Kawalerskim Orderu Odrodzenia Polski.
Profesor Janusz Janecki zmarł w wyniku powikłań powypadkowych 19 listopada 2008 roku. Pochowany jest na cmentarzu parafialnym w Warszawie–Aleksandrowie. 

</doc>
<doc id="1914897" url="https://pl.wikipedia.org/wiki?curid=1914897" title="Ramsar">
Ramsar

Ramsar (pers. - رامسر) – miasto położone w Iranie, w ostanie Mazandaran, na wybrzeżu Morza Kaspijskiego. W przeszłości znany również jako Sakhtsar. Rdzenni mieszkańcy posługują się językiem gilaki. Miasto jest stolicą powiatu o tej samej nazwie i jest to najdalej na zachód wysunięty powiat. Od północy graniczy z Morzem Kaspijskim, od zachodu z ostanem Gilan, od południa z ostanem Kazwin, a od wschodu z powiatem Tonekabon. Ramsar jest popularnym kurortem morskim Iranu, turyści znajdą tutaj także gorące źródła, zielone lasy Gór Elburs, pałac wakacyjny należący do ostatniego szacha. Największym hotelem jest Hotel Ramsar. 27 kilometrów na południe, na wysokości 2700 m n.p.m. leży wieś Dżawaher Deh, również chętnie odwiedzana.
Radioaktywność.
W okolicach miasta występuje jedna z najwyższych na świecie promieniotwórczość naturalna, ze względu na gorące źródła. Szczytowa roczna dawka jaką otrzymują mieszkańcy dochodzi do 260 mSv.
Konwencja ramsarska.
Konwencja o obszarach wodno-błotnych, podpisana w Ramsar w Iranie w 1971 roku, jest międzyrządowym traktatem, który stanowi ramy dla działań krajowych i międzynarodowej współpracy na rzecz ochrony i rozsądnego wykorzystania terenów podmokłych i ich zasobów.

</doc>
<doc id="1914900" url="https://pl.wikipedia.org/wiki?curid=1914900" title="Louis Lewin">
Louis Lewin

Louis Lewin (ur. 9 listopada 1850 w Tucholi, zm. 1 grudnia 1929 w Berlinie) – niemiecki lekarz, farmakolog i toksykolog.
Profesor Uniwersytetu w Berlinie, twórca klasyfikacji roślin i substancji psychoaktywnych, autor wielu publikacji naukowych. W jego klasyfikacji substancje psychoaktywne dzieliły się na:
W medycynie homeopatycznej roztwór meskaliny o potencji C30 nazywany został "Anhalonium Lewinii", ponieważ Lewin jako pierwszy prowadził systematyczne badania naukowe nad pejotlem.
W berlińskiej dzielnicy Hellersdorf jego imieniem nazwano jedną z ulic i stację metra linii U5.

</doc>
<doc id="1914901" url="https://pl.wikipedia.org/wiki?curid=1914901" title="Ribera d’Ebre">
Ribera d’Ebre

Ribera d’Ebre, także "Ribera de Ebro" – comarca (powiat) w Katalonii w Hiszpanii. Comarca w całości leży w prowincji Tarragona. Zajmuje powierzchnię 827,3 km² i liczy 22 925 mieszkańców. Siedzibą comarki jest Mora de Ebro.

</doc>
<doc id="1914907" url="https://pl.wikipedia.org/wiki?curid=1914907" title="Sin-szum-liszir">
Sin-szum-liszir



</doc>
<doc id="1914910" url="https://pl.wikipedia.org/wiki?curid=1914910" title="Ołeksandr Hołokołosow (ur. 1976)">
Ołeksandr Hołokołosow (ur. 1976)

Ołeksandr Ołeksandrowycz Hołokołosow (ukr. Олександр Олександрович Голоколосов; ur. 28 stycznia 1976 w Odessie) – ukraiński piłkarz, grający na pozycji napastnika, trener piłkarski
Kariera piłkarska.
Kariera klubowa.
Jego ojciec Ołeksandr Hołokołosow również piłkarz. Wychowanek Dynama Kijów, w drużynie rezerw którego rozpoczął karierę piłkarską. W 1995 przeszedł do Nywy Winnica, a w następnym sezonie do Zakarpattia Użhorod. W 1997 wyjechał do Słowacji, gdzie bronił barw klubu Kerametal Dubnica, ale po zakończeniu sezonu powrócił do Ukrainy, gdzie występował w klubach najpierw w Czornomorcu Odessa, a potem w Wołyni Łuck na wypożyczeniu. W 2000 podpisał kontrakt z hiszpańskim Albacete Balompié, ale po pierwszym udanym sezonie nastąpił spad w formie piłkarza i w 2002 powrócił do ZTS Dubnica, w której zakończył karierę piłkarską.
Kariera trenerska.
Po zakończeniu kariery zawodniczej od 2006 do października 2007 poszukiwał talenty piłkarskie dla Illicziwca Mariupol, a listopada 2007 dla Dynama Kijów.

</doc>
<doc id="1914912" url="https://pl.wikipedia.org/wiki?curid=1914912" title="Ripollès">
Ripollès

Ripollès – comarca (powiat) w Katalonii w Hiszpanii. Siedzibą comarki jest Ripoll. Zajmuje powierzchnię 958,7 km² i liczy 26 366 mieszkańców. Comarka graniczy bezpośrednio z Francją.

</doc>
<doc id="1914915" url="https://pl.wikipedia.org/wiki?curid=1914915" title="Čremošná">
Čremošná

Čremošná – rzeka płynąca na pograniczu Rudaw Spiskich i Krasu Słowacko-Węgierskiego, w Wewnętrznych Karpatach Zachodnich na Słowacji, lewobrzeżny dopływ Slanej. Długość ok. 29 km, powierzchnia dorzecza 142 km².
Źródła Čremošnej znajdują się na wysokości ok. 900 m n.p.m. na południowych stokach szczytu Hajduchov vrch w masywie Osadníka w Górach Wołowskich. W odcinku źródłowym potok płynie w kierunku południowym, głęboką dolinką wyznaczającą zachodni brzeg Płaskowyżu Borczańskiego. Od miejscowości Bôrka płynie na zachód wzdłuż niewielkiej "Bruzdy Borczańskiej", by wąskim przesmykiem poniżej wsi Kováčová wydostać się na teren Kotliny Rożniawskiej. Na tym odcinku przyjmuje z prawej strony szereg potoków spływających z południowych stoków masywu Pipitki, zaś z lewej strony – wodę z krasowych potoków i wywierzysk z płaskowyżu Horný vrch. W miejscowości Krásnohorská Dlhá Lúka przyjmuje z prawej swój największy dopływ – Krásnohorský potok, po czym zasila kompleks stawów rybnych ("Brzotínsky rybnik") i koło wsi Brzotín na wysokości ok. 260 m n.p.m. wpada do Slanej.
Ze względu na to, że Čremošną w znacznym stopniu zasilają wody z systemów krasowych płaskowyżów Horný vrch i Silickiego, ma ona w ciągu roku stosunkowo wyrównane przepływy.

</doc>
<doc id="1914916" url="https://pl.wikipedia.org/wiki?curid=1914916" title="Primera división peruana">
Primera división peruana



</doc>
<doc id="1914917" url="https://pl.wikipedia.org/wiki?curid=1914917" title="Xtreem Music">
Xtreem Music

Xtreem Music – hiszpańska niezależna wytwórnia płytowa założona latem 2001 roku przez Dave'a Rottena, wokalistę zespołu Avulsed. Jej siedzibą jest Madryt. Xtreem Music specjalizuje się w death metalu, wydaje jednak także zespoły wykonujące black metal i thrash metal.
Xtreem Music jest trzecią wytwórnią Rottena: w latach 1990–1994 prowadził Drowned Productions, zaś w latach 1994–2002 Repulse Records. W Xtreem pracują również perkusista Avulsed – Riky oraz wokalista Wormed – Phlegeton.
Xtreem Music wydało albumy m.in. takich artystów jak: Demilich, Kataplexia, Demigod, Hour of Penance czy Paganizer, oraz serię kompilacji "Spain Kills".
Wybrani artyści.
Lista zespołów opracowana na podstawie materiału źródłowego.
Wybrane wydawnictwa.
Opracowano na podstawie materiału źródłowego.

</doc>
<doc id="1914918" url="https://pl.wikipedia.org/wiki?curid=1914918" title="Linia kolejowa Malbork Kałdowo Wąskotorowy – Stare Pole – Fiszewo – Jasna">
Linia kolejowa Malbork Kałdowo Wąskotorowy – Stare Pole – Fiszewo – Jasna

Linia kolejowa Malbork Kałdowo Wąskotorowy – Stare Pole – Fiszewo – Jasna – funkcjonująca od 1900 roku wąskotorowa linia kolejowa, stanowiąca fragment sieci Gdańskiej Kolei Dojazdowej. Stanowiła fragment większej sieci połączeń wąskotorowych na Żuławach, wybudowanych przez spółkę Westpreußische Kleinbahnen Aktien-Gesellschaft (WKAG – Zachodniopruska Spółka Małych Kolei).
Historia.
Odcinek Malbork Kałdowo Wąsk. – Malbork Wąsk..
Odcinek Malbork Kałdowo Wąsk. – Malbork Wąsk. o długości ponad 3 km i szerokości toru 750 mm oddano do ruchu w dniu 15 października 1900 r. Jego budowa należała do najtrudniejszych w realizacji odcinków wybudowanych przez WKAG. Do pokonania różnic wysokości koło Malborka Kałdowa Wąsk. wybudowano tzw. zakos i stromy podjazd (15 promili) tak, by pociąg mógł się rozpędzić i wjechać na stary most, należący kiedyś do Ostbahn, a następnie przejechać po moście nad rowami obronnymi zamku malborskiego. Dalej tory poprowadzono ulicami miasta i vis a vis dworca kolei państwowej wybudowano stację Malbork Wąskotorowy. Stąd tor wąskotorówki prowadził do cukrowni Malbork, a od 1905 r. do wodociągów i gazowni miejskiej. 
Po trasie poruszały się pociągi pasażerskie do Nowego Dworu Gdańskiego i Lisewa. Poza tym kursowały pociągi towarowe, które, szczególnie jesienią, gdy szyny były śliskie, miały problemy z wjazdem po stromym podjeździe koło Malborka Kałdowa. Wówczas na ratunek często wzywano drugą lokomotywę z Malborka Wąskotorowego. 
W styczniu 1920 po obu stronach mostu nad Nogatem utworzono urzędy celne: na prawym brzegu – Rzeszy Niemieckiej, a w Kałdowie – WM Gdańska, co spowodowało pewne utrudnienia w ruchu pociągów. Mimo tego przez cały okres międzywojenny pociągi osobowe i towarowe kursowały. 
W czasie II wojny światowej przewozy wąskotorówką osiągnęły nienotowane dotąd wielkości, a odcinek ten stanowił ważne ogniwo łączące dwie części kolejki. Od 27 stycznia 1945, gdy miasto Malbork i zamek krzyżacki zostały zamienione w twierdzę, mostu strzegli żołnierze Wehrmachtu. W końcu gdy obrona miasta nie miała już szans, w dniu 9 marca 1945 wieczorem żołnierze niemieccy opuścili miasto i wysadzili most w powietrze.
Kilka miesięcy po kapitulacji Niemiec rozpoczęto odbudowę drugiego mostu Kolei Pruskiej (dla linii normalnotorowej). Uszkodzenia starego mostu wąskotorowego były na tyle duże, że inżynierowie zdecydowali się go nie odbudowywać. Zdecydowano się na rozwiązanie tymczasowe – jesienią 1948 r. na moście z torem normalnym ułożono również tor wąski i wznowiono ruch kolei wąskotorowej (m.in. do cukrowni). Takie rozwiązanie funkcjonowało przez 7 lat, aż ostatecznie w 1955 r. wstrzymano ruch pociągów wąskotorowych przez most nad Nogatem. Wkrótce rozebrano odcinek toru wąskiego i obie części kolejki uległy rozdzieleniu.
Odcinek Malbork Wąsk. – Stare Pole Wąsk. – Jasna.
Linia Malbork Wąsk. – Stare Pole Wąsk. – Jasna oddana została do ruchu etapami: 
Poza tym na trasie istniało kilka bocznic m.in. do cukrowni Stare Pole oraz najdłuższa, oddana w 1913 r. do wsi Szaleniec (2,4 km). 
Do wybuchu I wojny światowej na całej trasie panował dość ożywiony ruch pociągów osobowych i towarowych, później przewozy spadły i od 1917 r. kursowała już tylko jedna para pociągów dziennie. W 1922 r. na całej trasie pociągi kursowały tylko dwa razy w tygodniu, i przewieziono tylko 1015 pasażerów. Od 1924 r. linia służyła tylko cukrowni Stare Pole do transportu buraków. 
Znaczenie linii wzrosło w czasie II wojny światowej, gdyż pełniła pomocniczą rolę przy budowie niemieckich zakładów lotniczych, w których powstawały myśliwce Focke &amp; Wulf. Od 1942 r. na trasie Malbork Wąsk. – Królewka (w niedziele) znów kursowały pociągi osobowe do przewozu pracowników tych zakładów. 
Ostatni pociąg zapełniony ewakuowaną ludnością wyjechał ze Starego Pola w dniu 24 stycznia 1945 r.
Linia nie ucierpiała w czasie wejścia sowietów tak, że w dniu 15 września 1945 na całej trasie PKP uruchomiły pierwsze pociągi towarowe do przewozu buraków do cukrowni Stare Pole i Malbork. W kolejnych latach panował tu ożywiony ruch towarowy, jednak linia nie była remontowana i prędkość pociągów trzeba było ograniczyć do 10 km/h. 
Od 1955 linia używana była tylko przez cukrownię Stare Pole, a w 1958 r. przeszła na jej własność. Ponadto cukrownia uzyskała od PKP wagony towarowe i parowozy, którymi przez kolejne 10 lat prowadzono przewozy w czasie kampanii cukrowniczych. W sumie kłopoty w utrzymaniu nawierzchni i mała zdolność produkcyjna zakładu spowodowały, że w latach 1968/9 kolejkę rozebrano, a tabor w dużej części złomowano.
Linie kolejowe wchodzące w skład Gdańskich Kolei Dojazdowych.
Część prawobrzeżna
Część lewobrzeżna

</doc>
<doc id="1914919" url="https://pl.wikipedia.org/wiki?curid=1914919" title="Segunda división peruana">
Segunda división peruana



</doc>
<doc id="1914920" url="https://pl.wikipedia.org/wiki?curid=1914920" title="Segarra">
Segarra

Segarra – comarca (powiat) leżąca w Hiszpanii w środkowej części regionu Katalonia. Zajmuje powierzchnię 722,8 km² i liczy 20 996 mieszkańców. Siedzibą comarki jest Cervera.

</doc>
<doc id="1914922" url="https://pl.wikipedia.org/wiki?curid=1914922" title="Metro Stars New York">
Metro Stars New York



</doc>
<doc id="1914926" url="https://pl.wikipedia.org/wiki?curid=1914926" title="Bongaigaon">
Bongaigaon

Bongaigaon (asamski বঙাইগাঁও) – miasto w północno-wschodnich Indiach, stolica dystryktu o tej samej nazwie, w stanie Asam. W mieście znajduje się centrala zakładu petrochemicznego (BRPL). W 2001 r. miasto to zamieszkiwało 60 550 mieszkańców.
Położenie geograficzne.
Miasto położone jest średnio 53 metrów nad poziomem morza, w miejscu o współrzędnych geograficznych 26°28'00" N i 90°34'0" E. 
Demografia.
Według spisu z roku 2001 liczba mieszkańców miasta wyniosła 60 550 osób, z czego 51,41% stanowili mężczyźni a 48,58% kobiety. Wśród mieszkańców 60,26% potrafiło pisać i czytać.

</doc>
<doc id="1914929" url="https://pl.wikipedia.org/wiki?curid=1914929" title="Most Stągiewny">
Most Stągiewny

Most Stągiewny (niem. "Milchkannenbrücke") – most w Gdańsku nad Nową Motławą.
Opis.
Most łączy od wschodu Wyspę Spichrzów z Długimi Ogrodami.
Przy moście znajduje się zabytkowa Brama Stągiewna. Kształt jej baszty kojarzył się dawnym Gdańszczanom ze stągwiami. Stąd wzięła się nazwa zarówno mostu, jak i ulicy Stągiewnej, która rozpoczyna się na zachodnim przyczółku mostu. Na wschodnim przyczółku znajduje się skrzyżowanie ulic Szafarnia, Długie Ogrody i Szopy.
Most ma nośność 40 t, choć znajduje się w strefie ulic z zakazem wjazdu dla pojazdów powyżej 3,5 t masy całkowitej.
W 1456 wzmiankowano w tym miejscu most nad miejską fosą. W 1576, po przekopaniu Nowej Motławy, wybudowano w tym miejscu most zwodzony. W XVII w. podnoszono go za pomocą łańcuchów opartych na czterech pylonach. W XVIII wieku został przebudowany, a mechanizmy podnoszenia ukryto w przyczółkach. Do obsługi mostu potrzebnych było jednocześnie osiem osób. Z uwagi na intensywny ruch w czasie targów w mieście, w soboty otwierano go w godzinach popołudniowych. W 1864 most przebudowano na obrotową konstrukcję stalową, a w 1885 poprowadzono tędy linie tramwajów konnych. Tramwaj elektryczny z Głównego Miasta na Stogi skierowano przez most dopiero w 1925. W 1911 i 1933 miały miejsce kolejne przebudowy, a w 1937 dotychczasowy most zastąpiono szerszym o 3 m mostem klapowym. W 1945 zdemontowano szyny tramwajowe, a w 1973 przebudowano most na stały.
5 lipca 2022 zrekonstruowany kosztem 3,5 mln zł most oddano do użytku pieszych, a 3 sierpnia 2022 miało miejsce jego oficjalne otwarcie. Po modernizacji most nawiązuje wyglądem do mostu Schwedlera, który łączył brzegi Motławy w latach 1883-1926 i z którego wykorzystano istniejące przyczółki i dawną komorę maszynową.

</doc>
<doc id="1914930" url="https://pl.wikipedia.org/wiki?curid=1914930" title="Vaale">
Vaale

Vaale – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914931" url="https://pl.wikipedia.org/wiki?curid=1914931" title="Percy Schmeiser">
Percy Schmeiser

Percy Schmeiser (ur. 5 stycznia 1931, zm. 13 października 2020) – kanadyjski rolnik i producent nasion z Bruno w prowincji Saskatchewan. Na jego polach wyrósł rzepak modyfikowany genetycznie i chroniony prawem patentowym koncernu biochemicznego Monsanto. W związku z tym, że Schmeiser nigdy go nie zakupił, został oskarżony przez Monsanto o naruszenie prawa patentowego. Za swój opór przeciwko Monsanto i prowadzoną od 1998 walkę przeciwko modyfikacjom genetycznym w rolnictwie w 2007 został wraz ze swoją żoną Louise odznaczony Alternatywną Nagrodą Nobla.
Życiorys.
Dziadkowie Schmeisera wyemigrowali z Rosenheim w Bawarii do Kanady i osiedlili się tam na farmie. Schmeiserowie zajmują się od 60 lat rolnictwem na dziedziczonym od swoich przodków 600-hektarowym gospodarstwie, od około 40 lat specjalizują się w hodowli i uprawie rzepaku. Wyhodowali odmiany rzepaku, które są przystosowane do lokalnych warunków. Pobrali się w październiku 1952 i mają pięcioro dzieci i 15 wnuków. Percy był przez wiele lat burmistrzem (1966–1983), a w latach 1967–1971 posłem do parlamentu prowincji.
W 1997 Schmeiser znalazł na swoich polach modyfikowane genetycznie rośliny rzepaku „Roundup-Ready” koncernu agrochemicznego Monsanto. Według jego przypuszczeń nasiona mogły być przeniesione z wiatrem z pól sąsiednich rolników albo też wypaść z przejeżdżającej ciężarówki. W następnym roku wysiał nasiona zebrane ze swoich pól na powierzchni około 400 ha, po czym został oskarżony przez koncern o naruszenie prawa patentowego. Spór prawny trwał wiele lat. Wydany w 2004 wyrok nie nałożył na rolnika opłat licencyjnych ani kar, gdyż nie osiągnął on korzyści z uprawy odmiany rzepaku o szczególnych właściwościach odporności na herbicyd Roundup. Stwierdzono jednak, że zasadniczo nie miał on prawa do uprawy opatentowanej odmiany, gdyż pojawiła się na jego polu przypadkowo.
Zaangażowanie społeczne.
W czasie sporu prawnego Schmeiser stał się symbolem i rzecznikiem walki niezależnych rolników o swoje prawa i zwolennikiem surowych regulacji i obowiązków dotyczących odpowiedzialności za uprawę roślin modyfikowanych genetycznie. Percy był zapraszany na liczne wykłady, w których ostrzegał przed stosowaniem GMO w rolnictwie. Często towarzyszyła mu żona Louise.
W październiku 2000 Schmeiser za swoje zaangażowanie otrzymał Nagrodę im. Mahatmy Gandhiego, w 2007 Percy i Louise Schmeiser otrzymali Alternatywną Nagrodę Nobla „za odwagę w obronie bioróżnorodności i praw rolników oraz przeciwstawienie się środowiskowym i moralnym wypaczeniom w aktualnej interpretacji prawa patentowego”, jak napisano w uzasadnieniu jury.
23 stycznia 2008 rozpoczął się nowy proces, w którym tym razem Schmeiser oskarżył firmę Monsanto. Jednak nie doszło do wydania wyroku, gdyż na godzinę przed wyznaczoną na 19 marca 2008 rozprawą Monsanto w drodze ugody pozasądowej uznało wszystkie żądania Percy Schmeisera i przejęło odpowiedzialność za zanieczyszczenie pól. Przy tym przyznano Percy Schmeiserowi odstępstwo od dotychczas obowiązującej klauzuli poufności na temat publicznego informowania o tym procesie.
29 czerwca 2009 w Berlinie odbył się premierowy pokaz filmu dokumentalnego o Schmeiserze "David gegen Monsanto" („Dawid przeciw Monsanto”).

</doc>
<doc id="1914932" url="https://pl.wikipedia.org/wiki?curid=1914932" title="Salmanasar II">
Salmanasar II

Salmanasar II, właśc. Salmanu-aszared II (akad. "Salmānu-ašarēd") – król Asyrii, syn i następca Aszurnasirpala I, panował w latach 1030-1019 p.n.e.
Imię.
Rodzime, akadyjskie imię tego władcy brzmi "Salmānu-ašarēd" i znaczy „Bóg Salmanu jest pierwszy/najważniejszy”. W transliteracji z pisma klinowego zapisywane ono było mdSILIM-"ma-nu"-MAŠ lub mSILIM-"ma-nu"-SAG.
Panowanie.
Okres rządów Salmanasara II przypada na czas upadku i zamętu państwa, gdy Asyria nie odgrywała na Bliskim Wschodzie większej roli. Źródła pisane dotyczące tego władcy są bardzo nieliczne. Nic nie wiadomo o jego dokonaniach budowlanych czy też militarnych. Jedyna inskrypcja królewska, którą z pewnością można mu przypisać, pochodzi z miasta Aszur. Umieszczona ona jest na poświęconej mu kamiennej steli i wymienia jego tytuły oraz jego poprzedników:
Salmanasara II dotyczyć mogą także inne znane inskrypcje królewskie, ale ich przynależność nie jest pewna, gdyż równie dobrze dotyczyć one mogą Salmanasara I lub Salmanasara III.
W mieście Aszur odnaleziono też dokument w którym zapisane zostały ilości balsamu cedrowego podarowane przez Salmanasara II świątyni boga Aszura i jej różnym kaplicom. Znana jest także mocno uszkodzona tabliczka z listą urzędników limmu z czasów panowania Salmanasara II.
"Synchronistyczna lista królów" jako babilońskiego władcę współczesnego Salmanasarowi II wymienia Eulmasz-szakin-szumiego (1005-989 p.n.e.), ale obecnie wiadomo, iż współcześni mu byli władcy Nabu-szumu-libur (1033-1026 p.n.e.) i Simbar-Szipak (1026-1009 p.n.e.).
Po śmierci Salmanasara II tron Asyrii objął jego syn Aszur-nirari IV.

</doc>
<doc id="1914933" url="https://pl.wikipedia.org/wiki?curid=1914933" title="Vaalermoor">
Vaalermoor

Vaalermoor – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914935" url="https://pl.wikipedia.org/wiki?curid=1914935" title="Warringholz">
Warringholz

Warringholz – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914940" url="https://pl.wikipedia.org/wiki?curid=1914940" title="Wacken">
Wacken

Wacken – gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład związku gmin Amt Schenefeld.

</doc>
<doc id="1914941" url="https://pl.wikipedia.org/wiki?curid=1914941" title="Danilo Silva">
Danilo Silva

Danilo Silva, właśc. Danilo Aparecido da Silva (ur. 24 listopada 1986 w Campinas) – brazylijski piłkarz występujący na pozycji obrońcy. 
Kariera klubowa.
Jest wychowankiem klubu Ginásio Pinhalense-SP. W 2005 rozpoczął karierę piłkarską w amerykańskim klubie Metro Stars New York, ale w następnym roku powrócił do miejscowego Guarani FC. W 2007 został wypożyczony do São Paulo FC. W latach 2008–2010 zawodnik SC Internacional. 27 lutego 2010 podpisał kontrakt z ukraińską drużyną Dynamo Kijów. 28 marca 2017 opuścił kijowski klub. W latach 2017–2019 zawodnik SC Internacional, skąd w 2018 wypożyczony był do Los Angeles FC. 
16 stycznia 2019 amerykański klub Los Angeles FC z Major League Soccer poinformował o ponownym podpisaniu kontraktu z Danilo Silvą i Dejanem Jakovicem. 23 września 2020 oficjalnie zakończył karierę zawodową jako piłkarz.

</doc>
<doc id="1914942" url="https://pl.wikipedia.org/wiki?curid=1914942" title="Puls (gmina)">
Puls (gmina)

Puls – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Schenefeld.

</doc>
<doc id="1914943" url="https://pl.wikipedia.org/wiki?curid=1914943" title="Katarzyna Niedźwiedzka">
Katarzyna Niedźwiedzka

Katarzyna Bronisława Niedźwiedzka z domu Woźniak (ur. 5 października 1989 w Warszawie) – polska łyżwiarka szybka, srebrna i brązowa medalistka olimpijska.
Życiorys.
Zawodniczka klubu WTŁ Stegny Warszawa. W 2009 zajęła indywidualnie 3. miejsce w wieloboju na Mistrzostwach Świata Juniorów w Łyżwiarstwie Szybkim, uplasowała się na 5. miejscu w biegu na 1000 m oraz na 1500, była także 4. w biegu na 3000 m. W mistrzostwach Europy w 2010 zajęła 12. miejsce w biegu na 1500 m.
Uczestniczka Zimowych Igrzysk Olimpijskich w Vancouver w 2010. W biegu indywidualnym na 3000 m zajęła 28. (ostatnie) miejsce. 27 lutego 2010 zdobyła brązowy medal w biegu drużynowym kobiet na dystansie 2,4 km (z Katarzyną Bachledą-Curuś i Luizą Złotkowską). W 2012 wywalczyła w drużynie brązowy medal na Mistrzostwach Świata w Łyżwiarstwie Szybkim na Dystansach 2012. Uczestniczyła również w Zimowych Igrzyskach Olimpijskich w Soczi w 2014, zajmując 15. miejsce w biegu na 5000 m. Zdobyła także srebrny medal w biegu drużynowym, startując wyłącznie w biegu finałowym. 26 czerwca 2018 ogłosiła zakończenie kariery zawodniczej.
Życie prywatne.
W 2019 zawarła związek małżeński z panczenistą Konradem Niedźwiedzkim.

</doc>
<doc id="1914949" url="https://pl.wikipedia.org/wiki?curid=1914949" title="Wacken (ujednoznacznienie)">
Wacken (ujednoznacznienie)

1 gmina w Niemczech:
Inne:

</doc>
<doc id="1914952" url="https://pl.wikipedia.org/wiki?curid=1914952" title="Aebtissinwisch">
Aebtissinwisch

Aebtissinwisch – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1914954" url="https://pl.wikipedia.org/wiki?curid=1914954" title="Beidenfleth">
Beidenfleth

Beidenfleth – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1914956" url="https://pl.wikipedia.org/wiki?curid=1914956" title="Brokdorf">
Brokdorf

Brokdorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1914958" url="https://pl.wikipedia.org/wiki?curid=1914958" title="Dammfleth">
Dammfleth

Dammfleth – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1914959" url="https://pl.wikipedia.org/wiki?curid=1914959" title="Ecklak">
Ecklak

Ecklak – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1914960" url="https://pl.wikipedia.org/wiki?curid=1914960" title="Landscheide">
Landscheide

Landscheide – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1914961" url="https://pl.wikipedia.org/wiki?curid=1914961" title="Stördorf">
Stördorf

Stördorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1914963" url="https://pl.wikipedia.org/wiki?curid=1914963" title="Stoerdorf">
Stoerdorf



</doc>
<doc id="1914964" url="https://pl.wikipedia.org/wiki?curid=1914964" title="Dominacja">
Dominacja



</doc>
<doc id="1914965" url="https://pl.wikipedia.org/wiki?curid=1914965" title="DeMarco Johnson">
DeMarco Johnson

DeMarco Antonio Johnson (ur. 6 października 1975 w Charlotte, USA) – amerykański koszykarz.
W 1998 roku New York Knicks wybrali go w drafcie NBA. Johnson trafił do Nowego Jorku z 38 nr w II rundzie. W zespole z Madison Square Garden rozegrał jednak tylko pięć spotkań.

</doc>
<doc id="1914967" url="https://pl.wikipedia.org/wiki?curid=1914967" title="Dyskryminacja kobiet">
Dyskryminacja kobiet



</doc>
<doc id="1914970" url="https://pl.wikipedia.org/wiki?curid=1914970" title="Dyskryminacja ze względu na wiek">
Dyskryminacja ze względu na wiek



</doc>
<doc id="1914971" url="https://pl.wikipedia.org/wiki?curid=1914971" title="Działania społeczne">
Działania społeczne



</doc>
<doc id="1914972" url="https://pl.wikipedia.org/wiki?curid=1914972" title="Demarco Johnson">
Demarco Johnson



</doc>
<doc id="1914973" url="https://pl.wikipedia.org/wiki?curid=1914973" title="Eksperymenty Hawthorne">
Eksperymenty Hawthorne



</doc>
<doc id="1914974" url="https://pl.wikipedia.org/wiki?curid=1914974" title="Sancherib">
Sancherib



</doc>
<doc id="1914976" url="https://pl.wikipedia.org/wiki?curid=1914976" title="Fanwor">
Fanwor



</doc>
<doc id="1914977" url="https://pl.wikipedia.org/wiki?curid=1914977" title="Chloroaminy">
Chloroaminy



</doc>
<doc id="1914981" url="https://pl.wikipedia.org/wiki?curid=1914981" title="Góra Strzyska">
Góra Strzyska



</doc>
<doc id="1914982" url="https://pl.wikipedia.org/wiki?curid=1914982" title="Ilu-szuma">
Ilu-szuma

Ilu-szuma (akad. "Ilu-šūma", "Ilu-šumma", w transliteracji z pisma klinowego zapisywane dingir-"šu-ma") – jeden z wczesnych władców asyryjskich, noszący tytuł „zarządcy (miasta) Aszur” (énsi "a-šùr"ki), syn i następca Szalim-ahuma; nie znamy długości jego rządów, ale wiadomo, iż panować musiał do ok. 1974 r. p.n.e., kiedy to na tronie miasta-państwa Aszur zastąpił go jego syn Eriszum I.
"Asyryjska lista królów".
Ilu-szuma wymieniany jest w "Asyryjskiej liście królów" jako 32 władca Asyrii. Występuje on tam jako ostatni z tzw. „sześciu królów ["których imiona zostały zapisane na"] cegłach, (ale) których limmu nie zostali spisani/znalezieni”. Jako jego poprzednik wymieniany jest Szalim-ahum, a jako jego następca Eriszum I. 
Dynastia.
Ilu-szuma jest trzecim znanym władcą Aszur należącym do tzw. „dynastii Puzur-Aszura I”. W swoich własnych inskrypcjach nazywa on siebie „synem Szalim-ahuma”, podczas gdy jego syn, Eriszum I, w swoich własnych inskrypcjach nazywa siebie „synem Ilu-szumy, zarządcy boga Aszura” (dumu dingir-"šu-ma" énsi d"a-šùr").
Panowanie.
Ilu-szuma znany jest z dwóch własnych inskrypcji znalezionych w Aszur, które upamiętniają wzniesienie przez niego świątyni bogini Isztar w tym mieście. Pierwsza z nich umieszczona jest na uszkodzonym kamiennym przedmiocie, natomiast druga na glinianych cegłach. W obu inskrypcjach Ilu-szuma nazywa siebie „zarządcą (miasta) Aszur” (énsi "a-šùr"ki), „ulubieńcem boga Aszura i bogini Isztar” ("na-ra-am" d"a-šùr ù" dinanna) i „synem Szalim-ahuma, zarządcy (miasta) Aszur” (dumu "ša-lim-a-ḫu-um" énsi "a-šùr"ki). W drugiej z inskrypcji wspomina on również o innych swych pracach budowlanych:
W dalszej części tej samej inskrypcji Ilu-szuma mówi o swych działaniach, które doprowadzić miały do rozwoju Aszur jako miasta handlowego, przyjaznego kupcom z południa:
Słowo "addurārum" znaczy „wolność”, a określenie „ustanowić "addurārum"” odnosiło się najczęściej do trzech sytuacji: wyzwolenia kogoś z niewolnictwa, uwolnienia kogoś z długów lub uwolnienia kogoś spod wrogiej okupacji. Zdaniem Veenhofa w przypadku tekstu Ilu-szumy chodziło jednak o coś innego: o zwolnienie Akkadyjczyków (tj. kupców z południa) z podatków i opłat, co miało zachęcić ich do handlu z miastem-państwem Aszur. Udogodnienia te dotyczyć miały w szczególności kupców, którzy podróżowali szlakiem karawanowym wiodącym znad Zatoki Perskiej, przez południową Babilonię (bagna i Ur) do Nippur (gdzie istniała ważna przeprawa przez Tygrys), a następnie w kierunku północno-wschodnim przez miasta Awal i Kismar do Der, i dalej wschodnim brzegiem Tygrysu wzdłuż podnóży gór Zagros do Aszur. To oni najprawdopodobniej dostarczali do Aszur m.in. miedź, która - jak chwali się Ilu-szuma - była w tym mieście wytapiana i oczyszczana. Zaangażowanie Ilu-szumy w rozwój handlu skłoniło niektórych uczonych do postawienia tezy, iż pierwsze wyprawy asyryjskich kupców do Anatolii, które z czasem doprowadziły tam do powstania sieci asyryjskich kolonii kupieckich, mogły mieć miejsce właśnie za jego rządów.
W oparciu o pewną wzmiankę w "Kronice wczesnych królów" uczeni próbowali w przeszłości uczynić z Ilu-szumy władcę współczesnego Sumu-abumowi (ok. 1894-1881 p.n.e.), założycielowi I dynastii z Babilonu. We wspomnianym fragmencie imię władcy współczesnego Ilu-szumie brzmi jednak Su-abu, a nie Sumu-abum, a do tego brak jest w nim jakichkolwiek odniesień do Babilonu. Obecnie, dzięki odkryciu asyryjskiej listy eponimów z Kültepe wiemy, iż Ilu-szuma panował ok. 100 lat przed Sumu-abumem.

</doc>
<doc id="1914984" url="https://pl.wikipedia.org/wiki?curid=1914984" title="Matthías Guðmundsson">
Matthías Guðmundsson

Matthías Guðmundsson (ur. 1 sierpnia 1980) – islandzki piłkarz, od lipca 2009 roku piłkarz klubu Valur Reykjavík. Wcześniej grał Hafnarfjarðar i Valurze Reykjavík.

</doc>
<doc id="1914986" url="https://pl.wikipedia.org/wiki?curid=1914986" title="Aszur-resza-iszi I">
Aszur-resza-iszi I

Aszur-resza-iszi I, Aszur-reszi-iszi I – król Asyrii w latach 1132–1115 p.n.e. (lub 1133–1116 p.n.e.), syn i następca Mutakkil-Nusku, ojciec i poprzednik Tiglat-Pilesera I. Za jego panowania polityczna i ekonomiczna sytuacja w Asyrii polepszyła się na tyle, iż był on w stanie wyprawiać się na zachód przeciw napływającym koczowniczym plemionom Ahlamu oraz w północne rejony gór Zagros przeciw plemionom górskim Lullumu (Lulubejów) i Quti (Gutejów). Z sukcesami odpierał też najazdy królów babilońskich, pokonując nawet jednego z nich w bitwie. Prowadził prace budowlane przy świątyniach i pałacach w Aszur i Niniwie.
Źródła.
Do czasów współczesnych zachowało się kilkanaście inskrypcji królewskich Aszur-resza-iszi I dokumentujących głównie jego dokonania budowlane, przede wszystkim w miastach Aszur i Niniwa. Władca ten wymieniany jest też w "Asyryjskiej liście królów" (III 23-25), w "Kronice synchronistycznej" (II 1'-13'), we fragmencie asyryjskiej kroniki, w "Synchronistycznej liście królów" (II 14-16) oraz we fragmentach dwóch innych synchronistycznych list królów (KAV 10 i KAV 12).
Imię.
Akadyjskie imię tego władcy, brzmiące "Aššur-rēša-iši" lub "Aššur-rēšī-išši", znaczy „Aszur uniósł mą głowę”. W transliteracji z pisma klinowego zapisywane ono jest w formie m"aš-šur"-SAG-"i-ši" (we własnych inskrypcjach tego władcy, w "Asyryjskiej liście królów", w "Kronice synchronistycznej", we fragmencie kroniki asyryjskiej, w "Synchronistycznej liście królów", we fragmencie synchronistycznej listy królów KAV 10 i we fragmencie synchronistycznej listy królów KAV 12).
Tytulatura.
W swych własnych inskrypcjach Aszur-resza-iszi I nazywa siebie „zarządcą boga Aszura” (ŠID "aš-šur"), „potężnym królem” (MAN KALA), „królem wszechświata” (MAN KIŠ) i „królem Asyrii” (MAN KUR "aš-šur"). Przykładem może być prolog inskrypcji tego władcy opisującej odbudowę świątyni bogini Isztar w Niniwie:
W bardziej rozbudowanej wersji tej samej inskrypcji nazywany jest on też dodatkowo „bezlitosnym bohaterem w walce, który miażdży wrogów Aszura, potężną uzdą, która kontroluje niepokornych” oraz „tym, który trzyma berło sprawiedliwości, które gromadzi rozproszonych poddanych, zdobywcą (wszystkich) krajów, mścicielem Asyrii”.
Pochodzenie i rodzina.
W swych własnych inskrypcjach Aszur-resza-iszi I przedstawia siebie jako syna Mutakkil-Nusku i wnuka Aszur-dana I. Z informacji zawartych w "Asyryjskiej liście królów" wiadomo, iż Mutakkil-Nusku, ojciec Aszur-resza-iszi I, doszedł do władzy w wyniku przewrotu pałacowego, w którym usunięty został z tronu jego brat, Ninurta-tukulti-Aszur. Po śmierci Aszur-resza-iszi I władza nad Asyrią przeszła w ręce jego syna Tiglat-Pilesera I, a następnie jego wnuków i prawnuków.
Panowanie.
Według "Asyryjskiej listy królów" Aszur-resza-iszi I przejął władzę w Asyrii po swym ojcu Mutakkil-Nusku i panował przez 18 lat. Za jego rządów, datowanych na lata 1132–1115 p.n.e. lub ewentualnie 1133–1116 p.n.e., sytuacja w Asyrii zaczęła się stabilizować i poprawiać, głównie dzięki jego zdecydowanym działaniom skierowanym przeciw koczowniczym plemionom Ahlamu (Aramejczyków), Quti (Gutejów) i Lullumu (Lulubejów) na wschodnich i zachodnich granicach królestwa. Z sukcesami również odpierał ataki królów babilońskich, którzy próbowali najeżdżać jego ziemie. Fragment asyryjskiej kroniki podaje, że w odpowiedzi na atak babilońskiego króla Ninurta-nadin-szumi (1132–1127 p.n.e.), Aszur-resza-iszi I zebrał swe oddziały i stawił mu czoła pod miastem Arbela, zmuszając najprawdopodobniej jego wojska do odwrotu. Z kolei według "Kroniki synchronistycznej" Aszur-resza-iszi I wyprawiać się musiał dwukrotnie przeciw babilońskiemu królowi Nabuchodonozorowi I (1126–1105 p.n.e.), który próbował zdobyć asyryjskie twierdze Zanqi i Idi. Za drugim razem doszło do bitwy, w której zwycięstwo odnieść miał król asyryjski:
Zachowane inskrypcje Aszur-resza-iszi I koncentrują się głównie na jego działalności budowlanej w miastach Aszur i Niniwa. W Aszur prowadził prace budowlane przy podwójnej świątyni bogów Anu i Adada, przy świątyni boga Aszura i przy pałacu. W Niniwie odbudował wieże bramne świątyni Isztar, które uszkodzone zostały w trakcie trzęsienia ziemi, a także prowadził pewne prace przy pałacu i innej budowli, najprawdopodobniej arsenale. Są też dowody, że wzniósł swój pałac w prowincjonalnym mieście Apku ("Apqu-ša-Adad").
W inskrypcji późniejszego asyryjskiego władcy Salmanasara III (858–824 p.n.e.) Aszur-resza-iszi I ("aš-šur"-SAG-"i-ši") wymieniany jest jako jeden z budowniczych murów miejskich w Aszur.

</doc>
<doc id="1914987" url="https://pl.wikipedia.org/wiki?curid=1914987" title="Natalia Czerwonka">
Natalia Czerwonka

Natalia Barbara Czerwonka (ur. 20 października 1988 w Lubinie) – polska łyżwiarka szybka, czterokrotna olimpijka, srebrna medalistka olimpijska z Soczi (2014), trzykrotna medalistka mistrzostw świata w drużynie.
Trenowała w klubie Arena działającym przy Arenie Lodowej Tomaszów Mazowiecki, pierwszym całorocznym torze łyżwiarskim w Polsce. Uczestniczka zimowych igrzysk olimpijskich w Vancouver w 2010. Była rezerwową w biegu drużynowym kobiet, w którym 27 lutego 2010 jej koleżanki z drużyny Katarzyna Bachleda-Curuś, Luiza Złotkowska, Katarzyna Woźniak na dystansie 2,4 km zdobyły brązowy medal. W październiku 2022 zakończyła profesjonalną karierę sportową.
4 sierpnia 2014 uległa wypadkowi – jadąc rowerem, zderzyła się z ciągnikiem, wskutek czego doznała urazu kręgosłupa. Do zdarzenia doszło podczas zgrupowania w Spale, gdzie łyżwiarka przygotowywała się do nowego sezonu. Ponad rok później powróciła do uprawiania sportu.
W 2014 bez powodzenia kandydowała do sejmiku dolnośląskiego z listy Bezpartyjnych Samorządowców. W 2015 znalazła się na liście JOW Bezpartyjnych do Sejmu, jednak lista ta została wyrejestrowana wskutek rezygnacji dużej liczby kandydatów.

</doc>
<doc id="1914988" url="https://pl.wikipedia.org/wiki?curid=1914988" title="Krąg Kula">
Krąg Kula



</doc>
<doc id="1914989" url="https://pl.wikipedia.org/wiki?curid=1914989" title="Jasey-Jay Anderson">
Jasey-Jay Anderson

Jasey-Jay Anderson (ur. 13 kwietnia 1975 w Montrealu) – kanadyjski snowboardzista, mistrz olimpijski, czterokrotny mistrz świata i czterokrotny zdobywca Pucharu Świata.
Kariera.
W Pucharze Świata zadebiutował 18 grudnia 1996 roku w Sun Peaks, gdzie zajął trzecie miejsce w slalomie gigancie. Tym samym już w swoim debiucie nie tylko zdobył pierwsze pucharowe punkty, ale od razu stanął na podium. W zawodach tych wyprzedzili go jedynie jego rodak Mark Fawcett i Rob Berney z USA. Łącznie 62 razy stawał na podium zawodów PŚ, odnosząc przy tym 27 zwycięstw. Najlepsze wyniki osiągnął w sezonie 2001/2002, kiedy to zwyciężył w klasyfikacji generalnej, a w klasyfikacji snowcrossu zdobył Małą Kryształową Kulę. W klasyfikacji generalnej zwyciężał jeszcze trzykrotnie: w sezonie 2000/2001 (trzecie miejsce w klasyfikacji giganta i drugie w snowcrossie), w sezonie 2002/2003 (drugie miejsce w snowcrossie) oraz w sezonie 2003/2004. W sezonie 2005/2006 zajął trzecie miejsce w klasyfikacji generalnej, zdobywając też Małą Kryształową Kulę w snowcrossie. Ponadto w sezonie 2004/2005 był drugi w snowcrossie, a w sezonach 2008/2009 i 2009/2010 był trzeci w klasyfikacji PAR.
Podczas mistrzostw świata w Madonna di Campiglio w 2001 roku wywalczył złoty medal w gigancie, pokonując Dejana Košira ze Słowenii i Włocha Waltera Feichtera. Następnie zwyciężył w gigancie równoległym (PGS) i slalomie równoległym (PSL) na mistrzostwach świata w Whistler w 2005 roku. W pierwszej z tych konkurencji wyprzedził Ursa Eiselina ze Szwajcarii i Francuza Nicolasa Hueta, a następnie pokonał Hueta i Austriaka Siegfrieda Grabnera. Kolejny złoty medal wywalczył podczas mistrzostw świata w Gangwon cztery lata później, gdzie był najlepszy w PGS. Tym razem wyprzedził Francuza Sylvaina Dufoura i kolejnego Kanadyjczyka Matthew Morisona. Był też między innymi piąty w slalomie równoległym na MŚ w Madonna di Campiglio i gigancie równoległym na mistrzostwach świata w Kreischbergu w 2015 roku.
W 1998 roku wystartował na igrzyskach olimpijskich w Nagano, zajmując 16. miejsce w gigancie. Następnie zajął 29. miejsce w gigancie równoległym podczas igrzysk w Salt Lake City w 2002 roku, a na igrzyskach w Turynie cztery lata później był piąty w snowcrossie i dwudziesty w PGS. Swój ostatni medal zdobył na igrzyskach olimpijskich w Vancouver w 2010 roku, gdzie był najlepszy w gigancie równoległym. Pozostałe stopnie olimpijskiego podium zajęli Austriak Benjamin Karl i Mathieu Bozzetto z Francji. Brał też udział w igrzyskach w Soczi w 2014 roku, gdzie zajął czternaste miejsce w PGS, a w PSL rywalizację ukończył jedną pozycję niżej.

</doc>
<doc id="1914990" url="https://pl.wikipedia.org/wiki?curid=1914990" title="Kryterium Pareta">
Kryterium Pareta



</doc>
<doc id="1914991" url="https://pl.wikipedia.org/wiki?curid=1914991" title="Jasey Jay Anderson">
Jasey Jay Anderson



</doc>
<doc id="1914992" url="https://pl.wikipedia.org/wiki?curid=1914992" title="Wyższa Liga">
Wyższa Liga

Wyższa Liga to nazwa klasy rozgrywkowej w dyscyplinach sportowych w ZSRR, Rosji oraz na Ukrainie:

</doc>
<doc id="1914994" url="https://pl.wikipedia.org/wiki?curid=1914994" title="Iszme-Dagan I">
Iszme-Dagan I

Iszme-Dagan I (akad. "Išme-Dagan", tłum. „bóg Dagan wysłuchał”) – syn króla asyryjskiego Szamszi-Adada I, starszy brat Jasmah-Adada; według "Asyryjskiej listy królów" panować miał przez 40 lat (1781-1741? p.n.e. - chronologia średnia). Początkowo panował jako wicekról w Ekallatum, a następnie ok. 1780 r. p.n.e. przejął władzę w Asyrii po śmierci swojego ojca. Asyria była wówczas uważana za największe imperium ówczesnego świata.
Panowanie.
Od początku panowania Iszme-Dagan musiał zmagać się z lokalnymi buntami w prowincjach królestwa. Między innymi tłumił groźne powstanie, które wybuchło w kraju Szuszarra, pod wodzą Lidai, przywódcy huryckiego plemienia Turukku. Ponieważ walki toczyły się głównie w rejonach górskich, Iszme-Dagan podjął decyzję o wycofaniu wojsk asyryjskich z Szuszarry. Powstania nie udało się stłumić, a król potrzebował żołnierzy na innych frontach. Zaatakował kraj Uta i podbił go. W celu umocnienia władzy w zdobytej krainie, planował przeniesienie brata Jasmah-Adada, wicekróla w Mari, właśnie do Uta. Zaangażowanie się Iszme-Dagana w Uta wykorzystał Zimri-Lim, król Mari na wygnaniu. Udało mu się przegnać Jasmah-Adada, odzyskać władzę w mieście Mari i ogłosić się jego prawowitym władcą.
W okresie rządów Iszme-Dagana pozycja Asyrii w Mezopotamii wyraźnie osłabła, gdyż władca ten musiał toczyć nieustanne wojny z Mari, Esznunną i Elamem, których władcy próbowali przejąć kontrolę nad obszarami podbitymi wcześniej przez Szamszi-Adada I. Broniąc się przed nimi zawarł sojusz z plemieniem Turukku, z którym uprzednio walczył. Córka księcia Turukku została zaręczona z synem Iszme-Dagana Mut-Aszkurem. Iszme-Dagan korzystał też z pomocy wojskowej Babilonu, który pod panowaniem Hammurabiego zaczął nabierać coraz większego znaczenia. Mimo tej pomocy nie udało mu się jednak utrzymać zdobyczy ojca i obszar przez niego kontrolowany skurczył się do terenów położonych wokół miast Ekallatum, Aszur i Niniwa. W 1755 r. p.n.e. państwo jego zaatakował i zajął Hammurabi. Iszme-Dagan utrzymał tron, ale do końca panowania musiał uznawać zwierzchność króla Babilonii. Według asyryjskiej listy królów Iszme-Dagan panować miał 40 lat, co umieszcza datę jego śmierci ok. 1740 r. p.n.e. Wraz z jego śmiercią w Asyrii zapanowała anarchia - o tron walczyło kilku pretendentów z Mut-Aszkurem na czele.

</doc>
<doc id="1914995" url="https://pl.wikipedia.org/wiki?curid=1914995" title="Fabian von Schlabrendorff">
Fabian von Schlabrendorff

Fabian von Schlabrendorff (ur. 1 lipca 1907 w Halle, zm. 3 września 1980 w Wiesbaden) – niemiecki prawnik, oficer Wehrmachtu, członek niemieckiego ruchu oporu i uczestnik zamachów na Adolfa Hitlera, sędzia Federalnego Trybunału Konstytucyjnego RFN (1967–1975).
Życiorys.
Fabian von Schlabrendorff urodził się 1 lipca 1907 roku w Halle w rodzinie szlacheckiej. Jego ojcem był Carl von Schlabrendorff (1854–1923), a matką Ida Freiin von Stockmar (1874–1944).
Po ukończeniu szkoły średniej Leopoldinum w Detmold studiował prawo w Halle i Berlinie. Po zakończeniu nauki pracował krótko (1932/1933) w pruskim ministerstwie spraw wewnętrznych jako asystent Herberta von Bismarcka (1884–1955), krewnego kanclerza Ottona von Bismarcka. W 1938 roku zdał egzamin asesorski i zaczął pracować jako prawnik. 
Von Schlabrendorff od początku był przeciwnikiem nazistów. W 1933 roku, namówiony przez Ewalda von Kleista-Schmenzina (1890–1945), napisał artykuł dla pisma „Mitteilungsblatt der konservativen Hauptvereinigung”, w którym otwarcie odrzucał politykę Adolfa Hitlera – pismo zostało natychmiast zamknięte. 
Pod koniec lat 30. XX w. związał się z narodowo-konserwatywnymi środowiskami dążącymi do odsunięcia Hitlera od władzy, m.in. kręgiem wokół Ernsta Niekischa (1889–1967) i kręgiem wokół wiceszefa Abwehry Hansa Ostera (1887–1945). 
Rozmowy z Wielką Brytanią.
W sierpniu 1939 roku, z inicjatywy szefa Abwehry Wilhelma Canarisa (1887–1945), brał udział w ponownej próbie nawiązania kontaktu z rządem Wielkiej Brytanii. Latem 1938 roku Ewald von Kleist-Schmenzin prowadził w Londynie rozmowy z lordem Lloydem (1879–1941), lordem Vansittartem (1881–1957) i ówczesnym liderem opozycji Winstonem Churchillem (1874–1965), by przekonać Wielką Brytanię do stanowczej opozycji wobec żądań Hitlera i zapobiec wojnie. Misja von Kleista-Schmenzina zakończyła się fiaskiem. Do kolejnej misji wybrano Schlabrendorffa z uwagi na relacje jego rodziny z brytyjską rodziną królewską – jego pradziadek był osobistym lekarzem i zaufanym królowej Wiktorii (1819–1901). Schlabrendorff pojechał na oficjalne zaproszenie, by przejrzeć archiwa zamku Windsor i uzyskać informacje o pradziadku. Spotkał się z lordem Lloydem i Churchillem, których poinformował o zbliżającym się ataku na Polskę i nieuchronnym rozpoczęciu wojny, o ile Wielka Brytania nie podejmie natychmiastowych działań, by uzmysłowić Hitlerowi, że atak na Polskę będzie oznaczał totalną wojnę. Przekazał również informacje o planach podpisania porozumienia między Hitlerem i Stalinem, które zniweczy brytyjskie plany sojuszu z ZSRR przeciwko Hitlerowi – Wielka Brytania jednak była przekonana, że nie dojdzie do porozumienia Hitlerem i Stalinem. Rozczarowany niepowodzeniem Schlabrendorff odmówił kolejnej misji do Londynu jesienią 1939 roku. 
II wojna światowa.
Po wybuchu II wojny światowej Schlabrendorff został powołany do Wehrmachtu w październiku 1939 roku i skierowany do służby jako oficer piechoty. Po ataku Niemiec na ZSRR służył w stopniu porucznika (niem. "Oberleutnant") jako oficer ordynansowy (niem. "Ordonnanzoffizier") w sztabie Grupy Armii „Środek”. Przy wsparciu swojego kuzyna, pułkownika Henninga von Tresckowa (1901–1944), zbudował w szeregach armii sieć opozycji, lecz nie udało mu się pozyskać dla sprawy poszczególnych dowódców armii wschodniej. Pośredniczył w wymianie informacji pomiędzy konspiratorami, kontaktował się z Wilhelmem Canarisem, Hansem Osterem, Ulrichem von Hassellem, Johannesem Popitzem, Carlem Goerdelerem i Alexandrem von Falkenhausenem.
W marcu 1943 roku Schlabrendorff wraz z von Tresckowem uczestniczył w próbie zamachu na Hitlera. Wspierani przez Wilhelma Canarisa i Erwina Lahousena (1897–1955), zaplanowali wysadzenie w powietrze samolotu, którym podróżował Hitler z inspekcji wojsk na froncie wschodnim i wizyty u feldmarszałka Günthera von Kluge (1882–1944). Miesiące wcześniej von Tresckow przy pomocy Rudolfa-Christopha von Gersdorffa (1905–1980) zorganizował niemieckie materiały wybuchowe, które okazały się jednak nieodpowiednie z uwagi na głośne dźwięki generowane przez zapalniki. Bardziej odpowiednie były materiały angielskie z bezgłośnym zapalnikiem. Przywiózł je 7 marca 1943 roku Lahousen wraz z Hansem von Dohnanyi i Hansem Osterem, którzy towarzyszyli Canarisowi podczas wyjazdu do kwatery głównej Grupy Armii Środka w Smoleńsku. Von Tresckow i Schlabrendorff spreparowali dostarczony im materiał w taki sposób, by wyglądał jak pakiet z butelkami brandy. 13 marca 1943 roku Schlabrendorff przekazał pakunek – jako przesyłkę dla podpułkownika Hellmutha Stieffa – niewtajemniczonemu pułkownikowi Brandtowi, który leciał w jednym samolocie z Hitlerem. Eksplozja miała nastąpić nad Mińskiem. Zamach nie powiódł się jednak z przyczyn technicznych – pakunek znajdował się w ładowni, gdzie było najprawdopodobniej zbyt zimno, by doszło do wybuchu ładunku.
Schlabrendorff dowiedział się od Rudolfa-Christopha von Gersdorffa, który nadzorował ekshumacje polskich ofiar w lesie katyńskim, że nie może być wątpliwości co do sowieckiego sprawstwa. Schlabrendorff przyjechał ze Smoleńska, aby dokonać oględzin masowych grobów.
Von Tresckow i Schlabrendorff uczestniczyli w przygotowaniach do zamachu 20 lipca. Po nieudanym zamachu Schlabrendorff został aresztowany 17 sierpnia. Podczas przesłuchań był torturowany, jednak nie zdradził nikogo. Został osadzony w obozie koncentracyjnym Sachsenhausen (KL). 
3 lutego 1945 roku miał stanąć przed Trybunałem Ludowym, lecz budynek sądu został trafiony bombami podczas nalotu i przewodniczący trybunału Roland Freisler zginął podczas ataku. W obliczu zbliżających się wojsk radzieckich grupa prominentnych więźniów, wśród nich Schlabrendorff, były kanclerz Austrii Kurt Schuschnigg i były premier Francji Léon Blum, została pod koniec marca 1945 r. W miejscowości Niederdorf eskorta SS została rozbrojona przez oddział Wehrmachtu, który wkrótce potem poddał się US Army. Schlabrendorff był przesłuchiwany przez amerykański wywiad OSS na włoskiej wyspie Capri.
Okres powojenny.
Latem 1945 r. Schlabrendorff, który doskonale mówił po angielsku, napisał kilka analiz dla OSS na temat antyhitlerowskiego oporu w Wehrmachcie, czym zwrócił na siebie uwagę szefa OSS, generała Williama Donovana. Kiedy po rozwiązaniu OSS Donovan został mianowany doradcą amerykańskiej delegacji na Międzynarodowym Trybunale Wojskowym w Norymberdze, nieoficjalnie włączył Schlabrendorffa do swojego sztabu. Ten ostatni przekonał Donovana, że zbrodnia katyńska musi zostać wykreślona z listy niemieckich zbrodni wojennych, ponieważ nie może być wątpliwości co do sprawstwa Sowietów. Roberta Jacksona, główny oskarżyciel z ramienia USA, przyjął argumentację Schlabrendorffa i zablokował próby sowieckiego oskarżyciela Romana Rudenki przypisania zbrodni katyńskiej Niemcom. Od tej pory Katyń nie był już wymieniany w procesie norymberskim.
Po wojnie Schlabrendorff pracował jako prawnik i notariusz we Frankfurcie nad Menem i Wiesbaden. Początkowo czuł się wrogo traktowany przez niektórych Niemców, którzy zamach stanu uważali za zdradę. 
W 1967 roku otrzymał Wielki Krzyż Zasługi. W tym samym roku został nominowany na sędziego Federalnego Trybunału Konstytucyjnego i piastował tę funkcję aż do emerytury w 1975 roku. Brał udział w orzekaniu w wielu ważnych sprawach, m.in. o zgodności układu NRD-RFN z konstytucją.
Od 1939 roku żoną von Schlabrendorffa była Luitgarda von Bismarck (ur. 1914), z którą miał sześcioro dzieci – czterech synów i dwie córki. 
Schlabrendorff zmarł 3 września 1980 roku w Wiesbaden. Spoczął na cmentarzu w Morsum na Sylcie.
Publikacje.
Lista podana za Neue Deutsche Biographie:

</doc>
<doc id="1914996" url="https://pl.wikipedia.org/wiki?curid=1914996" title="Wyższa liga ZSRR w piłce nożnej">
Wyższa liga ZSRR w piłce nożnej



</doc>
<doc id="1914997" url="https://pl.wikipedia.org/wiki?curid=1914997" title="Wolny związek">
Wolny związek



</doc>
<doc id="1914999" url="https://pl.wikipedia.org/wiki?curid=1914999" title="Quadre Lollis">
Quadre Lollis

Quadre Michael Lollis (ur. 12 kwietnia 1973 roku w Gary, Indiana, USA) – amerykański koszykarz.

</doc>
<doc id="1915002" url="https://pl.wikipedia.org/wiki?curid=1915002" title="Negatywna grupa odniesienia">
Negatywna grupa odniesienia



</doc>
<doc id="1915004" url="https://pl.wikipedia.org/wiki?curid=1915004" title="Ruchy społeczne">
Ruchy społeczne



</doc>
<doc id="1915006" url="https://pl.wikipedia.org/wiki?curid=1915006" title="Samorządowa społeczność lokalna">
Samorządowa społeczność lokalna



</doc>
<doc id="1915009" url="https://pl.wikipedia.org/wiki?curid=1915009" title="Aszur-nirari III">
Aszur-nirari III

Aszur-nirari III (akad. "Aššur-nērārī", tłum. „bóg Aszur jest moją pomocą”) – król Asyrii, syn Aszur-nadin-apli, bratanek Enlil-kudurri-usura; według "Asyryjskiej listy królów" panować miał przez 6 lat. Jego rządy datowane są na lata 1202-1197 p.n.e.

</doc>
<doc id="1915011" url="https://pl.wikipedia.org/wiki?curid=1915011" title="Neil Murray">
Neil Murray

Neil Murray, może oznaczać:

</doc>
<doc id="1915012" url="https://pl.wikipedia.org/wiki?curid=1915012" title="Enlil-kudurri-usur">
Enlil-kudurri-usur

Enlil-kudurri-usur (akad. "Enlil-kudurrī-uṣur", tłum. „boże Enlilu strzeż mego syna”) – król Asyrii, syn Tukulti-Ninurty I, wuj Aszur-nirari III; według "Asyryjskiej listy królów" panować miał przez 5 lat. Jego rządy datowane są na lata 1196-1192 p.n.e.
Objął tron w wyniku przewrotu pałacowego. Następnie zaatakował Babilonię, lecz bez większych sukcesów. Prawdopodobnie poległ w czasie tej kampanii. Chaos, który zapanował wtedy w Asyrii umożliwił żyjącemu w Babilonie asyryjskiemu arystokracie Ninurta-apil-Ekurowi, będącemu potomkiem asyryjskiego króla Eriba-Adada I (1390-1364 p.n.e.), rozpoczęcie z kasycką pomocą walki o władzę nad krajem.

</doc>
<doc id="1915013" url="https://pl.wikipedia.org/wiki?curid=1915013" title="Bogdan Krawczyk">
Bogdan Krawczyk

Bogdan Tadeusz Krawczyk (ur. 30 marca 1943 w Stawkach) – polski samorządowiec i inżynier, w latach 1990–1994 prezydent Koszalina.
Życiorys.
Z wykształcenia magister inżynier komunikacji, absolwent Politechniki Gdańskiej.
W latach 1990–1994 sprawował urząd prezydenta Koszalina. W 1997 kandydował do Sejmu z listy Bloku dla Polski. Od 1998 do 2002 był radnym sejmiku zachodniopomorskiego I kadencji z ramienia Akcji Wyborczej Solidarność.
Należał do Porozumienia Polskich Chrześcijańskich Demokratów (zasiadał w zarządzie głównym partii, był też jej wiceszefem w województwie zachodniopomorskim). W 2001 kandydował do Sejmu z listy AWSP, która nie uzyskała mandatów. W 2002 wraz z PPChD przystąpił do Stronnictwa Konserwatywno-Ludowego – Ruch Nowej Polski, zasiadał w radzie politycznej tej partii (rozwiązanej w 2003).
Pracował m.in. jako kierownik Laboratorium Drogowego (gospodarstwa pomocniczego Zachodniopomorskiego Zarządu Dróg Wojewódzkich). W wyborach w 2006 uzyskał mandat radnego Koszalina z listy Platformy Obywatelskiej. Został powołany na dyrektora Zachodniopomorskiego Zarządu Dróg Wojewódzkich w Koszalinie. W 2010 bezskutecznie ubiegał się o reelekcję do rady miasta.

</doc>
<doc id="1915014" url="https://pl.wikipedia.org/wiki?curid=1915014" title="Wyższa Liga (piłka nożna - ZSRR)">
Wyższa Liga (piłka nożna - ZSRR)



</doc>
<doc id="1915015" url="https://pl.wikipedia.org/wiki?curid=1915015" title="Elio Petri">
Elio Petri

Elio Petri (ur. 29 stycznia 1929 w Rzymie, zm. 10 listopada 1982 tamże) – włoski reżyser i scenarzysta filmowy, tworzący głównie kino zaangażowane politycznie.
Życiorys.
Pochodził z rodziny robotniczej. Za poglądy lewicowe został wyrzucony z prowadzonej przez księży szkoły San Giuseppe di Merode. Był członkiem Włoskiej Partii Komunistycznej, którą opuścił po rewolucji na Węgrzech w 1956.
Pracę w filmie rozpoczął jako asystent reżysera Giuseppe De Santisa, który wywarł znaczący wpływ na jego karierę.
Zdobywca Oscara za najlepszy film nieanglojęzyczny za "Śledztwo w sprawie obywatela poza wszelkim podejrzeniem" (1970) oraz Złotej Palmy na 25. MFF w Cannes za film "Klasa robotnicza idzie do raju" (1971).

</doc>
<doc id="1915016" url="https://pl.wikipedia.org/wiki?curid=1915016" title="Wychowanie w Przedszkolu">
Wychowanie w Przedszkolu

Wychowanie w Przedszkolu – czasopismo założone w 1948, miesięcznik przeznaczony dla nauczycieli przedszkoli i oddziałów przedszkolnych w szkole podstawowej oraz dyrektorów tych placówek, a także studentów i pracowników naukowych wydziałów pedagogicznych wyższych uczelni.
Czasopismo ma charakter specjalistyczno-metodyczny, porusza zagadnienia doskonalenia, rozwoju zawodowego i refleksji pedagogicznej.

</doc>
<doc id="1915018" url="https://pl.wikipedia.org/wiki?curid=1915018" title="Denny Morrison">
Denny Morrison

Denny Morrison (ur. 8 września 1985 w Chetwynd) – kanadyjski łyżwiarz szybki, wielokrotny medalista olimpijski i mistrzostw świata.
Kariera.
Specjalizuje się w krótszych dystansach. Pierwszy medal w karierze zdobył w 2004 roku, kiedy podczas mistrzostw świata juniorów w Roseville, gdzie był drugi w biegu drużynowym. Wynik ten powtórzył na rozgrywanych rok później MŚJ w Seinäjoki. W 2006 roku wziął udział w igrzyskach olimpijskich w Turynie, gdzie wspólnie z Arne Dankersem, Stevenem Elmem, Jasonem Parkerem i Justinem Warsylewiczem zdobył kolejny srebrny medal. W indywidualnych startach był jedenasty na 1500 m i dziewiętnasty na 1000 m. Cztery lata później, podczas igrzysk w Vancouver Kanadyjczycy w składzie: Mathieu Giroux, Lucas Makowsky, Denny Morrison i François-Olivier Roberge sięgnęli po złoto w biegu drużynowym. W trzech startach indywidualnych najlepszy wynik uzyskał w biegu na 1500 m, który ukończył na dziewiątym miejscu. Brał także udział w igrzyskach olimpijskich w Soczi w 2014 roku, zdobywając srebrny medal na 1000 m i brązowy na 1500 m. W biegu drużynowym Kanadyjczycy zajęli tym razem czwarte miejsce, przegrywając walkę o podium z Polakami.
Morrison wielokrotnie też zdobywał medale mistrzostw świata. Pierwsze sukcesy osiągnął podczas mistrzostw świata na dystansach w Salt Lake City w 2007 roku, gdzie był drugi w biegu na 1000 m i sztafecie oraz trzeci na dystansie 1500 m. Rok później, na mistrzostwach świata w Nagano zwyciężył w biegu na 1500 m, a na dystansie 1000 m był trzeci. Kolejne dwa medale przywiózł z mistrzostw świata w Vancouver w 2009 roku, zdobywając odpowiednio brąz i srebro. Wywalczył też srebro w sztafecie na MŚ w Inzell w 2011 roku oraz złoto na 1500 m podczas MŚ w Heerenveen w 2012 roku.
Wielokrotnie stawał na podium zawodów Pucharu Świata. W sezonach 2007/2008, 2008/2009 i 2013/2014 był drugi w klasyfikacji końcowej na 1000 m. W sezonie 2005/2006 był drugi, a w sezonach 2006/2007 i 2009/2010 trzeci w klasyfikacji końcowej PŚ na 1500 m.
W 2008 roku w Calgary ustanowił rekord świata na dystansie 1500 m.
Jego brat, Jay Morrison również uprawia łyżwiarstw szybkie.

</doc>
<doc id="1915019" url="https://pl.wikipedia.org/wiki?curid=1915019" title="Kurban Bierdyjew">
Kurban Bierdyjew



</doc>
<doc id="1915020" url="https://pl.wikipedia.org/wiki?curid=1915020" title="Oceana (piosenkarka)">
Oceana (piosenkarka)



</doc>
<doc id="1915021" url="https://pl.wikipedia.org/wiki?curid=1915021" title="Czesław Śpiewa">
Czesław Śpiewa



</doc>
<doc id="1915024" url="https://pl.wikipedia.org/wiki?curid=1915024" title="Berenice (nowela)">
Berenice (nowela)

Berenice (ang. "Berenice") – nowela Edgara Allana Poego opublikowana po raz pierwszy na łamach "Southern Literary Messenger" w 1835 roku.
Ówcześni czytelnicy narzekali na dużą dawkę przemocy w noweli i skarżyli się na Poego u redaktora gazety "Southern Literary Messenger". Sam autor wydał później ocenzurowaną wersję, choć uważał jednocześnie, że jego utwór powinien być oceniany wyłącznie przez pryzmat liczby sprzedanych kopii.
Opis fabuły.
Egaeus, narrator noweli, jest młodym i pracowitym mężczyzną dorastającym w dużej, ponurej rezydencji wraz ze swą kuzynką, Berenice. Cierpi on na rodzaj obsesyjnego schorzenia, zwanego monomanią, objawiającym się skupianiem uwagi na banalnych przedmiotach i obiektach. Także Berenice, niegdyś piękna kobieta, zmaga się z nieokreśloną degeneracyjną chorobą, która manifestuje się okresowymi stanami katalepsji, określanej także jako trans. Mimo przeciwności losu, oboje noszą się z zamiarem ożenku.
Pewnego popołudnia Egaeus dostrzega kuzynkę w bibliotece. Kiedy ta się uśmiecha, on sam skupia się na jej zębach. Zapada ponownie w obsesyjny stan, utrzymujący się przez kolejne dni. Wyobraża sobie, że trzyma w ręku zęby i obraca je w dłoni, badając je pod każdym kątem. W pewnym momencie do jego pokoju wchodzi służący i informuje śmierci i pochówku Berenice. Kiedy Egaeusowi wraca świadomość, z dużym przerażeniem dostrzega małe pudełko i lampę, znajdujące się naprzeciwko niego. Zjawia się kolejny sługa i donosi o profanacji grobu, w którym została znaleziona zniekształcona kobieta. Sam Egaeus dostrzega plamy krwi i błota na swoich ubraniach, otwiera pudełko, zawierające narzędzia dentystyczne oraz "trzydzieści dwa drobne białe, barwy kości słoniowej przedmioty, które rozsypały się po podłodze".
Analiza.
Poe pozostaje wierny tradycjom literatury gotyckiej, która gościła w świadomości amerykańskich i brytyjskich czytelników przez wiele dekad. Nowela autora cechuje się jednak większą głębią i udramatyzowaną atmosferą strachu, co jest zaakcentowane użyciem bardziej realnych obrazów literackich. "Berenice" jest jedną z najbardziej drastycznych wizji artysty. Kiedy narrator spogląda w tajemnicze małe pudełko, wie już podświadomie, że zawiera ono zęby jego kuzynki: "Czemuż (…) włosy zjeżyły mi się na głowie i krew zastygła w mych żyłach?" Sama scena wyrywania zębów w noweli nie występuje. Czytelnik wie tylko, że Egaeus znajdował się w stanie przypominającym trans i nie potrafił dostrzec, że jego kuzynka wciąż żyła, gdy sam dopuszczał się makabrycznego czynu.
Główny problem noweli oscyluje wokół pytania Egaeusa: "Jakim sposobem godło piękna mogłem przedzierzgnąć w symbol brzydoty?"
Po raz pierwszy w twórczości autora jego fikcyjne figury literackie zmagają się z monomanią. W późniejszych dziełach motyw ten będzie wielokrotnie powracał.
W nowelach pisarza zęby symbolizują moralność. Inne przykłady to odrażające i grobowe zęby konia w noweli "Metzengerstein", agonalne nawoływania zahipnotyzowanego mężczyzny z "Prawdziwego opisu wypadku z panem Waldemarem" czy odgłosy zgrzytających zębów z utworu "Żabi Skoczek". W terminach freudowskich ich ekstrakcja oznacza kastrację, prawdopodobnie w ramach kary za masturbację. Mogą też one symbolizować osłonę, uniemożliwiającą penetrację ciała kuzynki. Francuska psychoanalityczka szkoły Freuda, Maria Bonaparte, sugeruje w książce "The Life and Letters of Edgar Allan Poe" interpretacje oscylującą wokół konceptu określanego jako vagina dentata. Zęby przywołują także skojarzenia ze strachem przed degradacją cielesną, a ich utrata jest doświadczeniem nieobcym także dla zdrowych ludzi.
Egaeus, który został poczęty w bibliotece, reprezentuje intelektualizm. Jest on cichym, samotnym mężczyzną, a jego obsesja podkreśla tylko jego zamiłowanie do przemyśleń i studiowania. U Berenice bardziej zaakcentowana jest jej fizyczność. Ona sama jest przedstawiana jako osoba, która "bez troski szła przez życie", jest ona także "zwinna, urocza i obdarzona nadmiarem sił żywotnych". Jako kobieta w opresji nie wypowiada żadnego słowa przez całą nowelę. Jej rola w dziele, podobnie jak w wielu utworach Poego, ogranicza się do bycia piękną, a jej jedynym przeznaczaniem jest śmierć. Egaeus traci zainteresowanie jej całą osobowością, gdy ta zaczyna chorować. Staje się ona wówczas obiektem badań, a nie podziwu.
Imiona figur literackich przywołują skojarzenia z antyczną tragedią grecką. Imię Berenice (przynosząca zwycięstwo) pochodzi z jednego z wierszy Kallimacha z Cyreny. Tam Berenice obiecuje włosy Afrodycie, jeśli tylko jej małżonek cało powróci z wojny. Imię Egaeus może pochodzić od Egeusza, legendarnego króla Aten, który popełnił samobójstwo, myśląc że jego syn, Tezeusz zginął, gdy próbował zabić Minotaura.
Ostatnie fragmenty noweli są celowo wydłużone serią spójników, łączących liczne zdania. Rytm wraz z mocno zaakcentowanymi spółgłoskami i długimi samogłoskami scala jeszcze ową formę. Jest to jedna z niewielu nowel Poego, gdzie narrator nie jest anonimowy.
Publikacja i recepcja.
Nowela została opublikowana na łamach "Southern Literary Messenger" w marcu 1835 roku. Wielu czytelników było zszokowanych poziomem przemocy w utworze, co skutkowało skargą złożoną na ręce wydawcy Thomasa W. White’a i publikacją zredagowanej wersji w 1840 roku. Cztery usunięte akapity opisywały wizytę Egaeusa u Berenice tuż przed jej pochówkiem. Protagonista dostrzega wówczas, iż ta wciąż żyła, poruszała palcem i uśmiechała się.
Poe nie zgadzał się z krytyką. Miesiąc po publikacji "Berenice" pisał do White’a, że wiele magazynów osiągnęło sławę właśnie dzięki podobnym publikacjom. Niezależnie od stylu pragnął on być docenionym, a aby zostać docenionym, trzeba mieć czytelników – dodawał. Pisał także: "Przyznaję, że nowela jest na pograniczu złego smaku – lecz nie zamierzam ponownie zgrzeszyć w tak gorszący sposób". Mimo to autor podkreślał, że to nie gusta czytelnicze, a poziom sprzedaży magazynu powinien być ostatecznym czynnikiem przy ocenie noweli.

</doc>
<doc id="1915025" url="https://pl.wikipedia.org/wiki?curid=1915025" title="Trajan Langdon">
Trajan Langdon

 Trajan Langdon (ur. 13 maja 1976 w Pala Alto) – amerykański koszykarz występujący na pozycji rzucającego obrońcy, były reprezentant USA, obecnie asystent generalnego menadżera w zespole Brooklyn Nets.
W 1999 został wybrany przez Cleveland Cavaliers z nr 11 w I rundzie draftu NBA.
Jego pseudonim, "Morderca z Alaski" - "The Alaskan Assassin", wywodzi się stąd, że jego ojciec jest profesorem antropologii na Uniwersytecie na Alasce. Trajan wielokrotnie brał udział w wyprawach antropologicznych ze swoim ojcem na południowowschodniej Alasce. Ponadto, Langdon przed pójsciem do college'u, którym był legendarny Uniwersytet Duke, uczył się w liceum w Anchorage na Alasce.
Początek kariery.
Urodził się w Kalifornii, ale niedługo później wyjechał z rodziną do Anchorage na Alasce. Tam rozpoczął grę w koszykówkę. W 1994 wystąpił w meczu gwiazd amerykańskich szkół średnich - McDonald’s All-American. Po nauce tam wyjechał do legendarnego Uniwersytetu w Duke, gdzie ustanowił rekord trafionych rzutów za trzy punkty, za co uzyskał przydomek "Morderca z Alaski". Jego rekord kilkanaście lat później, w 2006 roku, pobił J.J. Redick.
Kariera w NBA i Europie.
Zanim trafił do NBA w 1999 roku, dzięki wyborze w drafcie NBA przez Cleveland Cavaliers, to pięć lat wcześniej wziął udział w drafcie do ligi baseballa. Langdon został wybrany przez San Diego Padres w VI rundzie. Postawił jednak na koszykówkę, co spowodowało, że 2 listopada 1999 roku zadebiutował w najlepszej lidze świata - NBA. Stał się tym samym pierwszym pochodzącym z Alaski zawodnikiem, który zagrał w tej lidze. W sumie w NBA zagrał 119 spotkań przez trzy sezony, rzucając średnio 5,4 pt na mecz podczas średnio 14,6 min w meczu.
Po trzyletniej grze w "Kawalerzystach" Langdon przeniósł się do Europy, trafiając do włoskiego Benettonu Treviso na sezon 2002/03. Tam sięgnął po mistrzostwo i puchar Włoch, a także, już podczas pierwszych tygodni pobytu w Treviso, superpuchar kraju. Rok później trafił do Turcji, gdzie przez kolejny rok występował w Efesie Pilsen, z którym świętował mistrzostwo kraju.
W 2004 wyjechał do Rosji, do Moskwy, gdzie gra do dzisiaj. Jednak przez pierwszy rok występował dla Dinamo Moskwa. Z tym klubem nie udało mu się wywalczyć żadnego trofeum, ale spodobał się tyle rywalom zza miedzy, że Trajan trafił do CSKA.
Tam Langdon rozpoczął zbieranie sukcesów, m.in. dwukrotnie wygrywając rozgrywki Euroligi. Za drugim razem, w 2008 roku, będąc nagrodzony tytułem MVP.
Reprezentacja.
W 1998 roku reprezentacja USA w koszykówce mężczyzn pojechała na Mistrzostwa Świata do Grecji pozbawiona zawodników, którzy na co dzień występują w NBA. Było to spowodowane, że cztery lata wcześniej w tej zawodowej lidze doszło do lokautu. Dlatego reprezentacja została złożona z zawodników występujących w Europie oraz zawodników z college'ów. Jednym z nich był Langdon, który na tym turnieju nie był wiodącą postacią kadry - zdobywał średnio 2,9 pkt. na mecz. Jednak zespół sięgnął po brązowy medal.

</doc>
<doc id="1915026" url="https://pl.wikipedia.org/wiki?curid=1915026" title="Art Pepper">
Art Pepper

Art Pepper, właśc. Arthur Edward Pepper Jr. (ur. 1 września 1925 w Gardenie, zm. 15 czerwca 1982 w Los Angeles) – amerykański muzyk jazzowy, saksofonista altowy.
Życie muzyczne.
Karierę zawodowego muzyka rozpoczął w latach 40., grając z Bennym Carterem i Stanem Kentonem (1946–1952). W latach 50. uważany za jednego z najlepszych jazowych saksofonistów altowych. Wraz z Chetem Bakerem, Gerrym Mulliganem i Shellym Manne’em (choć chyba bardziej z powodów geograficznych niż stylu grania) zaliczany do muzyków grających West Coast jazz, w odróżnieniu od East Coast jazz (lub „hot”), z którym kojarzeni są np. Charlie Parker i Dizzy Gillespie.
Pepper był członkiem Buddy Rich’s Big Band od 1968 do 1969. Dwukrotnie, w 1977 i 1978, odbył – bardzo dobrze przyjęte – tournée po Japonii.
Mimo kilku – krótszych lub dłuższych – przymusowych przerw spowodowanych konfliktami z prawem (był uzależniony od heroiny), Pepper kontynuował swoją muzyczną karierę i miał niejeden efektowny comeback. Powracał na scenę, gdyż ani nadużywanie narkotyków ani zatargi z prawem nie miały negatywnego wpływu na poziom jego gry, której artystyczne mistrzostwo prezentował Pepper aż do śmierci.
W tym czasie nagrał np. tak znane albumy jak "Art Pepper Meets the Rhythm Section", "Art Pepper + Eleven – Modern Jazz Classics", "Gettin’ Together" i "Smack Up". Charakterystyczne dla tego okresu nagrania Peppera zostały też zarejestrowane na płytach: "The Aladdin Recordings" (trzy części), "The Early Show", "The Late Show", "The Complete Surf Ride" i "The Way It Was!", zawierający sesję nagraną z Warne’em Marshem.
Życie prywatne.
Przez wiele lat Pepper mieszkał na wzgórzach Echo Park, w Los Angeles. Jako niespełna dwudziestolatek grał krótko w orkiestrach Benny Cartera i Stana Kentona, ale na lata 1944–1946 musiał przerwać występy aby odbyć służbę wojskową. Po wojsku powrócił do zespołu Stana Kentona. Czas tej współpracy (1946–1952) to jeden z lepszych okresów w życiu muzyka, chociaż właśnie wtedy uzależnił się od heroiny i od tej pory jego muzyczna kariera przerywana była przez kilkakrotne (spowodowane zażywaniem narkotyków) pobyty w więzieniu: w latach 1954–1956, 1960–1961, 1961–1964 i 1964–1965. Ostatnie dwa wyroki odsiedział w San Quentin. Pod koniec lat sześćdziesiątych, w okresie współpracy z Buddy Richem, stan zdrowia Peppera bardzo się pogorszył i w rezultacie lata 1969–1971 muzyk spędził w Synanon, ośrodku leczenia dla narkomanów. Gdy w połowie lat 70. rozpoczął terapię metadonem wrócił do koncertowania i nagrał kilka płyt m.in.: "Living Legend", "Art Pepper Today", "Among Friends"
i "Live in Japan: Vol. 2".
W swej autobiografii zatytułowanej "Straight Life" (1980), spisanej przez jego trzecią żonę Laurie Pepper, omawia zarówno świat jazzu, jak również i narkotyków oraz – znaną mu przecież z autopsji – subkulturę kryminalistów Kalifornii z połowy XX wieku. O jego życiu opowiada dokumentalny film "Art Pepper: Notes from a Jazz Survivor".
Pepper zmarł na udar mózgu 15 czerwca 1982 w Panorama City (Los Angeles). Pochowany został na Hollywood Forever Cemetery, położonym przy Santa Monica Boulevard 6000.

</doc>
<doc id="1915028" url="https://pl.wikipedia.org/wiki?curid=1915028" title="Neil Murray (brytyjski muzyk)">
Neil Murray (brytyjski muzyk)

Philip Neil Murray (ur. 27 sierpnia 1950 w Edynburgu) – angielski basista, grał w zespołach, m.in.: Whitesnake, czy Black Sabbath.

</doc>
<doc id="1915029" url="https://pl.wikipedia.org/wiki?curid=1915029" title="35. ceremonia wręczenia Cezarów">
35. ceremonia wręczenia Cezarów

35. ceremonia wręczenia francuskich nagród filmowych Cezarów za rok 2009, odbyła się 27 lutego 2010 roku w Théâtre du Châtelet w Paryżu. Dnia 22 stycznia 2010 roku zostały ogłoszone nominacje do nagród.
Przewodniczącą tegorocznej ceremonii została Marion Cotillard. Samą ceremonię poprowadzili Valérie Lemercier i Gad Elmaleh.
Nagrodę Cezara Honorowego otrzymał aktor amerykański Harrison Ford. Nagrodę wręczyła mu rodaczka Sigourney Weaver.
Najwięcej nominacji w tej edycji nagród otrzymał film "Prorok" w reżyserii Jacques’a Audiarda. Obraz ubiegał się o dwanaście nagród. Jedenaście nominacji otrzymał film "Początek" Xaviera Giannoli. O dzisieć nagród mógł rywalizować film "Witamy" Philippe’a Lioreta.
Najwięcej nagród − aż 9 − otrzymał faworyt tegorocznych nagród, film "Prorok", który został nagrodzony w najważniejszych kategoriach: najlepszy film, reżyser i scenariusz oryginalny. Dwie nagrody przypadły aktorowi Taharowi Rahimowi, który został nagrodzony Cezarem dla najlepszego aktora i najbardziej obiecującego aktora.
Isabelle Adjani otrzymała nagrodę dla najlepszej aktorki. W przeciągu całej kariery aktorki, to już piąta nagroda otrzymana od Francuskiej Akademii Sztuki i Techniki Filmowej.
Dwie nagrody otrzymał film "Koncert" w reżyserii Radu Mihăileanu. Film został nagrodzony za najlepszą muzykę i dźwięk. Film "Witamy" pomimo dziesięciu nominacji, nie otrzymał żadnej nagrody.
Najlepszym filmem zagranicznym okazał się amerykański "Gran Torino" w reżyserii Clinta Eastwooda.

</doc>
<doc id="1915031" url="https://pl.wikipedia.org/wiki?curid=1915031" title="Nalmefen">
Nalmefen

Nalmefen – organiczny związek chemiczny z grupy opioidów będący antagonistą receptorów opioidowych, odkryty we wczesnych latach siedemdziesiątych, stosowany głównie w leczeniu uzależnienia od alkoholu, a także w leczeniu innych uzależnień, takich jak hazard oraz uzależnienie od zakupów.
W strukturze i działaniu zbliżony do naltreksonu, innego antagonisty opioidów. Najważniejsze zalety nalmefenu względem naltreksonu to dłuższy okres półtrwania, większa biodostępność przy podaniu doustnym oraz fakt, iż nie stwierdzono toksycznego działania na wątrobę i to niezależnie od dawki.
Postać handlowa wprowadzona jest na rynek polski przez firmę Lundbeck pod nazwą Selincro. Pozwolenie wprowadzenia na rynek w Europie firma uzyskała 28 lutego 2013. Oficjalne stanowisko firmy dotyczące ustalenia ceny leku i ewentualnych refundacji zakłada zakończenie negocjacji i wprowadzenie do sprzedaży w Polsce od połowy 2013 roku.

</doc>
<doc id="1915032" url="https://pl.wikipedia.org/wiki?curid=1915032" title="Dr Josef Raabe Spółka Wydawnicza Sp. z o.o.">
Dr Josef Raabe Spółka Wydawnicza Sp. z o.o.



</doc>
<doc id="1915034" url="https://pl.wikipedia.org/wiki?curid=1915034" title="Wojciech Kudlik">
Wojciech Kudlik

Wojciech Kudlik (ur. 5 stycznia 1954 w Nowym Sączu) – polski kajakarz, medalista mistrzostw świata w kajakarstwie, zawodnik Startu Nowy Sącz. Na Igrzyskach Olimpijskich w Monachium 1972 w konkurencji C-2 zajął 13. miejsce (razem z Jerzym Jeżem). Zastępca Dyrektora Departamentu Sportu Wyczynowego w Ministerstwie Sportu i Turystyki.

</doc>
<doc id="1915036" url="https://pl.wikipedia.org/wiki?curid=1915036" title="Metopon">
Metopon

Metopon – organiczny związek chemiczny z grupy opiatów, który został wynaleziony w 1948 roku jako środek przeciwbólowy.
Metopon jest czasami używany w medycynie, jednak częściej używa się morfiny. Metopon ma jednak kilka zalet różniących go od innych, powszechnie stosowanych opioidowych leków przeciwbólowych, ma nieco mniejszą skłonność do wywoływania nudności i depresji oddechowej w porównaniu z morfiną.

</doc>
<doc id="1915037" url="https://pl.wikipedia.org/wiki?curid=1915037" title="Dieta CRON">
Dieta CRON

Dieta CRON ("Calorie Restriction with Optimal Nutrition" – Ograniczenie Kalorii z Optymalnym Odżywianiem) – modyfikacja diety polegająca na znacznym ograniczeniu kaloryczności z właściwej ilości niezbędnych składników odżywczych, której twórcami są Roy Walford i Lisa Walford. Dieta CRON polega na ograniczeniu kalorii w nadziei, że polepszy to stan zdrowia i opóźni starzenie się, w oparciu o wartości określone przez zalecane dzienne spożycie poszczególnych składników odżywczych. Inne nazwy tej diety to: "CR-diet", "Longevity diet" i "Anti-Aging Plan". Walfordowie, Delaney i inni założyli Calorie Restriction Society (Stowarzyszenie Ograniczania Kalorii) w celu promocji diety CRON.
Pochodzenie.
Dieta CRON powstała w oparciu o dane zgromadzone przez Walforda w projekcie Biosfera 2 oraz analizie wyników wieloletnich testów na zwierzętach.
W wyniku przeprowadzonych badań Roy Walford stwierdził, że myszy laboratoryjne karmione pożywieniem o zawartości kalorii niższej o 50%, jednak zachowującym składniki odżywcze, mogą żyć prawie dwukrotnie dłużej.
Roy Walford uczestniczył w programie Biosfera 2 jako lekarz ośmioosobowego zespołu zamkniętego wewnątrz budynku projektu, gdzie żyli przez dwa lata (26 września 1991 – 26 września 1993). Ponieważ nie udało się wyhodować spodziewanej ilości jedzenia, dr Walford przekonał załogę do stosowania jego diety opartej na ograniczeniu kalorii. Przyniosło to skutki w postaci znacznych spadków wagi i poprawy zdrowia.
Teoria.
Twórcy diety CRON uważają, że każdy posiada swój „set-point” ("złoty środek"), tzn. specyficzną dla siebie wagę, którą zachowuje jedząc swoje zwykłe posiłki. Twórcy są przekonani, że „set-point” jest dziedziczony oraz wywodzi się z przyzwyczajeń żywieniowych nabytych w dzieciństwie. Twórcy sugerują, żeby stosujący tę dietę pozostawali na poziomie 10% do 25% poniżej swojego „set-point”, gdyż wtedy dieta jest najbardziej efektywna.
Jako wytyczną do określenia „set-point” danej osoby stosuje się procentowe otłuszczenie ciała. Powinno ono, zdaniem twórców diety CRON, zawierać się pomiędzy 10-15% dla kobiet i 6-10% dla mężczyzn. Twórcy sugerują pomiar tłuszczu na skórze (zalecają tzw. „Fat-O-Meter”), pomiar przy użyciu niektórych wag elektronicznych i/lub pomiar bioimpedancji elektrycznej. Na podstawie uzyskanego wyniku otłuszczenia ciała i aktualnej wagi ciała określa się docelową wagę (poniżej „set point”), a następnie planuje i stosuje się do wyznaczonej diety aż do osiągnięcia zamierzonej wagi.
Ponadto twórcy diety CRON określają ograniczenie liczby kalorii, do którego powinno się dążyć na 20%. Rzeczywista ilość spożywanego pożywienia zależy od podstawowej przemiany materii (ang. BMR, pol. PPM) danej osoby, chociaż Walford wątpi w weryfikowalność narzędzi do jej określania. Przeciętne dzienne spożycie to 1800 kalorii.
Praktyka.
Według zalecenia w książce autorstwa Walfordów, należy jeść trzy posiłki dziennie, jednak możliwe są odstępstwa. Stosujący dietę mogą dostosować liczbę posiłków do swojego rozkładu dnia: zwykle poprzez rozdzielenie posiłków bogatych i ubogich w kalorie. Twórcy diety zalecają też „suplementy”, mając na myśli tabletki witaminowe oraz pewne wysoko odżywcze produkty (koniecznie ubogie w kalorie). Walfordowie nazywają te składniki „nutrient super-chargers” ("super-dopalacze odżywcze"); są to np. kombu, drożdże piwowarskie, otręby pszeniczne i zarodki pszenicy, grzyby Lentinula edodes, odtłuszczone mleko w proszku, soja i tofu.
Twórcy radzą przygotować osiem posiłków w wybranym dniu tygodnia, a następnie zamrozić je w celu spożycia w ciągu tygodnia. Nazywają ten proces „Quantity-Cook-and Freeze Option” ("Opcja Ilościowego Gotowania i Zamrażania"), zaś posiłki „One-a-day MegaMeals” ("Jeden MegaPosiłek Dziennie"). Pozostałe dwa dania w ciągu dnia można komponować dowolnie.
Dozwolone jest tworzenie własnych przepisów na posiłki. Walfordowie zwracają uwagę, że posiłki te powinny być starannie zaplanowane i zawierać wszystkie wymagane składniki odżywcze. Na swojej stronie internetowej udostępniają programy komputerowe do planowania diety.

</doc>
<doc id="1915040" url="https://pl.wikipedia.org/wiki?curid=1915040" title="Gynandromorf">
Gynandromorf

Gynandromorf ( "gynē", γυναικος "gynaikos" „kobieta”; ανηρ "anēr", ανδρος "andros" „mężczyzna”; μορφη "morphē" „forma, wygląd”) – organizm mający jednocześnie męskie i żeńskie cechy płciowe. Termin ten jest używany głównie w entomologii. Gynandromorfizm można zaobserwować u motyli, ciem i innych owadów z powodu ich wyraźnego dymorfizmu płciowego. Przypadki gynandromorfizmu stwierdzono także u skorupiaków, zwłaszcza homarów i krabów oraz u ptaków, takich jak m.in. zeberka timorska ("Taeniopygia guttata"), amadyniec ("Erythrura gouldiae") i łuszcz strojny ("Pheucticus ludovicianus").
Rodzaje rozmieszczenia tkanek męskich i żeńskich.
Gynandromorf może mieć dwustronną asymetrię, kiedy jedna połowa (lewa lub prawa) organizmu wykazuje cechy płci męskiej, zaś druga połowa – cechy płci żeńskiej. Gynandromorfizm z asymetrią dwustronną powstaje bardzo wcześnie, kiedy organizm składa się z 8 do 64 komórek. W późniejszym czasie powstaje gynandromorf mozaikowy, u którego cechy męskie i żeńskie nie są już tak wyraźnie rozdzielone.
W kulturze popularnej.
W swojej autobiografii "Speak, Memory" autor i badacz motyli Vladimir Nabokov opisał przypadki gynandromorfizmu u motyli, męskich po jednej stronie, żeńskich po drugiej, które złapał jako młodzieniec w Rosji, na rodzinnej posesji. W powieści Kim Stanley Robinson "2312", niektórzy ludzie decydują się zamienić się w funkcyjne gynandromorfy. Przykładowo, jej protagonistka, Swan Er Hong, to gynandromorf. Urodziła się jako kobieta i identyfikuje się jako takowa, była matką dla swoich dzieci, ale była również ojcem dzieci, po uzyskaniu męskich organów rozrodczych.

</doc>
<doc id="1915041" url="https://pl.wikipedia.org/wiki?curid=1915041" title="CSKA Moskwa (koszykówka)">
CSKA Moskwa (koszykówka)



</doc>
<doc id="1915047" url="https://pl.wikipedia.org/wiki?curid=1915047" title="Huseyin Besok">
Huseyin Besok



</doc>
<doc id="1915049" url="https://pl.wikipedia.org/wiki?curid=1915049" title="Euroliga 2009/10">
Euroliga 2009/10

Rozgrywki Euroligi w sezonie 2009/2010 są dziesiątymi klubowymi rozgrywkami, którą przewodniczy Unia Europejskich Lig Koszykarskich - ULEB. W tym sezonie do rywalizacji stanęło trzydzieści zespołów z piętnastu różnych europejskich krajów, licząc od pierwszej rundy kwalifikacyjnej, która ruszyła już 29 września 2009 roku, a która będzie miała swój finał w Paryżu. W terminie 7-9 maja 2010 roku w stolicy Francji, a dokładnie w Palais Omnisports de Paris-Bercy, odbędzie się Final Four, która wyłoni po raz 60. klubowego mistrza Europy.
Z jednego kraju do Euroligi mogły zakwalifikować się maksymalnie trzy drużyny. Jednakże, 14 klubów posiada licencję ULEB, dzięki czemu bezwzględnie na pozycję w rodzimej lidze dany klub z licencją ma zapewnioną grę w rozgrywkach Euroligi w sezonie 2011/2012. Kluby z licencją to:
I runda eliminacyjna.
Pierwsze mecze rozegrano 29 września, a rewanże 2 października. Zwycięzca awansował do II rundy, przegrany trafial do Eurocup.
II runda eliminacyjna.
Pierwsze mecze rozegrano 6 października, a rewanże 9 (Benetton-Orléans) i 11 października (Maroussi-ALBA). Zwycięzcy awansowali do Euroligi, przegrani trafiali Eurocup.
Uczestnicy.
E zespoły, które przebrnęły I i II rundę kwalifikacji
M w nawiasach miejsce w rodzimej lidze w sezonie 2008/09
Sezon zasadniczy.
Sezon zasadniczy ruszył 15 października 2009, a zakończył 14 stycznia 2010 roku.
Jeśli drużyny mają tyle samo punktów, to o miejscu w grupie decydują:
TOP16.
Zespoły, które awansowały z grup w rundzie zasadniczej, trafiły do TOP16 - najlepszej szesnastki w rozgrywkach Euroligi. W tej fazie drużyny walczą w czterozespołowych grupach, gdzie każdy gra z każdym dwukrotnie - raz w domu, a raz na wyjeździe. Ci, którzy zajmą pierwsze dwa miejsca, awansują do ćwierćfinału. Faza rozpoczęła się 27 stycznia, a zakończy się 11 marca. Losowanie odbyło się 18 stycznia o godz. 13 w siedzibie Euroligi w Barcelonie i było transmitowane na żywo na oficjalnej stronie rozgrywek.
Ćwierćfinały.
Rozgrywane będą od 23 marca do 7 kwietnia 2010 roku. Zespół #1 będzie gospodarzem w meczach nr 1 i 2 oraz 5, jeśli do niego dojdzie. Zespół #2 zaś w meczach 3 oraz 4, o ile do niego dojdzie. Gra się bowiem do trzech zwycięstw.
Final Four.
Palais Omnisports de Paris-Bercy, Paryż, Francja 
Drabinka.
Półfinał nr 1
Półfinał nr 2
Mecz o trzecie miejsce
FINAŁ EUROLIGI
Wyróżnienia.
MVP sezonu regularnego
MVP Final Four
Pierwsza piątka Euroligi
Druga piątka Euroligi 
Młoda gwiazda
Najlepszy obrońca
Najlepszy strzelec (nagroda im. Alphonso Forda)
Trener sezonu (nagroda im. Aleksandra Gomelskiego)
Prezes roku
MVP miesiąca
MVP kolejek

</doc>
<doc id="1915050" url="https://pl.wikipedia.org/wiki?curid=1915050" title="Legion Polski w Finlandii">
Legion Polski w Finlandii

Legion Polski w Finlandii (fiń. Puolan Legioona Suomessa) – ochotnicza formacja wojskowa złożona z Polaków z armii rosyjskiej istniejąca przed i podczas fińskiej wojny domowej w latach 1917–1918.
Historia Legionu.
Po rewolucji lutowej w Rosji wojskowi armii carskiej pochodzenia polskiego, stacjonujący na terytorium Wielkiego Księstwa Finlandii, zaczęli tworzyć rady wojskowe. Powstały one w wielu fińskich miejscowościach, jak Helsinki, Ino, Lappeenranta, Tampere, Vaasa, Turku, Oulu, Tornio, Hämeenlinna, Kokemäki, Rauma, Panelia, Riihimäki, Kotka, Mikkeli, Pori, Viipuri, Hanko. Ich przedstawiciele zdecydowali o utworzeniu polskiej formacji wojskowej.
W takiej sytuacji 24 kwietnia 1917 w Viipuri został sformowany Legion Polski w Finlandii. Jednym z jego twórców był Aleksander Wilczewski. Na jego czele stanął rtm. Stanisław Bogusławski. Formacja składała się z kombinowanego batalionu z różnych rodzajów broni w Viipuri i kompanii piechoty w Ino oraz baterii ciężkiej artylerii w Suomenlinna. W szczytowym momencie liczyła 37 oficerów i ok. 1,7 tys. żołnierzy. Byli oni dobrze uzbrojeni i wyposażeni. Legion politycznie był podporządkowany Komitetowi Centralnemu Związku Wojskowych Polaków w Finlandii.
Po wybuchu fińskiej wojny domowej w styczniu 1918, Legion podporządkował się władzom Białych, po czym wziął udział w walkach z Czerwoną Gwardią. Działał w rejonie Viipuri, zapewniając porządek w mieście i ochraniając linię kolejową z Viipuri w kierunku granicy rosyjskiej.
Po zakończeniu działań wojennych w maju 1918, polscy legioniści, pozostawiając Finom uzbrojenie i wszelkie wyposażenie wojskowe, powrócili do Polski. Wzięli udział w wojnie z bolszewikami. 
15 lipca 1922 ogłoszono nadanie Krzyży Walecznych członkom Komisji Likwidacyjnej Polskiej Konfederacji Wojskowej i żołnierzom Legionu Polskiego w Finlandii.
Na początku czerwca 1927, w rocznicę 10–lecia utworzenia formacji, odbył się uroczysty zjazd byłych legionistów.

</doc>
<doc id="1915054" url="https://pl.wikipedia.org/wiki?curid=1915054" title="C/2009 F6">
C/2009 F6

C/2009 F6 lub Kometa Yi-SWAN – kometa długookresowa.
Odkrycie i nazwa.
Kometę tę odkryli astronom amator koreański Yi Dae-am 26 marca 2009 roku oraz naukowcy analizujący odczyty z instrumentu SWAN, zainstalowanego na pokładzie sondy SOHO. Nazwa komety nosi zatem dwa człony.
Orbita komety.
Orbita komety C/2009 F6 ma kształt elipsy o mimośrodzie 0,997. Jej peryhelium znajduje się w odległości 1,27 au, aphelium zaś aż 1022,9 j.a. od Słońca. Jej okres obiegu wokół Słońca wynosi 11589,76 roku, nachylenie do ekliptyki to wartość 85,7˚.

</doc>
<doc id="1915055" url="https://pl.wikipedia.org/wiki?curid=1915055" title="Kirsi Peraelae">
Kirsi Peraelae



</doc>
<doc id="1915057" url="https://pl.wikipedia.org/wiki?curid=1915057" title="Wewelsfleth">
Wewelsfleth

Wewelsfleth – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1915058" url="https://pl.wikipedia.org/wiki?curid=1915058" title="Büttel (Szlezwik-Holsztyn)">
Büttel (Szlezwik-Holsztyn)

Büttel – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1915059" url="https://pl.wikipedia.org/wiki?curid=1915059" title="Büttel">
Büttel

Niemcy:
Osoby:
Zobacz też:

</doc>
<doc id="1915060" url="https://pl.wikipedia.org/wiki?curid=1915060" title="Buettel">
Buettel



</doc>
<doc id="1915061" url="https://pl.wikipedia.org/wiki?curid=1915061" title="Brygada Szwedzka">
Brygada Szwedzka

Brygada Szwedzka (szw. "Svenska brigaden") – ochotnicza formacja wojskowa złożona ze Szwedów podczas fińskiej wojny domowej w pierwszej połowie 1918 roku.
Po rozpoczęciu walk Białych z Czerwonymi w styczniu 1918, w Sztokholmie powstał komitet, propagujący współpracę z Białymi Finami. Z jego inicjatywy na początku marca została sformowana ochotnicza Szwedzka Brygada w składzie trzech kompanii piechoty. Liczyła początkowo ok. 400 ludzi. Na jej czele stanął oficer rezerwy pułku artylerii z Upplands kpt. Hjalmar Frisell. Po przybyciu do Finlandii brygada została rozmieszczona w Tornio, a następnie Oulu. Liczyła wówczas ok. 1,1 tys. żołnierzy. Wydzielony pododdział został przeznaczony do ochrony najwyższego dowództwa Białych. Pozostali Szwedzi wzięli udział w bitwie o Tampere, która zakończyła się zdobyciem miasta przez Białych. 28 marca zostali przeniesieni do Messukylä. Następnego dnia nowym dowódcą brygady został A.G. Sandberg. Toczyła ona ciężkie walki na wzgórzach Kaleva. W ich wyniku zginął m.in. dowódca 2 Batalionu Folke Bennich-Björkman. Szwedów uratował atak fińskiego 2 Pułku Jegrów mjr. Gabriela von Bonsdorffa. Po krótkim odpoczynku brygada 9 kwietnia weszła w skład Zachodniej Armii. 17 kwietnia na jej czele stanął Lars V. Runeberg. Walczyła ona w rejonie Hämeenlinna, a następnie Valkeakoski z wycofującymi się oddziałami Czerwonej Gwardii. 29 kwietnia pod Hauho napotkała oddziały niemieckie, interweniujące po stronie Białych. Na zakończenie wojny Szwedzi uczestniczyli 16 maja w uroczystej paradzie wojsk Białej Gwardii ulicami Helsinek. Dowodził nimi wówczas mjr Eric Allan Winge. Pod koniec maja większość Szwedów powróciła do ojczyzny, gdzie 30 maja na stadionie w Sztokholmie doszło do uroczystego powitania brygady. Następnego dnia została ona rozwiązana.

</doc>
<doc id="1915064" url="https://pl.wikipedia.org/wiki?curid=1915064" title="Kudensee (gmina)">
Kudensee (gmina)

Kudensee – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1915065" url="https://pl.wikipedia.org/wiki?curid=1915065" title="Kudensee">
Kudensee

1 gmina w Niemczech:
1 jezioro w Niemczech:

</doc>
<doc id="1915066" url="https://pl.wikipedia.org/wiki?curid=1915066" title="Teoria atomistyczna">
Teoria atomistyczna



</doc>
<doc id="1915068" url="https://pl.wikipedia.org/wiki?curid=1915068" title="Teoria atomistyczna Daltona">
Teoria atomistyczna Daltona

Teoria atomistyczna Daltona – opublikowany w 1808 roku przez angielskiego uczonego Johna Daltona model budowy materii. Dalton przyjął, że jest ona zbudowana z atomów, będących niepodzielnymi, sprężystymi kulami (tzw. „model kuli bilardowej”).
John Dalton jako pierwszy zasugerował podział pierwiastków na atomy, których jednakże nie należy utożsamiać z pojęciem atomu, o którym wspominał już Demokryt, tj. drobnej cząstki każdego ciała, stanowiącej niejako jego ułamek. Innymi słowy, J. Dalton zauważył różnice występujące pomiędzy atomami poszczególnych pierwiastków, określane współcześnie jako właściwości danego pierwiastka, wynikające m.in. z właściwości atomu, wiązań między atomami czy ich układu w przestrzeni. Teoria Daltona składa się z następujących postulatów:
Pomimo że pod koniec XIX w. odkryto, że atomy zbudowane są z jeszcze mniejszych cząstek i mogą ulegać przemianom, a atomy danego pierwiastka mogą różnić się nieco między sobą (izotopy), teoria Daltona stanowiła podstawę rozwoju współczesnej chemii.

</doc>
<doc id="1915069" url="https://pl.wikipedia.org/wiki?curid=1915069" title="Landrecht (gmina)">
Landrecht (gmina)

Landrecht – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1915070" url="https://pl.wikipedia.org/wiki?curid=1915070" title="Jan Wojdak">
Jan Wojdak

Jan Wojdak (ur. 18 czerwca 1947 w Niepołomicach) – piosenkarz i kompozytor, najbardziej znany jako lider zespołu "Wawele",
Życiorys.
Z zespołem Wawele rozpoczął współpracę w 1971 roku. Został nagrodzony Złotym Krzyżem Zasługi oraz Brązowym Medalem „Zasłużony Kulturze Gloria Artis” (2005). Jest kawalerem Orderu Uśmiechu za działalność koncertową kierowaną do dzieci ("Tęczowe Piosenki").
Od 1999 roku był dyrektorem Ogólnopolskiego Festiwalu Dzieci i Młodzieży „Tęczowe Piosenki Jana Wojdaka”.

</doc>
<doc id="1915071" url="https://pl.wikipedia.org/wiki?curid=1915071" title="Nortorf (Szlezwik-Holsztyn)">
Nortorf (Szlezwik-Holsztyn)

Nortorf – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1915072" url="https://pl.wikipedia.org/wiki?curid=1915072" title="Sankt Margarethen (Szlezwik-Holsztyn)">
Sankt Margarethen (Szlezwik-Holsztyn)

Sankt Margarethen – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład urzędu Wilstermarsch.

</doc>
<doc id="1915073" url="https://pl.wikipedia.org/wiki?curid=1915073" title="Sankt Margarethen">
Sankt Margarethen



</doc>
<doc id="1915074" url="https://pl.wikipedia.org/wiki?curid=1915074" title="Neuendorf-Sachsenbande">
Neuendorf-Sachsenbande

Neuendorf-Sachsenbande – miejscowość i gmina w Niemczech, w kraju związkowym Szlezwik-Holsztyn, w powiecie Steinburg, wchodzi w skład Związku Gmin Wilstermarsch.
Tu znajduje się najniżej położony punkt Niemiec - 3,539 m poniżej poziomu morza.

</doc>
<doc id="1915075" url="https://pl.wikipedia.org/wiki?curid=1915075" title="Hipotrofia wewnątrzmaciczna">
Hipotrofia wewnątrzmaciczna

Hipotrofia (hipoplazja) wewnątrzmaciczna, wewnątrzmaciczne zahamowanie wzrostu płodu, IUGR (ang. "Intrauterine Growth Restriction") – definiuje ją urodzeniowa masa ciała zależna od wieku ciąży: noworodek hipotroficzny to noworodek, którego masa ciała jest poniżej 10. percentyla standardowej krzywej masy ciała w zależności od wieku ciąży. W definicji występuje tylko masa urodzeniowa i wiek ciąży, a nie długość lub inne wymiary płodu.
W zależności od wpływu czynników wywołujących IUGR na symetrię ciała płodu, wyróżniamy dwie jego postacie: symetryczną ("hipotrofia symetryczna") i asymetryczną ("hipotrofia asymetryczna").
Szacuje się, że zaburzenie to dotyczy 3-10% wszystkich ciąż.
Etiologia.
Czynniki ryzyka hipotrofii wewnątrzmacicznej można podzielić na:
Postać symetryczna (hipoplastyczna).
Występuje, gdy czynnik patogenny zadziałał w pierwszym trymestrze ciąży. Deficyt masy dotyczy wszystkich części ciała płodu, towarzyszy mu niedobór wzrostu. Przyczyną są zwykle zakażenia wewnątrzmaciczne, choroby chromosomowe płodu, alkoholizm, ciąża mnoga, niski wzrost matki. 
Postać asymetryczna (hipotroficzna).
Pojawia się, gdy czynnik zadziałał w drugim lub trzecim trymestrze ciąży. Występuje asymetria budowy ciała, niedobory wzrostu mogą występować niezależnie od niedoborów masy. Następuje zmniejszenie ilości glikogenu i tkanki tłuszczowej oraz niedorozwój wszystkich narządów płodu oprócz mózgu, serca i nadnerczy, chronionych przez kompensacyjnie zwiększony przepływ krwi kosztem innych układów. Zwiększa się ryzyko niedotlenienia płodu, a także jego hipoglikemii i hiperlipidemii. Najczęstszymi przyczynami tej postaci hipotrofii są: niewydolność łożyska, cukrzyca ciężarnych, nadciśnienie tętnicze, niedożywienie matki.
Diagnostyka.
Zaburzenie to wykrywa się w czasie ciąży (badanie USG płodu) lub bezpośrednio po urodzeniu, na sali porodowej. W obu przypadkach mierzy się długość ciała dziecka (w drugim także jego masę) i porównuje z przyjętymi normami dla płci i wieku. Za patologiczny uznaje się deficyt przekraczający dwukrotną wartość odchylenia standardowego w danej populacji. Inne źródła podają jako kryterium masę ciała płodu poniżej 10. percentyla odpowiedniego dla danego wieku i płci, niezależnie od przyczyny.
Najczęściej wykorzystywanym parametrem ultrasonograficznym w diagnostyce IUGR jest obwód brzucha płodu.
Leczenie.
Po stwierdzeniu hipotrofii wewnątrzmacicznej należy matce zapewnić właściwe prowadzenie ciąży i porodu ze względu na ryzyko obumarcia płodu po 36. tygodniu. Konieczne jest intensywne monitorowanie profilu biofizycznego płodu (kardiotokografia, ruchy płodu, USG dopplerowskie naczyń płodowych). W razie nagłego pogorszenia parametrów rozważa się indukcję porodu.
Noworodek z rozpoznanym IUGR powinien znaleźć się pod specjalistyczną opieką neonatologiczną.
Skuteczna terapia, mająca na celu przywrócenie prawidłowego wzrostu u dziecka, nie została do tej pory opracowana. Istnieją dane mówiące o przydatności klinicznej wczesnego rozpoczęcia suplementacji ludzkim hormonem wzrostu. Jest to jednak leczenie bardzo kosztowne i nie refundowane w większości krajów.
Rokowanie i powikłania.
U noworodków z IUGR występuje zwiększone ryzyko niedotlenienia okołoporodowego wraz z jego konsekwencjami (przetrwałe krążenie płodowe, encefalopatia, kardiomiopatia), zaburzeń elektrolitowych, kwasicy, niskiej punktacji w skali Apgar. Wzrasta także prawdopodobieństwo wystąpienia zespołu aspiracji smółki, porodu przedwczesnego i cięcia cesarskiego. Ryzyko śmierci okołoporodowej wzrasta 6-8 razy. Najpoważniejsze powikłania odnoszą się do IUGR wywołanego przez zakażenia wewnątrzmaciczne, wady wrodzone i zaburzenia genetyczne.
W okresie okołoporodowym częściej występują również zaburzenia krzepnięcia krwi indukowane niedotlenieniem, prowadzące do nadciśnienia płucnego, zawałów mózgu i martwiczego zapalenia jelit.
Dalszy przebieg choroby jest różnorodny, najczęściej (85%) następuje normalizacja wzrostu przed osiągnięciem przez dziecko 4. roku życia. U pozostałych 15% pacjentów w późniejszym okresie zmiany rzadko ustępują.
Hipotrofia wewnątrzmaciczna może być przyczyną niskorosłości oraz zwiększonego ryzyka wystąpienia w wieku dorosłym m.in. choroby wieńcowej, nadciśnienia tętniczego, insulinooporności, cukrzycy typu 2, zahamowania rozwoju fizycznego i opóźnienia rozwoju umysłowego.

</doc>
<doc id="1915076" url="https://pl.wikipedia.org/wiki?curid=1915076" title="IUGR">
IUGR



</doc>
<doc id="1915077" url="https://pl.wikipedia.org/wiki?curid=1915077" title="Wewnątrzmaciczne zahamowanie wzrostu">
Wewnątrzmaciczne zahamowanie wzrostu



</doc>
<doc id="1915079" url="https://pl.wikipedia.org/wiki?curid=1915079" title="Tatjana Bułanowa">
Tatjana Bułanowa

Tatjana Iwanowna Bułanowa (; ur. 6 marca 1969 w Sankt Petersburgu) – rosyjska piosenkarka.
Karierę zaczynała w zespole Letni Sad, lecz szerzej znana stała się po rozpoczęciu w 1990 roku kariery solowej. W 2011 roku wygrała szóstą edycję programu "Tancy so zwiozdami", będącego rosyjską wersją formatu "Dancing with the Stars". Jej partnerem był narciarz Dmitrij Laszenko.
Życie prywatne.
Jest żoną rosyjskiego piłkarza, Władysława Radimowa.

</doc>
<doc id="1915080" url="https://pl.wikipedia.org/wiki?curid=1915080" title="Heterogenny jądrowy RNA">
Heterogenny jądrowy RNA



</doc>
<doc id="1915081" url="https://pl.wikipedia.org/wiki?curid=1915081" title="Estera Mirer">
Estera Mirer



</doc>
<doc id="1915082" url="https://pl.wikipedia.org/wiki?curid=1915082" title="Lajb Wolf Ajzen">
Lajb Wolf Ajzen



</doc>
<doc id="1915083" url="https://pl.wikipedia.org/wiki?curid=1915083" title="Lew Bronstein">
Lew Bronstein



</doc>
<doc id="1915084" url="https://pl.wikipedia.org/wiki?curid=1915084" title="Lejb Feldhendler">
Lejb Feldhendler



</doc>
<doc id="1915087" url="https://pl.wikipedia.org/wiki?curid=1915087" title="Mejer Trilisser">
Mejer Trilisser



</doc>
<doc id="1915091" url="https://pl.wikipedia.org/wiki?curid=1915091" title="Izrael Pesses">
Izrael Pesses



</doc>
<doc id="1915093" url="https://pl.wikipedia.org/wiki?curid=1915093" title="Maurycy Holzer">
Maurycy Holzer



</doc>
<doc id="1915096" url="https://pl.wikipedia.org/wiki?curid=1915096" title="UCI ProTour 2010">
UCI ProTour 2010

6. edycja UCI ProTour 2010 to cykl najważniejszych wyścigów kolarskich w 2010 roku. Ma najwyższą po Tour de France, Giro d'Italia i Vuelta a España kategorię wyścigów szosowych na świecie. Pierwszy wyścig z tej serii rozpoczął się 19 stycznia w Australii wyścigiem Tour Down Under, a zakończy 12 września wyścigiem klasycznym w Kanadzie Grand Prix Cycliste de Montréal. Najważniejszy wyścig kolarski w Polsce Tour de Pologne także zalicza się (od 2005 roku) do tego elitarnego grona.

</doc>
<doc id="1915097" url="https://pl.wikipedia.org/wiki?curid=1915097" title="Yahya Petra">
Yahya Petra

Yahya Petra, (ur. 10 grudnia 1917, zm. 29 marca 1979) – sułtan stanu Kelantan (od 1960) i król Malezji (Yang di-Pertuan Agong) od 1975. Zmarł na atak serca w trakcie pełnienia funkcji. W okresie jego rządów trwało drugie powstanie malajskie i powstanie w Sarawaku, które na długie lata zdestabilizowały sytuację w kraju.

</doc>
<doc id="1915098" url="https://pl.wikipedia.org/wiki?curid=1915098" title="Harold Edward Musson">
Harold Edward Musson



</doc>
<doc id="1915100" url="https://pl.wikipedia.org/wiki?curid=1915100" title="Boma (ogrodzenie)">
Boma (ogrodzenie)

Boma – rodzaj ogrodzenia, konstrukcji stawianej wokół obozowiska lub wioski w Afryce w celu ochrony przed zwierzętami. Wykonana z dostępnych materiałów: kolczastych krzewów i gałęzi tak, jak zeriba. Wielka boma może być także rodzajem fortecy lub ufortyfikowanego obozu.

</doc>
<doc id="1915102" url="https://pl.wikipedia.org/wiki?curid=1915102" title="Closed-eye hallucinations">
Closed-eye hallucinations



</doc>
<doc id="1915104" url="https://pl.wikipedia.org/wiki?curid=1915104" title="Marion Mushkat">
Marion Mushkat



</doc>
<doc id="1915106" url="https://pl.wikipedia.org/wiki?curid=1915106" title="Boma (ujednoznacznienie)">
Boma (ujednoznacznienie)



</doc>
<doc id="1915108" url="https://pl.wikipedia.org/wiki?curid=1915108" title="Buedelsdorf">
Buedelsdorf



</doc>
<doc id="1915109" url="https://pl.wikipedia.org/wiki?curid=1915109" title="Büdelsdörp">
Büdelsdörp



</doc>
<doc id="1915110" url="https://pl.wikipedia.org/wiki?curid=1915110" title="Buedelsdoerp">
Buedelsdoerp



</doc>
<doc id="1915111" url="https://pl.wikipedia.org/wiki?curid=1915111" title="Bydelstorp">
Bydelstorp



</doc>
<doc id="1915112" url="https://pl.wikipedia.org/wiki?curid=1915112" title="Wiktor Bardach">
Wiktor Bardach



</doc>
<doc id="1915114" url="https://pl.wikipedia.org/wiki?curid=1915114" title="Maroni">
Maroni



</doc>
<doc id="1915117" url="https://pl.wikipedia.org/wiki?curid=1915117" title="José María Heredia">
José María Heredia

José María Heredia y Heredia (ur. 31 grudnia 1803 w Santiago de Cuba, zm. 21 maja 1839 w Toluca) – kubański poeta, czołowy przedstawiciel romantyzmu w literaturze kubańskiej.
Podobnie jak niemal wszyscy wielcy romantycy europejscy, tak też Heredia początkowo wywodził się z kręgu oświeceniowych klasyków; tłumaczył wówczas wiersze z francuskiego, włoskiego i angielskiego, które jednocześnie stały się dla niego warsztatem formy. W dojrzałych już latach twórczości poeta zwróci się jednak w stronę romantyzmu. Jego lirykę z tego okresu cechuje głęboki patriotyzm, fascynacja historią i ruinami. Jego najważniejszy utwór to "Oda do Niagary".

</doc>
<doc id="1915118" url="https://pl.wikipedia.org/wiki?curid=1915118" title="Jose Maria Heredia y Heredia">
Jose Maria Heredia y Heredia



</doc>
<doc id="1915119" url="https://pl.wikipedia.org/wiki?curid=1915119" title="Omloop Het Volk">
Omloop Het Volk



</doc>
<doc id="1915121" url="https://pl.wikipedia.org/wiki?curid=1915121" title="Mistrzostwa Świata w Hokeju na Lodzie 2010 (elita)">
Mistrzostwa Świata w Hokeju na Lodzie 2010 (elita)

Mistrzostwa Świata w Hokeju na Lodzie Elity 2010 odbyły się w niemieckich miastach: Kolonia, Mannheim, oraz Gelsenkirchen w dniach 7 maja - 23 maja. Był to 74. turniej o złoty medal mistrzostw świata, a po raz siódmy został rozegrany w Niemczech (poprzednio kraj ten był organizatorem imprezy tej rangi w roku 2001).
W tej części mistrzostw uczestniczyło 16 najlepszych reprezentacji na świecie. System rozgrywania meczów był inny niż w niższych dywizjach. Najpierw odbyły się dwie fazy grupowe, a następnie systemem pucharowym 8 drużyn walczyło o mistrzostwo. Ostatnie w tabeli drużyny z poszczególnych czterech grup fazy zasadniczej grały między sobą o utrzymanie w elicie, dwie najsłabsze zostały zdegradowane do I dywizji.
Hale w których odbyły się zawody to:
Lanxess Arena (o pojemności 18 000 miejsc)
SAP Arena (o pojemności 13 600 miejsc)
Mecz otwarcia turnieju odbył się na stadionie:
Veltins-Arena (o pojemności 76 000 miejsc).
Spotkanie to obejrzało 77 803, co stanowi absolutny rekord frekwencji na meczu hokejowym.
Pierwsza faza grupowa.
Grupa A.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa B.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa C.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa D.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Druga faza grupowa.
Grupa E.
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa F.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 
Grupa G.
Wyniki
Tabela
"Lp. = lokata, M = liczba rozegranych spotkań, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, Pkt = Liczba zdobytych punktów"
 

</doc>
<doc id="1915128" url="https://pl.wikipedia.org/wiki?curid=1915128" title="Epyx">
Epyx

Epyx, Inc. – nieistniejący obecnie wydawca gier komputerowych. Firma została założona w 1978 roku jako Automated Simulations przez Jima Connelley i Jona Freemana. Do 1983 roku firma wydawała gry akcji, następnie zmieniając nazwę na Epyx rozpoczęła wydawanie gier różnych gatunków, które okazały się hitami. Firma zbankrutowała w 1989 roku, całkowicie wycofując się z rynku w 1993.
W roku 2006 firma System 3 ogłosiła, że posiadła prawa do wydania gier Epyxu: "California Games" oraz "Impossible Mission" na Nintendo DS, Sony PSP oraz Wii.

</doc>
<doc id="1915129" url="https://pl.wikipedia.org/wiki?curid=1915129" title="Geografia Kuwejtu">
Geografia Kuwejtu

Kuwejt – państwo w Azji, jedno z najmniejszych na tym kontynencie.
Jest ono pustynnym regionem zaliczanym do obszaru geograficznego zwanego Bliskim Wschodem. Kraj ten należy do państw, gdzie dominującą religią jest islam; ponadto Kuwejt należy do najbogatszych państw świata. Przyczyną tak wysokiego poziomu gospodarczego kraju są ogromne zyski, jakie Kuwejt czerpie z wydobycia ropy naftowej. Kuwejt w swej historii przeżył iracki najazd w 1990 roku, jednak nie nadwerężyło to gospodarki tego kraju. Obecnie Kuwejt dynamicznie się rozwija, a prawo szariatu jest ściśle egzekwowane.
Powierzchnia, położenie i granice.
Powierzchnia – 17 818 km2
Kuwejt leży w Azji Południowo-Zachodniej nad Zatoką Perską (w tym też Zatoką Kuwejcką) w regionie zwanym Bliskim Wschodem.
Skrajne punkty – północny 30°N, południowy 28°N, zachodni 46°E wschodni 48°E. Kuwejt jest długi na około 170 km i szeroki na około 130 km, a co za tym idzie rozmiarami jest zbliżony do przeciętnego polskiego województwa.
Kuwejt graniczy z następującymi państwami:
Linia brzegowa – 499 km
Budowa geologiczna i rzeźba.
Kuwejt leży na obszarze starego krystalicznego cokołu dawnego kontynentu Gondwany. Obszar ten pokrywają pochodzące z mezozoiku, jury i kredy piaskowce i wapienie w których występuje ropa naftowa i gaz ziemny. Utwory te są przykryte pochodzącymi głównie z eocenu wapieniami. Kuwejt jest krajem nizinnym o przeciętnej wysokości 100 m n.p.m. Powierzchnia kraju ma postać płaskiej niziny, gdzie sporadycznie występują niskie wzgórza i płytkie obniżenia. Obszar kraju wznosi się od poziomu morza na wschodzie w kierunku zachodnim. Na krańcach zachodnich tereny wznoszą się maksymalnie do około 300 m n.p.m. Zachodnia część kraju ma postać pagórkowatą. Na wybrzeżu często występują rozległe słone niecki. Większość kraju zajmuje pustynia żwirowa.
Klimat.
Obszar państwa leży w strefie klimatu zwrotnikowego suchego i wybitnie suchego, którego charakterystyczną cechą są niskie opady, niewielkie zachmurzenie i skrajne temperatury.
Średnie temperatury w styczniu wynoszą około 13 °C, gdzie występują nocne spadki do około 2 °C; przymrozki są sporadyczne, odnotowywane w głębi lądu. Z północy wieje wtedy wiatr szamal, zwany z języka arabskiego wiatrem północy, który przynosi burze piaskowe. Lata są gorące – w lipcu średnie wartości termiczne wynoszą 37 °C, często przekraczając wartość 40 °C. Lato jest długie – zaczyna się w kwietniu i kończy we wrześniu; jest suche i gorące. W ciągu dnia upalne temperatury osiągają 50 °C, a dzięki ogromnemu natężeniu promieniowania słonecznego termometry w pełnym słońcu mogą nagrzewać się nawet do 84 °C. Jedynie na wybrzeżu temperatury są łagodzone przez morską bryzę.
Opady są bardzo skąpe i występują głównie w półroczu zimowym. Wartości opadowe wynoszą od 25 mm w głębi lądu do 180 mm nad morzem. Sporadycznie zdarzają się niezwykle obwite ulewy, które mogą niszczyć domy i ulice.
Wody.
W Kuwejcie brak rzek stałych, a sieć rzeczna w zasadzie nie istnieje. Nielicznie występują suche doliny, tak zwane wadi, które tylko w czasie deszczy wypełniają się na krótki okres płynącą wodą (po czym wysychają). Zasoby wód gruntowych są niewielkie i często zasolone co sprawia, że kraj jest zmuszony do odsalania wody morskiej; operacja ta jest możliwa tylko dzięki bogatym złożom ropy naftowej, która zasila w energię stacje uzdatniania wody morskiej.
Gleby.
Pokrywa glebowa Kuwejtu albo w wielu miejsca nie istnieje w ogóle, albo jest płytka i jałowa. Dominują pustynne gleby kalcisole, a poza nimi płytkie yermosole. W rejonie wybrzeża występują sołonczaki.
Flora.
Roślinność Kuwejtu jest bardzo uboga. Reprezentują ją gatunki charakterystyczne dla obszarów pustynnych klimatu zwrotnikowego; są to rośliny efemeryczne, halofity oraz rosnące głównie w miastach i terenach zabudowanych palmowate. W Kuwejcie rosną głównie niskie krzewy, wszelka roślinność kolczasta, a miejscami słonorośla. Większość powierzchni kraju jest pozbawiona roślin, a tereny te zajmują pustynie, które pokrywają ponad 90% powierzchni kraju. Na stan roślinności wpływ miał – i wciąż ma – przemysł naftowy, który powoduje skażenie ziemi, a co za tym idzie brak możliwość wegetacji roślin. Do ubóstwa szaty roślinnej przyczyniło się także podpalenie szybów naftowych przez wycofujące się wojska irackie. To wszystko wraz z niskimi opadami sprawia, że Kuwejt jest krajem wręcz jałowym, gdzie tylko w miastach występuje zieleń miejska w postaci drzew i ogrodów. W wodach Zatoki Perskiej rosną rafy koralowe, te jednak także ucierpiały w wyniku działalności przemysłowej. Wody Zatoki Perskiej są mocno zanieczyszczone.
Fauna.
Świat zwierząt należy do Krainy Etiopskiej i Regionu Śródziemnomorskiego Palearktyki. Ilość gatunków zwierząt oraz ich liczebność, podobnie jak w przypadku roślinności, jest bardzo mała. Tu także przyczyną jest nie tylko uciążliwy klimat, ale i działalność człowieka. W Kuwejcie żyją zwierzęta pustynne takie jak gazela arabska, karakal, szakal złocisty. Ptaki są nieliczne; do bardziej interesujących gatunków należy raróg górski i kulon. Poza ssakami występują dość licznie gady, takie jak węże i jaszczurki.

</doc>
<doc id="1915130" url="https://pl.wikipedia.org/wiki?curid=1915130" title="EPYX">
EPYX



</doc>
<doc id="1915133" url="https://pl.wikipedia.org/wiki?curid=1915133" title="Morroni">
Morroni



</doc>
<doc id="1915138" url="https://pl.wikipedia.org/wiki?curid=1915138" title="Browar w Miastku">
Browar w Miastku

Browar w Miastku – browar funkcjonujący w latach 1875–1945, a następnie znacjonalizowany działał jako rozlewnia piwa do końca lat 80. XX wieku.
W latach 1875–1945 na terenie Miastka funkcjonował browar oraz rozlewnia piwa i napojów gazowanych.
Nazwy browaru i właściciele:
Na podstawie ustawy z dnia 3 stycznia 1946 browar został znacjonalizowany. Rozlewnia piwa (połczyńskiego) funkcjonowała w Miastku do końca lat 80. XX wieku.

</doc>
<doc id="1915140" url="https://pl.wikipedia.org/wiki?curid=1915140" title="Maronowie">
Maronowie



</doc>
<doc id="1915141" url="https://pl.wikipedia.org/wiki?curid=1915141" title="Lupe Fuentes">
Lupe Fuentes

Lupe Fuentes (ur. 27 stycznia 1987 w Cali) – kolumbijska producentka muzyki house, piosenkarka, DJ i tancerka, była aktorka filmów pornograficznych.
Życiorys.
Wczesne lata.
Urodziła się w Cali w Kolumbii jako Zuleydy Vergara, jednak wychowała się w Madrycie w Hiszpanii razem z matką-Kolumbijką i ojcem-Hiszpanem. Jako dziecko brała udział w zawodach pływackich, uczęszczała na lekcje baletu i taniec klasyczny z całego świata. Wychowywała się w mniej niż skromnym otoczeniu jako dziecko, często korzystając z używanej odzieży i pomocy z lokalnych kościołów.
Kariera.
W okresie szkoły średniej rozpoczęła pracę jako modelka i początkowo występowała pod pseudonimem artystycznym Zuleidy. Później przeprowadziła się do Los Angeles. Po przyjeździe do Stanów Zjednoczonych zmieniła go na Lupe. W kwietniu 2007 uruchomiła własną stronę internetową Lupe Fuentes Productions.
10 czerwca 2009 podpisała kontrakt jako gwiazda z firmą Teravision, a jej pierwszym filmem był "Lupe Fuentes’ Interactive Girlfriend Sexperience" z Chrisem Charmingiem, Johnem Espizedo i Jayem Lassiterem. W czerwcu 2010 podpisała jednoroczną umowę z Wicked Pictures. Oprócz udziału w filmach, występowała też na licznych stronach internetowych dla dorosłych, używając pseudonimu Little Lupe. Jej zdjęcia trafiły do takich czasopism jak „Siete”, „Primera Linea” i „FHM Spain”. Została także autorką kolumny strony Complex.com.
6 listopada 2012 został opublikowany jej pierwszy teledysk „We Are The Party”, w którym reprezentowała grupę The Ex Girlfriends. Drugi wideoklip „Whatchya Looking At?” ukazał się 18 marca 2013. 13 maja 2014 nakładem Brobot Records został wydany singiel „So High”, a w lipcu 2014 – „Drop The Beat”. Współpracowała z raperem Darrylem McDanielem przy piosence „Get Down” (2014).
W listopadzie 2015 zajęła 29. miejsce w rankingu „Aktorki gwiazdy porno i modelki internetowe z Kolumbii” ("Actrices porn stars y modelos webs de Colombia"), ogłoszonym przez hiszpański portal 20minutos.es.
Życie prywatne.
15 marca 2007 wyszła za mąż za Pablo Lapiedrę. Z czasem doszło do rozwodu.
W 2009 w Portoryko agenci federalni aresztowali mężczyznę pod zarzutem posiadania pornografii dziecięcej, co dotyczyło też Fuentes. Podczas procesu pediatra zeznał, że Lupe była nieletnia na podstawie jej wyglądu. Prawnicy w obronie oskarżonej pokazali paszport, udowadniając, że Lupe Fuentes miała 19 lat w czasie filmowania.
17 marca 2011 roku w Barcelonie kolumbijska policja zatrzymała jej ex-męża Pablo Lapiedrę w związku z fałszerstwem i ze znalezieniem materiałów z pornografią dziecięcą. Według doniesień, Lupe Fuentes i Pablo Lapiedra przyjmowali młode kobiety w miastach Medellín i Bello w Kolumbii. Dyrektor szkoły Institución Educativa Javiera Londoño zgłosił władzom, że jedna z jego nieletnich uczennic została zatrudniona przez Fuentes i Lapiedrę, by pojawiać się w dziesiątkach produkcji. Kiedy hiszpańscy policjanci postawili zarzuty producentowi branży porno Pablo Lapiedra, twierdził, że był odpowiedzialny za dziewczęta w swoich produkcjach w latach 2007–2008. Interpol wydał międzynarodowy nakaz aresztowania Fuentes. Podczas procesu Fuentes przestała być aktywna w swoich sieciach społecznych. Zamieszkała w Los Angeles, w Kalifornii. Gdyby wróciła do Kolumbii, prawdopodobnie musiałby stanąć przed sądem.
W grudniu 2009 związała się z muzykiem Evanem Seinfeldem, którego poślubiła w 2011.

</doc>
<doc id="1915142" url="https://pl.wikipedia.org/wiki?curid=1915142" title="Trzy krótkie słowa">
Trzy krótkie słowa

Trzy krótkie słowa – amerykański musical z 1950 z Fredem Astaire’em w roli głównej.

</doc>
<doc id="1915143" url="https://pl.wikipedia.org/wiki?curid=1915143" title="HC 05 Banská Bystrica">
HC 05 Banská Bystrica

HC 05 Bańska Bystrzyca – słowacki klub hokejowy z siedzibą w Bańskiej Bystrzycy.
Klub został założony w 2005 roku, zaś w najwyższej słowackiej klasie rozgrywkowej występuje od 2008 roku.
Do końca sezonu 2011/12 trenerem drużyny był Milan Staš. Jego następcą został Vladimír Országh.
Zawodnicy.
W klubie występował w latach 1993-1994 Polak, Rafał Sroka.

</doc>
<doc id="1915144" url="https://pl.wikipedia.org/wiki?curid=1915144" title="Cavalier-Smith">
Cavalier-Smith



</doc>
<doc id="1915147" url="https://pl.wikipedia.org/wiki?curid=1915147" title="Flumetryna">
Flumetryna

Flumetryna – związek chemiczny z grupy pyretroidów.
Flumetryna jest stosowana w preparacie "Bayvarol" do zwalczania warrozy.
Jest również stosowana w wielu preparatach weterynaryjnych przeciw kleszczom. Dowiedziono, że Flumetryna nie tylko zabija kleszcze po bezpośrednim kontakcie, lecz również działa na nie odstraszająco. 

</doc>
<doc id="1915150" url="https://pl.wikipedia.org/wiki?curid=1915150" title="Oddział Rozpoznawczy Okręgu Wilno Armii Krajowej">
Oddział Rozpoznawczy Okręgu Wilno Armii Krajowej

Oddział Rozpoznawczy Okręgu Wilno AK (ORKO) – polski oddział partyzancki Wileńskiego Okręgu Armii Krajowej.
Formowanie i walki.
Sformowany rozkazem komendanta Wileńskiego Okręgu AK 15 maja 1944. Jako zalążek posłużył szwadron zwiadu konnego 3 Brygady AK. Spełniał funkcję oddziału dyspozycyjnego i bezpośredniej osłony Komendanta Okręgu w polu. Oddział składał się już z dwóch plutonów po 4 sekcje, po 6 ułanów w każdej. Od 27 maja stałym miejscem postoju ORKO były Dziewieniszki.18 czerwca oddział przeprowadził pierwszą akcję bojową. Rozbrojona została wojskowa osłona majątku Zamkówka. Zdobyto około 20 kb, broń krótką, granaty i wozy taborowe. Na początku lipca ORKO liczył 80-100 żołnierzy.
W końcu czerwca wszedł w skład Zgrupowania nr 1 Okręgu Wilno Armii Krajowej. Pierwszy pluton tego oddziału pod dowództwem ppor. „Jura” towarzyszył Komendantowi Okręgu „Wilkowi” i stacjonował w Dziewieniszkach. Na początku lipca 1944 roku oddział ORKO zniszczył na szosie lidzkiej pod Trokielami samochód osobowy, w którym polegli trzej oficerowie i jeden podoficer Wehrmachtu. W akcji zdobyto 3 pistolety maszynowe oraz inną broń. 3 lipca ORKO dokonał akcji zniszczenia samochodu ciężarowego na szosie lidzkiej pod Bieniakoniami. W akcji tej zdobyto działko ppanc z amunicją, 15 kb, pistolety maszynowe i zwykłe, 2 rkm. Zniszczono samochód osobowy.
Organizacja i obsada etatowa oddziału.
Dowództwo
1 pluton kawalerii
2 pluton kawalerii
pluton kolarzy
sekcja motorowa
1 samochód ciężarowy, 3 motocykle, pięciu żołnierzy
działon przeciwpancerny
1 działko ppanc.; pięciu żołnierzy
Razem:
ok. 60 koni i 20 rowerów.

</doc>
<doc id="1915157" url="https://pl.wikipedia.org/wiki?curid=1915157" title="MHk 32 Liptovský Mikuláš">
MHk 32 Liptovský Mikuláš

MHk 32 Liptowski Mikulasz (słow. "MHk 32 Liptovský Mikuláš") – słowacki klub hokejowy z siedzibą w Liptowskim Mikulaszu, do 2010 występujący w rozgrywkach Slovnaft Extraligi, następnie w 1. lidze.
Zawodnicy.
Wychowankami klubu są m.in. Milan Jančuška, Michal Mravec, Martin Cibák, Vladimír Urban, Ján Laco, bracia Rudolf Huna, Richard Huna, Róbert Huna, Milan Jurčina, Michel Miklík.

</doc>
<doc id="1915160" url="https://pl.wikipedia.org/wiki?curid=1915160" title="MHk 32 Liptowski Mikulasz">
MHk 32 Liptowski Mikulasz



</doc>
<doc id="1915164" url="https://pl.wikipedia.org/wiki?curid=1915164" title="Pirat (film)">
Pirat (film)

Pirat – amerykański musical z 1948 roku ze studia Metro-Goldwyn-Mayer. W rolach głównych wystąpili Gene Kelly oraz Judy Garland a towarzyszyli im Walter Slezak, Gladys Cooper, Reginald Owen oraz George Zucco.

</doc>
<doc id="1915167" url="https://pl.wikipedia.org/wiki?curid=1915167" title="Hogo-fogo Homolka">
Hogo-fogo Homolka

Hogo-fogo Homolka – czechosłowacka komedia z 1970 roku w reżyserii Jaroslava Papouška, prezentująca nowe perypetie bohaterów filmu "Straszne skutki awarii telewizora" (1969).
Treść.
Zawiadomiona o rychłej śmierci pradziadka, rodzina Homolków udaje się w dalszą podróż nowo zakupionym samochodem škoda, by złożyć seniorowi rodu ostatnią wizytę. Ku swemu zaskoczeniu, nie zastają go w domu, bo poszedł spotkać starych znajomych na dorocznym pokazie sprawności psów myśliwskich. Niezadowolenie i dłużące się oczekiwanie na jego powrót skutkują u Homolków bezustannymi swarami i ciągiem niefortunnych zdarzeń. 

</doc>
<doc id="1915171" url="https://pl.wikipedia.org/wiki?curid=1915171" title="Macedonia na Letnich Igrzyskach Olimpijskich 2000">
Macedonia na Letnich Igrzyskach Olimpijskich 2000

Macedonię na Letnich Igrzyskach Olimpijskich 2000 reprezentowało 10 zawodników: 6 mężczyzn i 4 kobiety.

</doc>
<doc id="1915172" url="https://pl.wikipedia.org/wiki?curid=1915172" title="MHC Martin">
MHC Martin

MHC Martin – słowacki klub hokejowy z siedzibą w Martinie.
Został założony w 1932. W słowackiej ekstralidze drużyna występowała od 2005. Przed sezonem 2017/2018 klub nie otrzymał licencji.

</doc>
<doc id="1915174" url="https://pl.wikipedia.org/wiki?curid=1915174" title="Układ wysokości Kronsztad 60">
Układ wysokości Kronsztad 60



</doc>
<doc id="1915184" url="https://pl.wikipedia.org/wiki?curid=1915184" title="Im Seung-hwi">
Im Seung-hwi

Im Seung-hwi (ur. 3 lutego 1946) – północnokoreański piłkarz występujący na pozycji pomocnika. Uczestnik Mistrzostw Świata 1966.
Kariera klubowa.
Podczas angielskiego Mundialu Im reprezentował barwy klubu Kwietna Pjongjang.
Kariera reprezentacyjna.
Im Seung-hwi występował w reprezentacji Korei Północnej w latach sześćdziesiątych. W 1965 roku uczestniczył w zwycięskich meczach eliminacji Mistrzostw Świata 1966 z Australią. Rok później pojechał na finały Mistrzostw Świata, na których był pierwszym bramkarzem i wystąpił we wszystkich 4 spotkaniach z ZSRR, Chile, Włochami w grupie oraz z Portugalią w ćwierćfinale.

</doc>
<doc id="1915188" url="https://pl.wikipedia.org/wiki?curid=1915188" title="2. ceremonia wręczenia nagród Brytyjskiej Akademii Filmowej">
2. ceremonia wręczenia nagród Brytyjskiej Akademii Filmowej

2. ceremonia rozdania nagród Brytyjskiej Akademii Sztuk Filmowych i Telewizyjnych z 1949 roku.
Laureaci.
Laureaci oznaczeni są wytłuszczeniem.

</doc>
<doc id="1915192" url="https://pl.wikipedia.org/wiki?curid=1915192" title="Ke Seung-woon">
Ke Seung-woon

Ke Seung-woon (ur. 26 grudnia 1943) – północnokoreański piłkarz występujący na pozycji napastnika. Uczestnik Mistrzostw Świata 1966.
Kariera klubowa.
Podczas angielskiego Mundialu Ke reprezentował barwy klubu Rodongja Pjongjang.
Kariera reprezentacyjna.
Ke Seung-woon występował w reprezentacji Korei Północnej w latach sześćdziesiątych. W 1966 roku pojechał na finały Mistrzostw Świata 1966, na których był rezerwowym i nie wystąpił w żadnym spotkaniu.

</doc>
<doc id="1915194" url="https://pl.wikipedia.org/wiki?curid=1915194" title="Ołeksandr Kosewycz">
Ołeksandr Kosewycz

Ołeksandr Ołeksandrowycz Kosewycz, ukr. Олександр Олександрович Косевич (ur. 4 września 1965 w Doniecku) – ukraiński piłkarz, działacz i trener piłkarski.
Kariera piłkarska.
Kariera klubowa.
Jego karierą sportowa na początku nie była związana z piłką nożną. Uczęszczał do sekcji zapaśniczej, uczestniczył w zawodach. Potem kiedy już był w roli prezydenta klubu 6 razy wychodził na boisko jako piłkarz swego klubu Harant Donieck, który występował w Amatorskiej lidze.
Kariera trenerska.
W 1991 został wybrany na stanowisko Prezesa Zarządu klubu Szachtar Donieck, ale tak jak możliwości finansowe klubu wtedy były dość słabe, w 1992 przeszedł do innego donieckiego klubu Harant, w którym objął stanowisko Prezydenta klubu. Po tym jak klub połączył się z Meditą Szachtarsk, w wyniku czego powstał klub Metałurh Donieck, został wybrany na jego prezydenta. W 2001 kiedy do klubu przyszedł Serhij Taruta z wielką kasą, ustąpił jemu krzesło prezydenckie. Potem przez niezgodność z prowadzoną polityką klubu opuścił Metałurh. Po 3 miesiącach bez pracy spotkał prezydenta Krywbasa Krzywy Róg Serhija Poliszczuka i zgodził się na jego propozycję pracy w klubie. Dzięki jego staraniom Krywbas rozpoczął rozbudowę infrastruktury klubu. Od grudnia 2004 pełnił obowiązki głównego trenera Krywbasa, a od kwietnia 2005 już na stanowisku głównego trenera, w międzyczasie ucząc się na kursach dla otrzymania licencji trenerskiej. Po zmianie kierownictwa klubu i pogorszeniem sytuacji finansowej w grudniu 2006 podał się do dymisji. A już w styczniu 2007 objął stanowisko głównego trenera Zorii Ługańsk, z którym pracował do marca 2008. Po dłuższej przerwie, 9 września 2016 został mianowany na stanowisko głównego trenera Awanhardu Kramatorsk.

</doc>
<doc id="1915200" url="https://pl.wikipedia.org/wiki?curid=1915200" title="Polanie (ujednoznacznienie)">
Polanie (ujednoznacznienie)



</doc>
<doc id="1915202" url="https://pl.wikipedia.org/wiki?curid=1915202" title="Oblężenie Sarajewa">
Oblężenie Sarajewa

Oblężenie Sarajewa – trwające od 5 kwietnia 1992 do 29 lutego 1996 oblężenie przez siły Republiki Serbskiej oraz Jugosłowiańską Armię Ludową stolicy Bośni i Hercegowiny – Sarajewa. Wydarzenie to uważane jest za najdłuższe i najbardziej krwawe oblężenie w historii Europy po II wojnie światowej.
Na początku marca 1992 w Bośni i Hercegowinie odbyło się referendum, w którym głosujący niemalże jednogłośnie (tj. 99,7% przy frekwencji wynoszącej 64%) opowiedzieli się za stworzeniem nowego państwa i odłączeniem się od Jugosławii. Referendum było jednakże niezgodne z ówczesną konstytucją Federalnej Republiki Jugosławii; ponadto głosowanie zostało zbojkotowane przez Serbów, stanowiących 33% ludności Bośni i Hercegowiny. 5 kwietnia 1992 roku Bośnia i Hercegowina ogłosiła niepodległość, która szybko została uznana przez wspólnotę międzynarodową. Po tych wydarzeniach góry otaczające Sarajewo zostały opanowane przez wojska serbskie liczące 18 tys. żołnierzy. Armia ta dysponowała czołgami, moździerzami, karabinami maszynowymi, wyrzutniami rakiet oraz karabinami snajperskimi. 2 maja 1992 roku Serbowie całkowicie zablokowali miasto. Bośniackie siły liczyły około 40 tys. żołnierzy, jednak były słabo wyposażone i nie zdołały przełamać oblężenia.
Po wojnie Międzynarodowy Trybunał Karny dla byłej Jugosławii skazał dwóch serbskich generałów za liczne zbrodnie przeciwko ludzkości popełnione podczas oblężenia miasta. Stanislav Galić został skazany na dożywocie, a Dragomir Milošević (zbieżność nazwisk ze Slobodanem Miloševiciem jest przypadkowa) na 33 lata pozbawienia wolności. W akcie oskarżenia stwierdzono między innymi:
Początek oblężenia.
Po ogłoszeniu deklaracji niepodległości przez Bośnię i Hercegowinę, co nastąpiło 3 marca 1992 roku, sporadycznie dochodziło do walk pomiędzy Serbami i siłami rządowymi. Trwało to do uznania Bośni i Hercegowiny jako suwerennego państwa.
5 kwietnia paramilitarne oddziały serbskich policjantów zaatakowały posterunki policji, a następnie bośniackie Ministerstwo Spraw Wewnętrznych. W ataku tym zginęło dwóch oficerów i cywil. Serbska artyleria rozpoczęła ostrzał ludności cywilnej. Następnego dnia władze Bośni i Hercegowiny ogłosiły stan wyjątkowy. Ataki powtarzały się. Na znak protestu przeciw wydarzeniom w kraju, 6 kwietnia w Sarajewie, odbył się marsz pokoju, w którym wzięło udział od 50 tys. do 100 tys. Bośniaków ze wszystkich grup etnicznych. Z budynku hotelu Holiday Inn, który znajdował się pod kontrolą Demokratycznej Partii Serbii, snajper otworzył ogień do tłumu, zabijając 6 osób. Wśród zabitych znalazły się dwie kobiety: Suada Dilberović i Olga Sučić. Stały one w pierwszych rzędach protestujących, którzy znajdowali się wówczas na moście Vrbanja. Kobiety te zostały uznane pierwszymi śmiertelnymi ofiarami oblężenia, a ich imieniem nazwano most, na którym zginęły.
6 kwietnia dwunastu ministrów spraw zagranicznych krajów ówczesnej Europejskiej Wspólnoty Gospodarczej ogłosiło, że ich kraje uznały niepodległość Bośni i Hercegowiny. Dzień później – 7 kwietnia – ten sam krok uczyniły Stany Zjednoczone.
Krótko po uznaniu suwerenności Bośni i Hercegowiny wybuchły konflikty zbrojne. Jugosłowiańska Armia Ludowa zaatakowała budynki rządowe oraz zajezdnię tramwajową. Na terenie Starego Miasta trwały walki z użyciem moździerzy, artylerii oraz doszło do pożaru cysterny. Następnym etapem było przejęcie kontroli nad międzynarodowym portem lotniczym. Ówczesny bośniacki rząd liczył na szybką reakcję społeczności międzynarodowej i rozmieszczenie w kraju sił pokojowych. Nie udało się dokonać tego na tyle szybko, aby zapobiec eskalacji konfliktu i wybuchowi wojny na terenie całego kraju.
Serbowie oraz siły Jugosłowiańskiej Armii Ludowej rozpoczęły przejmowanie kontroli nad dużymi obszarami terytorium Bośni. Rozpoczęto ataki na ludność cywilną pochodzenia bośniackiego we wschodnich regionach kraju. Wojsko serbskie, policja oraz siły paramilitarne atakowały miasta i wsie. Były wspomagane przez mieszkających tam Serbów. Domy i mieszkania Bośniaków były systematycznie plądrowane i palone, a ludność bita i mordowana. Oddzielono mężczyzn od kobiet. Wielu obywateli zostało wywiezionych do obozów jenieckich. Kobiety osadzano w oddzielnych aresztach (w bardzo niehigienicznych warunkach), były też gwałcone. Ocaleni zeznawali później, że serbscy żołnierze oraz policja wybierali jedną lub więcej kobiet, by następnie je gwałcić. Rozpoczęły się także czystki etniczne skierowane przeciwko muzułmanom i Chorwatom.
22 kwietnia zaprzestano ostrzału w okolicach budynku parlamentu, który pochodził z hotelu Holiday Inn. Pod koniec miesiąca forma oblężenia miasta była już ustalona.
Pierwsze walki o miasto.
W miesiącach poprzedzających wojnę siły Jugosłowiańskiej Armii Ludowej zaczęły mobilizować wojska na wzgórzach w rejonie Sarajewa. Właśnie wtedy wybrano stanowiska, które okazały się kluczowe w okresie oblężenia. W kwietniu 1992 roku prezydent Bośni i Hercegowiny Alija Izetbegović zażądał, aby władze Jugosławii usunęły te siły. Slobodan Milošević zgodził się tylko na wycofanie części wojsk. Siły Serbów Bośniackich, będące dotąd pod dowództwem Jugosłowiańskiej Armii Ludowej, zostały przeniesione do armii Serbów Bośniackich, którymi dowodził Ratko Mladić. Armia ta zerwała układ lojalności wobec Bośni kilka dni po odłączeniu się jej od Jugosławii.
2 maja 1992 siły bośniackich Serbów całkowicie zablokowały Sarajewo. Zablokowane zostały główne drogi dojazdowe. Miasto zostało odcięte od dostaw żywności oraz leków, a także wody, energii elektrycznej i ogrzewania. Mimo wszystko Serbom nie udało się zdobyć stolicy, w związku z czym skoncentrowali się na bombardowaniu miasta i wzmocnieniu swoich pozycji na okolicznych wzgórzach.
Oblężenie miasta.
W drugiej połowie 1992 i w pierwszej roku 1993 oblężeniu miasta towarzyszyły ciężkie walki. Dzięki zaangażowanej postawie obrońców główne siły serbskie nie zdołały wedrzeć się do miasta, w centrum Sarajewa Serbowie kontrolowali jednak wiele strategicznych punktów obsadzonych przez snajperów. Na ulicach pojawiły się znaki o treści „Pazi – Snajper!” („Uwaga, snajper!”). Jednym z najniebezpieczniejszych miejsc w mieście była ciągnąca się przez Sarajewo tzw. Aleja Snajperów – obecnie ciąg ten nazywa się Bulwarem Meša Selimović oraz – bliżej śródmieścia – Zmaja od Bosne. Symbolem cierpienia miasta stała się para Admira Ismić i Boško Brkić, która została zabita przez snajpera podczas próby przekroczenia alei.
Przygotowywano ofensywę serbską, która miała umożliwić przejęcie niektórych dzielnic miasta, szczególnie położonej na wschód od centrum gminy Novo Sarajevo. Aby odciążyć obrońców, pod koniec czerwca 1992 lotnisko w Sarajewie zostało otwarte dla sił powietrznych Organizacji Narodów Zjednoczonych. 29 czerwca na lotnisku wciągnięto na maszt flagę ONZ.
W porównaniu z wojskami, które oblegały miasto, siły rządowe były bardzo słabo uzbrojone. Popularny stał się szmugiel. W połowie 1993 roku otwarto 800-metrowy tunel pod lotniskiem, który był jedyną drogą łączącą oblężone miasto z wolną częścią kraju, zamieszkaną przez Bośniaków. Dzięki tej budowli można było ominąć międzynarodowe embargo na dostawy broni (stosowane było ono wobec wszystkich stron konfliktu, w tym obrońców Sarajewa). Od czerwca 1992 istniał most powietrzny prowadzący do lotniska w Sarajewie, znajdujący się pod kontrolą jednostek UNPROFOR.
Raporty wykazały, że średnio w ciągu doby miasto ostrzeliwane było 329 razy – najwięcej 22 lipca 1993: 3777 razy. Ostrzały te dokonały poważnych zniszczeń w stolicy Bośni, uszkadzając też budynki cywilne i kulturalne. Według raportów, do września 1993, niemal wszystkie budynki w Sarajewie w pewnym stopniu poniosły szkody, a 35 tys. obiektów zostało całkowicie zniszczonych. Wśród tych budowli były szpitale, budynki prasy, radia i telewizji, obiekty przemysłowe, budynki rządowe, wojskowe oraz należące do ONZ. Spłonęła także Biblioteka Narodowa, w której znajdowało się wiele tysięcy unikatowych druków.
Na skutek ostrzału wielu cywilów straciło życie. 27 maja 1992 18 osób zginęło, stojąc w kolejce po chleb (istnieją wątpliwości, która ze stron konfliktu dokonała ostrzału). 1 czerwca 1993 zginęło 15 osób, a 80 zostało rannych w ataku przeprowadzonym podczas meczu piłkarskiego. 12 lipca w tym samym roku śmierć poniosło 12 osób czekających na wodę. Największą tragedią była masakra na rynku Markale 5 lutego 1994 roku – zginęło wówczas 68 cywilów, a ponad 190 osób odniosło obrażenia. Skala ofiar cywilnych była tak duża, że placówki medyczne były przeciążone. Niewielu rannych skorzystało z programów ewakuacji medycznej, takich jak operacja „Irma” w 1993 roku.
W ocenie części wojskowych z jednostek ONZ przynajmniej część przypadków, w których jednostki serbskie ostrzelały cele cywilne, była sprowokowana przez wojska bośniackie, które sytuowały swoje stanowiska na terenie tychże obiektów, ostrzeliwały pozycje serbskie, po czym wycofywały się. W sierpniu 1995 potwierdzono również, iż z jednego z bośniackich budynków rządowych muzułmańscy snajperzy strzelali do Bośniaków.
W odpowiedzi na masakrę na rynku Markale, ONZ wydała ultimatum i podała termin wycofania sił serbskich z ciężkim sprzętem z rejonu placu. Kilka dni później Radovan Karadžić zgodził się przyjąć warunki międzynarodowe, pod warunkiem dołączenia do sił ONZ wojsk rosyjskich. Krótko przed upływem terminu Serbowie ostatecznie ustąpili i ostrzał osłabł. Był to początek końca oblężenia Sarajewa.
8 kwietnia 1995 amerykański samolot dostarczający pomoc dla miasta został ostrzelany przez siły serbskie. 24 maja ONZ nakazała Serbom oddalenie się od miasta na taką odległość, by nie mogli go ostrzeliwać.
Zdaniem Philippe’a Morillona, byłego komendanta UNPROFOR, muzułmańskie władze nie życzyły sobie przerwania oblężenia, gdyż informowanie o nim w mediach dobrze służyło ich celom politycznym i propagandzie. Podobną opinię zawierają dokumenty ONZ z 1994.
Interwencja NATO.
W 1995 roku, po drugiej masakrze na rynku Markale, podczas której zabito 43 osoby, a 140 zostało rannych, siły międzynarodowe przystąpiły do działania. 30 sierpnia NATO i siły ONZ rozpoczęły ataki na serbskie pozycje wokół Sarajewa. Bombardowane były składy amunicji należące do Serbów bośniackich oraz inne cele militarne. Nasiliły się walki w terenie, w których uczestniczyły siły bośniackie i chorwackie. Serbowie powoli byli wypierani z Sarajewa, co ostatecznie pozwoliło ponownie uruchomić sieć centralnego ogrzewania, elektryczną i zaopatrzenia w bieżącą wodę. Do zawieszenia broni doszło w październiku 1995. 14 grudnia 1995 podpisano w Paryżu układ z Dayton, który przyniósł pokój i stabilizację. 22 grudnia tysiące Serbów opuściło okolice Sarajewa, zabierając ze sobą m.in. trumny ze zmarłymi. 29 lutego 1996, gdy siły serbskie ostatecznie opuściły rejon miasta, bośniacki rząd oficjalnie ogłosił zakończenie trwającego od 1992 roku oblężenia Sarajewa.
Następstwa oblężenia.
Podczas oblężenia duża liczba mieszkańców Sarajewa zginęła lub została ranna. Raport dotyczący łącznej liczby zabitych stwierdza, że w okresie 315 dni ogółem śmierć poniosły 2474 osoby, czyli średnio 8 osób dziennie. W przeciągu 306 dni rannych zostało 13 472 ludzi (średnio na dzień 44 rannych). Należy zauważyć, że rzeczywista liczba ofiar była prawdopodobnie większa (nie wszystkie ofiary były zgłaszane).
Szacuje się, że w mieście w czasie oblężenia zginęło lub zaginęło ok. 10 tys.osób. W gronie tym było ponad 1,5 tys. dzieci. Dodatkowo rannych zostało blisko 56 tys. osób, w tym prawie 15 tys. dzieci. W wyniku działań wojennych i migracji liczba mieszkańców miasta zmniejszyła się w roku 1995 o 36% w stosunku do rozpoczęcia oblężenia.
Oblężenie Sarajewa wpłynęło na wszystkie sfery życia w mieście. UNICEF poinformował, że szacunkowo w stolicy Bośni i Hercegowiny do co najmniej 40% dzieci snajperzy oddali bezpośrednie strzały, 51% widziało zabitą osobę, 38% widziało zabitego co najmniej jednego członka rodziny, 19% dzieci było świadkiem masakry, 73% przeżyło ostrzał swojego domu, a aż 89% żyło w podziemnych schronach.
Ze względu na dużą liczbę ofiar w warunkach wojennych na terenie całego miasta, a także w jego okolicach powstawały prowizoryczne cmentarze. Do pochówku zmarłych wykorzystywano parki, tereny sportowe oraz inne wolne przestrzenie. Jednym z takich miejsc było boisko boczne stadionu Koševo, który był areną otwarcia zimowych igrzysk olimpijskich w roku 1984.
Oblężenie miało także wpływ na psychikę i przyszłość mieszkańców Sarajewa. Bośniacki rząd poinformował o gwałtownym wzroście liczby samobójstw wśród mieszkańców stolicy, podwojeniu liczby aborcji oraz 50% spadku liczby urodzeń.
Zniszczenia.
Wśród zniszczonych obiektów znalazły się szpitale, kompleksy medyczne, obiekty sportowe, pojazdy specjalne, jak np. karetki pogotowia, dobra kultury, w tym jedna z najbogatszych na świecie kolekcji oryginalnych rękopisów orientalnych. Bośniacki rząd szacuje, że ostrzał miasta spowodował całkowite zniszczenie około 100 tys. i zrujnowanie ponad 10 tys. mieszkań. 23% budynków w Sarajewie odniosło poważne uszkodzenia, 64% było częściowo zniszczonych, a 10% zostało nieznacznie uszkodzonych. Na temat uszkodzeń wypowiedział się też Komitet Rady Europy ds. Kultury i Edukacji, który stwierdził w swoim sprawozdaniu:
Po zakończeniu działań wojennych Sarajewo podjęło się odbudowy i restauracji uszkodzonych budynków. Mimo iż w mieście panują obecnie dobre stosunki pomiędzy grupami etnicznymi, oblężenie przyniosło dramatyczne zmiany w strukturze populacji. Oprócz tysięcy uchodźców, którzy opuścili stolicę, wielu Serbów wyjechało do Republiki Serbskiej, co sprawiło, że odsetek Serbów w mieście zmniejszył się z ponad 30% w 1991 roku do ok. 10% w roku 2002. Serbska społeczność żyje dziś głównie w regionie Istočno Novo Sarajevo.
Nowe projekty oraz inwestycje zagraniczne sprawiły, że Sarajewo jest najszybciej rozwijającym się miastem byłej Jugosławii. W 2002 ludność miasta i aglomeracji wzrosła do 401 tys. W 2009 roku miasto i najbliższą okolicę zamieszkiwało ponad 423,5 tys. mieszkańców.
Sarajewska róża.
Pozostałością po tamtych wydarzeniach są sarajewskie róże rozlokowane na terenie miasta. 
Podczas intensywnych walk miejskich prowadzonych na terenie Sarajewa tysiące pocisków moździerzowych spadło na teren miasta, pozostawiając w betonie ślad tworzący charakterystyczny podobny do kwiatu wzór. Po wojnie ślady po eksplozjach zostały wypełnione czerwoną żywicą w tych miejscach, gdzie wybuch pocisku spowodował jedną bądź więcej ofiar śmiertelnych.
Wyrok Międzynarodowego Trybunału Karnego dla byłej Jugosławii.
5 grudnia 2003 Międzynarodowy Trybunał Karny dla byłej Jugosławii skazał na dożywocie Stanislava Galicia za zbrodnie przeciwko ludzkości podczas oblężenia. Serbski generał Dragomir Milošević został uznany za winnego kampanii terroru skierowanej przeciwko ludności Sarajewa w okresie od sierpnia 1994 do końca grudnia 1995, w tym za drugą masakrę na rynku Markale. Skazano go na 33 lata więzienia.

</doc>
<doc id="1915203" url="https://pl.wikipedia.org/wiki?curid=1915203" title="Beyond the Valley of the Murderdolls">
Beyond the Valley of the Murderdolls

Beyond the Valley of the Murderdolls - debiutancki album zespołu Murderdolls wydany w 2002. Był wydany w wytwórni Roadrunner Records i dotarł do #40 pozycji w UK Albums Chart, sprzedał się w nakładzie 100,000 w USA.

</doc>
<doc id="1915205" url="https://pl.wikipedia.org/wiki?curid=1915205" title="HK Skalica">
HK Skalica

HK 36 Skalica – słowacki klub hokejowy z siedzibą w Skalicy.
Został założony w 1936 roku, zaś w słowackiej ekstraklasie występuje nieprzerwanie od 1997 roku.
Od 2012 do 2014 klub pełnił rolę zespołu farmerskiego wobec Slovana Bratysława występującego w rozgrywkach KHL.

</doc>
<doc id="1915206" url="https://pl.wikipedia.org/wiki?curid=1915206" title="Little Lupe">
Little Lupe



</doc>
<doc id="1915207" url="https://pl.wikipedia.org/wiki?curid=1915207" title="Flugzeugträger B">
Flugzeugträger B

Flugzeugträger B – siostrzany okręt jedynego, w większości ukończonego niemieckiego lotniskowca z czasów II wojny światowej, "Grafa Zeppelina".
Kontrakt na budowę okrętu zawarto ze stocznią Friedrich Krupp Germaniawerft w Kilonii w 1938 roku, z planowaną datą włączenia do służby 1 czerwca 1940 roku. Kadłub nie został nigdy zwodowany, a budowa została wstrzymana 19 września 1939 roku. Złomowanie nieukończonego lotniskowca rozpoczęto 28 lutego 1940 roku, a cały proces zabrał ponad 4 miesiące.
Kriegsmarine nigdy nie nazywała okrętów przed wodowaniem, więc ten okręt został jedynie oznaczony jako "B" (Graf Zeppelin nosił oznaczenie "A" przed wodowaniem). Gdyby został ukończony nosiłby nazwę "Peter Strasser" na cześć dowódcy niemieckiej floty powietrznej I wojny światowej.

</doc>
<doc id="1915208" url="https://pl.wikipedia.org/wiki?curid=1915208" title="Eckernfoerde">
Eckernfoerde



</doc>
<doc id="1915209" url="https://pl.wikipedia.org/wiki?curid=1915209" title="Eckernför">
Eckernför



</doc>
<doc id="1915211" url="https://pl.wikipedia.org/wiki?curid=1915211" title="Eckernföör">
Eckernföör



</doc>
<doc id="1915212" url="https://pl.wikipedia.org/wiki?curid=1915212" title="Wspólnota Gospodarcza Azji i Pacyfiku">
Wspólnota Gospodarcza Azji i Pacyfiku



</doc>
<doc id="1915213" url="https://pl.wikipedia.org/wiki?curid=1915213" title="Egernførde">
Egernførde



</doc>
<doc id="1915214" url="https://pl.wikipedia.org/wiki?curid=1915214" title="Asia-Pacific Economic Cooperation">
Asia-Pacific Economic Cooperation



</doc>
<doc id="1915215" url="https://pl.wikipedia.org/wiki?curid=1915215" title="Ekernførde">
Ekernførde



</doc>
<doc id="1915216" url="https://pl.wikipedia.org/wiki?curid=1915216" title="Organizacja Krajów Eksportujących Ropę Naftową">
Organizacja Krajów Eksportujących Ropę Naftową



</doc>
<doc id="1915218" url="https://pl.wikipedia.org/wiki?curid=1915218" title="Egernfjord">
Egernfjord



</doc>
<doc id="1915220" url="https://pl.wikipedia.org/wiki?curid=1915220" title="Ekerenforda">
Ekerenforda



</doc>
<doc id="1915221" url="https://pl.wikipedia.org/wiki?curid=1915221" title="Ekelenforda">
Ekelenforda



</doc>
<doc id="1915222" url="https://pl.wikipedia.org/wiki?curid=1915222" title="Eckernfoer">
Eckernfoer



</doc>
<doc id="1915224" url="https://pl.wikipedia.org/wiki?curid=1915224" title="Eckernfoeoer">
Eckernfoeoer



</doc>
<doc id="1915225" url="https://pl.wikipedia.org/wiki?curid=1915225" title="Egernfoerde">
Egernfoerde



</doc>
<doc id="1915226" url="https://pl.wikipedia.org/wiki?curid=1915226" title="Ekernfoerde">
Ekernfoerde



</doc>
<doc id="1915227" url="https://pl.wikipedia.org/wiki?curid=1915227" title="Maść Mikulicza">
Maść Mikulicza

Maść Mikulicza (farm. "Unguentum Argenti nitrici compositum", syn. "Unguentum nigrum, Unguentum Bilrothi, Unguentum Argenti nitratis compositum") – preparat galenowy, wprowadzony do lecznictwa przez wrocławskiego chirurga Jana Mikulicza-Radeckiego. Wywiera działanie przeciwbakteryjne, przeciwpasożytnicze oraz pobudzające ziarninowanie ran. Stosowana w chirurgii i dermatologii w leczeniu trudno gojących się, przewlekłych ran i owrzodzeń. Używana także w weterynarii. Maść Mikulicza nie jest wytwarzana jako lek gotowy przez przemysł farmaceutyczny. Jest to preparat sporządzany jako lek recepturowy w aptekach, z przepisu lekarza, na podstawie recepty lekarskiej.
Rp.
"Argentii nitrici 1,0"
"Balsami peruviani 10,0"
"Vaselini flavi ad 100,0"
"M.f.Ung."
tłumaczenie
Weź
"Azotanu srebrowego 1 gram"
"Balsamu peruwiańskiego 10 gramów"
"Wazeliny żółtej do 100 gramów"
"Zmieszaj, niech powstanie maść"
Niekiedy, ze względu na różną jakość wazeliny żółtej, balsam peruwiański nie jest w stanie swobodnie połączyć się z wazeliną żółtą. Zaleca się wtedy przed wprowadzeniem do podłoża wstępne wymieszanie balsamu peruwiańskiego z równoważną ilością oleju rycynowego, ujmując ilość podłoża.

</doc>
<doc id="1915228" url="https://pl.wikipedia.org/wiki?curid=1915228" title="CBSS">
CBSS



</doc>
<doc id="1915229" url="https://pl.wikipedia.org/wiki?curid=1915229" title="4. ceremonia wręczenia nagród Brytyjskiej Akademii Filmowej">
4. ceremonia wręczenia nagród Brytyjskiej Akademii Filmowej

4. ceremonia rozdania nagród Brytyjskiej Akademii Sztuk Filmowych i Telewizyjnych.

</doc>
<doc id="1915230" url="https://pl.wikipedia.org/wiki?curid=1915230" title="EBRD">
EBRD



</doc>
<doc id="1915231" url="https://pl.wikipedia.org/wiki?curid=1915231" title="Prawa Jima Crow">
Prawa Jima Crow



</doc>
<doc id="1915232" url="https://pl.wikipedia.org/wiki?curid=1915232" title="Granica chińsko-mongolska">
Granica chińsko-mongolska

Granica chińsko-mongolska – czwarta co do długości granica międzypaństwowa na świecie. Ciągnie się na długości 4677 km między dwoma trójstykami z Rosją.
Granica w swym przebiegu przecina Ałtaj oraz Gobi.

</doc>
<doc id="1915236" url="https://pl.wikipedia.org/wiki?curid=1915236" title="IDA">
IDA



</doc>
<doc id="1915237" url="https://pl.wikipedia.org/wiki?curid=1915237" title="5. ceremonia wręczenia nagród Brytyjskiej Akademii Filmowej">
5. ceremonia wręczenia nagród Brytyjskiej Akademii Filmowej

5. ceremonia rozdania nagród Brytyjskiej Akademii Sztuk Filmowych i Telewizyjnych.

</doc>
<doc id="1915241" url="https://pl.wikipedia.org/wiki?curid=1915241" title="Wileński Korpus Armii Krajowej">
Wileński Korpus Armii Krajowej

Wileński Korpus Armii Krajowej – planowany do sformowania w Okręgu Wilno Armii Krajowej korpus Armii Krajowej.
Korpus miał być samodzielny, operacyjnie podległy Armii Czerwonej, a bezpośrednio Naczelnemu Wodzowi w Londynie. Miała to być jednostka niezależna od Armii Berlinga. Dowódcą Korpusu miał zostać dotychczasowy komendant Okręgu Wileńsko-Nowogródzkiego gen. Aleksander Krzyżanowski ps. „Wilk“.
Struktura organizacyjna.
19 Dywizja Piechoty Armii Krajowej – ppłk dypl. Adam Szydłowski „Poleszuk”
W drugim rzucie miała powstać: 

</doc>
<doc id="1915242" url="https://pl.wikipedia.org/wiki?curid=1915242" title="60. Międzynarodowy Festiwal Filmowy w Berlinie">
60. Międzynarodowy Festiwal Filmowy w Berlinie

60. Międzynarodowy Festiwal Filmowy w Berlinie odbył się w dniach 11–21 lutego 2010 roku. Imprezę otworzył pokaz chińskiego filmu "Razem i osobno" w reżyserii Wanga Quan’ana. W konkursie głównym zaprezentowano 20 filmów pochodzących z 14 różnych krajów.
Jury pod przewodnictwem niemieckiego reżysera Wernera Herzoga przyznało nagrodę główną festiwalu, Złotego Niedźwiedzia, tureckiemu filmowi "Miód" w reżyserii Semiha Kaplanoğlu. Drugą nagrodę w konkursie głównym, Srebrnego Niedźwiedzia – Grand Prix Jury, przyznano rumuńskiemu obrazowi "Jak chcę gwizdać, to gwiżdżę" w reżyserii Florina Şerbana.
Przebieg festiwalu.
Honorowego Złotego Niedźwiedzia za całokształt twórczości odebrali aktorka Hanna Schygulla i scenarzysta Wolfgang Kohlhaase. Było to wydarzenie symboliczne, gdyż obydwoje laureaci reprezentowali co prawda kino niemieckie, ale wywodzące się odpowiednio z RFN i NRD.
W ramach festiwalu zaprezentowano kompletną odrestaurowaną wersję arcydzieła niemieckiego ekspresjonizmu "Metropolis" (1927) Fritza Langa.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Niedźwiedzia i Srebrne Niedźwiedzie:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:

</doc>
<doc id="1915244" url="https://pl.wikipedia.org/wiki?curid=1915244" title="Hipertrofia wewnątrzmaciczna">
Hipertrofia wewnątrzmaciczna

Hipertrofia wewnątrzmaciczna (makrosomia) – nadmierna masa płodu w stosunku do wieku płodowego. Szacuje się, że zaburzenie to dotyczy ok. 10% wszystkich ciąż.
Etiologia.
Czynniki ryzyka hipertrofii wewnątrzmacicznej:
Diagnostyka.
Zaburzenie to wykrywa się w czasie ciąży (badanie USG płodu) lub bezpośrednio po urodzeniu, na sali porodowej. Po porodzie mierzy się masę ciała noworodka i porównuje ją z przyjętymi normami dla płci i wieku. Za patologiczną uznaje się masę przekraczającą normę o dwukrotną wartość odchylenia standardowego w danej populacji. Inne kryteria to:
Wygląd noworodka z hipertrofią wewnątrzmaciczną charakteryzuje się dysproporcją rozmiarów brzucha w stosunku do głowy, czerwoną skórą i występowaniem owłosienia małżowin usznych.
Powikłania.
Poród drogami naturalnymi płodu z makrosomią zwiększa u matki prawdopodobieństwo wystąpienia poważnych powikłań: wydłużenia czasu trwania porodu, zatrzymania akcji porodowej, wtórnej atonii macicy, uszkodzenia kanału rodnego, rozejścia się spojenia łonowego oraz wystąpienia zakażeń połogowych.
Hipertrofia wewnątrzmaciczna związana jest również ze zwiększonym ryzykiem urazów u płodu. Podczas porodu drogami naturalnymi, ze względu na duże rozmiary płodu, często chodzi do dystocji barkowej, która może skutkować uszkodzeniem lub porażeniem splotu ramiennego czy nerwu przeponowego. Możliwe są również inne urazy, takie jak zwichnięcie stawu barkowego, złamanie mostka czy kości ramiennej. Często w wyniku powikłań okołoporodowych wytwarza się encefalopatia, prowadząca do upośledzenia umysłowego lub zgonu noworodka. Może dojść również u niego do zagrażającej życiu hipoglikemii, a także policytemii i hiperbilirubinemii.
Zaburzenie to jest przyczyną zwiększonego ryzyka wystąpienia w wieku młodzieńczym i dorosłym nadwagi, otyłości, zespołu metabolicznego, nadciśnienia tętniczego, nieprawidłowej tolerancji glukozy, nieprawidłowej glikemii na czczo i insulinooporności.
Leczenie.
Makrosomia, ze względu na duże ryzyko ciężkich powikłań u matki i płodu, jest ujęta jako jedno z pilnych wskazań do cięcia cesarskiego i stanowi jedno z przeciwwskazań do porodu drogami naturalnymi. Jest również względnym przeciwwskazaniem do użycia kleszczy położniczych i wyciągacza próżniowego.

</doc>
<doc id="1915245" url="https://pl.wikipedia.org/wiki?curid=1915245" title="Zdobycie Joppy">
Zdobycie Joppy

Zdobycie Joppy – zajęcie i zniszczenie Joppy w czasie wojny żydowskiej w roku 67 lub 68 n.e.
Po zdobyciu Jotopaty i Jafy, ostatnim punktem oporu na wybrzeżu pozostało miasto Joppa (Jafa), gdzie stacjonowała silna flota powstańcza. Atak Rzymian zakończył się sukcesem. Zaskoczeni obrońcy miasta zmuszeni zostali do wycofania się na okręty. Rankiem wszystkie jednostki dostały się jednak pod wielki sztorm, który zniszczył większość okrętów. Znajdujący się na nich ludzie potonęli, a część w obawie przed niewolą odebrała sobie życie. Nieliczni, którym udało się wydostać na brzeg, byli zabijani przez Rzymian. Po tej tragedii woda wyrzuciła na brzeg 4 200 ciał obrońców, jednak jeszcze więcej poszło na dno morza. Pozbawione obrońców miasto Rzymianie zrównali z ziemią.

</doc>
<doc id="1915246" url="https://pl.wikipedia.org/wiki?curid=1915246" title="HK Spišská Nová Ves">
HK Spišská Nová Ves

HK Spišská Nová Ves – słowacki klub hokejowy z siedzibą w Nowej Wsi Spiskiej, do 2010 występujący w rozgrywkach Slovnaft Extraligi.
Zawodnicy.
Wychowankami klubu są m.in. Július i Libor Hudáček, Tomáš Valečko, Martin Bakoš.

</doc>
<doc id="1915247" url="https://pl.wikipedia.org/wiki?curid=1915247" title="Can’t Stop the Music">
Can’t Stop the Music

Can’t Stop the Music (tytuł oryg. "Can’t Stop the Music") – komedia musicalowa produkcji
amerykańskiej z roku 1980. Film był kręcony w Nowym Jorku i w San Francisco.

</doc>
<doc id="1915248" url="https://pl.wikipedia.org/wiki?curid=1915248" title="Non-Aligned Movement">
Non-Aligned Movement



</doc>
<doc id="1915249" url="https://pl.wikipedia.org/wiki?curid=1915249" title="HK Orange 20">
HK Orange 20

HK Orange 20 – słowacki klub hokejowy stanowiący drużynę juniorską do lat 20 uczestniczącą w krajowych rozgrywkach ligowych. 
Historia.
Ze względu na niepomyślny udział reprezentacja Słowacji do lat 20 na mistrzostwach świata w 2007, celem przygotowania się do kolejnej edycji stworzono drużynę złożonę z zawodników w tej kategorii wiekowej, której umożliwiono przygotowania, a w ich ramach występy w narodowych seniorskich rozgrywkach ekstraligi. W przeciwieństwie do reszty zawodowych drużnych klubowych, zspół juniorski rozgrywa 34 zamiast 54 meczów w sezonie zasadniczym, zaś jej rezultaty nie są uwzględniane w zestawieniach wszystkich zespołów. W kolejnym turnieju rangi mistrzostwach świata juniorów do lat 20 w 2008 reprezentacja Słowacji zajęła 7. miejsce, a tym samym poprawiła się jedynie o jedną lokatę w porównaniu z poprzednim turniejem. 
Od sezonu 2011/2012 drużyna rozgrywa spotkania także z klubami 1. ligi słowackiej.
Do 2011 siedzibą zespołu był Púchov. Od sezonu 2012/2013 drużyna przeniosła się do Bratysławy.

</doc>
<doc id="1915250" url="https://pl.wikipedia.org/wiki?curid=1915250" title="OIC">
OIC



</doc>
<doc id="1915251" url="https://pl.wikipedia.org/wiki?curid=1915251" title="Lee Keun-hak">
Lee Keun-hak

Lee Keun-hak (ur. 7 lipca 1940) – północnokoreański piłkarz występujący na pozycji bramkarza. Uczestnik Mistrzostw Świata 1966.
Kariera klubowa.
Podczas angielskiego Mundialu Lee reprezentował barwy klubu Moranbong Pjongjang.
Kariera reprezentacyjna.
Lee Keun-hak występował w reprezentacji Korei Północnej w latach sześćdziesiątych. W 1966 roku pojechał na finały Mistrzostw Świata 1966, na których był rezerwowym i nie wystąpił w żadnym spotkaniu.

</doc>
<doc id="1915253" url="https://pl.wikipedia.org/wiki?curid=1915253" title="Uzbekistan na Mistrzostwach Świata w Lekkoatletyce 2009">
Uzbekistan na Mistrzostwach Świata w Lekkoatletyce 2009

Uzbekistan na Mistrzostwach Świata w Lekkoatletyce 2009 – reprezentacja Uzbekistanu podczas czempionatu w Berlinie liczyła 5 członków. W gronie tym znalazły się 4 kobiety i tylko jeden mężczyzna.

</doc>
<doc id="1915255" url="https://pl.wikipedia.org/wiki?curid=1915255" title="Narciarstwo alpejskie na Zimowych Igrzyskach Olimpijskich 2010 – slalom mężczyzn">
Narciarstwo alpejskie na Zimowych Igrzyskach Olimpijskich 2010 – slalom mężczyzn

Slalom mężczyzn został rozegrany 27 lutego w Whistler Creekside na trasie Davea Murray SL. Mistrzem olimpijskim został Włoch Giuliano Razzoli, który wywalczył pierwszy złoty medal dla Włoch. Drugim zawodnikiem olimpijskiego slalomu został Chorwat Ivica Kostelić, a trzecie miejsce niespodziewanie zdobył Szwed André Myhrer, który awansował z 10 miejsca po pierwszym przejeździe.

</doc>
<doc id="1915256" url="https://pl.wikipedia.org/wiki?curid=1915256" title="Sadak">
Sadak

Sadak – bollywoodzki film akcji wyreżyserowany w 1991 przez Mahesh Bhatta ("Zakhm"). W rolach głównych Sanjay Dutt i Pooja Bhatt. To film pełen pościgów, bójek, krzywdy i zemsty. Jednocześnie pokazano pierwszą miłość i pełną poświęcenia przyjaźń. W filmie motywy urazu z dzieciństwa, spłaty długów dziewczynami oddawanymi przez rodzinę na prostytutki, powiązań między policją a przestępcami, czy odrzucenia przez kastę kobiety skrzywdzonej nieczystością. W jednej z głównych ról pojawia się postać hidźry zagrana przez nagrodzonego za tę rolę Sadashiv Amrapurkara. Historia rozgrywa się w Bombaju i w górach wokół Ooty.
Fabuła.
Ravi (Sanjay Dutt) zabija bezsenność, wożąc pasażerów po Bombaju całymi nocami, tracąc ze zmęczenia przytomność za kierownicą. Od 7 lat nie może zapomnieć samobójczej śmierci siostry Roopy (Soni Razdan). Ćwiczy swe ciało, przygotowując się do zemsty. Szuka twarzy, która wzbudzi grozę w Roopie, gdyż prześladuje go teraz w snach. Jego przyjaciele: zakochany beznadziejnie w prostytutce Shalu (Neelima Azim) Gotya (Deepak Tijori) i opiekujący się Ravi Salimbhai (Avtar Gill) są bezsilni wobec jego udręki. Pewnego razu Ravi spotyka w mieście młodziutką Pooję (Pooja Bhatt), której niewinność i szczere spojrzenie urzeka go. Wkrótce potem dowiaduje się, że zadłużony wuj oddał dziewczynę swojemu dłużnikowi. Ravi robi wszystko, by uwolnić dziewczynę z rąk prowadzącego dom publiczny hidźry Maharani (Sadshiv Amrapurkar).
Muzyka i piosenki.
Autorami muzyki jest duet Nadeem-Shravan. W filmie przedstawiono piosenki:
Anuradha Paudhwal – śpiew. Teksty – Samir.

</doc>
<doc id="1915257" url="https://pl.wikipedia.org/wiki?curid=1915257" title="Apszpan">
Apszpan

Apszpan (niem. "Abspann") – przypomnienie najważniejszych tematów dnia w programach informacyjnych (zwłaszcza w głównych lub wieczornych wydaniach), dawniej bardzo popularne. Ma ono postać skrótu informacji. Zwykle apszpan jest nadawany z elementami oprawy graficznej danego programu informacyjnego.

</doc>
<doc id="1915260" url="https://pl.wikipedia.org/wiki?curid=1915260" title="Kuunkuiskaajat">
Kuunkuiskaajat

Kuunkuiskaajat – fiński żeński duet folkowy założony w 2008 roku przez Susan Aho i Johannę Virtanen.
Historia zespołu.
Susan Aho zaczęła grać na akordeonie w wieku 13 lat, jest magistrem Wydziału Muzyki Folkowej Akademii Sibeliusa oraz pracuje w międzynarodowym teatrze lalek Sampo. Johanna Virtanen studiowała w Konserwatorium w Centralnej Ostrobotni w Kokkoli, a następnie kontynuowała studia na kierunku muzyki folkowej oraz śpiewu na Akademii Sibeliusa oraz została nauczycielką śpiewu. 
Aho i Virtanen poznały się podczas współpracy w zespole Värttinä, z którym koncertowały po kraju i Europie. W grudniu 2009 roku wydał swój debiutancki album pt. "Kuunkuiskaajat". W styczniu 2010 dzięki utworowi „Työlki ellää” zwyciężyły w programie "Euroviisut 2010", dzięki czemu zostały reprezentantkami Finlandii podczas 55. Konkursu Piosenki Eurowizji w Oslo. W maju zajęły 11. miejsce w półfinale konkursu i nie awansowały do finału; zabrakło im trzech punktów. W grudniu 2014 roku nagrały dwa świąteczne single: „Lumienkeli” i „Koko maailmassa rauha” we współpracy z Markojuhanim Rautavaarą. W styczniu 2016 wydały singiel „Unelmaa”.

</doc>
<doc id="1915261" url="https://pl.wikipedia.org/wiki?curid=1915261" title="Instytut Stauropigialny">
Instytut Stauropigialny

Instytut Stauropigijny we Lwowie (d. Instytut Stauropigiański) – galicyjska organizacja kulturalno-oświatowa i naukowo-wydawnicza, utworzona w 1788 na bazie Bractwa Uspieńskiego, dekretem cesarza Józefa II.
Instytut posiadał własne muzeum i archiwum, prowadził również odnowioną w 1788 szkołę bracką, która jednak działała niezbyt długo, i bursę dla uczniów szkół ludowych i średnich. W I połowie XIX wieku wydawał podręczniki do szkół ludowych i średnich w języku ukraińskim (między innymi elementarz z 1807 i pierwszą ukraińską gramatykę), oraz podręczniki dla Studium ruthenum.
Bazę założonego w 1899 dzięki zabiegom A. Petruszewicza i Izydora Szaraniewicza muzeum stanowiły pamiątki, materiały i dokumenty cerkwi Uspieńskiej, archiwum brackiego lwowskiego i archiwów monastyrów Galicji. Największą wartość posiadały rękopisy (Apostoł krystynopolski z XII wieku, Buczacka i Przemyska Ewangelia, obie z XIII wieku, Nomokanon z XV wieku, utwór Petra Mohyły “Knyha duszy, narycaemaja złoto”, utwór “Perestroha”, Lwowski Litopys i inne), oryginały dokumentów Władysława Opolczyka z 1375, przywileje, hramoty, zarządzenia polskich królów z lat 1522–1767, dokumenty i listy hospodarów wołoskich w sprawie Cerkwi Wołoskiej, szkoły brackiej i drukarni z lat 1558–1694, hramoty patriarchów Konstantynopola z lat 1586–1670 i inne, akty Bractwa Lwowskiego; starodruki (gramatyka “Adelfotes” z 1591), a także zabytki sztuki cerkiewnej. Opis muzeum Instytutu opublikowali: Iłarion Swiencićkyj w 1908 i Isydor Szaranewycz (“Ruskie Muzeum Instytutu Stawropigijskiego we Lwowie”) w 1937.
W drugiej połowie XIX wieku Instytut został opanowany przez opcję moskalofilską (tak, jak i inne ukraińskie instytucje – Narodnyj Dim i Matyca Hałycko-Ruska, która nie dopuszczała nowych członków, należących do ukraińskiego ruchu narodowego).
W swojej działalności i publikacjach, pisanych początkowo jazyczjem, a w XX wieku w języku rosyjskim, Instytut Stauropigijny lansował ideę jedności kulturowej Rusinów i Rosjan. Finansową podstawę działalności Instytutu stanowiły: duży areał gruntów rolnych pod Lwowem, zespół budynków we Lwowie, drukarnia, introligatornia, księgarnia.
Część dokumentów archiwum Instytutu wydał Izydor Szaranewycz “Jubilejne izdanje w pamjat 300-letniago osnowanija Lwowskoho Stawropidijnoho Bratstwa” (1886), W. Mylkowycz — "Monumenta Confraternitatis Stauropigianae Leopoliensis", tom І (1895–1898) i inni. 
Historię Bractwa Lwowskiego i Cerkwi Uspieńskiej opisał Denys Zubryćkyj “Die Griechisch-katholische Stavropigialkirche in Lemberg und das mit ihr vereinigte Institut” (1830); poświęcony Instytutowi “Jubileknyj sbornik w pamjat 350-letja Lwowskogo Stawropygiona” (pod redakcją W.Wawryka, 1936). Cennym źródłem informacji na temat Instytutu były kalendarze “Wremennyk Stawropigijnego Instytuta (wydawane w latachза 1864–1915 і 1923–1939) і “Zbirnyk Lwiwskoji Stawropigiji” (1921). W wydawnictwie instytutu wydano “Istoriję galicko-ruskawogo kniażestwa Denysa Zubryćkiego (1852–1955, 3 tomy, Instytut finansował również w latach 1850–1854 wydawanie Zorii Hałyćkiej..
Instytutem kierowała rada z seniorem na czele. Najbardziej znanymi seniorami Instytutu byli: I. Baczynśkyj (1801–1816), Joachim Chomiński (1861–1866), Isydor Szaranewycz (1885–1901), Wasyl Kowalśkyj. Ogólna liczba członków Bractwa Lwowskiego i Instytutu Stauropigijnego za cały czas działalności wyniosła 726 osób.
W czasie pierwszej radzieckiej okupacji w 1940 zabytki Instytutu przejęło Lwowskie Państwowe Muzeum Historyczne, a archiwum – Centralne Państwowe Archiwum Historyczne USRR we Lwowie.

</doc>
<doc id="1915262" url="https://pl.wikipedia.org/wiki?curid=1915262" title="Godwin">
Godwin



</doc>
<doc id="1915263" url="https://pl.wikipedia.org/wiki?curid=1915263" title="The Fathomless Mastery">
The Fathomless Mastery

The Fathomless Mastery – trzeci album studyjny szwedzkiej deathmetalowej grupy Bloodbath, który ukazał się w Europie 6 października, natomiast w Ameryce Północnej 28 października 2008 roku nakładem Peaceville. 
Album "The Fathomless Mastery" powstał w dwóch studiach: perkusję nagrano w kwietniu 2008 roku w Park Studio, a pozostałe instrumenty oraz śpiew nagrano w lipcu i sierpniu w studiu Ghost Ward. Zespół ponownie zdecydował się na współpracę z producentem Davidem Castillo. Okładkę – podobnie jak do "Unblessing the Purity" – zaprojektował Dusty Peterson.
Do utworu "Hades Rising" powstał pierwszy w historii zespołu teledysk, który wyreżyserował Owe Lingwall.
W Stanach Zjednoczonych w pierwszym tygodniu od premiery sprzedało się około 1000 egzemplarzy "The Fathomless Mastery" i album ten – jako pierwszy w historii Bloodbath – był notowany w rankingu czasopisma "Billboard" (zadebiutował na 45. miejscu na liście Heatseekers Albums). 
Wydania.
Opracowano na podstawie materiału źródłowego.

</doc>
<doc id="1915264" url="https://pl.wikipedia.org/wiki?curid=1915264" title="Aija Andrejeva">
Aija Andrejeva

Aija Andrejeva, znana pod pseudonimem Aisha (ur. 16 stycznia 1986 w Ogre) – łotewska piosenkarka, reprezentantka Łotwy podczas 55. Konkursu Piosenki Eurowizji (2010).
Życiorys.
Kariera.
Początki.
Zadebiutowała na scenie muzycznej w wieku pięciu lat i zajęła drugie miejsce podczas konkursu talentów dla młodych Łotyszy. W 1997 wzięła udział w konkursie dla flecistów, rok później została dyrygentem orkiestry dętej. Jako czternastolatka otrzymała propozycję dołączenia do zespołu rockowego, jednak z powodu wagarów została odsunięta ze składu grupy. Niedługo potem przybrała pseudonim artystyczny Aisha, pod którym zajęła występować.
2004–07: "Fabrikas muzikālajā teātri" i współpraca z Opus Pro.
W 2004 wzięła udział w telewizyjnym reality show "Fabrikas muzikālajā teātri", które ostatecznie wygrała. Po udziale w programie zespół Opus Pro (którego wokalistą był ojciec piosenkarki, Oleg Andrejev) zaprosił ją do udziału w swojej trasie koncertowej, w ramach której wystąpili m.in. na festiwalu "Caines Beach Party" w Lipawie. W tym samym roku zagrała w musicalu "Tā ir jānotiek". W 2005 nagrała partie wokalne na płytę zatytułowaną "Padodies Man" grupy Credo. W lutym tego samego roku zagrała rolę Doroty w łotewskiej inscenizacji musicalu "Czarnoksiężnik z Krainy Oz" ("Burvis no Oza zemes").
W 2006 nagrała z zespołem Opus Pro swój debiutancki album studyjny, zatytułowany "Tu un es". Jesienią kolejnego roku wzięła udział w programie rozrywkowym "Divas zvaigznes", w którym występowała w parze z Aivarsem Freimanisem. Po zakończeniu emisji programu zdecydowała się na rozpoczęcie kariery solowej.
2008–09: "Viss kārtībā, mincīt" i "Dvēselīte".
W 2008 z piosenką „You Really Got Me Going” wzięła udział w konkursie "Eurodziesma", krajowych eliminacjach do 53. Konkursu Piosenki Eurowizji. Na początku lutego wystąpiła w drugim półfinale selekcji i awansowała do finału, w którym zajęła drugie miejsce po zdobyciu 22 721 głosów od telewidzów. Wiosną wzięła udział w drugiej edycji programu "Dejo ar zvaigzni", będącego lokalną wersją formatu "Dancing with the Stars". Jej partnerem tanecznym był Māri Pūci, z którym zajęła drugie miejsce w finale. W maju wydała swoją pierwszą solową płytę studyjną zatytułowaną "Viss kārtībā, mincīt". Pod koniec roku z utworem „Hey hey hey hey”, nagranym we współpracy z zespołem G-Point, została zakwalifikowana do udziału w krajowych eliminacjach eurowizyjnych "Eurodziesma". Pod koniec lutego pomyślnie przeszła przez półfinał i awansowała do finału, w którym zajęła czwarte miejsce. W tym samym roku wzięła udział na festiwalu "New Wave" w Jurmale, na którym zajęła szóste miejsce z piosenką „Me and Bobby McGee” "ex eaquo" z białoruskim piosenkarzem Makssem Lorenssem. We wrześniu wydała drugi album studyjny, zatytułowany "Dvēselīte".
2010: Konkurs Piosenki Eurowizji.
W styczniu 2010 z piosenką „What For?” została ogłoszona jedną z finalistek krajowych eliminacji eurowizyjnych "Eurodziesma 2010". Pod koniec lutego wystąpiła w finale selekcji i zdobyła największe poparcie jurorów oraz telewidzów, dzięki czemu została reprezentantką Łotwy podczas 55. Konkursu Piosenki Eurowizji w Oslo. 25 maja wystąpiła jako szósta w kolejności podczas pierwszego półfinału i zajęła w nim ostatnie, 17. miejsce z 11 punktami na koncie, przez co nie awansowała do finału. Pod koniec lipca zajęła pierwsze miejsce na Bałtyckim Festiwalu Piosenki w Karlshamn za wykonanie utworów „What For?” i „You Really Got Me Going”.
Od 2011: "Grāmatzīme" i "Mežā".
W 2012 wydała trzeci album studyjny, zatytułowany "Grāmatzīme". W listopadzie 2013 zaprezentowała czwartą płytę, zatytułowana "Mežā".

</doc>
<doc id="1915266" url="https://pl.wikipedia.org/wiki?curid=1915266" title="Chrystus po ubiczowaniu (obraz Bartolomé Estebana Murilla w Krannert Art Museum)">
Chrystus po ubiczowaniu (obraz Bartolomé Estebana Murilla w Krannert Art Museum)

Chrystus po ubiczowaniu (hiszp. "Cristo después de la Flagelación") – powstały w XVII w. obraz autorstwa hiszpańskiego malarza barokowego Bartolomé Estebana Murilla.
Dzieło znajduje się w Krannert Art Museum w Champaign w amerykańskim stanie Illinois.
Historia.
Powstały w Hiszpanii w XVII w. obraz w XIX w. należał do kolekcji Ludwika Filipa I i wisiał w Luwrze. To nie jedyny obraz Murilla przedstawiający scenę z tradycyjnych hiszpańskich procesji wielkopostnych ("Chrystus po ubiczowaniu", w zbiorach Muzeum Sztuk Pięknych w Bostonie).
Scenę po ubiczowaniu Chrystusa przedstawili na swoich obrazach także dwaj inni malarze hiszpańskiego baroku: Jerónimo Jacinto Espinosa oraz Francisco de Zurbarán.
Opis.
Murillo znany ze swego zamiłowania do przedstawiania scen łączących pietyzm z naturalizmem namalował scenę, którą można by nazwać „apokryficzną”. Brak bowiem w pismach Nowego Testamentu opisu zachowania Chrystusa po ubiczowaniu. Sama kara biczowania poświadczona jest przez prawie wszystkich ewangelistów. Ubiczowany stara się przyciągnąć do siebie swoją wierzchnią szatę, którą oprawcy rzucili na ziemię przed zadaniem razów. Postać Zbawiciela wyłania się z mroku.

</doc>
<doc id="1915267" url="https://pl.wikipedia.org/wiki?curid=1915267" title="Ibrahima Sory Conte">
Ibrahima Sory Conte

Ibrahima Sory Conte (ur. 3 czerwca 1981 w Konakry) – piłkarz gwinejski grający na pozycji prawego obrońcy.
Kariera klubowa.
Karierę piłkarską Conte rozpoczął w klubie Satellite FC z Konakry. W 2000 roku zadebiutował w jego barwach w pierwszej lidze gwinejskiej. W 2001 roku wyjechał z Gwinei do belgijskiego KSC Lokeren. 5 maja 2002 zadebiutował w lidze Belgii w zremisowanym 3:3 wyjazdowym spotkaniu z KAA Gent. Przez 4 sezony rozegrał w Lokeren 64 spotkania ligowe.
W 2005 roku Conte wrócił do Gwinei i przez 2 sezony występował w klubie Hafia FC z Konakry. W 2006 roku ponownie grał w Europie, we francuskim klubie Rodez AF z czwartej ligi. W sezonie 2007/2008 był piłkarzem Tours FC grając w trzeciej lidze. W 2008 roku rozwiązał kontrakt z klubem.
Kariera reprezentacyjna.
W reprezentacji Gwinei Conte zadebiutował w 1998 roku. W 2004 roku podczas Pucharu Narodów Afryki 2004 był podstawowym zawodnikiem, a jego dorobek na tym turnieju to 4 mecze: z Demokratyczną Republiką Konga (2:1), z Rwandą (1:1), z Tunezją (1:1) i ćwierćfinał z Mali (1:2).

</doc>
<doc id="1915268" url="https://pl.wikipedia.org/wiki?curid=1915268" title="St. Joseph (zlewisko Erie)">
St. Joseph (zlewisko Erie)

St. Joseph – rzeka o długości 160 km w Stanach Zjednoczonych, w stanach Michigan, Ohio i Indiana, razem z rzeką St. Marys tworzy rzekę Maumee.

</doc>
<doc id="1915269" url="https://pl.wikipedia.org/wiki?curid=1915269" title="Noorddörp">
Noorddörp



</doc>
<doc id="1915270" url="https://pl.wikipedia.org/wiki?curid=1915270" title="Aisha">
Aisha



</doc>
<doc id="1915271" url="https://pl.wikipedia.org/wiki?curid=1915271" title="Noorddoerp">
Noorddoerp



</doc>
<doc id="1915272" url="https://pl.wikipedia.org/wiki?curid=1915272" title="72 Pułk Piechoty (austro-węgierski)">
72 Pułk Piechoty (austro-węgierski)

Węgierski Pułk Piechoty Nr 72 (niem. "Ungarisches Infanterieregiment Nr. 72") – pułk piechoty cesarskiej i królewskiej Armii.
Historia pułku.
Pułk został utworzony 1 lutego 1860 roku z dwóch batalionów liniowych ("Linieninfanterieregiment") z 4 Pułku Piechoty i jednego z 23 Pułku. 
Okręg uzupełnień nr 72 Bratysława (węg. "Pozsony", ) na terytorium 5 Korpusu.
W swojej historii nosił między innymi następujące imię:
Kolory pułkowe: niebieski ("lichtblau"), guziki złote. Skład narodowościowy w 1914 roku 51% - Słowacy, 20% - Niemcy, 28% - Węgrzy.
Dyslokacja w roku 1873: dowództwo oraz wszystkie bataliony w Pożoniu.
Dyslokacje w latach 1903-1905: dowództwo i wszystkie bataliony oprócz II w Wiedniu, II batalion w Pożoniu.
Dyslokacje w latach 1906-1914: dowództwo i wszystkie bataliony oprócz 2. w Pożoniu. 2. batalion podlegał dyslokacjom: 1906-1907 - Pożoń, 1908-1909 - Crkvice, 1910-1911 - Cattaro, 1912-1913 - Perzagno, 1914 - Tivat.
Pułk (bez 2. batalionu) wchodził w skład 27 Brygady Piechoty należącej do 14 Dywizji Piechoty, natomiast detaszowany 2. batalion był podporządkowany komendantowi 14 Brygady Górskiej należącej do 47 Dywizji Piechoty.

</doc>
<doc id="1915273" url="https://pl.wikipedia.org/wiki?curid=1915273" title="Kresowy Ruch Patriotyczny">
Kresowy Ruch Patriotyczny

Kresowy Ruch Patriotyczny – ruch społeczny skupiający 37 działających w Polsce środowisk i organizacji kresowych, utworzony 22 maja 1999 z inicjatywy Jana Niewińskiego. Według Stanisława Srokowskiego związany ideowo, politycznie i personalnie z Polskim Stronnictwem Ludowym, z czym nie zgadza się Zbigniew Lipiński. 
Przewodniczącym Ruchu był do 2014 Jan Niewiński, wiceprzewodniczącym Zbigniew Lipiński (przewodniczący Ligi Narodowej). , działał w nim również Jan Engelgard.
Według Zbigniewa Lipińskiego 20 września 2014 przekształcony na zjeździe w Patriotyczny Związek Organizacji Kresowych i Kombatanckich.

</doc>
<doc id="1915278" url="https://pl.wikipedia.org/wiki?curid=1915278" title="Cristina Ilie">
Cristina Ilie

Cristina Ilie (ur. 12 lipca 1989 r. w Bârladzie) – rumuńska wioślarka.

</doc>
<doc id="1915281" url="https://pl.wikipedia.org/wiki?curid=1915281" title="Hanna Kucenko">
Hanna Kucenko

Hanna Kucenko (ukr. Ганна Куценко, ur. 5 grudnia 1988 r. w Dniepropetrowsku) – ukraińska wioślarka.

</doc>
<doc id="1915282" url="https://pl.wikipedia.org/wiki?curid=1915282" title="Zapalenie migdałków">
Zapalenie migdałków



</doc>
<doc id="1915283" url="https://pl.wikipedia.org/wiki?curid=1915283" title="Natalija Huba">
Natalija Huba

Natalija Huba (ukr. Наталія Губа, ur. 11 marca 1978 r. w Dniepropetrowsku) – ukraińska wioślarka.

</doc>
<doc id="1915284" url="https://pl.wikipedia.org/wiki?curid=1915284" title="Towarzystwo Południowe">
Towarzystwo Południowe

Towarzystwo Południowe – tajna rewolucyjna organizacja dekabrystów, działająca w Imperium Rosyjskim na terenie Ukrainy, utworzona w marcu 1821 przez członków tulczyńskiego koła dawnego “Związku Ocalenia” (Paweł Pestel, O. Jusznewśkyj, O. Baratynśkyj i inni), którzy weszli w skład tzw. "Dumy Towarzystwa". Niedługo później członkami stowarzyszenia zostali bracia Siergiej і Nikita Murawjow-Apostoł, Michaił Bestużew-Riumin i inni oficerowie 1. i 2. Armii, kwaterujących na Ukrainie.
Większość dekabrystów służyła w okresie powstania w wojsku lub miała przeszłość wojskową. Brali udział w wojnie obronnej z Napoleonem. Część z nich służyła w zachodniej Europie, m.in. stacjonowała w okupowanej Francji. Doświadczenia te i poczynione obserwacje miały wpływ na poglądy i program dekabrystów. Wśród uczestników ruchu było wielu masonów. Pierwsze tajne organizacje powstały w 1816 (Związek Ocalenia) i 1818 (Związek Dobra Publicznego). Spory dotyczące ustroju przyszłej Rosji i różnice w poglądach społecznych doprowadziły do rozłamów i osłabienia działalności. Na zjeździe w lutym 1821 Związek Dobra Publicznego został rozwiązany. Część jego członków nie uznała likwidacji i wkrótce powstały w jego miejsce dwie oddzielne tajne organizacje: Towarzystwo Północne i Towarzystwo Południowe w 1821. Niezależnie od nich na Wołyniu i Kijowszczyźnie powstało Stowarzyszenie Zjednoczonych Słowian w 1823, które w 1825 połączyło się z Towarzystwem Południowym. 
Zjazd w 1822 potwierdził utworzenie Towarzystwa. Na Zjeździe w 1823 uchwalono podział organizacji na 3 filie: tulczyńską na czele z Pawłem Pestelem (później O. Baratynśkim), kamiańską na czele z W. Dawidowem i S. Wołkońskim, i wasylkiwską na czele z Sergiejem Murawijowem-Apostołem i Michaiłem Bestużewem-Riuminem. 
Uczestnicy Zjazdu w 1824 przedyskutowali i uchwalili program Towarzystwa - „Ruską prawdę”, napisaną przez Pawła Pestela. Na zjeździe w 1825 omawiano możliwości wywołania powstania przeciw caratowi. Przywódcy Towarzystwa Południowego planowali zjednoczenie z Towarzystwem Północnym dekabrystów. Wiosną 1824 Paweł Pestel prowadził rozmowy w Petersburgu z kierownictwem Towarzystwa Północnego, ale nie udało mu się doprowadzić do zjednoczenia na bazie “Ruskiej Prawdy”, chociaż członkowie Towarzystwa Północnego gotowi byli przyjąć republikanizm, a Pestel – ideę parlamentarną zamiast dyktatury Rządu Tymczasowego. Postanowiono o wspólnych działaniach w razie wybuchu powstania, ustalono również, że w 1826 odbędzie się zjazd zjednoczeniowy obu organizacji. W latach 1823-25 prowadzono również rozmowy z polskim Towarzystwem Patriotycznym o możliwości wspólnej walki przeciw caratowi. We wrześniu 1825 w skład Towarzystwa Południowego weszło Towarzystwo Zjednoczonych Słowian.
Powstanie dekabrystów, zaplanowane na lato 1826, zostało przyśpieszone przez śmierć cara Aleksandra I. Zagrożenie odkryciem spisku zmusiło kierujących Towarzystwem Południowym do przeniesienia daty wybuchu powstania na 13 stycznia 1826. Po aresztowaniu 25 grudnia 1825 Pawła Pestela, a później i О. Juszniewskiego, porażki powstania 26 grudnia 1825 w Petersburgu i likwidacji powstania pułku czernihowskiego 15 stycznia 1826 Towarzystwo zostało całkowicie rozbite.

</doc>
<doc id="1915285" url="https://pl.wikipedia.org/wiki?curid=1915285" title="Stefan Koubek">
Stefan Koubek

Stefan Koubek (ur. 2 stycznia 1977 w Klagenfurcie) – austriacki tenisista, reprezentant w Pucharze Davisa.
Kariera tenisowa.
Karierę tenisową rozpoczął w roku 1994. W sezonie 1998 wygrał swój pierwszy turniej rangi ATP Challenger Tour, w niemieckim Alpirsbach. Rok później zwyciężył w rozgrywkach ATP World Tour w Atlancie. W pojedynku finałowym pokonał Francuza Sébastiena Grosjeana. Ponadto w tym samym sezonie osiągnął finał rozgrywek w Bournemouth oraz IV rundę wielkoszlemowego French Open.
Kolejny singlowy tytuł rangi ATP World Tour wywalczył w roku 2000, w Delray Beach, gdzie w meczu finałowym pokonał Álexa Calatravę. W sezonie 2002 ustanowił swój najlepszy wynik wielkoszlemowy - doszedł do ćwierćfinału Australian Open. Mecz o półfinał przegrał z Czechem Jiřím Novákiem.
Trzeci triumf w rozgrywkach ATP World Tour Austriak odniósł w Ad-Dausze w roku 2003. Rok później, w tym samym turnieju, osiągnął finał razem z Andym Roddickiem w grze podwójnej. Na początku sezonu 2006 awansował do finału turnieju w Zagrzebiu, jednak w spotkaniu finałowym nie sprostał Ivanowi Ljubičiciowi. W dalszej fazie sezonu wygrał rozgrywki deblowe wspólnie z Philippem Kohlschreiberem w Kitzbühel. W finale pokonali parę Oliver Marach-Cyril Suk. W styczniu 2007 roku doszedł do finału imprezy w Ćennaju, lecz w finale nie sprostał Belgowi Xavierowi Malisse.
W latach 1998–2011 reprezentował Austrię w Pucharze Davisa. Ma na swoim koncie zwycięstwa na takimi zawodnikami jak Tim Henman i Greg Rusedski. Rozegrał dla reprezentacji łącznie 39 meczów (wszystkie w singlu), z których 20 wygrał.
Najwyżej sklasyfikowany w rankingu singlistów był w połowie marca 2000 roku na 20. miejscu, natomiast w zestawieniu deblistów pod koniec lipca 2007 roku zajmował 94. pozycję.
Na początku maja 2011 roku Koubek ogłosił zakończenie kariery tenisowej. W styczniu 2015 został kapitanem reprezentacji Austrii w Pucharze Davisa.

</doc>
<doc id="1915286" url="https://pl.wikipedia.org/wiki?curid=1915286" title="Jan Šteber">
Jan Šteber

Jan Šteber (ur. 19 października 1985 w Ostrawie) – czeski hokeista, reprezentant Polski.
Kariera.
Wychowanek HC Oceláři Trzyniec. Do 31 marca 2011 związany ze Stoczniowcem Gdańsk. Od tego czasu nie był aktywnym zawodnikiem. Od sierpnia 2013 zawodnik GKS Tychy. Był zawodnikiem GKS Tychy do kwietnia 2014. Od sierpnia 2014 zawodnik JKH GKS Jastrzębie. Od sierpnia 2015 zawodnik MH Automatyka Stoczniowiec Gdańsk 2014. Został kapitanem drużyny w sezonie PHL 2016/2017. Po sezonie 2019/2020 zakończył karierę.
W młodości był kadrowiczem kadr juniorskich Czech do lat 17, do lat 18 i do lat 20. Po wielu latach gry w lidze polskiej otrzymał polskie obywatelstwo, przyznane 27 stycznia 2015. W sezonie 2017/2018 grał w reprezentacji Polski seniorów. W trakcie kariery zyskał pseudonimam "Stebi".

</doc>
<doc id="1915287" url="https://pl.wikipedia.org/wiki?curid=1915287" title="Otto Kauders">
Otto Kauders

Otto Kauders (ur. 18 czerwca 1893 w Wiedniu, zm. 6 sierpnia 1949 w Wiedniu) – austriacki lekarz neurolog i psychiatra. 
Syn lekarza internisty Josefa Kaudersa. Studiował medycynę na Uniwersytecie Wiedeńskim, tytuł doktora medycyny otrzymał w 1920 roku. Następnie był asystentem w klinice neuropsychiatrycznej Uniwersytetu Wiedeńskiego. W 1932 został Privatdozentem, w 1934 prymariuszem oddziału neurologicznego wiedeńskiej polikliniki. W 1935 został profesorem nadzwyczajnym psychiatrii i neurologii. W 1938 roku, po dojściu nazistów do władzy, stracił pracę z powodu żydowskiego pochodzenia. W tym samym roku emigrował do Stanów Zjednoczonych i w czasie II wojny pracował w szpitalu w Buffalo. W 1945 oferowano mu katedrę na Uniwersytecie w Grazu. Rok później został profesorem zwyczajnym na Uniwersytecie Wiedeńskim. 
Należał do American Psychiatric Association, Schweizer Gesellschaft für Psychiatrie, Vereinigung für Psychiatrie und Neurologie in Wien.
Był autorem około 100 prac naukowych. Współpracował z Paulem Schilderem, Josefem Gerstmannem, Erwinem Stranskym i Juliusem Wagnerem-Jaureggiem. Zajmował się głównie psychoterapią i higieną psychiczną. Przypisuje mu się popularyzację LSD w Stanach Zjednoczonych. 

</doc>
<doc id="1915288" url="https://pl.wikipedia.org/wiki?curid=1915288" title="Mangué Camara">
Mangué Camara

Mangué Camara (ur. 15 września 1982 w Macencie) – piłkarz gwinejski grający na pozycji prawego pomocnika.
Kariera klubowa.
Karierę piłkarską Camara rozpoczął w klubie AS Kaloum Star z Konakry. W 2002 roku zadebiutował w jego barwach w pierwszej lidze gwinejskiej. W AS Kaloum Star grał przez 3 sezony, a w 2004 roku odszedł do francuskiego FC Rouen. W 2005 roku spadł z Rouen z trzeciej do czwartej ligi. Na tym poziomie rozgrywek grał do 2009 roku i wtedy też wywalczył awans z czwartej do trzeciej ligi.
Kariera reprezentacyjna.
W reprezentacji Gwinei Camara zadebiutował w 2003 roku. W 2004 roku podczas Pucharu Narodów Afryki 2004 był rezerwowym zawodnikiem i nie rozegrał żadnego spotkania.

</doc>
<doc id="1915289" url="https://pl.wikipedia.org/wiki?curid=1915289" title="Mangue Camara">
Mangue Camara



</doc>
<doc id="1915290" url="https://pl.wikipedia.org/wiki?curid=1915290" title="Ołena Buriak">
Ołena Buriak

Ołena Buriak (ukr. Олена Буряк, ur. 8 lutego 1988 r. w Mikołajowie) – ukraińska wioślarka.

</doc>
<doc id="1915293" url="https://pl.wikipedia.org/wiki?curid=1915293" title="Anna Krawczenko">
Anna Krawczenko

Anna Serhijiwna Krawczenko (ukr. Ганна Сергіївна Кравченко, ur. 25 czerwca 1986 r. w Dniepropetrowsku) – ukraińska wioślarka.

</doc>
<doc id="1915296" url="https://pl.wikipedia.org/wiki?curid=1915296" title="Max Wilson">
Max Wilson

Max Wilson (ur. 10 kwietnia 1972 roku w Hamburgu, Niemcy) - brazylijski kierowca wyścigowy.
Kariera.
Max karierę rozpoczął w 1985 roku, od startów w kartingu. Po jej zakończeniu, postanowił rozpocząć poważną karierę wyścigową, debiutując w 1993 roku, w Brazylijskiej Formule Ford. Rok później przeniósł się do Formuły Chevrolet, w której zdobył tytuł wicemistrzowski. Następnie przeszedł do wyższej prestiżem Południowoamerykańskiej Formuły 3. Tutaj również najlepszym wynikiem, jaki uzyskał, było drugie miejsce, w roku 1995 (uległ jedynie przyszłemu kierowcy Formuły 1, Ricardo Zoncie). 
W tym samym sezonie wystąpił w kilku wyścigach Niemieckiej Formuły 3. Punkty w niej zebrane pozwoliły na zajęcie 19. pozycji w końcowej klasyfikacji. W roku 1996 wystąpił już w pełnym sezonie. Ostatecznie zajął w nim 10. miejsce. Również w tym roku brał udział w serii DTM, w zespole JAS Engineering. I tutaj zmagania zakończył na 19. lokacie. 
W latach 1997-1999 startował w bezpośrednim przedsionku Formuły 1 - Międzynarodowej Formule 3000. Już w pierwszym sezonie startów zajął przyzwoite 5. miejsce. W kolejnych dwóch Wilson nie radził sobie jednak tak dobrze, ostatecznie kończąc je odpowiednio na 9. i 8. pozycji. W roku 1998 pełnił rolę kierowcy testowego brytyjskiego zespołu Williams.
W sezonie 2001 wyjechał do Ameryki Północnej, w której rozpoczął starty w serii Champ Car. Nie poradził sobie jednak w niej najlepiej i ostatecznie ukończył ją na odległej 25. lokacie (tylko raz zdobył punkty, zajmując wówczas czwarte miejsce). 
W latach 2002-2008 startował w australijskich wyścigach samochodów turystycznych - V8 Supercars. W 2009 powrócił do Brazylii i wystartował w tamtejszej serii wyścigów samochodów turystycznych - Stock Car Brasil, w której w następnym roku zdobył tytuł mistrzowski.

</doc>
<doc id="1915297" url="https://pl.wikipedia.org/wiki?curid=1915297" title="Switłana Nowiczenko">
Switłana Nowiczenko

Switłana Ołeksandriwna Nowiczenko (ukr. Світлана Олександрівна Новіченко, ur. 27 grudnia 1982 r. w Kijowie) – ukraińska wioślarka.

</doc>
<doc id="1915298" url="https://pl.wikipedia.org/wiki?curid=1915298" title="La Peña Sporting Ayacucho">
La Peña Sporting Ayacucho



</doc>
<doc id="1915299" url="https://pl.wikipedia.org/wiki?curid=1915299" title="Rzeka Ma">
Rzeka Ma



</doc>
<doc id="1915300" url="https://pl.wikipedia.org/wiki?curid=1915300" title="Olha Hurkowśka">
Olha Hurkowśka

Olha Hurkowśka (ukr. Ольга Гурковська, ur. 20 czerwca 1985 r. w Dniepropetrowsku) – ukraińska wioślarka.

</doc>
<doc id="1915301" url="https://pl.wikipedia.org/wiki?curid=1915301" title="Serie A (ujednoznacznienie)">
Serie A (ujednoznacznienie)



</doc>
<doc id="1915302" url="https://pl.wikipedia.org/wiki?curid=1915302" title="Rzeka Da">
Rzeka Da



</doc>
<doc id="1915303" url="https://pl.wikipedia.org/wiki?curid=1915303" title="Liu Bian">
Liu Bian

Liu Bian (także Hongnong Wang, chiń. 弘农王, albo Shaodi, chiń. 少帝) (ur. 173 albo 176 w Luoyangu - zm. 22 marca 190 w Luoyangu) – cesarz Chin z dynastii Han, panujący od 15 maja do 28 września 189 roku.
Liu Bian był synem cesarza Linga (168 - 189) i He (jej imię osobiste nie jest znane). Ponieważ wcześniej kilkoro cesarskich dzieci zmarło we wczesnym okresie życia, Liu Bian wychowywał się poza pałacem w domu taoisty Shi Zimiao i stąd nazywany był czasem markizem Shi ("shi hou"). To wychowywanie w innym miejscu najprawdopodobniej miało na celu uniknięcie wpływu złych sił, które podejrzewano o spowodowanie śmierci poprzednich dzieci Lingdi. Ten ostatni miał wątpić w zdolności Liu Biana i skłaniać się do nominowania oficjalnym następcą tronu jego młodszego, przyrodniego brata, Liu Xie. Niemniej ostatecznie przed swoją śmiercią 13 maja 189 roku Lingdi nie zdążył uczynić oficjalnym następcą tronu żadnego ze swoich synów. Powierzył on jedynie Liu Xie opiece eunucha Jian Shi, któremu jako pułkownikowi pierwszej armii ("shangjun xiaowei") formalnie podlegały wszystkie oddziały w stolicy i jej okolicach.
Podczas gdy Jian Shi wraz z matką cesarza Linga, cesarzową wdową Dong (imię osobiste nieznane), dążył do zapewnienia tronu Liu Xie, to o tron dla Liu Biana walczyła jego matka, współdziałająca ze swoim bratem, naczelnym generałem ("da jiangjun") He Jinem. Jian Shi zamierzał zabić He Jina, ten jednak dowiedział się o planowanym zamachu i udało mu się go uniknąć. Ostatecznie 15 maja 189 roku Liu Bian objął tron i natychmiast zmieniono erę panowania na Guangxi, a w cesarstwie ogłoszono amnestię. Matka Liu Biana jako cesarzowa wdowa sprawowała regencję w jego imieniu. Według "Księgi Późniejszych Hanów" w chwili objęcia tronu Liu Bian miał ukończone siedemnaście "sui", z czego wynikałoby, że urodził się w roku 173. Zgodnie z "Zapiskami Późniejszych Hanów" Zhang Fana miał on jednak wtedy lat czternaście, co wskazywałoby na to, iż urodził się w roku 176. Rafe de Crespigny uważa, że biorąc pod uwagę zachowanie Liu Biana w chwili śmierci, kiedy urządził on sobie przyjęcie ze swoimi konkubinami, za bardziej prawdopodobną powinniśmy uznać wcześniejszą z tych dwóch dat urodzenia.
27 maja He Jin doprowadził do aresztowania Jian Shi i jego egzekucji, 7 czerwca zaś otoczył siły podporządkowane Dong Zhongowi, generałowi będącemu kuzynem cesarzowej wdowy Dong, i zmusił go do samobójstwa. Z żalu i gniewu cesarzowa wdowa Dong zmarła 7 lipca. Teraz He Jin zamierzał pozbyć się wpływów eunuchów, którzy zdobyli ogromną władzę podczas panowania Lingdi. Ci jednak dowiedzieli się o jego zamiarach i 22 września 189 roku zamordowali go. W odpowiedzi dowódca gwardii, Yuan Shao, zaatakował pałac i dokonał masowej rzezi eunuchów. W trakcie walk spłonęły pałace cesarskie i 24 września Liu Bian wraz ze swoim bratem został wyprowadzony z Luoyangu przez niewielką grupkę eunuchów uciekających pod przywództwem Zhang Ranga. Nad brzegiem Huang He zostali oni jednak doścignięci przez lokalnego urzędnika, Min Gonga, który zabił kilku eunuchów, podczas gdy pozostali, włącznie z Zhang Rangiem, wskoczyli do rzeki i utonęli. Po tym wydarzeniu Min Gong wraz z cesarzem i jego bratem rozpoczęli nocą pieszą wędrówkę z powrotem do Luoyangu, by po pewnym czasie u pewnego wieśniaka zdobyć chłopski wóz i na nim kontynuować swoją podróż. Ta historia w następnych stuleciach została wzbogacona o kolejne detale przez ulicznych opowiadaczy i stała się niejako symbolem upadku cesarskiej władzy dynastii Han.
Powstały w trakcie walk pożar Luoyangu sprowadził do niego generała Dong Zhuo, który obozował kilkadziesiąt kilometrów od stolicy. Teraz wraz ze swoimi weteranami stał się on panem sytuacji. 25 września Dong Zhuo odnalazł w górach na północ od stolicy cesarza i jego młodszego brata. Podobno miał się on zapytać Liu Biana co się stało, ten jednak przestraszony widokiem jego żołnierzy nie był w stanie udzielić mu składnej odpowiedzi. Wtedy Dong Zhuo zaczął rozmawiać z Liu Xie, który opowiedział mu wszystko ze szczegółami, czyniąc na nim bardzo dobre wrażenie. Podobno ta rozmowa oraz fakt, że Dong Zhuo przypisywał sobie pochodzenie z tego samego rodu co cesarzowa wdowa Dong zdecydowały o tym, iż zaczął on dążyć do detronizacji Liu Biana i wprowadzenia na tron Liu Xie. W rzeczywistości motywy jego postępowania nie są jednak jasne. Być może po prostu chciał on by cesarzem był ktoś, kto swoją pozycję całkowicie zawdzięcza jemu.
W każdym razie niemal natychmiast po opanowaniu stolicy Dong Zhuo zaczął przygotowywać grunt pod detronizację Liu Biana. Yuan Shao, który się temu sprzeciwiał, uciekł ze stolicy już 26 września. 28 września cesarzowa wdowa He została zmuszona do stwierdzenia detronizacji swojego syna i uznania cesarzem Liu Xie. Liu Bian został mianowany królem ("wang") Hongnongu. Dwa dni później jego matka została otruta na rozkaz Dong Zhuo. Kiedy na początku 190 roku przeciwko władzy tego ostatniego wybuchła rebelia na wschodzie, Liu Bian stał się naturalnym kandydatem na cesarza buntowników. Najprawdopodobniej z tego właśnie powodu 22 marca 190 roku został on otruty na rozkaz Dong Zhuo przez szefa jego osobistego sztabu i prefekta dżentelmenów pałacu ("zhonglang ling") Li Ru. "Księga Późniejszych Hanów" opowiada o tym jak zmuszono go do wypicia trucizny. Kiedy stało się jasne, że nie da się uniknąć śmierci, Liu Bian urządził pożegnalne przyjęcie ze swoimi konkubinami. Jego faworyta dama Tang Ji zatańczyła dla niego i zaśpiewała pożegnalną pieśń.
Nie wiadomo gdzie Liu Bian został pochowany. Według "Księgi Późniejszych Hanów" nadano mu imię pośmiertne Hongnong Huai Wang. Znak Huai (懷) oznacza "pamiętany", ale także "lubiany", "żałowany" i "ten, po którym zachowujemy żałobę". W późniejszej historiografii często odnosi się do niego także za pomocą przydomka, który dzieli on z kilku innymi młodo zmarłymi cesarzami – Shaodi (少帝), Mały Cesarz.

</doc>
<doc id="1915305" url="https://pl.wikipedia.org/wiki?curid=1915305" title="Anna Hajdukowa">
Anna Hajdukowa

Anna Wiktoriwna Hajdukowa (-Konotop) (ukr. Анна Вікторівна Гайдукова, ur. 8 lutego 1987 r. w Chersoniu) – ukraińska wioślarka.

</doc>
<doc id="1915316" url="https://pl.wikipedia.org/wiki?curid=1915316" title="Nauru na Letnich Igrzyskach Olimpijskich 1996">
Nauru na Letnich Igrzyskach Olimpijskich 1996

Reprezentacja Nauru na Letnich Igrzyskach Olimpijskich 1996 – występ kadry sportowców reprezentujących Nauru na igrzyskach olimpijskich, które odbyły się w Atlancie w Stanach Zjednoczonych, w dniach 19 lipca – 4 sierpnia 1996 roku.
Reprezentacja liczyła trzech zawodników. Nauru miało swoich przedstawicieli w 1 spośród 27 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji był sztangista Marcus Stephen. Najmłodszym przedstawicielem tego państwa na Letnich Igrzyskach Olimpijskich 2004 był 17-letni sztangista Quincy Detenamo, a najstarszym przedstawicielem był niespełna 27-letni Stephen.
Był to debiut tej reprezentacji na igrzyskach olimpijskich. Najlepszym wynikiem, jaki osiągnęli reprezentanci tego kraju na Letnich Igrzyskach Olimpijskich 1996, była 20. pozycja, jaką Detenamo zajął w rywalizacji sztangistów w kategorii wagowej do 76 kilogramów.
Tło startu.
W 1996 roku reprezentacja Nauru po raz pierwszy wzięła udział w letnich igrzyskach olimpijskich. Przedtem sportowcy z tego kraju odnotowywali sukcesy na igrzyskach Wspólnoty Narodów, czy igrzyskach Pacyfiku. Reprezentacja Nauru na tych igrzyskach liczyła trzech zawodników, którzy startowali wyłącznie w podnoszeniu ciężarów.
Wyniki reprezentantów Nauru.
Podnoszenie ciężarów.
Nauru w podnoszeniu ciężarów reprezentowało troje zawodników. Każdy wystartował w jednej konkurencji.
Minima kwalifikacyjne do igrzysk wypełnił tylko Stephen. Stephen przed igrzyskami był zaliczany do grona faworytów do zdobycia jednego z czołowych miejsc w swojej kategorii. Oprócz niego Nauruańczycy mogli na igrzyska wysłać jeszcze dwóch sztangistów, którzy nie osiągnęli kwalifikacji. Wśród pretendentów byli: Lennon Peo, Trent Dabwido, Rodin Thoma, Gerard Garabwan, Kemp Detenamo i Quincy Detenamo. Ostatecznie wybrano Garabwana i Quincy'ego Detenamo. Na czas tej imprezy, zawodnicy trenowali w San Francisco pod okiem trenera Paula Coffy z Australii.
Jako pierwszy podczas Letnich Igrzysk Olimpijskich 1996 wystartował Marcus Stephen. Wystąpił w kategorii wagowej do 59 kilogramów. Zawody w tej kategorii odbyły się 21 lipca 1996 roku. W rwaniu trzy razy podchodził do sztangi ważącej 120 kilogramów, jednak wszystkie podejścia spalił, a tym samym nie ukończył zawodów i odpadł z rywalizacji o medale. Zwycięzcą tej konkurencji został Tang Lingsheng z Chin.
Jako drugi podczas Letnich Igrzysk Olimpijskich 1996 wystartował Quincy Detenamo. Wystąpił w kategorii wagowej do 76 kilogramów. Zawody w tej kategorii odbyły się 24 lipca 1996 roku. Detenamo wszystkie próby na 100, 105 i 110 kilogramów miał udane. Rwanie zakończył na ostatnim, 22. miejscu wśród sklasyfikowanych zawodników. W podrzucie pierwszą próbę na 137,5 kilograma zaliczył, kolejną na 142,5 spalił, natomiast ostatnią próbę na 142,5 kilograma miał udaną; podrzut zakończył na przedostatnim, 20. miejscu wśród sklasyfikowanych zawodników (tylko reprezentant Aruby Junior Faro miał gorszy wynik), i z wynikiem 252,5 kilograma w dwuboju zajął przedostatnie, 20. miejsce, wyprzedzając tylko Juniora Faro z Aruby. Zwycięzcą tej konkurencji został Pablo Lara z Kuby.
Jako trzeci podczas Letnich Igrzysk Olimpijskich 1996 wystartował Gerard Garabwan. Wystąpił w kategorii wagowej do 91 kilogramów. Zawody w tej kategorii odbyły się 27 lipca 1996 roku. W rwaniu pierwsze dwie próby na 110 i 115 kilogramów miał udane, natomiast trzecią na 120 kilogramów spalił; tym samym kończąc rwanie z wynikiem 115 kilogramów (zajął przedostatnie, 24. miejsce, wyprzedzając tylko jednego zawodnika). W podrzucie jedną próbę na 150 kilograma zaliczył, a następne dwie na 157,5 kilograma spalił. Podrzut zakończył z wynikiem 150 kilogramów, i z wynikiem 265 kilogramów w dwuboju zajął przedostatnie, 24. miejsce wśród sklasyfikowanych sztangistów. Zwycięzcą tej konkurencji został Aleksiej Pietrow z Rosji.

</doc>
<doc id="1915317" url="https://pl.wikipedia.org/wiki?curid=1915317" title="Glass no kamen">
Glass no kamen

 – "shōjo" manga stworzona przez Suzue Miuchi, wydawana w magazynie "Hana to Yume" od stycznia 1976 roku. Historia została zekranizowana w formie anime w roku 1984, powstała również nowsza wersja w 2005 roku. Do roku 2009 sprzedano 50 milionów kopii w Japonii.
W latach 1993-2009 Miuchi stworzyła jedynie 5 tomów, z czego 2 wydano w 2009, seria jest obecnie wydawana w magazynie "Bessatsu Hana to Yume".
Fabuła.
Glass Mask jest opowieścią przedstawiającą karierę Mai Kitajimy, jako profesjonalnej aktorki i jej rywalizacji z utalentowaną Ayumi Himekawą. Obie dążą do osiągnięcia zawodowego sukcesu, potrzebnego do odegrania roli w sztuce "Kurenai Tennyo". Choć Maya nie jest odznaczającą się urodą ani inteligencją dziewczyną, to jej pasja do aktorstwa całkowicie ją pochłania, do tego stopnia że kilkakrotnie ryzykowała życie. Od dziecka matka powtarzała jej, że jest do niczego, dlatego Maya chce udowodnić światu i sobie, że jest coś warta. Z drugiej strony, wszyscy oczekują, że jej wszechstronnie utalentowana rywalka, Ayumi, osiągnie sukces.
Wraz z rozwojem akcji, odkrywane zostają skomplikowane relacje łączące postaci, zaczynając od mentorki Mai, Chiguse Tsukikage, która odkryła w Mai niespotykany talent do aktorstwa, podczas jej poszukiwań godnej następczyni do roli "Kurenai Tennyo", i Masumiego, młodego prezesa firmy Daito, który w towarzystwie Mai robi wrażenie przebiegłego przedsiębiorcy, lecz potajemnie ją wspiera i zachęca jako "murasaki no bara no hito" po angielsku "The Purple Rose Person", jak został nazwany przez Mayę ze względu na przesyłane jej fioletowe róże. Hajime Onodera, reżyser pracujący dla Daito, chce zdobyć prawa autorskie do "Kurenai Tennyo", w posiadaniu których jest Chigusa Tsukikage, ale ponieważ odmawia ona ich sprzedaży, Onodera próbuje doprowadzić szkołę Tsukikage do bankructwa, poprzez stosowanie brudnych sztuczek. Fakt że Onodera pracuje dla Masumiego, o którym Maya nie wie że to on jest "The Purple Rose Person", jest powodem dla którego Maya nienawidzi Masumiego.
Postaci.
Maya Kitajima to młoda utalentowana aktorka, trzynastoletnia w momencie gdy opowieść się zaczyna, początkowo pomagająca matce w pracy w chińskiej restauracji. Jej ojciec zmarł, gdy była jeszcze mała, a jej matka, Haru, uważa córkę za osobę bezużyteczną. Talent Mai zostaje odkryty przez niegdyś sławną aktorkę Chiguse Tsukikage, od tego momentu rozpoczyna się obiecująca, ale i usiana problemami kariera Mai pod skrzydłami Chiguse Tsukikage. Matka Mai zniechęca dziewczynę do kariery aktorskiej, uważając że stanie się ona pośmiewiskiem. Z tego powodu również nie przychodzi, aby zobaczyć szkolne przedstawienie w którym Maya odgrywa jedna z ról, zwłaszcza że jest to rola nieszczęśliwej i budzącej politowanie postaci. Jednakże sposób w jaki Maya odegrała tę rolę, dodając postaci głębi i tragizmu, kiedy w założeniu miała być to postać śmieszna i żałosna, okazuje się znakomity. Później, Maya staje przed decyzją czy zostać aktorką i wybiera tę karierę. Chiguse Tsukikage doprowadza do zerwania więzi łączących Mayę i jej matkę, sprawiając że postanowienie Mai stało się decyzją nieodwracalną.

</doc>
<doc id="1915319" url="https://pl.wikipedia.org/wiki?curid=1915319" title="Boskowitz">
Boskowitz



</doc>
<doc id="1915320" url="https://pl.wikipedia.org/wiki?curid=1915320" title="Makau na Mistrzostwach Świata w Lekkoatletyce 2009">
Makau na Mistrzostwach Świata w Lekkoatletyce 2009

Makau na Mistrzostwach Świata w Lekkoatletyce 2009, reprezentowane było przez 1 zawodnika (trójskoczka) - Si Kuan Wonga. Nie zdobył on żadnego medalu na tych mistrzostwach.

</doc>
<doc id="1915322" url="https://pl.wikipedia.org/wiki?curid=1915322" title="Lucas Makowsky">
Lucas Makowsky

Lucas Markian Makowsky (ur. 30 maja 1987 w Reginie) – kanadyjski łyżwiarz szybki, złoty medalista olimpijski i dwukrotny medalista mistrzostw świata.
Kariera.
Ma ukraińskie korzenie. Pierwszy sukces w karierze osiągnął w 2006 roku, kiedy zdobył brązowy medal w biegu drużynowym podczas mistrzostw świata juniorów w Erfurcie. Trzy lata później wystąpił na mistrzostwach świata na dystansach w Richmond, zajmując między innymi szóste miejsce drużynowo oraz dziesiąte w biegu na 5000 m. W 2010 roku brał udział w igrzyskach olimpijskich w Vancouver, gdzie Kanadyjczycy w składzie: Lucas Makowsky, Mathieu Giroux i Denny Morrison zdobyli złoty medal w biegu drużynowym. Na tych samych igrzyskach był też trzynasty na dystansie 5000 m i dziewiętnasty w biegu na 1500 m. Na rozgrywanych rok później mistrzostwach świata na dystansach w Inzell razem z Giroux i Morrisonem był drugi w biegu drużynowym, a indywidualnie zdobył brąz na dystansie 1500 m. W biegu tym wyprzedzili go jedynie Norweg Håvard Bøkko i Amerykanin Shani Davis. W 2014 roku brał udział w igrzyskach w Soczi, zajmując czwarte miejsce w drużynie i 28. miejsce w biegu na 1500 m. Jeden raz stanął na podium indywidualnych zawodów Pucharu Świata – 21 listopada 2009 roku w Hamar był drugi za Davisem w biegu na 1500 m. Kilkukrotnie plasował się na podium w biegach drużynowych, odnosząc dwa zwycięstwa. Najlepsze wyniki osiągnął w sezonie 2009/2010 był siódmy w klasyfikacji końcowej 1500 m.

</doc>
<doc id="1915324" url="https://pl.wikipedia.org/wiki?curid=1915324" title="Drużynowe Mistrzostwa Świata na Żużlu 1977">
Drużynowe Mistrzostwa Świata na Żużlu 1977

Drużynowe Mistrzostwa Świata na Żużlu 1977 – osiemnasta edycja w historii.

</doc>
<doc id="1915327" url="https://pl.wikipedia.org/wiki?curid=1915327" title="Bariera geograficzna">
Bariera geograficzna

Bariera geograficzna – jedna z przyczyn izolacji rozumianej jako ograniczenie lub całkowity brak kontaktów między populacjami tego samego gatunku.
Bariera geograficzna jest związana z występowania różnych przeszkód natury przestrzennej, np. masywów górskich, mórz i oceanów. Bariery te utrudniają wędrówki zwierząt i są również nazywane "barierami wędrówkowymi". Bariery wędrówkowe mogą być różne w zależności od gatunku. Dla ptaków lądowych taką barierą może być ocean, dla innych pustynia czy góry.
Bariery mogą mieć charakter naturalny lub antropogeniczny. Te drugie to często obiekty liniowe (drogi, linie kolejowe, rowy).

</doc>
<doc id="1915328" url="https://pl.wikipedia.org/wiki?curid=1915328" title="Anna Morgun">
Anna Morgun

Anna Morgun (ur. 3 stycznia 1985 r. w Rostowie nad Donem) – rosyjska wioślarka.

</doc>
<doc id="1915329" url="https://pl.wikipedia.org/wiki?curid=1915329" title="Bariera wędrówkowa">
Bariera wędrówkowa



</doc>
<doc id="1915333" url="https://pl.wikipedia.org/wiki?curid=1915333" title="Aleksandra Tierientiewa">
Aleksandra Tierientiewa

Aleksandra Tierientiewa (ros. "Александра Терентьева", ur. 3 maja 1986 r. w Saratowie) – rosyjska wioślarka.

</doc>
<doc id="1915336" url="https://pl.wikipedia.org/wiki?curid=1915336" title="Terra Alta">
Terra Alta

Terra Alta – comarca (powiat) w południowo-zachodniej Katalonii w Hiszpanii. Siedzibą jest Gandesa. Comarca zajmuje powierzchnię 743,4 km² i liczy 12 175 mieszkańców. W całości położona jest na terenie prowincji Tarragona.

</doc>
<doc id="1915341" url="https://pl.wikipedia.org/wiki?curid=1915341" title="Anna Sazonowa">
Anna Sazonowa

Anna Sazonowa (ros. "Анна Сазонова", ur. 11 kwietnia 1987 r. w Saratowie) – rosyjska wioślarka.

</doc>
<doc id="1915342" url="https://pl.wikipedia.org/wiki?curid=1915342" title="Rensborg">
Rensborg



</doc>
<doc id="1915343" url="https://pl.wikipedia.org/wiki?curid=1915343" title="Urgell (comarca)">
Urgell (comarca)



</doc>
<doc id="1915345" url="https://pl.wikipedia.org/wiki?curid=1915345" title="Rendsborg">
Rendsborg



</doc>
<doc id="1915346" url="https://pl.wikipedia.org/wiki?curid=1915346" title="Wilhelm Knöpfelmacher">
Wilhelm Knöpfelmacher

Wilhelm Knöpfelmacher (ur. 25 sierpnia 1866 w Boskowitz, zm. 14 kwietnia 1938 w Wiedniu) – austriacki lekarz pediatra.
Syn rabina Josefa Knöpfelmachera (1815–1909). Studiował na Uniwersytecie Wiedeńskim i Uniwersytecie Karola w Pradze. W 1891 został doktorem medycyny. Po studiach pracował w klinice Ottona Kahlera, od 1894 do 1900 jako asystent w szpitalu dziecięcym Karolinen-Kinderspital przy Sobieskigasse w Wiedniu, od 1901 dyrektor tego szpitala. Od 1911 profesor nadzwyczajny pediatrii. W 1934 roku przeszedł na emeryturę. Po przejęciu władzy przez nazistów w 1938 popełnił samobójstwo przez przedawkowanie morfiny. 

</doc>
<doc id="1915350" url="https://pl.wikipedia.org/wiki?curid=1915350" title="Atak na Eilath">
Atak na Eilath



</doc>
<doc id="1915352" url="https://pl.wikipedia.org/wiki?curid=1915352" title="Julija Inoziemcewa">
Julija Inoziemcewa

Julija Inoziemcewa (ros. "Юлия Иноземцева", ur. 4 lipca 1983 r. w Saratowie) – rosyjska wioślarka.

</doc>
<doc id="1915357" url="https://pl.wikipedia.org/wiki?curid=1915357" title="Polska na Zimowych Igrzyskach Paraolimpijskich 2010">
Polska na Zimowych Igrzyskach Paraolimpijskich 2010

Reprezentacja Polski na Zimowe Igrzyska Paraolimpijskie 2010 liczyła 12 reprezentantów (5 w narciarstwie alpejskim i 7 w narciarstwie klasycznym).
Kadra.
Narciarstwo klasyczne.
Biathlon.
Mężczyźni
Kobiety
Biegi narciarskie.
Sprint
Biegi długodystansowe

</doc>
<doc id="1915358" url="https://pl.wikipedia.org/wiki?curid=1915358" title="Austriackie Towarzystwo Karkonoskie">
Austriackie Towarzystwo Karkonoskie

Austriackie Towarzystwo Karkonoskie, od 1919 Niemieckie Towarzystwo Karkonoskie (niem. "Oesterreichischer Riesengebirgsverein", "Deutscher Riesengebirgsverein" w skrócie OeRGV, a następnie DRGV) – niemiecka organizacja turystyczna działająca w latach 1880-1945 na terenie czeskiej części Karkonoszy i okolicznych pasm.
Zarys dziejów.
13 czerwca 1880 r. we Vrchlabí powstała sekcja karkonoska Towarzystwa Górskiego dla Czech. W 1884 przekształciła się ona w niezależne Austriackie Towarzystwo Karkonoskie. Siedziba władz znajdowała się w Vrchlabí. W 1913 r. organizacja miała 24 sekcje na terenie Karkonoszy, a także w Pradze i Libercu. Skupiały one 1402 członków. W 1919 pod naciskiem władz czechosłowackich zmieniono nazwę na Niemieckie Towarzystwo Karkonoskie. W 1934 r. organizacja miała 26 sekcji skupiających 4931 członków. W następnych latach ich liczba stale spadała. W 1945 towarzystwo zostało rozwiązane przez władze czechosłowackie.

</doc>
<doc id="1915359" url="https://pl.wikipedia.org/wiki?curid=1915359" title="Vallès Oriental">
Vallès Oriental

Vallès Oriental – comarca (powiat) w prowincji Barcelona w Katalonii w Hiszpanii. Zajmuje powierzchnię 850,99 km², skupia 43 gminy i liczy 386 465 mieszkańców. Siedzibą comarki jest Granollers.

</doc>
<doc id="1915360" url="https://pl.wikipedia.org/wiki?curid=1915360" title="Altenholz">
Altenholz

Altenholz – gmina w Niemczech, w kraju związkowym Szlezwik-Holsztyn, w powiecie Rendsburg-Eckernförde.

</doc>
<doc id="1915361" url="https://pl.wikipedia.org/wiki?curid=1915361" title="Walerija Starodubrowska">
Walerija Starodubrowska

Walerija Starodubrowska (ros. "Валерия Стародубровская", ur. 10 lutego 1978 r. w Lipiecku) – rosyjska wioślarka.

</doc>
<doc id="1915362" url="https://pl.wikipedia.org/wiki?curid=1915362" title="Zdobycie Tarychei">
Zdobycie Tarychei

Zdobycie Tarychei – zajęcie Tarychei przez Rzymian w czasie wojny żydowskiej (66–73) w roku 68 n.e. 
W roku 68 n.e. Wespazjan ruszył ze swoim wojskiem na Tyberiadę. Miasto poddało się bez walki a powstańcy uciekli przed Rzymianami do oddalonej 6 km na północ Tarychei. W ślad za powstańcami w kierunku miasta podążyły główne siły Wespazjana. Poruszający się na przedzie oddział syna Wespazjana – Tytusa rozpędził oddział żydowski, który wyszedł z miasta naprzeciw Rzymianom, niszcząc część wału obozowego. Atak jazdy rzymskiej wspieranej przez łuczników rozbił ustawionych w szyku powstańców, którzy rzucili się do panicznej ucieczki.
Po tym sukcesie Rzymianie wdarli się do miasta, wypierając resztę powstańców, którzy na łodziach uciekli na Jezioro Tyberiadzkie. Stąd ostrzeliwali oni Rzymian z łuków. Większość powstańców została jednak zabita przez żołnierzy Tytusa w walce o miasto. Rankiem następnego dnia Wespazjan postanowił rozprawić się z resztą powstańców na jeziorze. W tym celu Rzymianie zbudowali tratwy, na których popłynęli na środek jeziora, gdzie obrzucali włóczniami łodzie żydowskie, zabijając wszystkich znajdujących się na nich ludzi. Łącznie powstańcy stracili w walce o miasto 6 700 ludzi. 30 400 jeńców Rzymianie sprzedali w niewolę. Kolejnych kilka tysięcy ludzi odesłano do Rzymu do prac budowlanych, a 1 200 chorych i starych osób zostało zabitych.

</doc>
<doc id="1915363" url="https://pl.wikipedia.org/wiki?curid=1915363" title="Oksana Striełkowa">
Oksana Striełkowa

Oksana Striełkowa (ros. "Оксана Стрелкова", ur. 20 czerwca 1987 r. w Saratowie) – rosyjska wioślarka.

</doc>
<doc id="1915365" url="https://pl.wikipedia.org/wiki?curid=1915365" title="Niemieckie Towarzystwo Karkonoskie">
Niemieckie Towarzystwo Karkonoskie



</doc>
<doc id="1915372" url="https://pl.wikipedia.org/wiki?curid=1915372" title="Natalia Mielnikowa">
Natalia Mielnikowa

Natalia Mielnikowa (ros. "Наталья Мельникова", ur. 26 sierpnia 1981 r. w Saratowie) – rosyjska wioślarka.

</doc>
<doc id="1915376" url="https://pl.wikipedia.org/wiki?curid=1915376" title="Julija Sorokowska">
Julija Sorokowska

Julija Sorokowska (ros. "Юлия Сороковская", ur. 17 lipca 1985 r. w Rostowie nad Donem) – rosyjska wioślarka.

</doc>
<doc id="1915381" url="https://pl.wikipedia.org/wiki?curid=1915381" title="Marija Jefimienko">
Marija Jefimienko

Marija Jefimienko (ros. "Мария Ефименко", ur. 14 kwietnia 1991 r. w Saratowie) – rosyjska wioślarka.

</doc>
<doc id="1915384" url="https://pl.wikipedia.org/wiki?curid=1915384" title="Prawo ciążenia (film)">
Prawo ciążenia (film)

Prawo ciążenia (ang. "Labor Pains", 2009) – amerykańska komedia romantyczna.
O filmie.
W tej komedii romantycznej Lindsay Lohan gra asystentkę pracującą w nudnym wydawnictwie. Kiedy jej nieprzyjemny szef postanawia ją zwolnić, dziewczyna stara się temu zapobiec udając, że jest w ciąży. Kiedy na wieść o dziecku jej bliscy zaczynają ją wręcz nosić na rękach, dziewczyna postanawia trzymać się tego, co powiedziała przez całe dziewięć miesięcy.

</doc>
<doc id="1915387" url="https://pl.wikipedia.org/wiki?curid=1915387" title="Campo Real">
Campo Real

Campo Real – miejscowość w centralnej Hiszpanii we wspólnocie autonomicznej Madryt, położone ok. 20 km od Madrytu. Miasto słynie z wyrobu sera pecorino oraz z produkcji oliwy z oliwek.

</doc>
<doc id="1915392" url="https://pl.wikipedia.org/wiki?curid=1915392" title="Do Czech razy sztuka">
Do Czech razy sztuka

Do Czech razy sztuka () – czeska komedia z 2008 roku.
Opis.
Oskar jest prezenterem prognozy pogody w czeskiej telewizji. Wiedzie spokojne życie u boku swojej żony Zuzany aż do dnia, gdy odkrywa, że ukochana ma pewien… defekt. Stanie się to przełomową chwilą w jego małżeńskim życiu i początkiem miłosnych eksperymentów… Kto spełni jego rozbudzone fantazje – węgierska opiekunka do dzieci, wielbicielka żółwi lądowych, piosenkarka – koleżanka Karela Gotta czy dziewczę lekkich obyczajów? Czy manipulowanie prognozami pogody dla własnych miłosnych celów nie spowoduje prawdziwego sztormu w jego życiu?
Film był wyświetlany w kinach i został udostępniony do sprzedaży na DVD.
Obsada.
i inni

</doc>
<doc id="1915397" url="https://pl.wikipedia.org/wiki?curid=1915397" title="Nadia Gully">
Nadia Gully

Nadia Gully (ur. 6 września 1989 r. w Échirolles) – francuska wioślarka.

</doc>
<doc id="1915398" url="https://pl.wikipedia.org/wiki?curid=1915398" title="Marion Rialet">
Marion Rialet

Marion Rialet (ur. 13 marca 1987 r. w Annemasse) – francuska wioślarka.

</doc>
<doc id="1915400" url="https://pl.wikipedia.org/wiki?curid=1915400" title="Floriane Garcia">
Floriane Garcia

Floriane Garcia (ur. 14 grudnia 1989 r. w Villeneuve-sur-Lot) – francuska wioślarka.

</doc>
<doc id="1915403" url="https://pl.wikipedia.org/wiki?curid=1915403" title="Gmina Brużnica">
Gmina Brużnica



</doc>
<doc id="1915404" url="https://pl.wikipedia.org/wiki?curid=1915404" title="Głęboki Dół">
Głęboki Dół

2 zbiorniki wodne w Polsce:

</doc>
<doc id="1915407" url="https://pl.wikipedia.org/wiki?curid=1915407" title="Gmina Rżew">
Gmina Rżew



</doc>
<doc id="1915408" url="https://pl.wikipedia.org/wiki?curid=1915408" title="Bachleda-Curuś">
Bachleda-Curuś



</doc>
<doc id="1915409" url="https://pl.wikipedia.org/wiki?curid=1915409" title="Myriam Goudet">
Myriam Goudet

Myriam Goudet (ur. 29 lipca 1988 r. w Dijon) – francuska wioślarka.

</doc>
<doc id="1915410" url="https://pl.wikipedia.org/wiki?curid=1915410" title="Jan Kołodziej">
Jan Kołodziej

Jan Kołodziej (ur. 23 marca 1970 w Limanowej) – polski niepełnosprawny biegacz narciarski i biathlonista, mistrz paraolimpijski z 1992 roku z Albertville na dystansie 5 kilometrów. Poza tym zdobył 2 srebrne i 4 brązowe medale igrzysk paraolimpijskich. W swojej karierze zdobywał również medale mistrzostw świata, ostatni z nich w 2009 roku w Vuokatti w sprincie.
Od dziecka Kołodziej nie zgina stawów kolanowych. Startuje wśród zawodników z klasyfikacją LW-3.
Reprezentuje małopolski klub "Start Nowy Sącz".

</doc>
<doc id="1915411" url="https://pl.wikipedia.org/wiki?curid=1915411" title="Reprezentacja Serbii i Czarnogóry w koszykówce mężczyzn">
Reprezentacja Serbii i Czarnogóry w koszykówce mężczyzn



</doc>
<doc id="1915412" url="https://pl.wikipedia.org/wiki?curid=1915412" title="Nagroda im. prof. Aleksandra Gieysztora">
Nagroda im. prof. Aleksandra Gieysztora

Nagroda im. prof. Aleksandra Gieysztora – nagroda przyznawana przez Fundację Bankową im. Leopolda Kronenberga przy banku Citi Handlowy za wybitne osiągnięcia mające na celu ochronę polskiego dziedzictwa kulturowego w następujących dziedzinach:
Nagrodę po raz pierwszy przyznano w 2000 roku – w pierwszą rocznicę śmierci prof. Aleksandra Gieysztora. Nagrodę przyznaje Kapituła złożona z członków Rady i Zarządu Fundacji. Jej wysokość wynosi 50 000 zł.
Laureaci Nagrody.
Nagrodę imienia Profesora Aleksandra Gieysztora otrzymali:
Przypisy.
 

</doc>
<doc id="1915413" url="https://pl.wikipedia.org/wiki?curid=1915413" title="Diane Delalleau">
Diane Delalleau

Diane Delalleau (ur. 25 października 1989 r. w Metz) – francuska wioślarka.

</doc>
<doc id="1915415" url="https://pl.wikipedia.org/wiki?curid=1915415" title="Vanessa Grandpierre">
Vanessa Grandpierre

Vanessa Grandpierre (ur. 18 maja 1987 r. w Nancy) – francuska wioślarka.

</doc>
<doc id="1915416" url="https://pl.wikipedia.org/wiki?curid=1915416" title="Brzydka prawda">
Brzydka prawda

Brzydka prawda (ang. "The Ugly Truth") – amerykańska komedia z 2009 roku.
Nagrody i nominacje.
Nagroda Satelita 2009

</doc>
<doc id="1915417" url="https://pl.wikipedia.org/wiki?curid=1915417" title="Aline Cointrel">
Aline Cointrel

Aline Cointrel (ur. 21 czerwca 1986 r. w Rouen) – francuska wioślarka.

</doc>
<doc id="1915423" url="https://pl.wikipedia.org/wiki?curid=1915423" title="Jan IV (Bawaria)">
Jan IV (Bawaria)

Jan IV (ur. 4 października 1437 r. w Monachium, zm. 18 listopada 1463 r. w Haidhausen) – książę Bawarii-Monachium od 1460 r. (z bratem Zygmuntem) z dynastii Wittelsbachów.
Jan IV był najstarszym synem księcia Bawarii-Monachium Albrechta III i Anny, córki Eryka z Brunszwiku-Grubenhagen. Po śmierci ojca objął rządy w Monachium wraz z młodszym bratem Zygmuntem. Po krótkich rządach zmarł na dżumę, bezpotomnie. Pochowany został obok ojca w kościele klasztornym w Andechs.

</doc>
<doc id="1915425" url="https://pl.wikipedia.org/wiki?curid=1915425" title="Elita (film 2008)">
Elita (film 2008)

Elita (ang. "The Clique", 2008) – amerykański film komediowy.
Informacje o filmie.
Film oparty na międzynarodowym bestsellerze Lisi Harrison. Massie Block, z lśniącymi kasztanowymi włosami, laserowo wybielonym uśmiechem i niepowtarzalną garderobą, rządzi na scenie towarzyskiej w ekskluzywnym Octavian Country Day, prywatnej szkole dla dziewcząt w Westchester. Elita Massie, nazywana inaczej Pięknym Komitetem, składa się z ekspertki od zakupów i metek Alici Rivery, zwariowanej na punkcie diety rudowłosej piękności Dylan Marvil i super szykownej wysportowanej Kristen Gregory. Jako ich niekwestionowana przywódczyni, Massie za wszelką cenę pilnuje swojego miejsca na szczycie. Nagle na scenę wkracza Claire Lyons, nowa dziewczyna z Florydy, ubrana zgodnie z przedpotopową modą i w znoszonych trampkach - niezbyt dobry materiał na kandydatkę Pięknego Komitetu.

</doc>
<doc id="1915430" url="https://pl.wikipedia.org/wiki?curid=1915430" title="Wybawienie">
Wybawienie



</doc>
