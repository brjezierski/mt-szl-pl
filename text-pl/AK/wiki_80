<doc id="1924851" url="https://pl.wikipedia.org/wiki?curid=1924851" title="Parkway Drive">
Parkway Drive

Parkway Drive – australijski zespół wykonujący metalcore.
Historia.
Początki (2003-2006).
Parkway Drive pochodzi z australijskiej miejscowości Byron Bay w Nowej Południowej Walii. Grupa powstała latem 2003 roku. Nazwa zespołu pochodzi z rodzimej miejscowości członków, gdy zespół zaczynał próby w garażu domu nazwanego „Parkway House”, znajdującego się przy ulicy Parkway (Parkway Drive). Krótko po powstaniu formacja zadebiutowała split albumem z inną początkującą kapelą metalcore'ową I Killed the Prom Queen z Adelaide. Wydany w 2003 roku album zatytułowano po prostu "". Następnie zespół pojawił się na składance dokumentującej dokonania hardcore'owej sceny Byron Bay, zatytułowanej "What We've Built", co poprzedziło wydanie przez grupę EP-ki "Don't Close Your Eyes". W maju 2005 roku wybrali się do Stanów Zjednoczonych, by tam pod okiem Adama Dutkiewicza z Killswitch Engage, w roli producenta, nagrać swoją debiutancką płytę.
Od momentu wydania minialbumu "Don't Close Your Eyes" Parkway Drive zaczął szybko zdobywać kolejnych fanów w całej Australii, przy czym niemałe znaczenie miało koncertowanie z takimi grupami jak Hatebreed, In Flames, Chimaira, Shadows Fall, As I Lay Dying, Bleeding Through, Alexisonfire oraz występ na festiwalach Metal for the Brain 2005 i Australia's Hardcore 2005. Debiutancki album "Killing with a Smile" został wydany w sierpniu 2005 roku i od tego czasu sprzedał się w ponad 30 000 egzemplarzy w samej Australii. Zespół wspomagał promocję albumu ciągłymi koncertami, już w roli headlinera, oraz występem na Gold Coast (scenie Big Day Out Festival) w styczniu 2006 roku.
W czerwcu 2006 roku zespół podpisał kontrakt z wytwórnią Epitaph Records, która wydała album "Killing with a Smile" w Stanach Zjednoczonych w sierpniu tegoż roku. Pod koniec maja 2006 roku, basista Shaun Cash opuścił zespół z powodów osobistych, przy pełnej akceptacji ze strony pozostałych członków. Zespół szybko znalazł zastępstwo w postaci dotychczasowego „technicznego” (merch guy) i długoletniego przyjaciela - Jia „Pie” O’Connora. Został on stałą częścią zespołu, dograł do końca pierwszą międzynarodową trasę po Europie i później w Stanach Zjednoczonych.
W październiku 2006 roku zostali zatrudnieni jako lokalna ekipa wspomagająca australijski odcinek Rockstar Taste of Chaos tour grając obok Anti-Flag, Underoath, Thursday, Senses Fail, Taking Back Sunday i Saosin. W listopadzie i grudniu 2006 roku uczestniczyli w "Homebake Festival", "Sound Fest", "Resist Records' tour", "Soundwave Festival" i "Gravity G Festival" zanim znów powrócili do Wielkiej Brytanii i Europy kontynentalnej.
"Horizons" (2007-2010).
W 2007 roku Parkway Drive wziął udział w słynnym Warped Tour. W dniu 3 marca 2007, zespół zaprezentował szerokiej publiczności nowy utwór zatytułowany „Sirens 'Song” na Underworld. utwór znalazł się później na albumie "Horizons". Zespół wziął udział w trasie "US Vans Warped Tour 2007" jako jedyny australijski zespół podczas trasy. W dniu 15 sierpnia, Winston McCall pojawił się w audycji short.fast.loud na antenie australijskiej stacji radiowej Triple J Radio, podczas której zaprezentował utwór zatytułowany „Boneyards”.
Płyta "Horizons" została wydana 6 października 2007 roku. Album zachwycił krytyków i fanów, Blunt Magazine napisał o nim „simply slays from the get go” i wystawił mu maksymalną notę 10/10, a serwis planet-loud.com zasugerował, że płyta ta stanowi nowy punkt odniesienia dla nadchodzących metalowych albumów. Album zadebiutował też na wysokim 6 miejscu zestawienia ARIA Charts. Po wydaniu "Horizons", zespół udał się w trasę koncertową po USA, Australii i Europie z takimi zespołami jak m.in. Killswitch Engage, Bury Your Dead, Darkest Hour i inne.
W lutym i marcu 2008 roku ekipa Parkway Drive nawiązała współpracę z zaprzyjaźnionymi zespołami z Byron Bay: 50 lions (założonym przez brata Winstona) i Word Up!, aby odbyć "Surf Rats Tour" po wschodnim wybrzeżu Australii. To tournée (podróż do miasteczek, które zwykle omijane były podczas standardowej trasy) oparte było o połączenie przyjemnego z pożytecznym, czyli surfowaniu na wysokiej morskiej fali podczas całej trasy.
W grudniu 2008 roku, Parkway Drive odbył australijską trasę "Sweat Fest Tour". W roli zespołów wspomagających wystąpiły grupy A Day to Remember, Suicide Silence, The Acacia Strain i Confession. W 2008 roku, utwór „Smoke 'Em If Ya Got' Em” został zremiksowany przez producentów z Sydney zwanych Teen Heat. W dniu 12 grudnia 2008 podczas występów na UNSW Roundhouse, Parkway Drive ogłosił, iż właśnie kręcone jest oficjalne DVD, które zawierać ma oprócz zapisu koncertu, materiał z jego realizacji, oraz kilka utworów innych zespołów biorących udział w "Sweat Fest Tour". W dniu 18 stycznia 2009, Parkway Drive zapowiedział swoją trasę w roli headlinera po USA wraz z Stick To Your Guns i Mychildren Mybride. W dniach 28 stycznia do 1 lutego 2009, Parkway Drive udał się na krótkie tournée po Japonii z Shai Hulud i Crystal Lake. W 2009 roku zespół zagrał też na "Bamboozle" (na Giant's Stadium) i "Download Festival".
W maju 2009] roku Parkway Drive ogłosił, że wkrótce ukaże się koncertowe DVD zespołu, jednocześnie zapowiedział nową australijską trasę koncertową wraz z August Burns Red i Architects w roli rozgrzewaczy. Wspomagały ich wyprzedaną trasę zespoły Hand of Mercy (podczas występu w Sydney), Safe Hands (w Newcastle), Sink Or Swim (w Byron bay) House Vs. Hurricane (w Melbourne), In Trenches (w Canberze) Dead Kings (w Brisbane), Wish for Wings (w Adelaide) oraz Abandon All Hope.
Po zakończeniu australijskiej trasy koncertowej zespół wrócił do pisania materiału na następny album, którego data wydania nie jest jeszcze znana. W dniu 13 listopada] członkowie zespołu poinformowali swoich fanów, że pisanie utworów na nowy album jest już prawie ukończone. Wcześniej w dniu 12 sierpnia w Riverstage (Brisbane) zespół zagrał nowy utwór „Unrest”.
"Deep Blue" (2010-2012).
Parkway Drive wystąpił na trasie festiwalu "Warped Tour 2010". Latem 2010 roku grupa uczestniczyła w "Summer Breeze Open Air Festival" w Niemczech w Dinkelsbühl w Bawarii.
11 lutego 2010 roku Parkway Drive ogłosił za pośrednictwem serwisów: Facebook i MySpace, że zakończył pisanie materiału na najnowszą płytę. Na początku marca zespół odbył podróż do Los Angeles celem nagrania albumu wraz z producentem Joe Barresim (zamiast Adama Dutkiewicza jak ostatnio). Zdaniem wokalisty Winstona McCalla, album będzie najmocniejszy i najcięższy z wszystkich dotychczasowych wydawnictw zespołu. Premiera wydawnictwa zatytułowanego "Deep Blue" odbyła się 28 czerwca 2010.
"Atlas" oraz "Ire" (2012-2015).
26 października 2012 roku miał premierę kolejny album grupy pt. "Atlas". Premiera piątej płyty zespołu pt. "Ire" została wyznaczona na wrzesień 2015.
Parkway Drive w Polsce.
Parkway drive pierwszy koncert zagrał w Łodzi 11 września 2006 roku z klubie DeMoDe wraz z Shai Hulud, Arkangel i Remembering Never. Zespół następnie gościł w Polsce 18 czerwca 2007 roku. Podczas koncertu w warszawskim klubie Progresja, zespół zagrał wraz z grupami Job for a Cowboy, Bring Me the Horizon, Pignation oraz Elvis Deluxe.
11 maja 2010 roku zespół wystąpił w Polsce po raz kolejny. W ramach kolejnej edycji "Show No Mercy" podejmował go klub Proxima, a w koncercie uczestniczyli także grupy Despised Icon, Winds of Plague, The Warriors i 50 Lions.
Kolejny występ odbył się w ramach trasy Never Say Die Tour 2010. Koncert miał miejsce w krakowskim klubie Rotundzie 14 listopada 2010. Oprócz Parkway Drive, którzy na tej trasie promowali swoje najnowsze wydawnictwo "Deep Blue", wystąpiły formacje Comeback Kid, Bleeding Through, Emmure, War From A Harlots Mouth, Your Demise oraz We Came as Romans.
1 czerwca 2013 Parkway Drive wystąpił na Ursynalia Warsaw Student Festival w ramach European Summer Tour.
8 listopada 2013 Parkway Drive był headlinerem na Vans Off The Wall Music Night w Warszawie w klubie Proxima.
2 sierpnia 2019 Parkway Drive wystąpił na festiwalu muzycznym Pol'and'Rock 2019.

</doc>
<doc id="1924853" url="https://pl.wikipedia.org/wiki?curid=1924853" title="Wikariat apostolski Anatolii">
Wikariat apostolski Anatolii

Wikariat Apostolski Anatolii (łac.: "Apostolicus Vicariatus Anatoliensis") – rzymskokatolicka jednostka podziału terytorialnego Kościoła w Turcji obejmująca swoim zasięgiem środkową i wschodnią część kraju. Siedziba prałata znajduje się w prokatedrze pw. Wniebowzięcia Najświętszej Maryi Panny w İskenderun.
Parafie.
W skład wikariatu wchodzi osiem parafii:

</doc>
<doc id="1924857" url="https://pl.wikipedia.org/wiki?curid=1924857" title="Metropolia Oklahoma City">
Metropolia Oklahoma City

Metropolia Oklahoma City – metropolia Kościoła rzymskokatolickiego obejmująca stany Oklahoma i Arkansas w Stanach Zjednoczonych.
Katedrą metropolitarną jest katedra Matki Bożej Nieustającej Pomocy w Oklahoma City.
Podział administracyjny.
Metropolia jest częścią regionu X (AR, OK, TX)

</doc>
<doc id="1924858" url="https://pl.wikipedia.org/wiki?curid=1924858" title="Joe Brincat">
Joe Brincat

Joseph Brincat (ur. 5 marca 1970) – maltański piłkarz grający na pozycji pomocnika, wielokrotny reprezentant kraju. W 2002 roku został piłkarzem zespołu Birkirkara FC, z którego w tym samym roku odszedł do drużyny Sliema Wanderers. W klubie tym grał do 2006 roku. W 2006 roku został piłkarzem zespołu Floriana FC. 
W reprezentacji narodowej wystąpił łącznie 103 razy strzelając 5 bramek. Ostatni raz e barwach reprezentacji Malty wystąpił w 2004 roku w towarzyskim meczu przeciwko reprezentacji Mołdawii.

</doc>
<doc id="1924864" url="https://pl.wikipedia.org/wiki?curid=1924864" title="Synope">
Synope



</doc>
<doc id="1924865" url="https://pl.wikipedia.org/wiki?curid=1924865" title="Metropolia Omaha">
Metropolia Omaha

Metropolia Omaha – metropolia Kościoła rzymskokatolickiego obejmująca w całości stan Nebraska w Stanach Zjednoczonych.
Katedrą metropolitarną jest Katedra św. Cecylii w Omaha.
Podział administracyjny.
Metropolia jest częścią regionu IX (IA, KS, MO, NE)

</doc>
<doc id="1924866" url="https://pl.wikipedia.org/wiki?curid=1924866" title="Sinope">
Sinope



</doc>
<doc id="1924872" url="https://pl.wikipedia.org/wiki?curid=1924872" title="Spis dzieł Ludwiga van Beethovena">
Spis dzieł Ludwiga van Beethovena



</doc>
<doc id="1924874" url="https://pl.wikipedia.org/wiki?curid=1924874" title="Metropolia Portlandu">
Metropolia Portlandu

Metropolia Portlandu – metropolia Kościoła rzymskokatolickiego obejmująca stany Idaho, Montana i Oregon w Stanach Zjednoczonych.
Katedrą metropolitarną jest katedra Niepokalanego Poczęcia NMP w Portlandzie.
Podział administracyjny.
Metropolia jest częścią regionu XII (AK, ID, MT, OR, WA)

</doc>
<doc id="1924876" url="https://pl.wikipedia.org/wiki?curid=1924876" title="Ptačí kámen">
Ptačí kámen

Ptačí kámen (1310 m n.p.m.) – grupa skał i boczny szczyt w Karkonoszach należący do masywu Czeskich i Śląskich Kamieni, leżący po ich południowej stronie (czeskiej), ok. 850 m na południe od wierzchołka Śląskich Kamieni.
Zbudowany z granitu karkonoskiego.
Przez Ptačí kámen przechodzi niebieski szlak turystyczny ze schroniska Petrova bouda przez Fučikove boudy, Martinovą boudę na Przełęcz pod Śmielcem.

</doc>
<doc id="1924877" url="https://pl.wikipedia.org/wiki?curid=1924877" title="Kerivoula picta">
Kerivoula picta



</doc>
<doc id="1924880" url="https://pl.wikipedia.org/wiki?curid=1924880" title="Cyklometr">
Cyklometr

Cyklometr (z greckiego: κύκλος (cyclos) 'cykle' oraz μέτρον (metron) 'mierzyć') – urządzenie wynalezione przez polskiego matematyka i kryptologa Mariana Rejewskiego, służące do wyliczania cyklicznych permutacji szyfrogramów niemieckiej maszyny szyfrującej Enigma.
Geneza urządzenia.
Polscy kryptolodzy swobodnie czytali zaszyfrowane radiotelegramy niemieckie od listopada 1918 roku. Dotychczasowe metody okazały się jednak nieskuteczne po wprowadzeniu "Enigmy". Zaszyfrowane przy użyciu Enigmy informacje w depeszy po raz pierwszy odczytał w 1932 roku Marian Rejewski. Początkowo szyfry Enigmy były łamane poprzez "ręczne" wyliczenia polskich matematyków, określane mianem metody "rusztu", która bazowała na założeniu, że na łącznicy kablowej zamienionych jest tylko sześć par liter, a pozostałe czternaście liter pozostaje niezmienione. Kolejną była metoda zegarowa opracowana przez Różyckiego, pozwalająca na ustalenie z dużym prawdopodobieństwem, który wirnik znajduje się danego dnia na prawej skrajnej pozycji maszyny. Niemcy jednak doskonalili techniki szyfrowania i praca klasycznymi metodami stała się do tego stopnia pracochłonna, że polscy kryptolodzy postanowili usprawnić techniki deszyfracji poprzez automatyzację wyliczeń. Cyklometr został skonstruowany w odpowiedzi na nieustanne udoskonalanie procedur szyfrowania niemieckiej maszyny szyfrującej Enigma.
Po 1 października 1936 roku Niemcy zmienili procedury kodowania, zwiększając liczbę połączeń na przełącznicy kablowej Enigmy. W rezultacie metoda rusztu znacznie straciła na efektywności, ale wynaleziona tymczasem, około 1935 lub 1936, metoda "kart charakterystyk" była niezależna od liczby połączeń na łącznicy. Katalog kart konstruowano przy wykorzystaniu opracowanego przez Rejewskiego przyrządu nazwanego cyklometrem, który wyliczał permutacje cykliczne. Po zapisaniu w katalogu wszystkich charakterystyk można było z niego odczytywać odpowiednie permutacje odpowiadające ustawieniu wirników danego dnia.
Budowa urządzenia i skuteczność.
Cyklometr składał się z dwóch zestawów wirników Enigmy i był wykorzystywany do ustalenia długości i liczby cykli permutacji generowanych przez Enigmę. Jednak nawet przy pomocy tego urządzenia stworzenie pełnego katalogu charakterystyk było zadaniem trudnym i czasochłonnym. Dla każdej z 17 576 pozycji, w których mogła być ustawiona maszyna, należało przeanalizować sześć możliwych sekwencji wzajemnego ustawienia wirników, co w efekcie daje 105 456 wyników. Przygotowanie pierwszego katalogu pochłonęło ponad rok pracy, ale po jej zakończeniu około roku 1935, określenie klucza dziennego było możliwe w czasie od 12 do 20 minut. Około 1 lub 2 listopada 1937 Niemcy wymienili walec odwracający Enigmy, co oznaczało, że cały katalog charakterystyk musiał być przeliczony od początku. Pomimo to w styczniu 1938 referat BS4 Biura Szyfrów odpowiedzialny za dekryptaż szyfrów niemieckich był w stanie odczytać około 75% przechwyconych meldunków zaszyfrowanych Enigmą, a zdaniem Rejewskiego przy nieznacznym zwiększeniu liczby personelu możliwe było odczytanie nawet 90% przekazów. Cyklometr (oraz inne urządzenia pomocnicze) do łamania szyfru "Enigmy" został wyprodukowany przez Wytwórnię Radiotechniczną AVA.

</doc>
<doc id="1924881" url="https://pl.wikipedia.org/wiki?curid=1924881" title="Eduardo Chillida">
Eduardo Chillida

Eduardo Chillida Juantegui (ur. 10 stycznia 1924 w San Sebastián, zm. 19 sierpnia 2002 tamże) – hiszpański rzeźbiarz abstrakcjonista pochodzący z Kraju Basków.
Życie.
W 1947 roku porzucił studia architektoniczne na Politechnice w Madrycie. Po roku przeniósł się do Paryża, gdzie mógł całkowicie poświęcić się rzeźbie.
Jego pierwsza wystawa odbyła się w Paryżu w 1950 r. W tym samym roku poślubił Pilar Belzunce. W swojej karierze artystycznej został doceniony i nagrodzony wieloma międzynarodowymi odznaczeniami. Jego prace znajdują się w ponad 20 muzeach całego świata.
Twórczość.
Był jednym z czołowych przedstawicieli abstrakcji w rzeźbie XX wieku. Znany z dzieł, w których łączył architekturę z rzeźbą. Integrował swoją sztukę z otaczającym ją krajobrazem, tak aby podkreślała ona siłę przyrody.
Artysta pochodzący z Kraju Basków używał przyrządów i materiałów związanych z terenami wiejskimi – jak żelazo – i opanował technikę pracy w hucie. Używał także betonu.
Można wyróżnić dwa etapy jego rozwoju artystycznego:
Jego rzeźby znajdują się nad brzegiem morza (San Sebastian) lub w górach (w Japonii) i w miastach jak (Waszyngton, Paryż, Lund, Munster, Madryt, Palma de Mallorca, Guernica i Berlin).
Nagrody.
Chillida został doceniony już za życia. Otrzymał niemal każde możliwe odznaczenie w dziedzinie sztuki. Spośród nich należy podkreślić następujące:

</doc>
<doc id="1924882" url="https://pl.wikipedia.org/wiki?curid=1924882" title="Stanisław Narewski">
Stanisław Narewski

Stanisław Kostka Maciej Narewski (ur. 27 lutego 1865 w Warszawie, zm. 6 stycznia 1932 w Tomaszowie Mazowieckim) – lekarz, działacz społeczny i polityczny. 
Rodzina.
Był synem Ignacego i Michaliny z Rostafińskich. Pochodził z rodziny znanej z patriotyzmu; pradziad Kazimierz Narewski walczył w powstaniu kościuszkowskim, dziadek po upadku powstania listopadowego emigrował do Anglii, natomiast ojciec Ignacy Narewski przystąpił do oddziału majora Jana Drewnowskiego i walczył pod Ulowem i Cyrusową Wolą w 1863 roku. 
Poślubił Agatę Konstancję Elbel (1869–1926), córkę tomaszowskiego fabrykanta Adolfa Elbela i Agaty z domu Bando. Miał z nią syna Jerzego Stanisława (1898–1918), ułana 7 pułku ułanów lubelskich, poległego w wojnie bolszewickiej oraz trzy córki: Helenę (ur. 1889), Irenę Augustę (ur. 1899) i Janinę Agatę (ur. 1902). 
Szwagrem dra Narewskiego był znany fabrykant tomaszowski Maurycy Piesch. 
Edukacja i praca.
Ukończył z odznaczeniem IV gimnazjum w Warszawie. Podjął studia medyczne na Cesarskim Uniwersytecie Warszawskim, które ukończył w 1887 roku. Po otrzymaniu dyplomu lekarza przez 2 lata praktykował w Ujeździe. Następnie wyjechał na dalsze studia za granicę. Słuchał wykładów w Wiedniu, Monachium, Berlinie i Pradze. W Wiedniu wysłuchiwał jako wolny słuchacz wykładów na Uniwersytecie, prywatnie zaś studiował u prof. Karola Herzfelda. Jednocześnie był hospitantem w szpitalu Marii Teresy. W czasie popytu za granicą zapoznał się z metodami wodolecznictwa. 
Juliusz Karol Ostrowski – właściciel dóbr tomaszowskich – przebywający w Worischhofen zaproponował Narewskiemu założenie podobnego zakładu w Gustku pod Tomaszowem Mazowieckim. Po powrocie do kraju wraz z drem Janem Serafinem Rode spowodował, że Narewski osiedlił się w Tomaszowie Mazowieckim. Narewski asystował Rodemu w pierwszych 7 latach pobytu w mieście. Właśnie dr Rode wywarł duży wpływ na jego postawę i stosunek do chorych. Traktował swój zawód jako powołanie, stąd też nie tylko leczył biednych bezpłatnie, ale także wspomagał ich finansowo. Pozostał czynny jako lekarz do ostatnich dni swego życia. W 1927 roku na 40-lecie pracy lekarskiej hołd oddało mu całe społeczeństwo Tomaszowa Mazowieckiego. W roku 1931 wysunięto jego kandydaturę na pełnienie funkcji lekarza w Rezydencji Prezydenta RP w Spale. 
Działalność społeczno-kulturalna.
Narewski równie doniosłą rolę odegrał w życiu społecznym i politycznym miasta. Pracę publiczną podjął w okresie zaboru, działając konspiracyjnie. W czasie I wojny światowej został prezesem Komitetu Pomocy Biednym, który zajmował się organizowaniem dożywiania pozbawionych pracy i jakichkolwiek środków utrzymania mieszkańców Tomaszowa Mazowieckiego. Własnym kosztem przez 2 lata utrzymywał Przytułek dla Sierot, a po wskrzeszeniu Katolickiego Towarzystwa Dobroczynności przekazał go wraz z całym majątkiem. W latach 1916–1922 prezesował Radzie Opiekuńczej, która zajmowała się dożywianiem najbiedniejszych, organizowaniem ochronek i zaopatrywaniem dzieci w zeszyty i książki oraz bezpłatnym leczeniem ludzi ubogich. W wyniku działalności m.in. wydawano dziennie do 3000 bezpłatnych obiadów oraz urządzono 7 ochronek, w których umieszczono 1000 dzieci. Od roku 1919 do końca życia Narewski prezesował miejscowej Straży Ogniowej, która rozwijała różnorodną działalność. Przewodniczył przez okres 3 lat Dozorowi Szkolnemu w Tomaszowie Mazowieckim. Należał do inicjatorów powołania do życia Gimnazjum Realnego. Narewski rozwijał ponadto na terenie miasta szeroko zakrojoną akcję odczytową. Wygłosił setki prelekcji z dziejów nauki oraz problematyki medycznej i historii. Według świadectwa Tadeusza Seweryna, Narewski był posiadaczem pierwszorzędnej wartości galerii obrazów mistrzów krajowych i zagranicznych.
Działalność patriotyczno-polityczna.
Narewski podejmował również działalność patriotyczną i polityczną. Należał do inicjatorów obchodów setnej rocznicy śmierci Tadeusza Kościuszki. Współtworzył publikację „Tomaszów Bohaterowi Narodowemu” (Warszawa 1918). W wyniku jego zabiegów doszło do wystawienia w centrum miasta pomnika Kościuszki. Następnie był inicjatorem budowy pomnika Poległych Żołnierzy Tomaszowa oraz popiersia swego nauczyciela dra Jana Serafina Rodego, którego dzieło kontynuował. Narewski należał do czołowych działaczy Stronnictwa Narodowego na terenie miasta. Reprezentując to ugrupowanie w latach 1917–1919 pełnił funkcję prezesa Rady Miejskiej. W czasie wojny polsko-bolszewickiej piastował stanowisko prezesa Miejskiego Komitetu Obrony Państwa. 
Upamiętnienie.
W uznaniu zasług nadano imię Stanisława Narewskiego jednej z ulic miasta Tomaszowa Mazowieckiego.

</doc>
<doc id="1924883" url="https://pl.wikipedia.org/wiki?curid=1924883" title="Henryk Denhoff (ujednoznacznienie)">
Henryk Denhoff (ujednoznacznienie)



</doc>
<doc id="1924884" url="https://pl.wikipedia.org/wiki?curid=1924884" title="Norman I. Platnick">
Norman I. Platnick

Norman I. Platnick (ur. 30 grudnia 1951 w Bluefield, zm. 8 kwietnia 2020 w Filadelfii) – amerykański arachnolog zajmujący się w szczególności ewolucją i systematyką pająków.
Życiorys.
W 1968 uzyskał licencjat z biologii w Concord College w Athens, w 1970 magisterium z zoologii na Michigan State University, a w 1973 roku doktorat z biologii na Uniwersytecie Harvarda. Tematem jego dysertacji doktorskiej była „rewizja północnoamerykańskich pająków z rodziny Anyphaenidae”. Opisał co najmniej 1828 nowych gatunków pająków (co daje mu drugie miejsce w historii arachnologii po Eugènie Simonie), a także nazwał wiele taksonów wyższych rangą. Jest członkiem wielu towarzystwo arachnologicznych, takich jak American Arachnological Society, British Arachnological Society, Arachnological Society of Japan, a także towarzystw związanych z systematyką biologiczną – Society of Systematic Zoology i Willi Hennig Society, którego jest jednym z założycieli. Platnick jest także redaktorem wielu czasopism naukowych, jak np. „Journal of Arachnology”, „Zoosystema” i „Cladistics”. Od 1978 roku jest profesorem na City University of New York, a od 1988 – na Cornell University. Jest kustoszem działu zoologii bezkręgowców w Amerykańskim Muzeum Historii Naturalnej. Platnick był jednym z pionierów kladystyki w zoologii – analizy kladystyczne przeprowadzał już pod koniec lat 70. Od lipca 2000 do lipca 2014 roku prowadził "The World Spider Catalog" – na bieżąco aktualizowaną klasyfikację wszystkich opisanych gatunków pająków.

</doc>
<doc id="1924885" url="https://pl.wikipedia.org/wiki?curid=1924885" title="Norman Platnick">
Norman Platnick



</doc>
<doc id="1924887" url="https://pl.wikipedia.org/wiki?curid=1924887" title="Marc Donato">
Marc Donato

Marc Donato (ur. 2 marca 1989 w Toronto, Kanada) – kanadyjski aktor.
Kariera filmowa.
Donato grał postać Dereka Haiga w "". Inne role w "Doc", "W pułapce milczenia", "Błękitny motyl", użyczał głosu w kreskówkach, ostatnio Ethanowi w "Dzikiej przyszłości". Miał także niewielkie role jako Adam w "Podaj dalej", Davey w "Białym oleandrze", jako dziecko w klasie przedszkolnej Adama Sandlera w "Billy Madison" oraz w thrillerze "The Final".

</doc>
<doc id="1924888" url="https://pl.wikipedia.org/wiki?curid=1924888" title="Wikariat apostolski Stambułu">
Wikariat apostolski Stambułu

Wikariat apostolski Stambułu (łac.: "Apostolicus Vicariatus Istanbulensis") – rzymskokatolicka jednostka podziału terytorialnego Kościoła w Turcji obejmująca swoim zasięgiem zachodnią część kraju. Siedziba prałata znajduje się w prokatedrze pw. Ducha Świętego w Stambule.

</doc>
<doc id="1924889" url="https://pl.wikipedia.org/wiki?curid=1924889" title="Wojna i pamięć (miniserial)">
Wojna i pamięć (miniserial)

Wojna i pamięć (tytuł oryg. "War and Remembrance") − amerykański miniserial o dramatyczno-wojennej tematyce, oparty opartego na bestsellerowej powieści Hermana Wouka pod tym samym tytułem. Obejmuje okres II wojny światowej od ataku na Pearl Harbor do zakończenia wojny. Kontynuacja telewizyjnego serialu "Wichry wojny", opartego na wcześniejszej bestsellerowej powieści Hermana Wouka "Wichry wojny", obejmującego okres od początków 1939 do 1941.
"Wojnę i pamięć" nagrodzono w sumie jedenastoma nagrodami i siedemnastoma nominacjami. Znalazły się wśród nich trzy nagrody Emmy, trzy nagrody Złotych Globów, Nagroda Gildii Reżyserów Amerykańskich, nominacją do nagrody Casting Society of America.
Serial kręcono m.in. w obozie koncentracyjnym Auschwitz w Oświęcimiu.

</doc>
<doc id="1924890" url="https://pl.wikipedia.org/wiki?curid=1924890" title="Brama Chełmińska (Kamienna) w Brodnicy">
Brama Chełmińska (Kamienna) w Brodnicy

Brama Chełmińska w Brodnicy, także Brama Kamienna – zachowana brama miejska Brodnicy z 1 poł. XIV wieku, obecnie siedziba Muzeum Regionalnego w Brodnicy.
Historia.
Jest to jedna z najokazalszych i najlepiej zachowanych w Polsce bram z czasów krzyżackich. Początek budowy Bramy Chełmińskiej w Brodnicy datuje się na pierwszą połowę XIV wieku. Wzniesiono ja zapewne przy okazji budowy murów miejskich w latach 1310-40. Około roku 1370 dobudowano kolejną już trzecią jej kondygnację (w wersji pierwotnej była dwukondygnacyjna). Zbudowana jest na planie kwadratu, ze szczytami schodkowymi, ze sterczynami i półkoliście zamkniętymi tynkowanymi blendami. Brama posiada stropy drewniane, dach siodłowy z dachówką oraz zachował się fragment Szyi bramnej.
W XIX wieku służyła jako więzienie miejskie, później w jej przejeździe znajdowała się waga miejska. W 1898 r. została odnowiona z częściową rekonstrukcją szczytów. 
Od 1973 r. mieszczą się w niej wystawy muzealne oraz jest siedzibą galerii sztuki współczesnej - galeria „Brama”.

</doc>
<doc id="1924891" url="https://pl.wikipedia.org/wiki?curid=1924891" title="Pijal Pasza">
Pijal Pasza

Pijal Pasza (ur. w 1515 w Viganju, zm. w Stambule w 1578) był chorwackiego pochodzenia osmańskim admirałem floty (kapudanem paszą) w latach 1553–1567 i wezyrem po roku 1568.
Pijal Pasza pobierał nauki w elitarnej szkole Enderun w Stambule. Ukończył Enderun z honorowym tytułem "Kapıcıbaşı" i został mianowany "bejem sandżaku" (namiestnikiem prowincji) Gallipoli.
Admirał floty osmańskiej.
W wieku 39 lat został podniesiony do godności "Bahrije Bejlerbei", czyli admirała floty imperialnej.
W roku 1554 na czele potężnej floty, w której znajdowali się dowódcy tej miary jak Turgut Reis i Sali, spustoszył wyspy Elba i Korsyka. W roku następnym sułtan Sulejman Wspaniały wyznaczył mu zadanie wsparcia Francuzów przeciwko Hiszpanom na prośbę matki Franciszka II, w związku z czym Pijal kazał swym kapitanom 26 czerwca 1555 wyjść w morze. Turecka flota spotkała się z francuską pod Piombino i skutecznie odparła hiszpański atak, przy czym jednocześnie zdobyła kilka hiszpańskich fortec na wybrzeżach śródziemnomorskich.
Bitwa pod Dżerbą.
W czerwcu 1558, wraz z Turgutem, Pijal Pasza wpłynął do Cieśniny Mesyńskiej, gdzie obaj admirałowie złupili Reggio di Calabria. Stamtąd udali się na Wyspy Liparyjskie zajmując kilka z nich przed lądowaniem w Amalfi w Zatoce Salerno, gdzie spustoszyli Massa Lubrense, Cantone i Sorrento. Później obrabowali Torre del Greco, na wybrzeżu Kampanii, a także Piombino. We wrześniu 1558 uderzyli na wybrzeże Hiszpanii, a następnie na Minorkę, gdzie dokonali zniszczeń w portach wyspy.
Te terrorystyczne eskapady wywołały prawdziwą panikę wśród mieszkańców nadbrzeżnych regionów Hiszpanii i Włoch, co zmusiło króla Filipa II do zwrócenia się do papieża Pawła IV i jego sprzymierzeńców w Europie o pomoc w położeniu kresu rosnącemu tureckiemu zagrożeniu. W roku 1560 udało się zawiązać "Ligę Świętą" w skład której weszły Hiszpania, Republika Wenecka, Republika Genui, Państwo Kościelne, Księstwo Sabaudii-Piemontu oraz Zakon Kawalerów Maltańskich. Połączona flota zebrała się w Mesynie, a składała się z 54 galer i 66 innych okrętów. Całością dowodził Giovanni Andrea Doria, bratanek słynnego genueńskiego admirała Andrei Dorii.
12 marca 1560, flota ta zdobyła wyspę Dżerba, która miała znaczenie strategiczne, jako że pozwalała kontrolować szlaki żeglugowe pomiędzy Algierem a Trypolisem. W odpowiedzi Sulejman Wspaniały wysłał 86 galer i galeot pod wodzą Pijala Paszy, który dotarł do Dżerby 11 maja i w ciągu kilku godzin, w starciu znanym jako bitwa pod Dżerbą, zniszczył flotę chrześcijan. Giovanni Andrea Doria zdołał uciec na niewielkim statku, zaś pozostali przy życiu chrześcijanie zamknęli się w forcie na wyspie. Pijal i Turgut ostatecznie zmusili załogę fortu do kapitulacji, a Pijal Pasza uprowadził 5000 jeńców do Stambułu, gdzie witały go rozentuzjazmowane tłumy. W nagrodę otrzymał rękę "Sułtany Gevher Han", córki sułtańskiego syna i następcy, Selima II.
W 1563 Pijal zdobył dla Francji Neapol, ale gdy wojska osmańskie wyszły z miasta Francuzi nie byli w stanie go utrzymać i ostatecznie Hiszpanie zajęli je ponownie.
Oblężenie Malty.
W roku 1565 Pijal Pasza, wespół z generałem Lala Mustafą i Turgutem, otrzymał od Sulejmana zadanie zdobycia Malty, ale wobec zdeterminowanego oporu broniących twierdzy Kawalerów Maltańskich oblężenie zakończyło się niepowodzeniem, a wśród wielu ofiar śmiertelnych znalazł się również Turgut Reis.
W 1566 Pijal zdobył wyspę Chios i tym samym położył kres obecności Genueńczyków na Morzu Egejskim. Nieco później wylądował w Apulii we Włoszech i zdobył kilka ważnych strategicznie fortec.
W 1568 roku został przez Selima II mianowany wezyrem, pierwszym admirałem w dziejach imperium osmańskiego, jaki dostąpił tego zaszczytu.
Podbój Cypru.
Imperium osmańskie od dawna chciało zagarnąć Cypr, w tamtych czasach posiadłość Wenecjan. Pijal Pasza 15 maja 1570 roku opuścił – na czele wielkiej floty (dowodził nią Ali Pasza Muezinowicz) i armii inwazyjnej – Stambuł i 1 lipca wysadził desant na wyspie. 22 lipca Turcy pod wodzą Mustafy Lali Paszy (piąty wezyr, który pięć lat wcześniej nie zdołał zdobyć Malty) oblegli Nikozję i zdobyli miasto 9 września. W błyskawicznej kampanii zdobyli Pafos, Limassol i Larnakę, po czym 18 września oblegli Magosę, ostatni wenecki punkt oporu na wyspie. Gdy Famagusta padła po ponad 10-miesięcznym oblężeniu (6 sierpnia 1571), podbój Cypru został zakończony.
Ostatnie zadania.
Po klęsce floty osmańskiej i śmierci Alego Paszy Muezinowicza w bitwie pod Lepanto w roku 1571, Pijal Pasza został ponownie powołany na stanowisko głównodowodzącego marynarką wojenną. Turcy zdołali odbudować flotę do rozmiarów tej sprzed Lepanto w czasie krótszym niż rok, więc już w 1574 Uluch Ali odebrał Tunezję Hiszpanom i ich hafsydzkim wasalom.
W 1573 Pijal raz jeszcze najechał Apulię, była to jednak jego ostatnia operacja morska. Zmarł 21 stycznia 1578 roku i został pochowany w meczecie swego imienia, który wzniósł w ostatnich latach życia.

</doc>
<doc id="1924892" url="https://pl.wikipedia.org/wiki?curid=1924892" title="Trick or Treats">
Trick or Treats

Trick or Treats − amerykański film fabularny (horror z podgatunku slasher) powstały w 1982 roku, napisany, nakręcony, zmontowany, wyprodukowany i wyreżyserowany przez Gary’ego Gravera. Film zrealizowano niskim budżetem, lecz mimo to, spotkał się on z dystrybucją kinową.
Fabuła skupia się na losach Malcolma, psychopaty, który ucieka ze szpitala psychiatrycznego, by zemścić się na byłej żonie.
Wydanie DVD.
Jak dotąd nie wydano filmu na rynku DVD. W przeszłości Vestron Video dystrybuowało film w obiegu VHS, lecz obecnie kaset nie można nabyć drogą kupną.

</doc>
<doc id="1924898" url="https://pl.wikipedia.org/wiki?curid=1924898" title="Włodzimierz Gołębiewski">
Włodzimierz Gołębiewski

Włodzimierz Gołębiewski (ur. 5 września 1915 w Warszawie, zm. 19 stycznia 1977 w Poznaniu) – oficer piechoty Polskich Sił Zbrojnych, dziennikarz i działacz sportowy.
Życiorys.
Był absolwentem Państwowego Gimnazjum im. Adama Mickiewicza w Warszawie. Przed wybuchem II wojny światowej ukończył Dywizyjny Kurs Podchorążych Rezerwy przy 15 pułku piechoty w Dęblinie. Po kampanii wrześniowej przedostał się do Francji, gdzie w stopniu aspiranta został przydzielony do dowództwa III batalionu 1 pułku Grenadierów Warszawy. Walczył w kampanii francuskiej 1940. Po wydostaniu się z kotła lotaryńskiego i po trudnych przejściach dotarł do Szkocji. W listopadzie 1941 przydzielony został do 2 batalionu strzelców stacjonującego wówczas w Cupar. Tam otrzymał awanse kolejno na podporucznika i porucznika.
W kwietniu 1946, jeszcze przed demobilizacją jednostki, powrócił do Polski. Zaczął pracować w banku, równoległe publikując pierwsze artykuły w prasie sportowej, m.in. w Przeglądzie Sportowym (od marca 1947). W lipcu 1949 zaczął pracować jako sprawozdawca sportowy w Trybunie Ludu, gdzie objął stanowisko kierownika działu sportowego, które piastował do przejścia na emeryturę w 1976.
Specjalizował się w kolarstwie. Organizował z ramienia Trybuny Ludu Wyścig Pokoju. Od 1961 był sekretarzem generalnym Polskiego Związku Kolarskiego, a w latach 1965-1977 prezesem związku. Pełnił także funkcję wiceprezesa Międzynarodowej Federacji Kolarstwa Amatorskiego (FIAC) i prezesa Międzynarodowego Stowarzyszenia Organizatorów Wyścigów Kolarskich (AIOCC), był członkiem dyrektoriatu Międzynarodowej Unii Kolarskiej (UCI). Za czasów jego prezesury polscy kolarze, w tym m.in. Ryszard Szurkowski, odnosili największe sukcesy sportowe.
Był współautorem kilku książek, m.in. „Królowie ringu i bieżni” (z Juliuszem Stroynowskim) (1956), „Olimpijskie fanfary” (z J. Stroynowskim) (1957) i „Wyścig Pokoju” (1967) (redakcja).
Jest pochowany na Cmentarzu Wojskowym na Powązkach (kwatera A15-8-23).

</doc>
<doc id="1924900" url="https://pl.wikipedia.org/wiki?curid=1924900" title="Ali Pasza Muezinowicz">
Ali Pasza Muezinowicz

Ali Pasza Muezinowicz (z tur. Müezzinzade, "syn muezina", ur.?, zm. 7 października 1571) – osmański polityk, wódz, a w końcu wielki admirał ("Kaptan-ı Derya") osmańskiej floty śródziemnomorskiej w latach 1569–1571, na którym to stanowisku zastąpił Pijala Paszę.
Swoją karierę zawdzięczał ładnemu głosowi. Jako syn muezina często nawoływał do modlitwy z minaretu stojącego tuż obok sułtańskiego haremu. Nałożnice, żony, a również sam sułtan Selim II zachwycali się jego głosem, co pozwoliło mu wejść w łaski władcy i w końcu dostać jedną z sułtańskich córek za żonę.
Podbój Cypru.
Ali Pasza, na czele floty liczącej 188 galer, fust i statków transportowych wiozących armię inwazyjną dowodzoną przez Mustafę Lalę Paszę, wylądował na Cyprze 3 lipca 1570 roku. Podczas gdy Mustafa Lala zajęty był zdobywaniem poszczególnych miast obsadzonych przez weneckie załogi, Ali Pasza skierował część swej floty na Kretę a następnie ku brzegom Morei, celem zapobierzenia przyjścia Cyprowi z pomocą przez floty chrześcijańskie.
Bitwa pod Lepanto.
Ali Pasha był naczelnym wodzem wszystkich morskich sił osmańskich w bitwie pod Lepanto 7 października 1571. Sułtan Selim powierzył mu jedną z największych świętości imperium osmańskiego, "Wielki Sztandar Kalifów", znacznych rozmiarów zieloną flagę z wyszytymi złotem wersetami z Koranu i z powtórzonym 28 900 razy imieniem Allaha. Sztandar Kalifów miał być bodźcem dla Alego i jego ludzi w walce z niewiernymi.
Podobnie jak jego główny przeciwnik Don Juan de Austria, był raczej dowódcą lądowym niż morskim, co spowodowało, że nie potrafił utrzymać swych okrętów w linii rzucając je do niemal kawaleryjskich szarż. To pozwoliło okrętom chrześcijan dokonywać głębokie wyłomy w osmańskich liniach i następnie niszczyć odizolowane od innych galery. Ponadto zamiast dowodzić całą flotą szukał rozwiązania w starciu ze swym głównym rywalem. Jego okręt flagowy, galera "Sultana", starł się z flagową galerą Don Juan "La Real". Okręty zwarły się ze sobą i doszło do krwawej walki wręcz. Po godzinie, w którym to czasie galery z obu stron dostarczały posiłki, galera "Sultana" została zdobyta. Ali Pasza otrzymał postrzał w głowę, a gdy upadł na pokład rozwścieczeni żołnierze hiszpańscy obcięli mu głowę i zatknęli ją na pice. To, jak również widok porwanego Sztandaru Kalifów, doprowadziło do całkowitego załamania morale na tureckich galerach, co miało odniesienie do ich panicznej ucieczki i poniesionych w jej trakcie strat.

</doc>
<doc id="1924901" url="https://pl.wikipedia.org/wiki?curid=1924901" title="Samodzielny Korpus Azerbejdżański">
Samodzielny Korpus Azerbejdżański



</doc>
<doc id="1924902" url="https://pl.wikipedia.org/wiki?curid=1924902" title="Koszmarny Karolek i wstrętne gacie">
Koszmarny Karolek i wstrętne gacie



</doc>
<doc id="1924903" url="https://pl.wikipedia.org/wiki?curid=1924903" title="Koszmarny Karolek i nieznośna niania">
Koszmarny Karolek i nieznośna niania



</doc>
<doc id="1924904" url="https://pl.wikipedia.org/wiki?curid=1924904" title="Koszmarny Karolek i cuchnąca bomba">
Koszmarny Karolek i cuchnąca bomba



</doc>
<doc id="1924905" url="https://pl.wikipedia.org/wiki?curid=1924905" title="Koszmarny Karolek i wizyta królowej">
Koszmarny Karolek i wizyta królowej



</doc>
<doc id="1924906" url="https://pl.wikipedia.org/wiki?curid=1924906" title="Koszmarny Karolek. Drakońska dawka">
Koszmarny Karolek. Drakońska dawka



</doc>
<doc id="1924908" url="https://pl.wikipedia.org/wiki?curid=1924908" title="Stefan Chaszczyński">
Stefan Chaszczyński

Stefan Chaszczyński (ur. 9 marca 1900 w Łupkowie, zm. 4 lutego 1978 w Bradford) – podpułkownik piechoty Polskich Sił Zbrojnych, działacz społeczny.
Życiorys.
Urodził się 9 marca 1900 roku w Łupkowie, pow. liskim jako syn Stanisława. W 1922 roku został zweryfikowany w stopniu porucznika ze starszeństwem z dniem 1 lipca 1920 roku. W latach 20. XX wieku pełnił służbę w 37 pułku piechoty w Kutnie, a następnie w 5 pułku strzelców podhalańskich w Przemyślu. 29 kwietnia 1933 roku został mianowany kapitanem ze starszeństwem z dniem 1 stycznia 1933 roku i 19. lokatą w korpusie oficerów piechoty, a na stopień majora został mianowany ze starszeństwem z 19 marca 1939 roku i 79. lokatą w korpusie oficerów piechoty. W marcu 1939 roku dowodził 3 kompanią karabinów maszynowych 5 psp.
Prowadził społeczną pracę uświadamiania wiejskiej społeczności o jej polskich korzeniach w celu zminimalizowania wpływów nacjonalistów ukraińskich. Był pomysłodawcą i organizatorem imprez kulturalnych i sportowych, uzyskiwane środki przekazywał na budowę kościołów, widząc w nich punkty wzmacniające polskość na tych ziemiach.
W kampanii wrześniowej 1939, w stopniu majora, dowodził batalionem Obrony Narodowej „Turka” w akcji na Podkarpaciu. Jego oddział podporządkowany był dowódcy 216 pułku piechoty. Z resztkami batalionu wydostał się z okrążenia i przekroczył granicę Węgier, gdzie został mianowany komendantem jednego z największych obozów dla internowanych. Natychmiast przystąpił najpierw do organizowania obozu, a zaraz potem nadzorował przedostawanie się grup żołnierzy do Francji w celu zasilenia tworzącej się tam Armii Polskiej. Po tym jak większość żołnierzy opuściła obóz, on sam udał się w maju 1940 roku do Francji, gdzie w czerwcu dotarł do Coëtquidan. Tuż przed klęską Francji był ewakuowany do Wielkiej Brytanii. 
20 grudnia 1941 roku został przeniesiony do I Oficerskiego Baonu Szkolnego na stanowisko dowódcy plutonu broni ciężkiej. 15 maja 1942 roku został odkomenderowany do Szkoły Podchorążych Piechoty i Kawalerii Zmotoryzowanej na stanowisko zastępcy komendanta szkoły. 2 listopada 1942 roku został przeniesiony do 2 batalionu strzelców w Cupar na stanowisko zastępcy dowódcy batalionu. 7 maja 1943 roku po odejściu z batalionu płk. Leśniaka został mianowany jego dowódcą. W batalionie panowała wówczas trudna sytuacja, gdyż większość jego żołnierzy zasiliła inne polskie formacje wojskowe, a sam batalion został skadrowany i przemianowany na 2 batalion grenadierów. Na stanowisku dowódcy pozostał do końca istnienia oddziału. W ostatnim okresie jego istnienia prowadził intensywne spotkania z żołnierzami, mające na celu uświadomienie ich o sytuacji politycznej panującej w Polsce. Efektem jego pracy było, że batalion miał najniższy w dywizji procent zgłaszających chęć do powrotu do kraju.
Po demobilizacji (posiadał stopień podpułkownika) pracował przez 18 lat w sklepie fabrycznym fabryki tekstyliów w Selkirk. W roku 1965 po przejściu na emeryturę przeniósł się do Bradford (gdzie jego syn dostał pracę na eksponowanym stanowisku). przez lata był bardzo zaprzyjaźniony z generałem Kazimierzem Glabiszem. Utrzymywał też bliskie kontakty z weteranami będąc m.in. inicjatorem powołania do życia Koła b. Żołnierzy 2 Baonu Grenadierów „Kratkowane Lwiątka” w którego działalności brał bardzo aktywny udział uczestnicząc m.in. we wszystkich zjazdach organizacji. Za swoje zasługi w działalność koła, otrzymał tytuł honorowego prezesa.
Zmarł po krótkiej chorobie 4 lutego 1978 roku w Bradford i tam został pochowany.

</doc>
<doc id="1924909" url="https://pl.wikipedia.org/wiki?curid=1924909" title="Portoryko na Mistrzostwach Świata w Lekkoatletyce 2009">
Portoryko na Mistrzostwach Świata w Lekkoatletyce 2009

Portoryko na Mistrzostwach Świata w Lekkoatletyce 2009 – reprezentacja Portoryko podczas czempionatu w Berlinie liczyła 4 zawodników. Jedyny medal zdobył Javier Culson w biegu na 400 metrów przez płotki.

</doc>
<doc id="1924912" url="https://pl.wikipedia.org/wiki?curid=1924912" title="Lionel Cox">
Lionel Cox

Lionel Malvyne Cox (ur. 26 stycznia 1930 w Brisbane - zm. 9 marca 2010 w Sydney) — australijski kolarz, dwukrotny medalista olimpijski.
Kariera.
Największe sukcesy w karierze Lionel Cox osiągnął w 1952 roku, kiedy zdobył dwa medale podczas igrzysk olimpijskich w Helsinkach. Wspólnie z Russellem Mockridge'em zdobył złoty medal w wyścigu tandemów, pokonując w finale ekipę Związku Południowej Afryki w składzie: Raymond Robinson i Tommy Shardelow. Na tych samych igrzyskach wywalczył ponadto srebrny medal w sprincie, ulegając jedynie Włochowi Enzo Sacchiemu, a bezpośrednio wyprzedzając Niemca Wernera Potzernheima. W 1954 roku wystartował na mistrzostwach świata w Kolonii, gdzie zajął czwarte miejsce w sprincie amatorów, przegrywając walkę o brąz z Francuzem Rogerem Gaignardem. W tym samym roku wystąpił na igrzyskach Imperium Brytyjskiego i Wspólnoty Brytyjskiej w Vancouver, ale ponownie nie zdobył medalu. Cox zajął co prawda drugie miejsce w sprincie, jednak o zakończeniu wyścigu został zdyskwalifikowany. W latach 1953 i 1955 zajmował trzecie miejsce w Grand Prix Paryża. Nigdy nie zdobył medalu na torowych mistrzostwach świata.

</doc>
<doc id="1924918" url="https://pl.wikipedia.org/wiki?curid=1924918" title="Chatka AKT Hutniczy Grzbiet">
Chatka AKT Hutniczy Grzbiet

Chatka AKT Towarzystwa Bażynowego – chatka studencka, położona na w Karkonoszach, w północnej części Hutniczego Grzbietu na wysokości ok. 1050 m n.p.m.. Opiekunem obiektu jest Towarzystwo Bażynowe.
Dojście do chatki.
W bezpośrednim sąsiedztwie chatki nie przebiegają żadne znakowane szlaki turystyczne. Dojście do obiektu odbywa się z Jagniątkowa (szlak zbiega się z Głównym Szlakiem Sudeckim ponad Przełęczą Dołek), z którego trzeba odbić w kierunku zachodnim.

</doc>
<doc id="1924933" url="https://pl.wikipedia.org/wiki?curid=1924933" title="Świątynia Dongyue w Pekinie">
Świątynia Dongyue w Pekinie

Świątynia Dongyue w Pekinie (chin. upr. 北京东岳庙, chin. trad. 北京東嶽廟, pinyin "Bĕijīng Dōngyuè Miào") – świątynia znajdująca się przy ulicy Shenlu w dzielnicy Chaoyang w Pekinie, poświęcona bóstwu góry Tai Shan, jednej z pięciu świętych chińskich gór.
Historia.
Budowę świątyni rozpoczął w 1319 roku Zhang Liusun, członek założonej przez Zhang Daolinga taoistycznej szkoły Pięciu Miar Ryżu. Prace budowlane zakończyły się w 1323 roku, już po jego śmierci. Swój obecny kształt i nazwę otrzymała po renowacji przeprowadzonej w 1447 roku. Dwukrotnie przebudowana i rozbudowana za rządów dynastii Qing. 
Zabudowania świątyni doznały znacznych zniszczeń podczas zawirowań XX-wiecznej historii Chin, następnie mieściły się w nich biura i szkoła. W 1996 roku świątynia została uznana za część chińskiego dziedzictwa narodowego i rozpoczęto jej generalny remont, którego koszt wyniósł 5.8 mln juanów. Po zakończeniu prac renowacyjnych w 2002 roku ulokowano w niej Muzeum Sztuki Ludowej.
Architektura.
Świątynia składa się z trzech dziedzińców, zajmujących łącznie powierzchnię 4.7 hektara. Naprzeciwko świątyni, po drugiej stronie ulicy, wznosi się ustawiona w 1607 roku brama pamiątkowa pailou o trzech wejściach, pokryta zielonymi i żółtymi płytkami. 
Najważniejsze budynki świątyni znajdują się przy głównym dziedzińcu. Są to Pawilon Góry Tai Shan ("Daizongbaodian") i Pawilon Doskonalenia Moralności ("Yudedian"). Są symetrycznie otoczone przez pawilony Sanmaojun, Binglinggong, Fucaishen i Guangsishen. W dwóch głównych korytarzach prowadzących do pawilonu Daizongbaodian znajdują się 72 pomieszczenia z umieszczonymi wewnątrz posągami bóstw, reprezentujących różne formy ludzkiej działalności i siły natury. W samym pawilonie znajduje się posąg boga góry Tai Shan, otoczonego przez sługi.
Na dziedzińcach świątyni ustawiono ponad 100 kamiennych stel, pochodzących z czasów dynastii Yuan, Ming i Qing. Najcenniejsza jest pochodząca z 1329 roku, mierząca 4 metry wysokości, na której mistrz kaligrafii Zhao Mengfu w 2786 znakach opisał życie fundatora świątyni.

</doc>
<doc id="1924936" url="https://pl.wikipedia.org/wiki?curid=1924936" title="PVD">
PVD



</doc>
<doc id="1924937" url="https://pl.wikipedia.org/wiki?curid=1924937" title="Physical Vapour Deposition">
Physical Vapour Deposition



</doc>
<doc id="1924939" url="https://pl.wikipedia.org/wiki?curid=1924939" title="Tiantai">
Tiantai

Tiantai (, pinyin "Tiāntái zōng"; Wade-Giles "T’ien-t’ai tsung"; kor. 천태 "Ch'ŏnt'ae chong"; jap. "Tendai"; wiet. "Thiên thai") – jedna z najważniejszych szkół buddyzmu chińskiego, założona w VI wieku przez Zhiyi. Jej nazwa pochodzi od góry Tiantai w prowincji Zhejiang, na której znajdował się główny klasztor szkoły.
Wyznawcy tiantai poświęcali się studiowaniu Sutry lotosu, uważając że zawiera ona w sobie całą esencję buddyzmu i godzi różne drogi prowadzące do oświecenia.
Szkoła ta zanikła po 845 roku, na skutek prześladowań buddyzmu za czasów dynastii Tang.
Historia szkoły.
Uważa się, że szkoła "tiantai" została założona przez mnicha nazwiskiem Zhiyi, gdyż to właśnie on był tym, który usystematyzował doktryny szkoły i doprowadził je do ostatecznego zakończenia. Trzeba wspomnieć jednak o jego dwóch poprzednikach, którymi byli Huiwen (o którym wiadomo bardzo mało) i Nanyue Huisi. Chociaż Zhiyi powinien być pierwszym patriarchą szkoły, to z szacunku dla wybitnych prekursorów pierwszym patriarchą został Nagardżuna, drugim – Huiwen, trzecim – Nanyue Huisi, a dopiero czwartym – Zhiyi.
Po krótkim pobycie w Nankinie Zhiyi zatrzymał się na górze Tiantai. Wkrótce stał się tak bardzo znany, że cesarz Xuan Di (chiń. 宣帝) z dynastii Chen (chiń. 陳) w 577 r. wydał dekret, w którym ogłosił, że wszystkie dochody z całego dystryktu maja zasilić klasztorną wspólnotę tiantai. Prawie wszystkie klasztory założone na tej górze należały do tej szkoły.
Sam Zhiyi, tak jak większość wybitnych nauczycieli przed nim, nie pozostawił po sobie wielu napisanych tekstów, jednak jego uczniowie zapisali jego wykłady. Dotyczyły one głównego tekstu szkoły, czyli "Sutry Lotosu". Trzema najważniejszymi pracami powstałymi z wykładów mistrza Zhiyi były:
W następnych latach szkoła związała się z dynastią Sui, która panowała w latach 581–618, co spowodowało, iż po dojściu do władzy Tangów, szkoła utraciła poparcie władz (w przeciwieństwie do szkoły "huayan"). Wtedy rozwinął swą działalność Zhang’an Guanding (561-632) – piąty patriarcha. Nie cieszył się on poparciem nawet przez cesarza Yang Di z dynastii Sui. Guanding napisał kilka wersji wstępu do monumentalnej pracy Zhiyi "Mohe zhiguan" i w ostatniej wersji stworzył podstawę przekazu nauk i ideologii szkoły. Powtórzył wersję z patriarchami Indii z "Fu fazang yinyuan zhuan" (pol. "Relacja Awadany z przekazu Skarbu Dharmy"). Była to tzw. „zachodnia“ linia przekazu. Natomiast „wschodnia“ linia przekazu Dharmy biegnie wstecz do Huiwena od Zhiyi. Żaden z mistrzów szkoły nie podjął próby połączenia linii „zachodniej“ ze „wschodnią“. Natomiast Nagardżuna – 13 patriarcha linii „zachodniej“ – został uznany za „głównego rodowego przodka“ (chiń. "gaozushi"). Stało się tak dlatego, iż Huiwen był wnikliwym czytelnikiem pracy "Dazhidu lun", uchodzącej wówczas za dzieło Nagardżuny.
W VIII w. działał jeden z największych mistrzów szkoły i jej odnowiciel, dziewiąty patriarcha – Jingxi Zhanran. Jego bardzo wpływowym dziełem był podręcznik ordynacyjny "Fanwang jing". Zajął się w nim m.in. "ordynacją przez samego siebie". Według niego można się było samemu zaordynować biorąc w czasie ceremonii buddów i bodhisattwów jako wyświęcających. W takim przypadku już samo wzięcie schronienia było przyczyną powstania samej istoty wskazań (chiń. "jieti") w samo ordynującym się uczestniku ceremonii.
W okresie Song narosła kontrowersja pomiędzy klasztorami z góry Tiantai (chiń. "shanjia", pol. "domowa góra") utrzymującymi pierwotną doktrynę, a klasztorami tiantai znajdującymi się w innych regionach Chin (chiń. "shanwai", pol. "poza górą") i propagujące nową doktrynę ("czystego umysłu"). Reprezentantem "góry" był Siming Zhili (960-1028), najwcześniejszym reprezentantem "poza górą" był Yuanqing (zm. 997). W myśli Zhili istnieje intersubiektywna relacja pomiędzy odczuwającymi istotami a buddami (lub raczej pomiędzy każdą odczuwającą istotą a każdym buddą). Zatem relacja pomiędzy każdą parą osób oświeconych i nieoświeconych może być rozumiana z różnych perspektyw, bez żadnej subiektywności zredukowanej do drugiej. Natomiast frakcja z "poza góry" konsekwentnie redukowała relację pomiędzy buddami a odczuwającymi istotami do procesu emanacji z prawdziwego umysłu buddy. Echa tego konfliktu można znaleźć także w szkole chan. Frakcja górska była paralelna do praktyki "huatou" w szkole linji, a frakcja "poza górą" – z "cichą iluminacją" (chiń. "mozhao chan", jap. "mokusho-zen") szkoły caodong. Ogólnie, te nowe idee powstały pod wpływem szkoły chan i szkoły huayan, a zwłaszcza dużą rolę odegrały prace mistrza chan i patriarchy huayan – Guifenga Zongmi.
Ostatecznie zwyciężyła strona "domowej góry". Prace Zhili stały się częścią ortodoksyjnego kanonu tiantai w czasie panowania dynastii Tang.
Wielkim ciosem były prześladowania buddyzmu w IX wieku. W ich wyniku upadająca szkoła utraciła zasadniczo prawie wszystkie swoje teksty. Mnisi, którzy chcieli szkołę w różnych okresach reaktywować, musieli sprowadzać teksty z Korei lub Japonii.
Od IX w. klasztory szkoły na górze Tiantai zaczęły być przejmowane przez szkołę chan.
Około XI w. rozpoczęło się ponowne ożywienie szkoły tiantai. Znany był Siming Zhili (960-1028), uczeń Yitonga (zm. 988), mający ponad 30 bliskich uczniów. Ważną postacią tego okresu był Ciyun Zunshi (964-1032). W swojej działalności skupił się na promocji rytuałów dla świeckich buddystów. Usiłował on także odciągnąć ludzi od używania krwi, mięsa i alkoholu w pogrzebowych i poświęconych przodkom rytuałach. Ciyi z kolei energicznie zajmował się także propagowaniem praktyk, w których zaadoptował lokalne chińskie bóstwa i duchy do religii buddyjskiej oraz mocno naciskał na przeprowadzanie rytuałów skruchy. Obaj także zajmowali się popularyzowaniem praktyk Czystej Krainy poprzez zakładanie świeckich stowarzyszeń mających w nazwie słowo "lotos" (chiń. "lianshe"). Dzięki ich działalności szkoła ta stała się w okresie Song jedną z dominujących form buddyzmu w Chinach (poza chanem). Jednym z działających wówczas mistrzów tiantai był Jingfan (zm. 1128), który również miał bliskie relacje ze Szkołą Czystej Krainy.
Do XI w. żaden z klasztorów należących do szkoły tiantai nie był klasztorem publicznym. Właściwie wszystkie publiczne klasztory należały do szkoły chan. Prawdopodobnie pierwszym publicznym klasztorem tiantai stał się Yanqing. Siming Zhili twierdził w petycji z 1010 r., że poprzedni opat klasztoru przekazał go jemu, pod warunkiem, że stanie się on klasztorem publicznym poświęconym nauczaniu doktryny tiantai. W następnych latach pojawiły się publiczne klasztory przeznaczone dla członków linii przekazu tiantai. To doprowadziło do stworzenia formalnego rozróżnienia pomiędzy publicznymi klasztorami chan, a publicznymi klasztorami skojarzonymi albo ze szkołą tiantai, albo ze szkołą huayan. Prawo podatkowe z 1145 r. ustanawiało podatki różnej wysokości dla mnichów żyjących w dziedzicznych klasztorach szkoły winaji, publicznych klasztorach chan i publicznych klasztorach doktrynalnych (tiantai, huayan). Czyli w tym czasie podział taki był już oficjalny. 
Pod koniec XI w. szkoła chan zaczęła tracić do pewnego stopnia swoją uprzywilejowaną pozycję. Klasztory publiczne z opatami należącymi do szkoły tiantai lub huayan stawały się coraz liczniejsze, kosztem establishmentu chan. Na początku XIII wieku już tylko połowa publicznych klasztorów należała do szkoły chan
Upadek Songów spowodował kolejny kryzys szkoły. Dynastia Yuan wspierała buddyzm tybetański, a chan kontynuował swój rozwój i popularność atakując inne szkoły. Najważniejszą postacią okresu Yuan był zapewne Xuxi Huaize (pocz. XIV w.). Napisał on polemiczny traktat "Zapiski z przekazu pieczęci umysłu Buddy w tiantai", w celu obrony tradycji tiantai przeciwko krytyce ze strony szkoły chan.
W XVI- i XVII-wiecznych Chinach odrodzenie buddyzmu zaczęło się najpierw w szkołach doktrynalnych, takich jak tiantai, huayan i faxiang, zwłaszcza iż cesarzem był sprzyjający buddyzmowi Wanli panujący w latach 1572–1620. Jedną z głównych postaci tego odrodzenia był Miaofeng Zhenjue (1537–1589), który studiował pod kierunkiem Yuetinga Mingdego (1531–1588), dobrze zaznajomionego z tekstami różnych szkół buddyjskich i nie mającego skłonności do wybrania jednej z nich. Podobno jednak Miaofeng nie skorzystał z jego nauczania i zrozumiał doktrynę tiantai poprzez tzw. „naturalne włączenie“ (chiń. "xingju"), dzięki czytaniu prac Siminga Zhili. W 1554 r. rozpoczął karierę jako mistrz tiantai. Miał on dwóch wybitnych uczniów – Wujina Chuandenga (znanego także jako Youxi) (1554–1628) i Wulou Chuanpinga (1565–1614). Wujin ożywił słynne klasztory tiantai Gaoming i Ayuwang. Jednym z najważniejszych tekstów powstałych w tym okresie była praca Wujina "O naturze wliczając dobro i zło". Podjął próbę zharmonizowania nauk tiantai z konfucjanizmem i z ideami zawartymi w "Sutrze Śurangamie". Tianxi Shoudeng (1607–1676) – uczeń Wujina Chuandenga – stał się jednym z najbardziej wpływowych nauczycieli i egzegetów tiantai w okresie Qing,
Mnich Dixian (1852–1932) ożywił pod koniec XIX i na początku XX wieku szkołę tiantai. Od 21 stycznia 1913 r. był opatem klasztoru Guanzong w Ningbo, w którym w 1913 r. założył seminarium. Ponad 100 000 osób uważało się za jego uczniów. Jego uczniem był Tanxu (1875–1963), słynny wykładowca i założyciel klasztorów. W 1922 r. założył Instytut Buddyjskich Nauk w Wuchang.
Nauki szkoły zostały przeniesione do Korei i Japonii. Do Korei wprowadził nauki tej szkoły mnich Hyŏngwang, uczeń Nanyuego Huisiego, a nieco później mnich z Goguryeo – Payak (562–613), który był uczniem mistrza Zhiyi. Szkoła nosiła nazwę "ch'ŏnt'ae" (cheontae). W XI w. reformator buddyzmu Taegak Ŭich'ŏn (Daegak Euicheon; 1055–1101) ponownie zakłada szkołę. Do Japonii wprowadził ją w 805 r. mnich Saichō (767–822).
Doktryna.
Szkoła ta (tak jak i szkoła "huayan" reprezentuje charakterystyczną i całkowicie chińską buddyjską odpowiedź na indyjski buddyzm. Tiantai wprowadziła wyróżniające się hermeneutyczne podejście do potężnego buddyjskiego kanonu. Wykazywała silne nastawienie synkretyczne, stworzyła system "panjiao" do rankingu sutr, którego kulminacją, według tej szkoły, była "Sutra Lotosu". Tiantai podkreślała doktrynę Jednego Umysłu, uniwersalną naturę Buddy i że pierwotny budda jest tym samym, co wszechświat.
Szkoła tiantai obrazuje chińską próbę ustanowienia wielkiej eklektycznej szkoły rozpoznającej wszystkie formy buddyzmu. Dzięki jej wszechstronności i encyklopedycznej naturze, znalazło się w niej miejsce dla wszystkich sutr. Były one postrzegane jako teksty stopniowo ujawniane przez Nauczyciela, gdy zorientował się, że jego słuchacze zaczynali stopniowo rozumieć jego przesłanie coraz lepiej. Ta szkoła nie widziała antagonizmu pomiędzy hinajaną a mahajaną, wszystkie sutry były akceptowane jako prawdziwe słowa Buddy, wygłaszane podczas pewnego okresu. Jednak szkoła ta uważała, że "Saddharma" zawiera istotę wszystkich nauk. Uważała także, że każdy człowiek może stać się Buddą, gdyż wszyscy posiadamy naturę Buddy.
Nowy sposób myślenia o buddyzmie rozwinął się w tej szkole na podstawie takich buddyjskich idei jak Cztery Szlachetne Prawdy, współzależne powstawanie, chwilowość (kśanikawada), pustka (siunjata), dwie prawdy, nie-ja (anatman) i środkowa droga.
Klasyfikacja sutr i nauk.
W związku z masowym napływem tekstów buddyjskich do Chin, Chińczycy poczuli się zagubieni z powodu ich ilości. W północnych Chinach, w czasie panowania Północnej dynastii Wei (386-535) powstała tendencja do klasyfikowania i usystematyzowania tej olbrzymiej masy sutr, które zostały przetłumaczone w tym okresie na język chiński.
Zhiyi, świetnie zaznajomiony z całym kanonem, stworzył system zwany "panjiao" (chiń. 判教) czyli "podział okresów nauczania". System ten można podsumować zwrotem "pięć okresów i osiem nauk". "Pięć okresów" dotyczy podziału zgodnego z chronologią, a "osiem nauk" - podziału zgodnego z metodą i naturą. A zatem:
Zhiyi tłumaczył, iż Budda po osiągnięciu oświecenia pozostawał w stanie ekstazy i w tym stanie umysłu wygłosił w ciągu 3 tygodni Sutrę Awatamsaki. Jednak tylko ludzi o najwyższych możliwościach intelektualnych byli zdolni do jej pełnego zrozumienia. Słuchacze zachowywali się jakby byli głusi lub głupi i rozeszli się niezadowoleni. To przekonało Buddę, że ludzie nie są jeszcze gotowi na tak głębokie nauki i zdecydował się na głoszenie prostych tekstów hinajany, czyli Agam.
Okres "Agam" trwał 12 lat. To, co wtedy Budda nauczał, nie było pełną a tylko dostosowaną prawdą, składającą się z Czterech Szlachetnych Prawd, Ośmiorakiej ścieżki i Dwunastu ogniw współzależnego powstawania. Te nauki mógł zrozumieć każdy, więc ludzie masowo przychodzili słuchać Buddy i się nawracali, łącznie z jakszami, demonami itd. Ponieważ sutry te zostały pomyślane tak, aby przyciągnąć słuchaczy, okres ten nazywa się czasem "zachęcającym".
Po wygłoszeniu tych podstawowych nauk, które były zrozumiałe dla ludzi, Budda doszedł do wniosku, iż trzeba pójść naprzód. Powiedział słuchaczom, że "Agamy" nie zawierają ostatecznej prawdy, która jest zawarta w sutrach mahajany, które każdy powinien zrozumieć, aby osiągnąć wyzwolenie. Jednak w tym okresie, który trwał osiem lat, Budda również nie głosił prawd mahajany w pełni, zasadniczo był zainteresowany w porównywaniu hinajany z mahajaną. W celu zniszczenia dumy i samozadowolenia tych, którzy wierzyli w ideał hinajany, czyli "arhata", wskazał na nadrzędny ideał mahajany - "bodhisattwę", który jest głównie zainteresowany wybawieniem innych. Tan okres jest nazywany "Wajpulją" (skr. "Vāipulya") lub "fangtang" (szerokie i równe). Szerokie, bo te nauki są uniwersalne, a równe, bo sutry te nauczają o "samathā" - identyczności Buddy i człowieka. Ponieważ w tym okresie Budda skarcił arhatów za ich błędne poglądy, czasem nazywa się ten okres "karcącym".
Następny okres trwał 22 lata. Budda rozpoczął wtedy omawiać abstrakcyjne metafizyczne problemy. Najlepszym przykładem jest Sutra Mahapradźniaparamity. W tym okresie mówiąc np. o absolucie używał negatywnych sformułowań. Wykazał również całkowite nieistnienie przeciwieństw.
W okresie piątym Budda podkreślał całkowitą tożsamość przeciwieństw. Trzy pojazdy: śrawaków, pratjekabuddów i bodhisattwów, są obecnie zjednoczone w jeden pojazd - ekajana. Misją Buddy na ziemi jest wybawienie wszystkich istot, a to może być jedynie wykonane w zgodzie z "Saddharmą". Dlatego "Saddharma" jest uważana za najwyższą naukę Buddy. Okres ten obejmował ostatnie osiem lat życia Buddy.
Myśliciele szkoły uważali, że Budda czasem wygłaszał nauki pięciu okresów równocześnie. Aby omówić tą ewentualność szkoła wypracowała schemat ośmiu nauk; cztery związane z metodami nauczania i cztery związane z naturą nauk.
Dwie ostatnie metody (sekretna i nieokreślona) były wykorzystywane przez Buddę, gdy musiał nauczać ludzi o całkowicie różnych zdolnościach w tym samym czasie. Umiejętność Buddy do przekazywania różnych nauk różnym ludziom w tym samym czasie, a więc mówienia wieloma głosami naraz, wymagała oczywiście nadnaturalnych mocy, które Budda posiadał. Mógł również mówić w tym samym czasie w wielu różnych miejscach. Mógł milczeć w jednym miejscu, lecz mówić w innym.
W przeciwieństwie do tych, którzy uważali, że Budda mówił jednym głosem, ale słuchacze rozumieli jego słowa różnie, Zhiyi twierdził, iż Budda celowo mówił wieloma głosami, a różnice w przekazie wynikały nie z różnych interpretacji przez słuchaczy, ale z różnych intencji Buddy.
Następnie Zhiyi musiał połączyć ten podział z pięcioma okresami. 
Trojaka prawda.
Szkoła tiantai postępowała za naukami Nagardżuny, że wszystkie złożone rzeczy są nietrwałe, że wszystkie dharmy nie mają własnego "ja" i że tylko nirwana jest spokojem. Również jedną z jego nauk było to, że istnieje prawdziwy stan noumenu, który może być urzeczywistniony i przejawiony w fenomenie. Nie istnieje noumen poza fenomenem. Co więcej - sam fenomen jest w rzeczy samej noumenem. Aby uniknąć dychotomicznego myślenia o nich (noumen kontra fenomen), szkoła tiantai rozwinęła teorię trojakiej prawdy: pustki (chiń. 空 "kong"), chwilowości (chiń. 假 "jia") i środka (chiń.中 "zhong") :
Te trzy prawdy podkreślają ideę totalności i wzajemnej tożsamości - całość i jej części są tożsame. Zatem np. cały wszechświat i wszyscy buddowie mogą być obecni w ziarnku piasku lub na szczycie włosa. Mistrz szkoły określił to tak: "yinian sanqian" (一念三千; "jedna myśl w trzech tysiącach światów"). To wyrażenie ma ukazać wzajemne przenikanie się wszystkich dharm i ostateczną jedność wszechświata.
Trojaka kontemplacja.
Potrójna kontemplacja była praktyczną stroną koncepcji Zhiyi o potrójnej prawdzie, kluczowym terminie związanym z tradycją tiantai.
Trojaka kontemplacja odnosi się zarówno do "trojakiego zaprzestania" (chiń. 三止 "sanzhi", skr. "śamatha") jak i "trojakiego wglądu/kontemplacji" (chiń. 三觀 "sanguan", skr. "vipaśyanā").
Absolutny umysł.
Tożsamość fenomenów z noumenem (absolutem) była wyjaśniana przez doktrynę absolutnego umysłu. Ten absolutny umysł zawiera z sobie cały wszechświat. Tym samym istnienie wszystkie rzeczy w świecie zależy od tego umysłu. Absolutny umysł składa się z dwóch natur: czystej i nieczystej. Jego czysta natura jest odpowiedzialna za atrybuty Buddy, natomiast natura nieczysta, jest odpowiedzialna za miriady rzeczy w fenomenalnym świecie. W swojej substancji umysł absolutny jest wszędzie taki sam i niezróżnicowany, jednak w działaniu jest różnorodny i zatem zróżnicowany. Ale pomimo tej różnorodności, te wszystkie fenomenalne przejawienia się są harmonijnie zintegrowane w absolutnym umyśle.
Koncentracja i wgląd.
W tym świecie ogląd rzeczy przez człowieka jest obarczony błędem wynikającym z ułudy w jakiej żyją ludzie. Ta ułuda może być zniszczona tylko przez kultywację duchową. Praktyka (kultywacja) składa się z koncentracji (chiń. 止 "zhi") i wglądu (chiń. 觀 "guan"). Dzięki koncentracji można urzeczywistnić, że wszystkie dharmy nie mają własnej natury i dlatego nie cieszą się prawdziwym istnieniem. To, że odbieramy je jako prawdziwe wynika z naszych iluzji i wyobraźni. Gdy to urzeczywistnimy, wtedy wszystkie błędne myśli przestaną się pojawiać. Przez wgląd urzeczywistniamy, że chociaż dharmy nie mają prawdziwego istnienia, są wciąż kreowane przez umysł i ostatecznie cieszą się tymczasowym istnieniem oraz wykonują pewne światowe działania. Dlatego też wydaje się, że istnieją, tak jak sny.
Teoria, iż wszystko jest manifestacją absolutnego umysłu, poprowadziła logicznie do stanowiska zajętego przez Zhanrana, który utrzymywał, że natura Buddy może być znaleziona nawet w rzeczach nieożywionych, takich jak góry, rzeki, a nawet w najdrobniejszych cząsteczkach kurzu.
Praktyka.
Pierwsze swoje przemyślenia na temat praktyki Zhiyi zawarł w tekście "Li zhifa" (chiń. 立制法). Opisuje w nim dwa podstawowe podejścia do wyzwolenia. Pierwszym jest samotna praktyka głęboko w górach lub lasach, z daleka od innych. Drugie podejście jest dla niego ważniejsze, gdyż dotyczyło praktyki we wspólnocie mnisiej.
Wyróżnia trzy podstawowe sposoby religijnego życia we wspólnocie tiantai:
Najważniejsze było życie głównego budynku medytacji. Członkowie wspólnoty byli zobowiązani do przestrzegania sztywnego reżimu - wspólnej medytacji, kultu i uczęszczania na wykłady buddyjskiej doktryny. Medytacja składała się z czterech okresów medytacyjnych, trwających w sumie około ośmiu godzin. Oprócz tego społeczność brała udział w kultowych ceremoniach i usługach w sześciu interwałach: rano, w południe, późnym popołudniem, wieczorem, o północy i późnej nocy. Posiłki odbywały się dwukrotnie w ciągu dnia: rano i w południe.
Mnisi, a nawet i laicy, wykazujący wyjątkową motywację, byli zachęcani do skruchy w sanktuarium. Opuszczali wspólnotę mnichów z budynku medytacji i izolowali się w odosobnieniu na pewien okres. Tam prowadzili intensywną i efektywną formę praktyki znaną pod zbiorczą nazwą "czterech rodzajów samadhi" (chiń. "sizhong sanmei"). To wyrażenie jest związane wyłącznie ze szkołą tiantai. Nie odnosi się ono to czterech stanów samadhi, ale do czterech sposobów uprawiania samadhi. W swojej pracy "Mohe zhiguan" Zhiyi podaje klasyczną definicję czterech rodzajów samadhi.
Zasadniczo jest to po prostu medytacja nazywana "samadhi jednej praktyki" (chiń. "yixing sanmei", skr. "ekavyūha-samādhi"). Praktykujący siedzieli w medytacji przez okres 90 dni. 
Tę praktykę można utożsamić z praktyką znaną jako "pratyutpanna samadhi" (chiń. "banzhou sanmei"). Medytujący także przez okres 90 dni okrążał ołtarz z buddą Amitabhą.
Tę praktykę można skojarzyć z dwoma praktykami: lotosowym samadhi (chiń. "fahua sanmei") i skruchą "fangdeng" (chiń. "fangdeng chanfa"). Obie są ukształtowane wokół powtarzanych cyklów chodzenia i siedzącej medytacji. Skrucha "fangdeng" oparta była na "Da fangdeng tuoluoni jing". Dzienny plan był następujący: 1. Składanie ofiary, bicie pokłonów, skrucha, ślubowanie i rytualna ablucja; 2. Okrążanie sali z towarzyszeniem recytacji dharani; 3. Pokłony, skrucha i ślubowanie; 4. Siedzenie w medytacji; 5. Okrążanie sali z towarzyszeniem recytowanej dharani; 6. Siedzenie w medytacji. Lotosowe samadhi przybiera dwie formy. Pierwsza forma, to 21-dniowa praktyka oparta na 28 "Rozdziale o nawoływaniu bodhisattwy Samantabhadry" z "Sutry lotosu" i krótkim tekście "Sutra o praktyce wizualizacji bodhisattwy Samantabhadry". Ta medytacja polegała na intensywnym oddawaniu czci i recytowaniu "Sutry lotosu", oraz na sformalizowanej ceremonii spowiedzi znanej jako skrusze sześciu zmysłów (chiń. "liugen chanhui") lub skrusze lotosu (chiń. "fahua chanfa"). Drugą formą lotosowego samadhi była praktyka "anluo xing" (pol. "praktyka/kurs uspokajania i błogości.") oparta na 14 rozdziale "Sutry lotosu" (chiń. "anluo xing pin"). Trwała ona 21 dni i koncentrowała się całkowicie na uprawianiu głębokiego samadhi bez przeszkód w postaci stałych granic czasowych czy też przerw na przeprowadzenie rytuałów. Według podręcznika Zhiyi "Fahua sanmei chanyi" 21-dniową praktykę skruchy wykonywano samotnie w budynku składającym się z centralnego sanktuarium oraz dodatkowego pomieszczenia dla wykonywania siedzącej medytacji. W sanktuarium znajdował się wysoki tron, na którym znajdowała się kopia "Sutry lotosu". Nie było żadnych innych wyobrażeń, relikwii czy pism. Nad ołtarzem rozpięty był baldachim a na ścianach rozwieszone sztandary. Praktykujący miał dwie szaty - nową do noszenia wyłącznie w sanktuarium i starszą do noszenia poza nim. Przed tą praktyką medytujący przechodził tydzień oczyszczenia, w którym przygotowywał się duchowo do tej praktyki. O świcie dnia, w którym rozpocznie praktykę, praktykujący czyści i podłogę w sanktuarium, potem spryskuje perfumowaną wodą i szoruje perfumowanym błotem. Na ołtarzu aranżuje lampy olejne i kwiaty oraz zapala rzadki proszek kadzidlany. Skrucha rozpoczyna się wypracowanymi inwokacjami i ofiarowaniami do Trzech skarbów i buddów i bodhisattwów. Przez resztę odosobnienia ten rytuał jest powtarzany w skróconej formie. Medytujący wykonywał następnie zestaw rytuałów w sześciu interwałach dnia i nocy przez 21 dni:
1. Ofiarowanie Trzech Czynów ciała, mowy i umysłu; 2. Wychwalanie Trzech Skarbów - Buddy, Dharmy i Sanghi; 3. Pokłony i cześć dla różnych buddów; 4. Recytowanie formuły skruchy za grzechy sześciu organów zmysłów; 5. Końcowe wychwalanie Trzech Skarbów i recytowanie formuły Trzech schronień. Skrucha sześciu zmysłów była najdłuższą i najbardziej zawiłą częścią ceremonii. Składała się z pięciu etapów, które w tradycji tiantai stały się znane jako "pięć pokut" lub "pięcioraka skrucha" (chiń. "wuhui"): a. faktyczne wyznanie lub skrucha za grzechy (chiń. "chanhui"); b. błaganie buddów o pozostanie w świecie i obrócenie koła Dharmy (chiń. "quanqing"); c. życzliwe połączenie z zasługami innych (chiń. "suixi"); d. poświęcenie własnych zasług dla oświecenia wszystkich istot (chiń. "huixiang"); e. ślubowanie wybawienia wszystkich istot (chiń. "fayuan"). 
Tu również opisane są dwie postacie praktyki. Pierwsza łączy każdą formę medytacyjną, kultową lub duchowej dyscypliny, która nie jest ani chodzeniem, ani siedzącą medytacją opisanymi powyżej. Jako główny przykład podaje "skruchę qing Guanyin" (chiń. "qing Guanyin chanfa"). Druga - jest szczególnym rodzajem wolnej formy medytacyjnej, która aktywnie unika wszelkiego przestrzegania jakichkolwiek specyficznych wzorów i sposobów aktywności. Zhiyi nazywa ją "suiziyi", co oznacza "działanie/robienie jak ktoś chce". W bardziej technicznym określeniu "uprawianie samadhi gdziekolwiek czyjś umysł skierował się w danej chwili".
"Skrucha qing Guanyin" rozwinęła się na podstawie tekstu "Qing Guanshiyin pusa xiaofu duhai tuoluoni zhou jing" (pol. "Sutra dharani, która przywołuje bodhisattwę Awalokiteśwarę, aby rozproszył truciznę i krzywdę"). Praktyka jest podejmowana w odosobnionym budynku. Jego przygotowanie do praktyki wygląda podobnie do praktyki skruchy, łącznie z dwoma zestawami szat. Ołtarz znajduje się po zachodniej stronie sali, a na jego szczycie znajduje się trójca buddy Amitabhy: Amitabha, Awalokiteśwara i Mahasthmaprapta (chiń. "Dashizhi"). W tej praktyce może wziąć udział do dziesięciu osób i musi się ona zacząć w jednym z sześciu dni "uposatha" w miesiącu. W "Mohe zhiguan" nie ma żadnych wskazań odnośnie do długości trwania tej praktyki, jednak w "Guoqing bailu" precyzuje się trwanie praktyki od 21 do 49 dni. Podstawowy cykl rytuału dla skruchy qing Guanyin wyglądał następująco: 1. Inwokacja i pokłon przed Trzema Skarbami, siedmioma dawnymi buddami, buddą Amitabhą i bodhisattwami Awalokiteśwarą i Mahasthamapraptą, zgromadzeniem mędrców i trzema dharani z sutry; 2. Ofiarowanie kadzidełek i kwiatów; 3. Siedząca medytacja. 4. Inwokacja do Trzech Skarbów, inwokacja (chiń. "chengming") do imienia bodhisattwy Awalokiteśwary oraz ofiarowanie gałązki wierzbowej i oczyszczonej wody bodhisattwie. 5. Recytowanie wersów trzech dharani z sutry; 6. Wyznanie grzechów, skrucha i uczynienie ślubowań; 7. Pokłon przed Trzema Skarbami; 8. Trzy (lub siedem) okrążeń, po których jeden z uczestników praktyki siada na wysokim krześle i recytuje całą sutrę, podczas gdy inni uważnie jej słuchają. Ten rytuał był wykonywany w całości przez co najmniej dwa interwały, co zajmowało dzień i noc - ranek i wczesny wieczór. Pozostałe cztery interwały - południe, popołudnie, północ i późna noc - były przeznaczone na medytacje i zwykłą procedurę czynienia pokłonów przez buddami.
Znaczenie recytowania dwóch pierwszych dharani jest jasne - chodzi o zniszczenie zlej karmy. Natomiast w "dharani o sześciosylabowej frazie" liczba "sześć" jest utożsamiana z sześcioma krainami życia i śmierci. Dzięki recytowaniu tej dharani medytujący wywołuje sześć form Awalokiteśwary. Każda z nich przejawia się i usuwa przeszkody charakterystyczne dla sześciu krain:
Ostatnia z sześciu medytacji, które Zhiyi włączył w cztery rodzaje samadhi, to "suiziyi" czyli "uprawianie samadhi gdziekolwiek czyjś umysł skierował się w danej chwili". Nazwa "suiziyi" po raz pierwszy pojawia się w podręczniku napisanym przez Huisi "Suiziyi sanmei". Być może źródłem inspiracji do tej praktyki była "Śūraṅgama-samadhi sutra" (chiń. "Shoulengyan sanmei jing"). Zhiyi odziedziczył tę praktykę po swoim nauczycielu, jednak u niego występuje pod dwoma innymi nazwami, jako "jueyi sanmei" (pol. "samadhi utrzymywania świadomości umysłu [gdziekolwiek umysł wydarza się kierować]" i "feixing feizuo" (pol. "ani chodzenie, ani siedzenie"). Zhiyi nie wspomina o "Śurangamie", natomiast identyfikuje tę praktykę jako "jueyi sanmei" i wskazuje na "Pañcaviṃśatisāhasrikā-prajñāpāramitā-sūtra"(chiń. "Mohe banruo boluomi jing", pol. "Sutra doskonałej mądrości w dwudziestu pięciu tysiącach wersów"), w której praktyka ta się pojawia jako siedemdziesiąta druga na liście stu ośmiu wielkich mahajanistycznych samadhi.
Aby wykazać wszechstronność praktyki "suiziyi" Zhiyi w "Mohe zhiguan" wyróżnia cztery szerokie kategorie działania, do których można zastosować tę praktykę:
Te cztery kategorie zawierają wszystkie możliwe typy działania.
Faktyczna metoda dla rozumienia umysłu, gdy jest on w środku działania, skupia się według Zhiyi wokół czterech faz/znaków umysłowej aktywności (chiń. "siyun xinxiang"):
Chociaż istnieje nieograniczona różnorodność działań i wielość sposobów wyróżniania różnych psychologicznych i fizycznych okoliczności, które są obecne w każdym momencie aktywności, to w jadrze każdej aktywności leży ten właśnie wzór czterech faz powtarzających się nieustanie.
Praktykujący "suiziyi" musiał się najpierw zaznajomić z tymi czterema fazami i rozwinąć swoją medytacyjną koncentrację tak, aby mógł jasno wyróżnić ich obecność w każdej chwili mentalnej aktywności. Kiedy ten cel został osiągnięty, praktykujący skupia swoją uwagę na pierwszych dwóch fazach, które oznaczają faktyczne powstanie myślenia i działania. Utrzymując stałą świadomość momentu, gdy mentalny udział nabiera kształtu, medytujący poddaje te dwie pierwsze fazy rygorystycznej analizie w określeniach czterech możliwych alternatywach logicznego wniosku (chiń. "siju", skr. "catuṣkoti"). Aby zrozumieć podstawę, na której zamiar działania najpierw powstaje, śledzi uprzednie mentalne warunki - fazę "jeszcze nie myślenie". Gdy druga faza "bycia prawie myślącym" powstaje, zapytuje:
Następnie medytujący zwraca swa uwagę na pojawienie się drugiej fazy "bycia prawie myślącym". Zapytuje więc:
Dzięki tym pytaniom praktykujący dochodził do uchwycenia bezpodstawności wszystkich aspektów umysłu i działania. Pustość pozostałych dwu faz "faktycznego myślenia" i "posiadania myśli" ujawniała się i nie wymagały one dodatkowego wysiłku.
Porównując "suiziyi" z innymi praktykami czterech rodzajów samadhi widać, że wykazuje ona związek z bardziej zaawansowanymi technikami rozumienia umysłu niż z "pratjutpanną", lotosowym samadhi i skruchą "qing Guanyin". Była ona skuteczna w wykazywaniu pustki (skr. śunjaty) aktywności umysłowych. Zapewne dlatego Zhiyi nie zaliczał jej do wysoko ukształtowanych i rytualistycznych praktyk "opartych na sutrach", ale traktował ją jako "zwyczajną", która przez to, iż tworzy ten wnikliwy umysł, pełni główną rolę dla innych medytacji czterech rodzajów samadhi.
Praktyka "suiziyi" nie była przeznaczona dla wszystkich. W pracy "Jueyi sanmei xingfa" Zhiyi przedstawił wstępne dyscypliny prowadzące do pełnej praktyki "suiziyi":

</doc>
<doc id="1924940" url="https://pl.wikipedia.org/wiki?curid=1924940" title="Tiantai zong">
Tiantai zong



</doc>
<doc id="1924941" url="https://pl.wikipedia.org/wiki?curid=1924941" title="Pitch Shifter (efekt gitarowy)">
Pitch Shifter (efekt gitarowy)



</doc>
<doc id="1924943" url="https://pl.wikipedia.org/wiki?curid=1924943" title="Wilfred Mugeyi">
Wilfred Mugeyi

Wilfred Mugeyi (ur. 4 lipca 1969 w Harare) – zimbabwejski piłkarz grający na pozycji napastnika. Jest bratem-bliźniakiem Williama Mugeyi, także byłego reprezentanta kraju.
Kariera klubowa.
Karierę piłkarską Mugeyi rozpoczął w klubie Black Aces Harare. W jego barwach zadebiutował w 1991 roku w zimbabwejskiej Premier League. Grał w nim do 1994 roku, a na początku 1995 przeszedł do izraelskiego Maccabi Hajfa, w którym występował przez rok.
Jeszcze latem 1995 roku Mugeyi został zawodnikiem południowoafrykańskiego klubu Bush Bucks z miasta Umtata. W latach 1995-1996 grał w nim w pierwszej lidze, a od 1997 - w nowo powstałej Premier Soccer League. Przez 8 lat był podstawowym zawodnikiem zespołu. W 286 ligowych w spotkaniach strzelił 128 goli. W 2000 roku był wypożyczony do chińskiego Shenyang Haishi, ale rozegrał tylko jedno spotkanie w chińskiej Super League.
Latem 2003 roku Mugeyi przeszedł z Bush Bucks do Ajaksu Kapsztad. W sezonie 2003/2004 wywalczył z nim wicemistrzostwo Republiki Południowej Afryki. W Ajaksie grał do końca 2005 roku, a na początku 2006 odszedł do Free State Stars z miasta Bethlehem. W połowie tamtego roku zakończył karierę piłkarską.
Kariera reprezentacyjna.
W reprezentacji Zimbabwe Mugeyi zadebiutował w 1992 roku. W 2004 roku został powołany do kadry na Puchar Narodów Afryki 2004. Tam rozegrał 3 mecze: z Egiptem (1:2), z Kamerunem (3:5) oraz z Algierią (2:1).

</doc>
<doc id="1924944" url="https://pl.wikipedia.org/wiki?curid=1924944" title="Rzeki we Wrocławiu">
Rzeki we Wrocławiu

Rzeki we Wrocławiu – sieć rzeczna obejmująca rzeki i mniejsze cieki wodne przepływające w obszarze miasta Wrocław, stanowiące podstawę Wrocławskiego Węzła Wodnego. Największą wrocławską rzeką jest rzeka Odra. Jest jedyną rzeką we Wrocławiu, która nie tylko dopływa do miasta ale i odprowadza z jego obszaru niesione przez swój nurt wody. Pozostałe mniejsze rzeki to jej dopływy, I rzędu i dalszej rzędowości, które w obrębie granic administracyjnych Wrocławia, uchodzą do swoich recypientów. Dopływami Odry I rzędu, mającymi w obrębie administracyjnym miasta swoje ujście, są: Bystrzyca, Oława, Ślęza, Widawa. Z mniejszych cieków uchodzących bezpośrednio do Odry można wymienić strugi: Ługowina, Trzciana. Pozostałe rzeki i strugi, np. Dobra, Topór, Brochówka, Leśna i inne, to dopływy w.w. cieków. Duża liczba rzek i kanałów oraz mniejszych cieków spowodowała konieczność budowy wielu przepraw, a duża i niespotykana liczba cieków wodnych, wysp, mostów i kładek we Wrocławiu, wykreowała stosowanie w odniesieniu do miasta określenia: Wenecja Północy, Polska Wenecja. Wrocławskie rzeki stanowią również osie ciągów przyrodniczych i obszarów ocenianych jako cenne ekologicznie.
Rzeki.
Jak wyżej zaznaczono największą z wrocławskich rzek jest Odra, a pozostałe rzeki to Bystrzyca, Dobra, Oława, Ślęza i Widawa, a także Zielona. Wymienione rzeki mają charakter rzek nizinnych z wyjątkiem Bystrzycy, która posiada charakter rzeki podgórskiej. Dwa z głównych dopływów Odry – Oława i Widawa – w obszarze miasta płyną równolegle do Odry, w szerokiej odrzańskiej dolinie. Obecny układ koryt rzecznych, głównie rzeki Odry, znacznie różni się od historycznego, zmieniającego się w różnych okresach historii miasta, ze względu na zachodzące niegdyś procesy naturalnych przekształceń oraz zmian kierunku przepływu rzeki, jak i późniejszych inwestycji hydrotechnicznych polegających na przebudowie układu hydrologicznego rzeki i jej regulacji. Rzeki dzielą się na ramiona boczne oraz łączą z wybudowanymi kanałami, tworząc określoną sieć hydrologiczną, obejmującą również wyspy śródlądowe. Największą sieć ramion i kanałów tworzy Odra. Tu również istnieje najwięcej we Wrocławiu wysp, powstałych zarówno w sposób naturalny (np. wyspy Śródmiejskiego Węzła Wodnego), jak i wykreowanych w wyniku wykonania szeregu przekopów dla przeprowadzenia kanałów wodnych (np. Wyspa Opatowicka, Wyspa Rędzińska, Wyspa Szczytnicka, Wielka Wyspa).
Odra.
Odra w obszarze miasta jest na całej swej długości rzeką skanalizowaną, co oznacza, że każdy jej odcinek znajduje się w zasięgu oddziaływania, określonego dla danego odcinka rzeki, stopnia wodnego. Przepływa we Wrocławiu z południowego wschodu na północny zachód. Na krótkim odcinku w rejonie wsi Trestno stanowi granicę miasta i Gminy Siechnice. W rejonie tej właśnie wsi znajduje się wodowskaz, tzw. wodowskaz Trestno, którego obserwacja pozwala na kontrolę stanu wód dla miasta i ogłaszanie ostrzeżeń o ewentualnych zagrożeniach powodziowych. Odra wpływa do miasta na wysokości około 118 m n.p.m.. Następnie za osiedlem Opatowice, w Węźle Wodnym Bartoszowicko–Opatowickim, wody Odry rozdzielane są na koryto Odry w kierunku centrum miasta i na drugi kierunek wokół miasta przez Kanał Powodziowy i Kanał Żeglugowy. Główne koryto Odry biegnie za Stopniem Wodnym Opatowice w kierunku zachodnim. W rejonie osiedli Rakowiec – Plac Grunwaldzki – Dąbie, ku północy, poprzez Stopień Wodny Szczytniki, odchodzi ramię boczne, tzw. Stara Odra. W rejonie osiedla Zacisze, Stara Odra łączy się z kanałami (powodziowym i żeglugowym), i skręca na zachód, by w rejonie osiedla Kleczków – Szczepin – Różanka połączyć się z Odrą śródmiejską. Koryto Odry śródmiejskiej biegnie na zachód. Tu znajduje się ujście lewego jej dopływu – Oławy. W rejonie Starego Miasta i Ostrowa Tumskiego, Odra rozdziela się na dwa główne ramiona: Odrę Południową i Odrę Północną oraz mniejsze ramiona rzeki, tworząc zespół wschodnich wysp odrzańskich w Śródmiejskim Węźle Wodnym – Górnym. Następnie ramiona te łączą się na stosunkowo krótkim odcinku, był znów rozdzielić się na dwa ramiona opływające Kępę Mieszczańską. Dalej Odra śródmiejska płynie na północ i łączy się jak wyżej wspomniano ze Starą Odrą. Od tego miejsca znów płynie jednym korytem. Ten odciek nazywany jest dolną Odrą wrocławską. Za Stopniem Wodnym Rędzin, do rzeki uchodzą na prawym lewym brzegu: Ślęza, Ługowina i następnie Bystrzyca; a na prawym brzegu: Trzciana i następnie Widawa, która stanowi tu granicę miasta z Gminą Wisznia Mała. Końcowy odcinek Odry we Wrocławiu, na wschód od Janówka, również stanowi granicę miasta. Odra opuszcza obszar miasta na wysokości około 108 m n.p.m.. Łączna długość Odry, jej ramion bocznych i kanałów wodnych, w granicach miasta, to około 80 km, choć samej rzeki, kilometrowanej wzdłuż nurtu Odry śródmiejskiej, w tym jej ramienia Odry Południowej, to około 26–27 km.
Odra jest rzeką o największych możliwościach jej zagospodarowania. Od początku służyła celom transportowym i energetycznym, wcześniej także celom zaopatrzenia w wodę. Obecnie Odrzańska Droga Wodna jest częścią europejskiej drogi wodnej E–30.
Jak wyżej zaznaczono Odra na wrocławskim odcinku jest rzeką skanalizowaną. Na wszystkich jej ramionach i kanałach powstawały podczas kolejnych inwestycji budowle wodne w ramach określonych stopni piętrzących. Budowano także porty i stocznie jako niezbędną część infrastruktury transportu wodnego.
Rzeka ta wykorzystywana była także energetycznie. Obecnie pozostały dwie małe elektrownie wodne oraz nieczynny Młyn Maria.
Bystrzyca.
Bystrzyca przepływa przez Wrocław w zachodniej części miasta, w przybliżeniu z południa na północ. Przepływa w pobliżu takich osiedli jak: Jarnołtów, Ratyń, Leśnica, Marszowice i Stabłowice. Jest rzeką o charakterze podgórskim ze stosunkowo dużą zmiennością wielkości przepływów. Zachowały się liczne meandry i starorzecza, szczególnie w rejonie południowego odcinka tej rzeki w mieście. Obszar ten objęty jest bowiem ochroną w ramach Parku Krajobrazowego Dolina Bystrzycy. Rzeka była wykorzystywana energetycznie, wcześniej lokalizowano tu młyny (Jarnołtów, Młyn Leśnica), później elektrownie. Po wybudowaniu Zbiornika Mietków, nastąpiło zmniejszenie przepływów na odcinku poniżej zapory. Niedobory wody w rzece były między innymi przyczyną likwidacji elektrowni wodnej na Stopniu Wodnym Stabłowice, natomiast nadal eksploatowana jest elektrownia wybudowana na Stopniu Wodnym Marszowice.
Oława.
Oława we Wrocławiu wpływa do miasta na południowym wschodzie z kierunku równoległego do Odry, na terenach wodonośnych stanowiących podstawę zaopatrzenia miasta w wodę. Wody niesione przez Oławę są częściowo przerzucane z Nysy Kłodzkiej wybudowanym w tym celu kanałem Nysa–Oława. Po minięciu terenów wodonośnych Oława rozdziela się na Oławę Dolną i Oławę Górną, a ta ostatnia także na ramię środkowe. Na objętych tymi ramionami rzeki wyspach znajduje się Park Wschodni. Dalej, za osiedlami Wilczy Kąt i Siedlec, w rejonie osiedla Rakowiec, znajduje się niewielkie rozlewisko, które niegdyś pełniło funkcję kąpieliska Na Niskich Łąkach. Ujście Oławy do Odry znajduje się nieco powyżej Mostu Grunwaldzkiego. Również na tej rzece powstało wiele budowli związanych z gospodarką wodną, między innymi budowle związane z terenami wodonośnymi (np. Przepompownia Świątniki), jazy kierujące przepływem w poszczególnych ramionach rzeki przy Parku Wschodnim, czy Śluza nr 3 na jazie z przepompownią, jako element zabezpieczenia przeciwpowodziowego.
Ślęza.
Ślęza płynie przez miasto w przybliżeniu z południa na północ. Wpływa na teren miasta w rejonie osiedli Partynice – Klecina, a dalej płynie między osiedlami: Krzyki, Oporów, Grabiszynek, Grabiszyn, Muchobór Wielki, Muchobór Mały, Nowy Dwór, Żerniki, Kuźniki, Pilczyce, Kozanów i Maślice Małe. Za Oporowem kierunek biegu rzeki zmienia się na północno-zachodni, by za osiedlem Nowy Dwór znów skierować się na północ. Rzeka jest silnie uregulowana, na całej długości objęta obwałowaniami. W rejonie Pilczyc znajduje się niewielka elektrownia wodna, przed jej wybudowaniem w tym miejscu istniał młyn wodny. Poza nią na rzece w obrębie Wrocławia znajdują się tylko pojedyncze, niewielkie stopnie i urządzenia wodne (np. przy Kładce Oporowskiej).
Widawa.
Widawa jest rzeką o reżimie typowo nizinnym z niewielkimi spadkami. Płynie płytką doliną niemal równolegle do Odry, na północ on niej. Przepływa przez Wrocław w obrębie osiedli: Swojczyce, Kowale, Zgorzelisko, Psie Pole, Sołtysowice, Kłokoczyce, Biskupice Widawskie, Polanowice, Widawa, Pracze Widawskie, Świniary. W miejscu, w którym wpływa do miasta w okolicy wsi Wilczyce, wpada do niej lewostronny dopływ – Kanał Graniczny. Nieco dalej na tym samym brzegu ma swoje ujście Kanał Odpływowy, zasilany wodami Piskorny. W okresach wezbrań na Odrze umożliwia przerzucenie części wód z tej rzeki do Widawy, w celu ochrony centrum miasta przed powodzią. Za osiedlem Psie Pole do rzeki wpada jej prawostronny dopływ – rzeka Dobra. Dalej Widawa płynie w przybliżeniu wzdłuż granicy miasta i Gminy Wisznia Mała. W wielu miejscach rzeka dzieli się na niewielkie ramiona, młynówki, łączy z niewielkimi kanałami wodnymi. Uchodzi do Odry na północny zachód od osiedla Lesica w Lesie Rędzińskim, stanowiąc północą granicę miasta.
Dobra.
Dobra jest prawostronnym dopływem rzeki Widawa. Przez Wrocław przepływa w jego północno-wschodniej części, w rejonie osiedli Pawłowice, Zakrzów, Kłokoczyce i Psie Pole. Na granicy miasta wpadają do niej strugi kolejno – Topór i Przyłęk. Za osiedlem Pawłowice rzeka została uregulowana ze względu na podtapianie niegdyś przez wody osiedla Kłokoczyce. Stare koryto rzeki zostało przebudowane na Kanał Kłokoczycki, a nowo wybudowane koryto przeprowadzono prosto w kierunku południowo-zachodnim z pominięciem zabudowanego obszaru osiedla. Ograniczenie przepływu przez teren zabudowany umożliwia śluza wlotowa usytuowana na początku Kanału Kłokoczyckiego. Rzeka uchodzi do Widawy w rejonie osiedla Kłokoczyce i Sołtysowice poniżej mostu na linii kolejowej nr 143 biegnącej z Wrocławia w kierunku Oleśnicy.
Zielona.
Zielona to niewielka rzeka przepływająca podobnie jak Oława w południowo-wschodniej części miasta. Wpływa na teren miasta w okolicy miejscowości Radwanice, a we Wrocławiu, w rejonie osiedla Księże Wielkie. Na północ od rzeki rozciągają się tereny wodonośne Wrocławia. Uchodzi do Oławy Górnej, na lewym jej brzegu, w okolicy Świątnik.
Mniejsze cieki.
Oprócz rzek we Wrocławskim Węźle Wodnym istnieje sieć mniejszych cieków o charakterze strug lub rowów melioracyjnych. Wiele cieków we Wrocławiu takich jak Leśna czy Olszówka Krzycka mają bardziej urozmaicony charakter potoku. Część z nich przepływa przez obszary określane jako cenne ekologiczne. Istnieją również ciekawe rozwiązania krajobrazowe układu cieków (np. Brochówka w Parku Brochowskim). Niektóre z nich zasilają niewielkie zbiorniki wodne. Również na tych ciekach istnieje wiele przepraw mostowych lub mniejszych przepustów, oraz niewielkie budowle wodne.
Kanały wodne.
Z przepływającymi przez Wrocław rzekami wiąże się istnienie we Wrocławskim Węźle Wodnym licznych kanałów wodnych wybudowanych podczas kolejnych inwestycji hydrotechnicznych realizowanych w ramach przebudowy systemu hydrotechnicznego na obszarze miasta. Dla Odry kanały powstawały zarówno dla potrzeb ochrony przeciwpowodziowej miasta (kanały przeciwpowodziowe: Kanał Powodziowy, Stara Odra, Kanał Odpływowy i inne), jak i dla potrzeb żeglugi (kanały żeglugowe: Kanał Żeglugowy i Kanał Różanka, Stara Odra i Kanał Miejski, i inne). Dla pozostałych cieków są to kanały przeciwpowodziowe, kanały wybudowane dla potrzeb zasilania siłowni wodnych (młynówki) lub o charakterze melioracyjnym.

</doc>
<doc id="1924945" url="https://pl.wikipedia.org/wiki?curid=1924945" title="Rzeka skanalizowana">
Rzeka skanalizowana

Rzeka skanalizowana – taka rzeka zestopniowana, na której każdy odcinek danej rzeki znajduje się w zasięgu oddziaływania – piętrzenia – określonego dla danego odcinka rzeki stopnia wodnego, utrzymującego wymagany poziom wody, oraz przystosowana do uprawiania żeglugi. Na rzece skanalizowanej kolejne stopnie wodne dzielą rzekę na odcinki znajdujące się w zasięgu regulacji poziomu wody konkretnego stopnia wodnego. Taki odcinek nazywany jest stanowiskiem. Stanowisko jest odcinkiem drogi wodnej o przyjętych parametrach, przede wszystkim gwarantowanej głębokości tranzytowej, oraz innych, np. prędkości przepływu wody i innych, stwarzającej warunki żeglugowe zbliżone do warunków żeglugi na kanale wodnym. Poszczególne stanowiska są także zbiornikami wodnymi przepływowymi bez możliwości retencyjnych.
Kanalizacja rzeki jest więc jednym ze sposobów przystosowania rzeki dla potrzeb budowy śródlądowej drogi wodnej, o określonej, założonej klasie, delimitującej wymagane parametry żeglugowe. Ten sposób przystosowanie rzeki dla potrzeb żeglugi stosowany jest gdy na rzece swobodnie płynącej innymi zabiegami z zakresu hydrotechniki nie można zapewnić niezbędnych parametrów żeglugowych, szczególnie wymaganych dla danego szlaku żeglugowego o przyjętej klasie drogi wodnej głębokości gwarantowanych, a budowa lateralnego kanału żeglugowego jest z określonych względów nieuzasadniona (np. ze względów ekonomicznych). Zaleca się by nie kanalizować rzek o spadku większym niż 1%.
Wyróżnia się trzy sposoby kanalizacji rzeki:
W Polsce rzekami skanalizowanymi są:
Projektowanie kanalizacji rzeki to złożone zagadnienie wymagające uwzględnienia wielu czynników, nie tylko hydrologicznych i terenowych oraz budowlanych, lecz także ekonomicznych, ekologicznych, społecznych i wielu innych. Ponieważ podstawowym celem kanalizacji jest budowa drogi wodnej, ważnym zaleceniem jest budowa jak najdłuższych stanowisk minimalizujących ilość śluzowań na szlaku, co znacznie skraca czas pokonania przez jednostkę pływającą danej drogi wodnej. Zmniejszenie ilości stopni wodnych to także obniżenie kosztów całej inwestycji. Uznaje się, że kanalizacja rzeki bardzo istotnie zmienia środowisko naturalne, zarówno samej rzeki jak i terenów przyległych. Kanalizacja rzeki stwarza także pewne możliwości energetycznego wykorzystania rzeki poprzez budowę elektrowni wodnych wykorzystujących spadki uzyskane na stopniach piętrzących.

</doc>
<doc id="1924946" url="https://pl.wikipedia.org/wiki?curid=1924946" title="Chrześcijaństwo w Pakistanie">
Chrześcijaństwo w Pakistanie

Chrześcijaństwo w Pakistanie – chrześcijanie są drugą co do wielkości religijną mniejszością w Pakistanie, po wyznawcach hinduizmu. Całkowita liczba chrześcijan to około 4,5 mln (2010 rok), co stanowi 2,45% mieszkańców tego kraju. Jedna trzecia z nich należy do Kościoła katolickiego, reszta to głównie protestanci.
Dane z 2010 roku, gdy ludność Pakistanu wynosiła 184 753 000 mieszkańców:

</doc>
<doc id="1924948" url="https://pl.wikipedia.org/wiki?curid=1924948" title="Świątynia Tianning w Pekinie">
Świątynia Tianning w Pekinie

Świątynia Tianning w Pekinie () – świątynia buddyjska znajdująca się w Pekinie. Położona jest tuż za dawną bramą miejską Guang’anmen, naprzeciwko taoistycznej świątyni Białego Obłoku.
Świątynia powstała za czasów panowania cesarza Xiaowena (467–499) z północnej dynastii Wei. Jej głównym elementem jest mierząca 57,8 m wysokości ośmiokątna pagoda. Wybudowana została w latach 1100-1120, za panowania dynastii Liao. Była to jedna z pierwszych wysokich budowli w Pekinie. Wznosi się na kwadratowej podstawie. Dolna część ma charakter werandy, ozdobionej rzeźbionymi wrotami, strzeżonymi przez podobizny niebiańskich strażników. W górnej części werandy znajduje się potrójny dougong stylizowany na kwiaty lotosu, podtrzymujący pozostałą część pagody, składającą się z trzynastu ściśle przylegających do siebie pięter, pozbawionych okien. Pagoda pozbawiona jest jakichkolwiek wejść i schodów.
W 1526 r. cesarz rozkazał zamknięcie platformy ordynacyjnej w tym klasztorze. Powodem było wymieszanie się kobiet i mężczyzn w czasie ceremonii ordynacyjnej. 
Świątynia Tianning, podobnie jak świątynia Tongjiao, pozostaje aktywnym klasztorem żeńskim; mniszki skupiają studia na praktykach szkół chan i Czystej Krainy.

</doc>
<doc id="1924949" url="https://pl.wikipedia.org/wiki?curid=1924949" title="Bojówka">
Bojówka

Bojówka – używająca przemocy grupa, często paramilitarna, wspierana przez jakąś organizację polityczną.

</doc>
<doc id="1924951" url="https://pl.wikipedia.org/wiki?curid=1924951" title="Halowy Puchar Polski Strongman 2010">
Halowy Puchar Polski Strongman 2010

Halowy Puchar Polski Strongman 2010 – indywidualne zawody polskich siłaczy.
Data: 6 marca 2010 r.
Miejsce: Hala Olivia, Gdańsk 
WYNIKI ZAWODÓW:

</doc>
<doc id="1924954" url="https://pl.wikipedia.org/wiki?curid=1924954" title="Administratura apostolska Kirgistanu">
Administratura apostolska Kirgistanu

Administratura Apostolska Kirgistanu (łac. "Administratio Apostolica Kyrgyzstaniana") – samodzielna jednostka terytorialna dla katolików obrządku łacińskiego oraz jednostka podziału administracyjnego Kościoła katolickiego w Kirgistanie, obejmująca swoim zasięgiem cały kraj. Utworzona jako Misja „sui iuris” 22 grudnia 1997 przez papieża Jana Pawła II. Podniesiona do rangi Administratury apostolskiej przez Benedykta XVI 18 marca 2006. 
Historia.
Na przełomie XIII i XIV wieku w okresie mongolskich podbojów do Azji Centralnej dotarli katoliccy misjonarze i wysłannicy papieży do chanów. Pierwsza wspólnota katolicka na terenie obecnego Kirgistanu zaczęła się kształtować dopiero pod koniec XIX wieku. Tworzyli ją niemieccy osiedleńcy w Tałasie oraz Polacy – głównie zesłańcy.
Do połowy lat 50. XX wieku życie religijne katolików w Kirgizji toczyło się w podziemiu. Sytuacja zmieniła się w latach 60., kiedy do Biszkeku przybył – ks. prałat Michael Keller, były więzień łagrów, ostatni z żyjących w Związku Radzieckim kapłan diecezji tyraspol­skiej, któremu udało się oficjalnie w 1969, zarejestrować parafię św. Michała Archanioła w stolicy tej radzieckiej republiki. 
Po upadku Związku Radzieckiego w 1991 i ogłoszeniu przez Kirgistan niepodległości rozpoczęto okres całkowitego wyjścia Kościoła katolickiego z podziemia. W 1991 biszkecką parafię podporządkowano administraturze apostolskiej w Karagandzie. 22 grudnia 1997 papież Jan Paweł II utworzył dla Kirgistanu – Misję „sui iuris”, którą bezpośrednio podporządkował Stolicy Apostolskiej. Jego następca – Benedykt XVI, podniósł Misję 18 marca 2006 do rangi Administratury apostolskiej.
W lipcu 2017 roku został czasowo zamknięty kościół parafialny św. Mikołaja w Tałasie. Było to spowodowane nękaniem lokalnej wspólnoty przez oficerów Agencji Bezpieczeństwa Narodowego. Obecnie nabożeństwa są sprawowane w zwyczajowym porządku.

</doc>
<doc id="1924956" url="https://pl.wikipedia.org/wiki?curid=1924956" title="Aleksandr Kan">
Aleksandr Kan

Aleksandr Kan SJ (ur. 7 maja 1963 w Karagandzie) – rosyjski duchowny rzymskokatolicki niemieckiego pochodzenia, jezuita, superior Misji „sui iuris” Kirgistanu w latach 1997–2006.
Życiorys.
Urodził się 7 maja 1963 w Karagandzie w rodzinie rosyjskich katolików pochodzenia niemieckiego. Po ukończeniu szkoły średniej w rodzinnym mieście zdecydował się na wstąpienie do zakonu Towarzystwa Jezusowego. W 1987 roku został wyświęcony na diakona, a rok później 29 maja 1988 otrzymał święcenia kapłańskie, po nich pracował jako duszpasterz na terenie Kazachstanu i Kirgistanu. 
22 grudnia 1997 został ustanowiony przez papieża Jana Pawła II przełożonym nowo powstałej "Misji „sui iuris”", obejmującej swoim zasięgiem terytorium całego Kirgistanu. Z dniem 18 marca 2006 po podniesieniu "Misji" do rangi Administratury apostolskiej, zrezygnował z dalszego jej kierowania.

</doc>
<doc id="1924958" url="https://pl.wikipedia.org/wiki?curid=1924958" title="Wałerij Syrow">
Wałerij Syrow

Wałerij Mychajłowycz Syrow, ukr. Валерій Михайлович Сиров, ros. Валерий Михайлович Сыров, "Walerij Michajłowicz Syrow" (ur. 1 września 1946 w Nowosybirsku, Rosyjska FSRR, zm. 28 sierpnia 2019 w Mikołajowie) – radziecki i ukraiński piłkarz pochodzenia rosyjskiego, grający na pozycji obrońcy, trener piłkarski.
Kariera piłkarska.
Kariera klubowa.
Ucząc się w Instytucie Kultury Fizycznej w Leningradzie bronił barw miejscowego Awtomobilista. Kiedy klub został rozformowany, przeszedł do pierwszoligowego Zenitu Leningrad. W 1967 razem z Gaborem Vajdą przenieśli się do Karpat Lwów. W 1973 w wyniku konfliktu z trenerem opuścił klub. Ale po roku występów w Metałurhu Zaporoże powrócił do Karpat. W 1976 zakończył karierę piłkarską. Potem grał jeszcze w amatorskim zespole Awtomobilist Lwów (1977), Miedzi Legnica (1977) oraz Cementnyku Mikołajów.
Kariera trenerska.
Karierę trenerską rozpoczął trenując dzieci. Również prowadził amatorskie zespoły Cementnyk Mikołajów, Sokił Lwów i Okean Mikołajów. Od marca 2010 pomaga trenować obrońców w klubie Karpaty Lwów.
28 sierpnia 2019 roku zmarł w Mikołajowie.

</doc>
<doc id="1924959" url="https://pl.wikipedia.org/wiki?curid=1924959" title="Poziom wzbogacania">
Poziom wzbogacania

Poziom wzbogacania (B) – jeden z głównych poziomów genetycznych gleby wydzielanych przy opisie profilu glebowego oznaczany literą B. Występuje on pomiędzy poziomem organicznym (O), próchnicznym (A) albo eluwialnym (E), a poziomem glejowym (G), poziomem lub warstwą materiałów macierzystych (C) albo podłożem skalnym (R). Jest to poziom mineralny, na tyle przekształcony przez procesy glebotwórcze, że struktury skały macierzystej są słabo widoczne lub wcale się nie zaznaczają. 
Według systematyki gleb Polski (2011) musi być widoczna jedna lub kilka z poniższych cech: 
Do tak wydzielonego poziomu B można włączyć sąsiadujące warstwy wykazujące iluwialne, pedogeniczne nagromadzenie węglanów, a także warstwy pokruszone, mające również inne cechy przekształcenia (np. strukturę pryzmatyczną lub iluwialne nagromadzenie niewielkiej
ilości frakcji ilastej). 
Poziomem wzbogacania oznaczanym w opisie profilu glebowego symbolem „B” z odpowiednimi przyrostkami mogą być: 

</doc>
<doc id="1924960" url="https://pl.wikipedia.org/wiki?curid=1924960" title="Eloksalacja">
Eloksalacja



</doc>
<doc id="1924973" url="https://pl.wikipedia.org/wiki?curid=1924973" title="Jerzy (Tarasow)">
Jerzy (Tarasow)

Jerzy, imię świeckie Gieorgij Wasiljewicz Tarasow (ur. 14 kwietnia w Woroneżu, zm. 22 marca 1981 w Paryżu) – rosyjski biskup prawosławny, zwierzchnik Zachodnioeuropejskiego Egzarchatu Parafii Rosyjskich.
Życiorys.
Ukończył szkołę średnią techniczną w rodzinnym Woroneżu, po czym studiował w Wyższej Szkole Technicznej w Moskwie. Uzyskał w niej dyplom inżyniera chemika. Po ukończeniu kursu aeronautyki jako ochotnik wstąpił do armii rosyjskiej jako lotnik. W 1916 z polecenia rosyjskiego ministerstwa wojny udał się do Francji, by studiować funkcjonowanie lotnictwa wojskowego w tym kraju. Po rewolucji październikowej odmówił powrotu do kraju i zaciągnął się do armii belgijskiej, gdzie otrzymał stopień majora. W 1919 został zdemobilizowany i zamieszkał na stałe w Belgii. Pracował w zawodzie chemika w kilku przedsiębiorstwach. W 1922 ożenił się z Eugenią Freshkop.
25 marca 1928 metropolita Zachodnioeuropejskiego Egzarchatu Rosyjskiego Kościoła Prawosławnego Eulogiusz (Gieorgijewski) wyświęcił go na diakona. Tarassow nie planował przyjmowania wyższych święceń, jednak metropolita zdołał go przekonać, że mógłby służyć jako kapłan w belgijskich parafiach podległych Egzarchatowi Zachodnioeuropejskiemu, które nie miały dotąd stałego kleru. 3 lutego 1930 przyjął zatem święcenia kapłańskie i rozpoczął wykonywanie obowiązków proboszcza w parafiach św. Mateusza w Leuven i w Gandawie. W 1932 zmarła jego żona. W roku następnym zdecydował się zatem na złożenie ślubów zakonnych i już jako mnich został w 1940 proboszczem parafii św. Pantelejmona w Brukseli. Służył również w pozostałych rosyjskich parafiach w Brukseli. Kilkakrotnie był zatrzymywany przez Gestapo. Po deportacji biskupa brukselskiego Aleksandra (Niemołowskiego) do Berlina, Jerzy (Tarasow) objął jego obowiązki proboszcza parafii św. Mikołaja w Brukseli.
Po II wojnie światowej biskup Aleksander (Niemołowski), uwolniony, postanowił wrócić na stałe w jurysdykcję Rosyjskiego Kościoła Prawosławnego. Mnich Jerzy zdecydował się natomiast na pozostanie w Zachodnioeuropejskim Egzarchacie Parafii Rosyjskich. Jego nowy zwierzchnik, metropolita Włodzimierz (Tichonicki), nadał mu w 1948 godność archimandryty. 4 października 1953 został konsekrowany na biskupa pomocniczego egzarchatu z tytułem biskupa Syrakuz. Był odpowiedzialny za parafie na terytorium Belgii, Holandii, Luksemburga i RFN.
Po śmierci metropolity Włodzimierza został wybrany przez sobór egzarchatu jego nowym zwierzchnikiem. Wybór ten, dokonany 12 czerwca 1960, został 10 października tego samego roku potwierdzony przez patriarchę Atenagorasa. Jako arcybiskup egzarcha dokonywał regularnych wizyt duszpasterskich w parafiach całej struktury. W 1965, po odebraniu Zachodnioeuropejskiemu Egzarchatowi Parafii Rosyjskich statusu autonomicznego i podporządkowaniu go Greckiej Metropolii Francji, arcybiskup Jerzy podjął z patriarchą Atenagorasem dyskusję na rzecz przywrócenia egzarchatowi dawnego statusu. W 1966 poparł go w tym zakresie zjazd duchowieństwa i wiernych struktury, co skłoniło hierarchę do jednostronnego – niekanonicznego – ogłoszenia autonomii na dotychczasowych zasadach. Dopiero w styczniu 1971 patriarcha Atenagoras doszedł z nim do porozumienia, zgadzając się na postulaty wiernych rosyjskich, co oznaczało przywrócenie łączności kanonicznej.
Wspierał powstawanie parafii francusko- i niderlandzkojęzycznych w Belgii. Zmarł w 1981 w domu metropolitalnym przy soborze św. Aleksandra Newskiego w Paryżu. Został pochowany w podziemiach cerkwi Zaśnięcia Matki Bożej w Sainte-Geneviève-des-Bois, w tym samym grobie, co metropolita Eulogiusz (Gieorgijewski).

</doc>
<doc id="1924975" url="https://pl.wikipedia.org/wiki?curid=1924975" title="Ligęzowie herbu Półkozic">
Ligęzowie herbu Półkozic

Ligęzowie – polski ród szlachecki herbu Półkozic.
Historia rodu.
Jak pisze Adam Boniecki, protoplastą Ligęzów miał być Michał, syn Piotra, wymieniony w przywilejach z 1220, 1222 i 1232. Wywodzić się mieli z ziemi sandomierskiej, skąd w XIV i XV wieku różne gałęzie rodziny osiedlały się głównie na Podkarpaciu, choć istnieją przekazy o Ligęzach pełniących funkcje publiczne na Mazowszu i w ziemi łęczyckiej. Ligęzowie pełnili różne funkcje urzędnicze, byli między innymi starostami. Szczyt potęgi rodu przypadł na okres XIV i XVI wieku - wtedy to Jan Ligęza pełnił urząd wojewody łęczyckiego, Mikołaj Spytek Ligęza piastował godność senatora i walczył z Stanisławem Diabłem Stadnickim, zaś Hermolaus Ligęza był podskarbim wielkim koronnym. Ród ten nie wymarł - jego członkowie legitymowali się ze szlachectwa w 1852. Według Kazimierza Rymuta, w latach 1992-94, 2432 osoby posługiwały się nazwiskiem Ligęza, zaś 662 - Ligenza.

</doc>
<doc id="1924978" url="https://pl.wikipedia.org/wiki?curid=1924978" title="Nikolaus Messmer">
Nikolaus Messmer

Nikolaus Messmer SJ (ur. 19 grudnia 1954 w Karagandzie, zm. 18 lipca 2016 w Biszkeku) – rosyjski duchowny rzymskokatolicki niemieckiego pochodzenia, jezuita, biskup tytularny, administrator apostolski Kirgistanu w latach 2006–2016.
Życiorys.
Nikolaus Messmer pochodził z rodziny Niemców Nadwołżańskich, którzy zostali deportowani na rozkaz Józefa Stalina w głąb Kazachstanu. W 1975 roku wstąpił do zakonu Towarzystwa Jezusowego, a trzy lata później w 1978 złożył wieczystą profesję. 28 maja 1989 otrzymał święcenia kapłańskie, po nich pracował jako duszpasterz w parafii św. Michała Archanioła w Biszkeku, gdzie znajdowała się jedyna świątynia katolicka w Kirgistanie.
W latach 1997–2001 i 2004–2006 sprawował funkcję rektora Niższego Seminarium Duchownego w Nowosybirsku – na terenie Federacji Rosyjskiej. W latach 2001–2004 studiował na Papieskim Uniwersytecie Gregoriańskim w Rzymie, gdzie otrzymał specjalistyczne wykształcenie w dziedzinie teologii duchowości.
18 marca 2006 decyzją papieża Benedykta XVI – "Misja „sui iuris” Kirgistanu" została podniesiona do rangi Administratury apostolskiej, a o. Messmer został mianowany jednocześnie administratorem apostolskim oraz biskupem tytularnym Carmeiano.
Święcenia biskupie przyjął 2 czerwca 2006. Udzielił mu ich kard. Angelo Sodano – dziekan kolegium kardynalskiego, w asyście Józefa Wesołowskiego – nuncjusza apostolskiego w Kazachstanie i Jana Pawła Lenga – ordynariusza Karagandy.
Rodzina.
Nikolaus Messmer miał dwóch braci. Pierwszy z nich Otto Messmer (ur. 1961), był prowincjałem zakonu Towarzystwa Jezusowego w Rosji. Został zamordowany 27 października 2008 w Moskwie. Z kolei drugi z braci – Hieronymus Messmer jest członkiem niemieckiej prowincji jezuitów.

</doc>
<doc id="1924980" url="https://pl.wikipedia.org/wiki?curid=1924980" title="Chińskie Muzeum Narodowe">
Chińskie Muzeum Narodowe

Chińskie Muzeum Narodowe () – muzeum znajdujące się w centrum Pekinu, przy placu Niebiańskiego Spokoju, naprzeciw gmachu Wielkiej Hali Ludowej.
Muzeum zostało wybudowane w latach 1958-1959 dla uczczenia 10. rocznicy powstania Chińskiej Republiki Ludowej. Budynek zajmuje powierzchnię 69 000 m² i ma wysokość 40 metrów. Jego długość wzdłuż osi północ-południe wynosi 313 metrów, wzdłuż osi wschód-zachód 149 metrów. Wejście do budynku ma formę portyku wspartego na ustawionych w dwóch rzędach 24 kolumnach, za którym znajdują się dwie pary potężnych drzwi o wysokości 39 metrów.
Chińskie Muzeum Narodowe podzielone jest na dwa mniejsze: w południowej części gmachu znajduje się Muzeum Historii Chin, w północnej zaś Muzeum Chińskiej Rewolucji. W Muzeum Historii Chin zgromadzono około 9 tysięcy eksponatów ilustrujących historię Państwa Środka od czasów prehistorycznych do wybuchu I wojny opiumowej w 1840 roku. Do najcenniejszych należą skamieniałości człowieka z Yuanmou, gliniane i nefrytowe naczynia neolityczne, dingi z czasów dynastii Shang, wykonany z nefrytu strój pogrzebowy z czasów dynastii Han, porcelana sancai z okresu Tang.
Muzeum Chińskiej Rewolucji ilustruje ostatnie 150 lat historii kraju. Podzielone jest na trzy części, odpowiadające oficjalnemu podziałowi współczesnej chińskiej historii: od 1840 do 1911, od 1911 do 1949 i po 1949 roku.

</doc>
<doc id="1924981" url="https://pl.wikipedia.org/wiki?curid=1924981" title="N,N'-dicykloheksylokarbodiimid">
N,N'-dicykloheksylokarbodiimid



</doc>
<doc id="1924984" url="https://pl.wikipedia.org/wiki?curid=1924984" title="Szalona miłość">
Szalona miłość

Szalona miłość − amerykański melodramat z 1995 roku.
Fabuła.
Nastoletni Matt Leland prowadzi stabilne i w miarę spokojne życie. Mieszka z ojcem na przedmieściach Seattle. Po śmierci matki to on opiekuje się młodszym rodzeństwem i jednocześnie uczy się w college'u. Powoduje to, że nie może zbytnio zaangażować się w życie towarzyskie, ale to nie znaczy, że akceptuje to. Co wieczór przez lunetę podgląda mieszkającą po drugiej stronie jeziora Casey Roberts, która zwraca uwagę swoim ekscentrycznym sposobem bycia. Pewnego wieczoru oboje spotykają się w klubie rockowym Moe. Tak zaczyna się miłość, na którą rodzice obojga patrzą przychylnie. Ale pewnego wieczoru młodzi nie wracają do domów. Wskutek tego Casey zostaje zawieszona w prawach ucznia, a ojciec zakazuje Mattowi kontaktów z dziewczyną. Później Matt dowiaduje się, że Casey trafiła do szpitala psychiatrycznego. Pomaga jej w ucieczce i ruszają do Nowego Meksyku.

</doc>
<doc id="1924987" url="https://pl.wikipedia.org/wiki?curid=1924987" title="Boris Kustodijew">
Boris Kustodijew

Boris Michajłowicz Kustodijew (ros. Бoрис Михайлович Кустодиев) (ur. 23 lutego / 7 marca 1878 w Astrachaniu; zm. 26 maja 1927 w Leningradzie) – malarz i grafik rosyjski, członek grupy Świat Sztuki.
Po ukończeniu szkoły średniej rozpoczął studia teologiczne. Równocześnie uczył się prywatnie malarstwa u P.A. Własowa w Astrachaniu. Studia malarstwa kontynuował w latach 1896–1903 na petersburskiej Akademii Sztuk Pięknych, m.in. u Ilji Riepina. 
Po ukończeniu studiów wyjechał do krajów zachodniej Europy: 1904 do Francji i Hiszpanii, 1907 do Włoch i 1909 do Niemiec i Austrii. W tym okresie stworzył wiele portretów i scen rodzajowych. 
Po powrocie do Rosji 1909 został wybrany na członka Akademii Sztuki w Petersburgu. W roku 1911 został członkiem grupy Świat Sztuki. Wskutek gruźlicy kręgosłupa leczył się w Szwajcarii, lecz w roku 1916 doznał paraliżu. Mimo to nie zaprzestał twórczości. Po Rewolucji Październikowej projektował plakaty, kalendarze, ilustrował książki i czasopisma, zajmował się też litografią. W roku 1923 został członkiem Stowarzyszenia Artystów Rewolucyjnej Rosji. 
Jego malarstwo wyróżniało się żywiołowością, radosnym kolorytem. Od roku 1911 zajmował się też scenografią.
Jego dzieła znajdują się m.in. w Muzeum Rosyjskim w Sankt Petersburgu, Muzeum Sztuki w Niżnym Nowgorodzie, w Muzeum Sztuki w Astrachaniu oraz w Galerii Tretiakowskiej.

</doc>
<doc id="1924989" url="https://pl.wikipedia.org/wiki?curid=1924989" title="Jerzy (Wagner)">
Jerzy (Wagner)

Jerzy, imię świeckie Georges Wagner (ur. 10 marca 1930 w Berlinie, zm. 6 kwietnia 1993 w Asnières-sur-Seine) – zwierzchnik Zachodnioeuropejskiego Egzarchatu Parafii Rosyjskich.
Życiorys.
Został ochrzczony w Kościele ewangelicko-reformowanym. Jego matka Martha Wagner, już po jego urodzeniu, zainteresowała się prawosławiem, trafiając do parafii św. Włodzimierza w Berlinie, należącej do Zachodnioeuropejskiego Egzarchatu Rosyjskiego Kościoła Prawosławnego (eparchia berlińska i niemiecka). Po II wojnie światowej skłoniła również swoich synów do przyjęcia prawosławia, co Georges uczynił w 1948. Po ukończeniu szkoły średniej Wagner wyjechał do Paryża, na studia teologiczne w Instytucie św. Sergiusza z Radoneża, gdzie uzyskał dyplom magistra teologii za pracę poświęconą nauce Ojców Kościoła II i III stulecia nt. Maryi. Kontynuował w Instytucie studia w ramach studiów doktoranckich.
29 maja 1955 przyjął święcenia diakońskie w cerkwi Trzech Świętych Hierarchów w Paryżu. 6 czerwca tego samego roku otrzymał święcenia kapłańskie. Wrócił do Berlina, gdzie został proboszczem parafii św. Jana Chryzostoma. W 1962 rozpoczął studia filologiczne, które ukończył, pisząc pracę nt. Świętej Liturgii św. Jana Chryzostoma. Pozostawał w jurysdykcji Rosyjskiego Kościoła Prawosławnego, lecz w latach 60. wchodził ze swoimi zwierzchnikami w coraz poważniejszy konflikt, nie chcąc podobnie jak duchowieństwo Cerkwi Rosyjskiej otwarcie wygłaszać deklaracji poparcia dla polityki ZSRR. W 1964 ogłosił swoje przejście w jurysdykcję Zachodnioeuropejskiego Egzarchatu Parafii Rosyjskich, gdzie w roku następnym został dziekanem parafii na terytorium RFN.
W 1967 został kierownikiem katedry teologii dogmatycznej w Instytucie Św. Sergiusza, zaś od 1969 wykładał również liturgikę. Pracę akademicką zakończył w 1973. 12 marca 1971 złożył śluby monastyczne, zaś tydzień później został podniesiony do godności archimandryty. W tym samym roku, 30 czerwca, otrzymał nominację na biskupa pomocniczego egzarchatu z tytułem biskupa Eudokiady. Ceremonia chirotonii miała miejsce 3 października tego samego roku w soborze św. Aleksandra Newskiego w Paryżu. W kwietniu 1974 powierzono mu nadzór nad parafiami w RFN, zaś w 1979 – także w krajach skandynawskich.
Po śmierci arcybiskupa Jerzego (Tarassowa), dotychczasowego egzarchy, pełnił obowiązki "locum tenens", zaś 5 lipca 1981 został intronizowany jako jego następca. W 1989 wrócił do pracy naukowej jako wykładowca liturgiki i prawa kanonicznego. Pełnił również obowiązki proboszcza parafii św. Sergiusza z Radoneża w Paryżu. Przez rok (od 1991 do 1992) pełnił obowiązki jego rektora, następnie ciężka choroba uniemożliwiła mu pracę naukową oraz posługę kapłańską. Zmarł w 1993 w Asnières-sur-Seine i został pochowany w cerkwi w Sainte-Geneviève-des-Bois.

</doc>
<doc id="1924990" url="https://pl.wikipedia.org/wiki?curid=1924990" title="Bernard i Doris">
Bernard i Doris

Bernard i Doris – amerykańsko-brytyjski film biograficzny z 2006 roku.
Fabuła.
Doris jest dziedziczką ogromnej fortuny i potentatką przemysłu tytoniowego, a jej życie opływa w luksusy. Starzejąca się dama z zamiłowaniem do alkoholu traktuje działalność charytatywną jako hobby, a swoje giełdowe inwestycje uzależnia od chwilowego nastroju. Jest chłodna i niedostępna, szorstka i bezwzględna. Bernard z pozoru jest jej absolutnym przeciwieństwem – skromny, nieśmiały, na co dzień jeździ rozklekotanym gruchotem. Gdy ten świeżo wyleczony alkoholik przybędzie do rezydencji Doris, by zatrudnić się na etacie kamerdynera, zderzy się z innym światem. Wkrótce amerykańska bogaczka i jej irlandzki pracownik znajdą wspólny język, a ich relacja z dnia na dzień będzie się zmieniać w głęboką przyjaźń. Będzie ona tak głęboka, że Barnard otrzyma jej majątek w testamencie...
Nagrody i nominacje.
Złote Globy 2008
60. ceremonia wręczenia nagród Emmy
Nagroda Satelita 2008
Nagroda Gildii Aktorów Filmowych 2008

</doc>
<doc id="1924993" url="https://pl.wikipedia.org/wiki?curid=1924993" title="Moshood Abiola">
Moshood Abiola

Moshood Kashimawo Olawale Abiola (ur. 24 sierpnia 1937 w Abeokuta, zm. 7 sierpnia 1998) – polityk i ekonomista nigeryjski.
Abiola pochodził z nigeryjskiego ludu Joruba. W 1963, po zakończonych studiach ekonomicznych na Uniwersytecie Glasgow, powrócił do kraju, aby podjąć pracę w ITT Africa and Middle Est. Pracował w niej długo, aż w 1971 awansował na stanowisko wiceprezesa spółki, a w 1988 został przewodniczącym oddziału krajowego firmy (ITT Nigeria). w 1979 wstąpił do socjaldemokratycznej Narodowej Partii Nigerii i objął w niej funkcję przewodniczącego w swym rodzinnym stanie Ogun. Niedługo po tym został wybrany przez partię do podjęcia walki w wyborach prezydenckich przeciw I. Babangidzie. Gdy jego zwycięstwo stało się oczywiste, rządząca junta unieważniła wybory i osadziła go w więzieniu pod pretekstem internowania jako „niebezpiecznego dla demokracji komunisty”. Zmarł w więzieniu na atak serca, krótko przed tym, jak miał być z niego zwolniony na mocy kompromisu wynegocjowanego przez ONZ.

</doc>
<doc id="1924996" url="https://pl.wikipedia.org/wiki?curid=1924996" title="Misja „sui iuris” Tadżykistanu">
Misja „sui iuris” Tadżykistanu

Misja „sui iuris” Tadżykistanu (; ) – samodzielna jednostka terytorialna dla katolików obrządku łacińskiego oraz jednostka podziału administracyjnego Kościoła katolickiego w Tadżykistanie, obejmująca swoim zasięgiem cały kraj. Utworzona 29 września 1997 przez Jana Pawła II. Siedziba superiora znajduje się przy Kościele parafialnym św. Józefa w Duszanbe.
Historia.
Wspólnota katolicka w Tadżykistanie zaczęła kształtować się od lat 40. XX wieku, kiedy to do tego kraju została deportowana ludność pochodzenia niemieckiego, ukraińskiego i litewskiego. Kościół katolicki w obawie przed represjami ze strony władz radzieckich działał w podziemiu. Dopiero w 1974 powstała pierwsza parafia katolicka w Duszanbe.
Upadek Związku Radzieckiego w 1991 i ogłoszenie niepodległości przez Tadżykistan spowodowało całkowite wyjście Kościoła z podziemia, na skutek tego terytorium zostało podporządkowane administraturze apostolskiej w Kazachstanie. 29 września 1997 papież Jan Paweł II wydzielił Tadżykistan z jej struktur, jako odrębną Misję „sui iuris”.

</doc>
<doc id="1924998" url="https://pl.wikipedia.org/wiki?curid=1924998" title="Ognie są jeszcze żywe">
Ognie są jeszcze żywe

Ognie są jeszcze żywe – polsko-japoński melodramat z 1976 roku.
Fabuła.
W Hiroszimie na chorobę popromienną umiera młody człowiek. Jego rodzice zginęli podczas wybuchu bomby atomowej na Hiroszimę. Jego młodszy brat Takao nie odczuwa skutków choroby. Tak samo było z Nobito, który ukończył medycynę i podróżował po świecie. Lekarze nie mają wątpliwości: Nobito zostało kilka godzin życia. Wspomina czas, kiedy był na stypendium w Paryżu. Tam poznał Krystynę, w której zakochał się. Po pewnym czasie informuje go, że jest z nim w ciąży. Ten czuje się przerażony i wystraszony, co partnerka uznaje za brak odpowiedzialności. Rozstają się.

</doc>
<doc id="1924999" url="https://pl.wikipedia.org/wiki?curid=1924999" title="Na granicy prawa">
Na granicy prawa

Na granicy prawa ("Canterbury's Law", 2008) – amerykański serial kryminalny nadawany przez stację Fox od 10 marca 2008. W Polsce nadawany był przez stację Polsat od 12 czerwca 2009. Serial został wyprodukowany przez Sony Pictures Television. Nie był zbyt popularny dlatego stacja postanowiła anulować serial po 6 odcinkach.
Serial kręcono w Boerum Hill, Borough Hall i Greenpoint na Brooklynie, a także w dzielnicy Queens oraz w Yonkers (Nowy Jork) w USA.
Opis fabuły.
Elizabeth (Julianna Margulies) i jej mąż Matthew (Aidan Quinn) postanawiają przeprowadzić się do Providence po zaginięciu ich syna. Są przekonani, że w nowym miejscu łatwiej i będzie zapomnieć o tragedii. Bardzo chcą utrzymać tą znajomość jednak obydwoje wpadli w wir pracy. Elizabeth szybko stała się jedną z najlepszych prawników, podejmowała i wygrywała sprawy wydawać by się mogło beznadziejne, często balansując na granicy prawa.

</doc>
<doc id="1925002" url="https://pl.wikipedia.org/wiki?curid=1925002" title="Mammea emarginata">
Mammea emarginata



</doc>
<doc id="1925003" url="https://pl.wikipedia.org/wiki?curid=1925003" title="Carlos Avila">
Carlos Avila

Carlos Antonio Ávila IVE (ur. 12 sierpnia 1964 w Comodoro Rivadavia) – argentyński duchowny rzymskokatolicki, zakonnik, superior misji „sui iuris” Tadżykistanu w latach 1997–2013.
Życiorys.
Urodził się 12 sierpnia 1964 w Comodoro Rivadavia. Po ukończeniu szkoły średniej zdecydował się na wstąpienie do argentyńskiego Instytutu Słowa Wcielonego – zajmującego się prowadzeniem misji katolickich oraz podjął studia teologiczne w seminarium duchownym w San Rafael. W 1989 roku złożył wieczystą profesję, a rok później 8 grudnia 1990 przyjął święcenia kapłańskie.
Po święceniach pracował jako duszpasterz w Peru – w archidiecezji Arequipa, gdzie wykładał w miejscowym seminarium duchownym: sakramenty Kościoła, historię religii, etykę i logikę. W 1992 został wysłany przez przełożonych na specjalistyczne studia do Rzymu na Papieski Uniwersytet św. Tomasza z Akwinu ("Angelicum"), uzyskując tam licencjat z teologii.
W 1994 został wysłany do Rosji, gdzie był wikariuszem w parafii Podwyższenia Krzyża Świętego w Kazaniu. Dwa lata później został misjonarzem w Tadżykistanie. 29 września 1997 po utworzeniu przez papieża Jana Pawła II – Misji „sui iuris” w tym państwie, został mianowany jej pierwszym przełożonym. 19 września 2013 został przez papieża Franciszka odwołany z funkcji przełożonego misji „sui iuris” Tadżykistanu.
Ponadto pracuje jako attaché kulturalny Tadżykistanu w ambasadzie w Watykanie.
2 października 2008 wziął udział w wizycie "Ad limina apostolorum" w Watykanie z papieżem Benedyktem XVI wraz z przedstawicielami Kościoła z Azji środkowej.

</doc>
<doc id="1925005" url="https://pl.wikipedia.org/wiki?curid=1925005" title="Yyyreek!!! Kosmiczna nominacja">
Yyyreek!!! Kosmiczna nominacja

Yyyreek!!! Kosmiczna nominacja – film komediowy z elementami science-fiction z 2002 roku w reżyserii Jerzego Gruzy. Jest to drugi film tego reżysera, po "Gulczas, a jak myślisz…", w którym wiodące role grają uczestnicy polskiej edycji programu Big Brother.
Fabuła.
Kosmici z planety X, mając problemy genetyczne, postanawiają znaleźć na Ziemi reproduktora, który odbędzie stosunek płciowy z przedstawicielką ich rasy, spłodzi potomstwo i zapobiegnie zagładzie ich gatunku. Po długich poszukiwaniach znajdują idealnego kandydata. Jest nim Irek – zwyczajny i przeciętny obywatel Polski. Na miejsce spotkania wybierają mały pensjonat w górach. Przypadkowo w tym samym miejscu umawiają się, w celu dokonania transakcji, przemytnicy materiałów wybuchowych. W to samo miejsce udają się także, polujący na nich, agenci CBŚ. Tymczasem właściciel pensjonatu postanawia wykorzystać fakt przybycia kosmitów jako reklamę mającą ściągnąć do niego turystów.

</doc>
<doc id="1925006" url="https://pl.wikipedia.org/wiki?curid=1925006" title="Cichy pokój">
Cichy pokój

Cichy pokój (ang. "The Quiet Room") – australijsko-francusko-włoski dramat filmowy z 1996 roku w reżyserii Rolfa de Heera. Obraz startował w konkursie głównym na 49. MFF w Cannes.
Fabuła.
Siedmioletnia dziewczynka ma udane życie - jej rodzice są szczęśliwi, spełniają się zawodowo i kochają swoje dziecko. Ale pewnego dnia dziewczynka odkrywa, że to pozory, gdyż jej rodzice planują separację. To powoduje, że coraz więcej czasu spędza sama, zamyka się na świat, a w końcu przestaje mówić.

</doc>
<doc id="1925008" url="https://pl.wikipedia.org/wiki?curid=1925008" title="Dzerżyneć Charków">
Dzerżyneć Charków



</doc>
<doc id="1925013" url="https://pl.wikipedia.org/wiki?curid=1925013" title="Potrójna Bogini">
Potrójna Bogini

Potrójna Bogini – występująca w pracach Roberta Gravesa, zaadaptowana jako główne bóstwo przez członków religii neopogańskich oraz Wicca. Epitet "potrójna" został użyty dla odzwierciedlenia zarówno triad bogiń jak i trzech aspektów tego bóstwa. Koncept ten zasadza się na idei zunifikowania trzech różnych figur kobiecych – Dziewicy, Matki oraz Starowiny (Staruchy) – odpowiadających oddzielnym cyklom życia oraz fazom Księżyca. W Wicca koncept ten reprezentuje żeńską część dwoistego systemu teologicznego; męskim odpowiednikiem jest Rogaty Bóg. Wiele ruchów neopogańskich korzysta z archetypu Bogini, opartego po trosze na psychologii Junga.

</doc>
<doc id="1925015" url="https://pl.wikipedia.org/wiki?curid=1925015" title="Kersobleptes">
Kersobleptes

Kersobleptes (gr.: "Κερσοβλέπτης", "Kersobléptes") – król trackich Odrysów w latach 359-341 p.n.e. Syn Kotysa I, króla Odrysów.
Po śmierci ojca Kersobleptes walczył o władzę z innymi kandydatami do tronu. Ateny popierały przeciwko niemu Amadokosa II. Walki spowodowały podział królestwa na trzy części. Kersobleptes rządził na wschodzie Tracji do rzeki Hebros, Amadokos II w centrum między Hebros i Nestos, natomiast Berisades na zachód od Nestos.
Kersobleptes był w młodym wieku, gdy objął tron. Całe zarządzanie jego sprawami leżało w rękach Charidemos z Eubei, który był skoligacony poprzez małżeństwo z rodziną królewską. 
W 357 r. wraz z dwoma pozostałymi królami trackimi zawarł sojusz z Atenami. Sprzymierzeńcy postanowili, że będą wspólnie ściągać daninę z miast trackich na wybrzeżu i Chersonezie, a w przypadku ich buntu uderzą razem. W 353 r. zawarł sojusz przeciw Amadokosowi II.
Ateńczycy walczyli z Filipem II, królem Macedonii o kontrolę nad Tracją. Latem 353 r. Chares, strateg ateński, zdobył Sestos na Chersonezie oraz zgładził wszystkich mężczyzn a resztę sprzedał w niewolę. Nawiązał dobre kontakty z Kersobleptesem, który opowiedział się przeciw Filipowi II i uznał prawa Aten do Amfipolis. Oddał im wszystkie miasta Chersonezu, z wyjątkiem Kardii. Koloniści ateńscy przybyli na półwysep na początku 352 r. Filip II uprzedził ich posunięcia prowadząc kampanię wojenną w Tracji celem jej zdobycia. Amadokos II zawarł przymierze z nim przeciwko Kersobleptesowi.
Pod koniec 347 r. obaj królowie traccy poprosili Filipa II, króla Macedonii o rozsądzenie ich sporu. Macedończyk wykorzystał okazję i wtargnął z armią do Tracji oraz uczynił z nich swoich wasali. Uczynił także z syna Kersobleptesa swoim zakładnikiem.
Pod koniec 346 r. Ateńczycy wysłali posła Euklidesa do Filipa II z prośbą, aby pokój Filokratesa objął również Kersobleptesa. Tracki król złożyłby odpowiednią przysięgę i odzyskałby twierdze w pobliżu Chersonezu. Macedończyk nie zgodził się. Wiedział, że on odciąłby jego Macedonię od ateńskich osadników na Chersonezie.
Historyk grecki Diodor Sycylijski, podał, że w 343/342 r. Kersobleptes podbijał i pustoszył ziemie miast nad Hellespontem, które graniczyły z Tracją. Filip II, król Macedonii, postanowił skończyć z jego napadami. Pierwszą kampanię w Tracji zorganizował wczesną wiosną 342 r. Po walkach w Epirze latem tego roku, ponownie walczył w Tracji od lipca 342 do kwietnia 341 r. Wojna trwała również później do r. 340 (może z przerwami). Tracka kampania była trudna, mimo posiadania dużej armii. Filip II najpierw podbił „Trację Nadbrzeżną”, potem ziemie koło morza Marmara i Bosforu. Stąd ruszył w głąb lądu w czasie następnej kampanii. Zdobył dolinę Hebrosu i znalazł się na ziemiach Odrysów i ich sprzymierzeńców. Do wiosny 341 r. przedarł się w głąb lądu. Wypędził z ziem trackich Kersobleptesa i Teresa II, królów odryskich zapoczątkowując panowanie macedońskie trwające do 330 r.
Nie wiadomo, kiedy i gdzie zmarł Kersobleptes. Zostawił po sobie kilku synów: Jolaosa, Posejdoniosa, Medistasa oraz Teresa. Zapewne synem był także Seutes III, króla Odrysów w latach 330-ok. 300.

</doc>
<doc id="1925017" url="https://pl.wikipedia.org/wiki?curid=1925017" title="Najlepsze wyniki juniorów młodszych w lekkoatletyce">
Najlepsze wyniki juniorów młodszych w lekkoatletyce

Najlepsze wyniki juniorów młodszych w lekkoatletyce – najlepsze w historii światowej lekkoatletyki wyniki uzyskane przez zawodników do lat 17.

</doc>
<doc id="1925019" url="https://pl.wikipedia.org/wiki?curid=1925019" title="Seutes I">
Seutes I

Seutes I (Seuthes) (gr. Σεύθης, Seúthes) – król trackich Odrysów w latach 424-ok. 410 p.n.e. Syn Sparadokosa, odryskiego króla na zachodzie Tracji. Następca stryja Sitalkesa, króla Odrysów.
Seutes I był niesławny z faktu sojuszu z królem Macedonii Perdikkasem II, który prowadził wojnę ze jego stryjem Sitalkesem, królem Odrysów. Gdy stał się królem, podwoił daninę greckich miast na wybrzeżu. W 411, pod koniec jego panowania, Seutes I prowadził nieudaną ekspedycję wojenną przeciwko Atenom. 
Był pierwszym królem trackim, który bił monety. Poślubił Stratonikę, córkę, Aleksandra I, króla Macedonii. Ok. 410 r. zmarł po ciężkiej chorobie. Po jego śmierci, nastąpił okres walk o tron. Pozostawił po sobie zapewne dwóch synów, którzy zostali później królami Odrysów: Amadokosa I (Medokosa) (ok. 410-390) oraz Hebryzelmisa (ok. 387-384/83). Inni uczeni natomiast uważają, że Saratokos, władca Thasos, był także jego synem.

</doc>
<doc id="1925020" url="https://pl.wikipedia.org/wiki?curid=1925020" title="Faceci w butach">
Faceci w butach

Faceci w butach (tytuł oryg. "Bootmen") – amerykańsko-australijska tragikomedia filmowa z 2000.
Opis fabuły.
Sean Odken jest młodym mężczyzną, który pracuje w hucie i nie jest z tego zadowolony, ale jego życiową pasją jest także taniec. Jako tancerz ma szansę uczestnictwa w widowisku tanecznym w Sydney, co może odmienić jego dotychczasowe życie. Sean ma także brata, Mitchella, który jest również dobrym tancerzem, ale chciałby mieć firmę transportową. Ich relacje ulegają pogorszeniu, gdy obaj zakochują się w tej samej dziewczynie – Lindzie, poza tym Mitch popada w konflikt z prawem. Wybuchowy temperament Seana doprowadza do utraty pracy w Sydney i powrotu do rodzimego Newcastle. Tam z kilkoma przyjaciółmi bohater tworzy grupę stepujących tancerzy i opracowuje program do widowiska.

</doc>
<doc id="1925034" url="https://pl.wikipedia.org/wiki?curid=1925034" title="Mykoła Uhraicki">
Mykoła Uhraicki

Mykoła Tychonowycz Uhraicki, ukr. Микола Тихонович Уграїцький, ros. Николай Тихонович Уграицкий, "Nikołaj Tichonowicz Ugraicki" (ur. 6 marca 1927 w Charkowie, Ukraińska SRR, zm. 7 czerwca 1969 tamże) - ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek klubu Dzerżyneć Charków, w którym rozpoczął karierę piłkarską. W 1947 przeszedł do Łokomotywu Charków, ale w 1956 powrócił do rodzimego klubu, który już nazywał się Awanhard Charków. W 1962 zakończył karierę piłkarską.
Był kandydatem do narodowej reprezentacji ZSRR.
Kariera trenerska.
Po zakończeniu kariery piłkarskiej krótko pomagał trenować Awanhard Charków i prowadził Spartak Biełgorod, a potem pracował jako starszy wykładowca na wydziale kultury fizycznej w Instytucie Awiacyjnym w Charkowie.
7 czerwca 1969 zmarł w wieku 42 lat. Przyczyną zgonu była choroba zwana sarkoma.

</doc>
<doc id="1925039" url="https://pl.wikipedia.org/wiki?curid=1925039" title="Misja „sui iuris” Turkmenistanu">
Misja „sui iuris” Turkmenistanu

Misja „sui iuris” Turkmenistanu (łac. "Mission „sui iuris” Turcmenistanianus"; ros. "Миссия „sui iuris” Туркменистан") – samodzielna jednostka terytorialna dla katolików obrządku łacińskiego oraz jednostka podziału administracyjnego Kościoła katolickiego w Turkmenistanie, obejmująca swoim zasięgiem cały kraj. Utworzona 29 września 1997 przez Jana Pawła II. Siedziba superiora znajduje się w kaplicy nuncjatury apostolskiej w Aszchabadzie.
Historia.
W XIX wieku na teren obecnego Turkmenistanu zaczęli przybywać katolicy, głównie za sprawą deportacji z innych stron Imperium Rosyjskiego, w tym Polski i Litwy. Na początku XX wieku była to już liczna grupa (ok. 5 tysięcy), która posiadała parafię w Aszchabadzie i kilka kaplic w: Krasnowodzku, Czardżou, Mary i Kyzył Arwat.
Po przejęciu władzy przez komunistów i utworzeniu Związku Radzieckiego rozpoczęły się prześladowania katolików, którym wkrótce odebrano ich miejsca kultu. Kościół zmuszony był zejść do podziemia na kilkadziesiąt lat, aż do upadku ZSRR w 1991 roku. Turkmenistan został podporządkowany administraturze apostolskiej w Kazachstanie.
Dnia 10 lipca 1996 Stolica Apostolska nawiązała oficjalne stosunki dyplomatyczne z Turkmenistanem, co umożliwiło budowę własnej hierarchii kościelnej w tym kraju. W czerwcu 1997 abp Pier Luigi Celata – nuncjusz apostolski w Turcji, złożył listy uwierzytelniające władzom Turkmenistanu. Droga do przyjazdu misjonarzy tym samym została otwarta.
29 września 1997 papież Jan Paweł II wydzielił Turkmenistan z jej struktur, jako odrębną Misję „sui iuris”.
Kościół katolicki w Turkmenistanie został zarejestrowany dopiero 12 marca 2010.

</doc>
<doc id="1925040" url="https://pl.wikipedia.org/wiki?curid=1925040" title="Jan Michał Sołłohub">
Jan Michał Sołłohub



</doc>
<doc id="1925041" url="https://pl.wikipedia.org/wiki?curid=1925041" title="Jeden strzał zabija">
Jeden strzał zabija

Jeden strzał zabija – amerykański kryminał z 2000 roku.
Fabuła.
Kapitan Mary J. O’Malley zakochuje się w swoim przełożonym – majorze Grayu. Mężczyzna, mimo że nie widzi sensu kontynuowania tej znajomości, nie kończy tego romansu. Pewnego wieczoru postanawia odwiedzić podwładną, żeby z nią porozmawiać. Kobieta myśląc, że to włamywacz, strzela i zabija go. Prokuratura umarza sprawę, ale wojsko prowadzi własne dochodzenie i oskarża kapitan o morderstwo.

</doc>
<doc id="1925042" url="https://pl.wikipedia.org/wiki?curid=1925042" title="Chris Barber">
Chris Barber

Chris Barber, właśc. Donald Christopher Barber (ur. 17 kwietnia 1930 w Welwyn Garden City, zm. 2 marca 2021) – angielski muzyk jazzowy, puzonista, sakshornista (tenor), basista i kierownik zespołu.
W 1949 założył pierwszą własną orkiestrę, w skład której wchodzili m.in. Ron Bowden, Lonnie Donegan, Ken Colyer. W 1955 zorganizował zespół Crane River Jazz Band z klarnecistą Monty Sunshinem, z którym nagrana została wersja utworu Sidneya Becheta „Petite Fleur”. W tym samym roku podjął współpracę z zespołem śpiewaczki bluesowej Ottile Patterson, która później została jego żoną. Pod koniec l. 50. XX w. zespół Barbera odnosił ogromne sukcesy, stając się najpopularniejszą orkiestrą Europy. W l. 60. zmienił nazwę zespołu na Chris Barber Blues and Jazz Band. W 1991 odznaczony Orderem Imperium Brytyjskiego IV klasy (OBE).

</doc>
<doc id="1925044" url="https://pl.wikipedia.org/wiki?curid=1925044" title="Pierwszy rząd Mykoły Azarowa">
Pierwszy rząd Mykoły Azarowa

Pierwszy rząd Mykoły Azarowa – gabinet pod kierownictwem Mykoły Azarowa, byłego ministra finansów w obu rządach Wiktora Janukowycza (2003-2004 i 2006-2007), powołany i zaprzysiężony 11 marca 2010 przez prezydenta Ukrainy Wiktora Janukowycza.
W skład gabinetu wchodzili członkowie koalicji „Stabilność i Reformy”, która liczyła 235 deputowanych. Tworzyli ją przedstawiciele Partii Regionów, Bloku Łytwyna, komunistów i pojedynczy deputowani z innych klubów parlamentarnych. Stojący na czele rządu Azarow był już premierem w 2005 roku; był szefem ostatniego gabinetu przed zwycięstwem pomarańczowej rewolucji.
Odwołanie rządu Julii Tymoszenko.
Po zwycięstwie w wyborach prezydenckich Wiktor Janukowycz zapowiedział, że będzie dążył do odwołania rządu Julii Tymoszenko, czyli swojej konkurentki z okresu wyborczego. Niedługo potem przewodniczący Radzie Najwyższej Wołodymyr Łytwyn ogłosił, że istniejąca od końca 2008 roku koalicja Bloku Julii Tymoszenko, Bloku Łytwyna i Naszej Ukrainy-Ludowej Samoobrony przestała istnieć. Wobec tego premier Julia Tymoszenko zażądała, aby głosowanie w sprawie wotum nieufności odbyło się jak najszybciej, tak, aby zwolennicy Janukowycza nie zdołali sformować nowej koalicji. Jeśli takby się stało, konieczne okazałoby się rozpisanie nowych wyborów parlamentarnych, które najwcześniej mogłyby się odbyć jesienią. Tymoszenko do tego czasu utrzymałaby władzę.
3 marca 2010 w Radzie Najwyższej miała miejsce debata na temat dwuletniej pracy gabinetu. Premier Tymoszenko chwaliła rząd za skuteczną – jej zdaniem – walkę z kryzysem gospodarczym i podkreślała, że udało jej się obronić niepodległość Ukrainy. Deputowani opozycji najpierw oskarżali Tymoszenko o doprowadzenie kraju do katastrofy gospodarczej, a następnie przegłosowali wotum nieufności dla rządu. Za jego dymisją opowiedziało się 243 deputowanych z 450-osobowej izby, a więc oprócz członków opozycji wniosek poparło także kilku posłów wchodzących w skład koalicji rządowej. Tymoszenko nie czekając na głosowanie, udała się do siedziby szefa rządu, zaś po niekorzystnym wyniku ogłosiła, że bierze urlop. Dzień później jej obowiązki przejął tymczasowo wicepremier Ołeksandr Turczynow.
Zgodnie z konstytucją nowa koalicja musiała zostać sformowana w ciągu trzydziestu dni; gdyby tak się nie stało, Ukrainę czekałyby nowe wybory parlamentarne.
Głosowanie.
11 marca 2010 na sesji porannej parlamentu deputowani uchwalili dwie rezolucję: odwołującą Julię Tymoszenko z funkcji premiera i powołującą Mykołę Azarowa na to stanowisko. Za głosowało 242 deputowanych, przeciwko 4, a 96 wstrzymało się od głosu. Oddano jeden głos nieważny.
Podział głosów według frakcji politycznych:
Następnie Rada Najwyższa pozbawiła władzy rząd Julii Tymoszenko, a także odwołała szefa Służby Bezpieczeństwa Wałentyna Naływajczenkę. W kolejnych głosowaniach:
Rząd: zmiany strukturalne i personalia.
W porównaniu z rządem Tymoszenko nie zaszły żadne zmiany jeśli chodzi o liczbę oraz zakres działania i odpowiedzialności resortów: oba gabinety składały się z tych samych, dwudziestu ministerstw. Jednakże Azarow zaprosił do współrządzenia aż siedmiu wicepremierów (u Tymoszenko było tylko trzech), chociaż jeszcze dzień przed głosowaniem nad wotum zaufania deputowani Partii Regionów utrzymywali, że ich liczba będzie znacznie mniejsza. Jednym z wicepremierów został lider pozaparlamentarnej partii Silna Ukraina, Serhij Tihipko, który podczas wyborów prezydenckich był rywalem Janukowycza. Duża liczba zastępców premiera powtarza strukturę władzy panującą w Partii Regionów, w której jest piętnastu wiceprzewodniczących. Azarow oraz aż jedenastu jego ministrów (Dmytro Tabacznyk, Kostiantyn Hryszczenko, Ołeksandr Ławrynowycz, Andrij Klujew, Nestor Szufrycz, Anatolij Tołstouchow, Jurij Bojko, Wasyl Cuszko, Wołodymyr Jacuba, Ołeksandr Popow i Wiktor Słauta) byli członkami drugiego gabinetu Janukowycza (2006-2007), a trzech z nich (Azarow, Tabacznyk i Ławrynowycz) pełniło swoje obowiązki także w latach pierwszego rządu obecnego prezydenta (2002-2004).
Premierem został Azarow, były wicepremier i minister finansów, który tym samym jest trzecim szefem rządu w historii niepodległej Ukrainy, który po raz drugi stanął na czele gabinetu rządowego. Wcześniej sprawował swoją funkcję przez kilka tygodni na początku 2005 roku. Azarow był jednym z trzech kandydatów na to stanowisko: Janukowycz brał pod uwagę także swoich rywali z okresu wyborów prezydenckich: Serhija Tihipkę i Arsenija Jaceniuka. Ostatecznie pierwszy otrzymał stanowisko wicepremiera, a drugi – chociaż początkowo miał wejść do rządu – przeszedł do opozycji. W okresie formowania koalicji w kontekście objęcia stanowiska szefa rządu pojawiło się również nazwisko byłego prezydenta Wiktora Juszczenki, ale Janukowycz stanowczo odciął się od tej kandydatury.
Dzień po głosowaniu nad wotum zaufania bliska współpracowniczka Janukowycza i zastępczyni szefa jego Administracji Anna Herman powiedziała, że wkrótce rząd może zostać poszerzony o stanowisko kolejnego wicepremiera. Miałby być on odpowiedzialny za kwestie integracji europejskiej. Zdaniem Herman najbardziej prawdopodobnym kandydatem jest Petro Poroszenko, minister spraw zagranicznych w drugim rządzie Tymoszenko.
Była premier Julia Tymoszenko powiedziała, że skład personalny gabinetu świadczy o tym, że na Ukrainie rozpocznie się okres "azarowszczyzny", czyli centralnego sterowania w gospodarce i gnębienia średniego i małego biznesu. Tymoszenko zauważyła, że rząd składa się głównie z oligarchów i ludzi związanych z kontrowersyjną firmą tranzytową RosUkrEnergo. W zachodniej Ukrainie protestowano zaś przeciwko nominacji znanego z prorosyjskich wypowiedzi Dmytro Tabacznyka na ministra edukacji i nauki: we Lwowie grupa manifestantów spaliła książki o historii ZSRR i portety nowego ministra. Jego wejście do rządu wzbudziło również sprzeciw części deputowanych, także tych wywodzących się z Partii Regionów.
Rząd Azarowa jest najliczniejszym rządem w Europie – liczy 29 ministrów, i nie ma w nim żadnej kobiety.

</doc>
<doc id="1925046" url="https://pl.wikipedia.org/wiki?curid=1925046" title="Jan Michał Sołłohub (zm. 1748)">
Jan Michał Sołłohub (zm. 1748)

Jan Michał Sołłohub herbu Prawdzic (zm. 8 maja 1748) – podskarbi wielki litewski w latach 1731–1746, wojewoda brzeskolitewski w latach 1746–1748, łowczy wielki litewski w latach 1724–1731, marszałek Trybunału Głównego Wielkiego Księstwa Litewskiego w 1730 i 1747 roku, brygadier wojsk litewskich, podkomorzy gostyninski, starosta jezierzyski i przeroslaski.
Poseł ziemi gostynińskiej na sejm 1724 roku. Był posłem na sejm 1729 roku z Księstwa Żmudzkiego. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. 10 lipca 1737 roku podpisał we Wschowie konkordat ze Stolicą Apostolską.
Wysokie funkcje państwowe pełnili obaj jego synowie: Józef Antoni Sołłohub, wojewoda witebski i Antoni Sołłohub, generał artylerii litewskiej.
W 1732 roku został odznaczony Orderem Orła Białego.
Został pochowany 5 maja 1749 roku w kościele Jezuitów w Mińsku.

</doc>
<doc id="1925047" url="https://pl.wikipedia.org/wiki?curid=1925047" title="George Shearing">
George Shearing

George Shearing (ur. 13 sierpnia 1919 w Londynie, zm. 14 lutego 2011 w Nowym Jorku) – amerykański pianista i kompozytor jazzowy pochodzenia angielskiego.
Niewidomy od urodzenia, najprawdopodobniej wskutek nieudanej aborcji. Uczył się gry na fortepianie i akordeonie. W 1947 przeniósł się na stałe do USA, gdzie założył kwintet. Grali w nim m.in. Joe Pass, Gary Burton i Israel Crosby. Pracował z wieloma gwiazdami jako akompaniator m.in. Peggy Lee, Carmen McRae, Mel Torme, Marian McPartland. Wielką popularność zdobyła jego kompozycja "Lullaby of Birdland".
Wybrana dyskografia.
źródło:.

</doc>
<doc id="1925049" url="https://pl.wikipedia.org/wiki?curid=1925049" title="Andrzej Madej">
Andrzej Madej

Andrzej Madej OMI (ur. 6 października 1951 w Kazimierzu Dolnym) – polski duchowny rzymskokatolicki, oblat, superior misji „sui iuris” Turkmenistanu od 1997.
Życiorys.
Urodził się 6 października 1951 w Kazimierzu Dolnym. Po ukończeniu szkoły średniej zdecydował się wstąpić do zakonu oblatów. Uczęszczał do seminarium duchownego w Obrze. Po jego ukończeniu otrzymał święcenia kapłańskie 19 czerwca 1977. 
Pracował następnie na terenie Polski, po czym został posłany na misje. Zapoczątkował w 1984 ewangelizację podczas festiwalu rockowego w Jarocinie. 
29 września 1997 po utworzeniu Misji „sui iuris” został przez papieża Jana Pawła II mianowany przełożonym misji „sui iuris” Turkmenistanu – i tym samym został jej pierwszym zwierzchnikiem.
1 marca 2019 wziął udział w wizycie "Ad limina apostolorum" w Watykanie z papieżem Franciszkiem wraz z biskupami Kazachstanu, oraz przedstawicielami Kościoła z Azji środkowej.

</doc>
<doc id="1925052" url="https://pl.wikipedia.org/wiki?curid=1925052" title="Jan Tadeusz Zyberg">
Jan Tadeusz Zyberg

Jan Tadeusz Zyberg ("Sieberg zu Wischling", "Syberg zu Wischling", "Jan Syberg", "Jan Syberk", "Jan zu Wischling") herbu własnego (ur. ?, zm. 1806) – podkomorzy inflancki 1766–1775, konfederat barski, wojewoda inflancki 1775–1778, wojewoda brzeskolitewski, starosta bolnicki. Syn poprzedniego (1769–1775) wojewody inflanckiego, Józefata Zyberga.
Życiorys.
W 1764 roku był konsyliarzem powiatu wiłkomierskiego w konfederacji Wielkiego Księstwa Litewskiego. Jako poseł na sejm elekcyjny był elektorem Stanisława Augusta Poniatowskiego z Księstwa Inflanckiego w 1764 roku.
Od 1778, konsyliarz Rady Nieustającej od 1784, członek konfederacji Andrzeja Mokronowskiego w 1776 roku. Konsyliarz Departamentu Policji Rady Nieustającej w 1788 roku. Podpisał konfederację generalną Sejmu Czteroletniego jako wojewoda brzeski litewski, konsyliarz z Senatu w konfederacji targowickiej.
Był członkiem konfederacji Sejmu Czteroletniego. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja.
W 1776 odznaczony Orderem Świętego Stanisława, w 1778 odznaczony Orderem Orła Białego.

</doc>
<doc id="1925055" url="https://pl.wikipedia.org/wiki?curid=1925055" title="Jan Tadeusz Sieberg zu Wischling">
Jan Tadeusz Sieberg zu Wischling



</doc>
<doc id="1925056" url="https://pl.wikipedia.org/wiki?curid=1925056" title="Łuk Erosa">
Łuk Erosa

Łuk Erosa – polski film obyczajowy z 1987 w reżyserii Jerzego Domaradzkiego, zrealizowany na podstawie powieści "Łuk", Juliusza Kadena-Bandrowskiego.
Opis fabuły.
Kraków, rok 1914. Marysia Miechowska po wyjeździe męża na front oddaje swego kilkuletniego syna Felusia pod opiekę młodego skauta Adama. Pomaga rannym i uczestniczy w kwestach razem z przyjaciółką Janiną. Kałucki, jeden z przyjaciół Zdzisia – męża Marysi informuje ją, że mąż zaginął. Marysia jedzie do miasta, gdzie mieszka matka i teraz przebiega front. Gdy wraca do Krakowa okazuje się, że służąca założyła w mieszkaniu dom schadzek. Zamieszkuje u rodziców Adama. Tu zastaje ją Janina, która po śmierci narzeczonego związała się z żonatym mężczyzną. Marysia zostaje kochanką najpierw Ciąglewicza, potem Adama.
Główne role.
Wystąpili także:

</doc>
<doc id="1925058" url="https://pl.wikipedia.org/wiki?curid=1925058" title="Sommet Center">
Sommet Center



</doc>
<doc id="1925060" url="https://pl.wikipedia.org/wiki?curid=1925060" title="Madryga">
Madryga

Madryga (również Algorytm Madrygi) – szyfr blokowy stworzony w 1984 przez W. E. Madrygę, zaprojektowany tak, aby był wygodny w implementacji programowej.
Opis algorytmu.
Założeniami projektowymi szyfru były: bezpieczeństwo szyfru musiało się opierać na kluczu, a nie na tajności algorytmu; długość szyfrogramu powinna być równa długości szyfrowanego tekstu jawnego; nie powinny występować klucze słabe.
Ponieważ szyfr został stworzony tak, aby był wygodny w implementacji programowej, jedyne wykorzystywane w nim operacje to alternatywa wykluczająca oraz rotacje – obie te operacje wykonywane są na bajtach. Sam algorytm składa się z dwóch zagnieżdżonych cykli – cyklu zewnętrznego, który powtarzany jest 8 razy i zawiera cykl wewnętrzny, wykonujący operacje na bajtach tekstu jawnego. Iteracja cyklu wewnętrznego wykonywana jest dla 3-bajtowego (24-bitowego) bloku danych nazwanego ramką roboczą. Ostatni bajt okna jest sumowany modulo 2 z bitami klucza natomiast pierwsze dwa bajty przesuwane są cyklicznie o pewną, zmienną liczbę pozycji. Następnie ramka przesuwana jest o jeden bajt w prawo – jeżeli w pierwszej iteracji przetwarzaliśmy bajty 1, 2, 3 to w następnej będziemy przetwarzać bajty 2, 3, 4.
Analiza algorytmu dowiodła, że operacje w nim stosowane nie zapewniają efektu lawinowego podczas szyfrowania oraz że liczba jedynek i zer w szyfrogramie nie jest równomierna.

</doc>
<doc id="1925061" url="https://pl.wikipedia.org/wiki?curid=1925061" title="Kasper Rogaliński">
Kasper Rogaliński

Kasper (Gasper) Rogaliński herbu Łodzia pseud.: "Rogalina", (ur. pomiędzy 1725 a 1728 w Jurkowie, zm. 1788) – polski poeta, polityk, wojewoda inflancki 1778-1788, komisarz z rycerstwa Komisji Skarbowej Koronnej w 1769 roku, członek Rady Nieustającej, hrabia Świętego Cesarstwa Rzymskiego, starosta nakielski 1762-1776, starosta obornicki, starosta korsuński, wolnomularz, asesor Kompanii Manufaktur Uprzywilejowanej w 1769 roku.
Życiorys.
Urodził się przed rokiem 1728 prawdopodobnie w Jurkowie (pow. Kościan), jako syn Antoniego, sędziego ziemskiego wschowskiego, starosty nakielskiego, i Heleny z Rogalińskich; starszy brat Józefa. Pisał się z Dzwonowa. Początkowo był starostą obornickim, od roku 1761 nakielskim, a następnie rogozińskim. W roku 1759 mianowany posłem nadzwyczajnym do Petersburga z projektem dostaw dla armii rosyjskich. 7 maja 1764 roku jako poseł województwa poznańskiego na sejm konwokacyjny podpisał manifest, uznający odbywający się w obecności wojsk rosyjskich sejm za nielegalny. Konsyliarz konfederacji Czartoryskich w 1764 roku. Poseł województwa poznańskiego na sejm elekcyjny 1764 roku. Był elektorem Stanisława Augusta Poniatowskiego w 1764 roku z województwa poznańskiego, jako delegowany od Rzeczypospolitej podpisał jego "pacta conventa". Był posłem na sejm koronacyjny 1764 roku z województwa kaliskiego. 
W 1766 roku uzyskał indygenat pruski. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł powiatu toruńskiego na sejm 1767 roku. Członek konfederacji Andrzeja Mokronowskiego w 1776 roku i poseł na sejm 1776 roku. W 1775 prawem emfiteutycznym zostało mu nadane starostwo korsuńskie, które on w 1780 odstąpił królewskiemu synowcowi Stanisławowi Poniatowskiemu. Członek Departamentu Skarbowego Rady Nieustającej w 1783 roku.
Odznaczony Orderem Orła Białego, w 1767 roku odznaczony Orderem Świętego Stanisława.
Żonaty był z Anną z Gulińskich, po śmierci której ożenił się 5 października 1783 w Horożanach koło Lwowa z bardzo zamożną Konstancją z Bekierskich h. Jastrzębiec, wdową po Józefie Bielskim, kasztelanie halickim. Nagrobek Konstancji z Bekierskich znajduje się we wsi Bielawińce (obecnie w rejonie buczackim obwodu tarnopolskiego Ukrainy).
Twórczość.
Ważniejsze mowy i utwory.
Twórczość poetycka Rogalińskiego nie jest właściwie znana poza: wierszykami rozproszonymi w "Monitorze" (zobacz poz. 1); fragm. wiersza ogł. przez S. Tomkowicza z teki literariów Stanisława Augusta ("Z wieku Stanisława Augusta" t. 2, Kraków 1882, s. 73 – bez rozwiązania autora, podpisanego pseud.: "Rogalina"); dwoma swawolnymi epigramatami zachowanymi w rękopisie Biblioteki PAN Kraków, sygn. 615 i odpisie L. Bernackiego (rękopis: Ossolineum, sygn. 7070/II, VII, s. 163, 165).
Listy i materiały.
Korespondencja Rogalińskiego zachowana jest także w rękopisach Hauptstaatsarchiv w Dreźnie (m.in.: loc. 3035, 3592).

</doc>
<doc id="1925064" url="https://pl.wikipedia.org/wiki?curid=1925064" title="Righteous Pigs">
Righteous Pigs

Righteous Pigs – amerykański zespół muzyczny założony w 1987 w Las Vegas. Współzałożycielem Righteous Pigs był gitarzysta Mitch Harris
. Prezentowany nurt muzyczny tej grupy to thrash metal, grind core z elementami death metalu.. Pierwszą płytę nagrano w 1989 r. pt. "Live And Learn", jednakże zespół bardziej zaczął być rozpoznawalny na rynku muzycznym po nagraniu w 1990 roku płyty "Stress Related". W tym samym roku tj. 1990, zaraz po nagraniu drugiego longplaya, grupa rozpadła się; jednocześnie gitarzysta Mitch Harris zasilił skład zespołu Napalm Death i ostatecznie do niego dołączył.
W 1992 roku został wydany album, tym razem kompilacyjny (Stress Related / Live and Learn).
Muzycy.
Opracowano na podstawie materiału źródłowego
Dyskografia.
Opracowano na podstawie materiału źródłowego

</doc>
<doc id="1925067" url="https://pl.wikipedia.org/wiki?curid=1925067" title="Ihor Chudobiak">
Ihor Chudobiak

Ihor Orestowycz Chudobiak, ukr. Ігор Орестович Худобяк (ur. 5 kwietnia 1987 w Haliczu, w obwodzie iwanofrankiwskim) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek DJuSSz Prykarpattia Iwano-Frankiwsk. W 2004 rozpoczął karierę piłkarską w klubie Fakeł Iwano-Frankiwsk. W rundzie wiosennej sezonu 2005/06 występował w drugiej drużynie Dynama Kijów, ale latem powrócił do Prykarpattia. Na początku 2010 przeszedł do PFK Sewastopol. Latem 2011 został wypożyczony do FK Homel, a zimą 2012 do Enerhetyka Bursztyn. W lipcu 2012 przeszedł do Heliosu Charków. W 2013 grał w amatorskim Hał-Wapno Halicz. Sezon 2013/14 rozpoczął w klubie Enerhija Mikołajów, ale po jego rozformowaniu w marcu 2014 zasilił skład FK Tarnopol. W lipcu 2015 przeszedł do Howerły Użhorod i aby odróżnić się od piłkarza Karpat o tym samym imieniu i nazwisku przyjął pseudonim "Hulk". 28 czerwca 2019 po wygaśnięciu kontraktu opuścił Prykarpattia, ale już 8 lipca ponownie podpisał kontrakt z klubem.
Kariera reprezentacyjna.
Występował w studenckiej reprezentacji Ukrainy.

</doc>
<doc id="1925070" url="https://pl.wikipedia.org/wiki?curid=1925070" title="Morska przygoda">
Morska przygoda

Morska przygoda – amerykańska komedia romantyczna z 1997 roku.
Fabuła.
Dbający o siebie Charlie Gordon spotyka swojego szwagra Herba Sullivana. Obaj ruszają w rejs na Bahamy. Jako instruktorzy tańca starają się zaskarbić względy bogatych i samotnych pań. Ale kapitan przejrzał ich i próbuje pokrzyżować ich plany. Wtedy pojawiają się Liz i Vivian.

</doc>
<doc id="1925072" url="https://pl.wikipedia.org/wiki?curid=1925072" title="Tłustosz pospolity dwubarwny">
Tłustosz pospolity dwubarwny



</doc>
<doc id="1925073" url="https://pl.wikipedia.org/wiki?curid=1925073" title="Administratura apostolska Uzbekistanu">
Administratura apostolska Uzbekistanu

Administratura apostolska Uzbekistanu (łac. "Apostolica Administratio Usbekistanianus"; ros. "Апостольская администрация Узбекистан") – samodzielna jednostka terytorialna dla katolików obrządku łacińskiego oraz jednostka podziału administracyjnego Kościoła katolickiego w Uzbekistanie, obejmująca swoim zasięgiem cały kraj. Utworzona 29 września 1997 przez papieża Jana Pawła II jako Misja „sui iuris”, a podniesiona 1 kwietnia 2005 do rangi Administratury apostolskiej.
Historia.
Chrześcijaństwo w Azji Środkowej pojawiło się w III w., jednak jego rozwój nastąpił dopiero w XIX w. po przyłączeniu Uzbekistanu do Imperium Rosyjskiego. Wspólnotę katolików tworzyli głównie Polacy, Litwini przesiedleni tu przez władze carskie. Wraz z nadejściem władzy radzieckiej w latach 20. XX w. Kościół katolicki musiał zejść do podziemia.
Do przełomu doszło dopiero po upadku ZSRR w 1991. W tym samym roku utworzono administraturę apostolską w Karagandzie, która objęła swoim zasięgiem obszar środkowej Azji, w tym Uzbekistanu. 29 września 1997 papież Jan Paweł II dokonał podziału administratury apostolskiej w Karagandzie, wydzielając z niej misję sui iuris Uzbekistanu. Obecnie swoją posługę duchową w tym kraju sprawują franciszkanie z polskiej prowincji św. Antoniego i bł. Jakuba Strzemię.
1 kwietnia 2005 misja sui iuris została podniesiona do rangi administratury apostolskiej przez papieża Jana Pawła II. Była to jedna z ostatnich decyzji papieża przed jego śmiercią.

</doc>
<doc id="1925075" url="https://pl.wikipedia.org/wiki?curid=1925075" title="Kościół św. Jerzego w Brodnicy">
Kościół św. Jerzego w Brodnicy

Kościół św. Jerzego – kościół, który znajdował się w Brodnicy. Rozebrany w 1835 roku.
Historia.
Pierwotnie była to jednonawowa kaplica z prezbiterium, nie posiadała wieży. W 1560 roku została rozbudowana. Nadal pozostawała jednak kaplicą. W 1618 roku rozbudowana z materiału z pobliskiego kościoła św. Wita, który już nie istniał. W czasie potopu szwedzkiego została zburzona. Potem odbudowana. W 1666 była roku remontowana. Jeszcze w 1743 była wzmiankowana jako mały kościół. W 1747 roku była odnowiona. W 1828 roku należała do diecezji chełmińskiej. Później długo nie remontowana, popadła w ruinę, którą rozebrano w 1835 roku. Fundamenty dawnego kościoła znajdują się przy ul. Sienkiewicza.

</doc>
<doc id="1925077" url="https://pl.wikipedia.org/wiki?curid=1925077" title="Alois Bunjira">
Alois Bunjira

Alois Bunjira (ur. 29 marca 1975 w Chitungwizie) - zimbabwejski piłkarz grający na pozycji pomocnika.
Kariera klubowa.
Karierę piłkarską Bunjira rozpoczął w klubie Darryn Textiles Harare. W jego barwach zadebiutował w 1994 roku w zimbabwejskiej Premier League. W 1995 roku odszedł do Blackpool Harare, a w latach 1996-1998 grał w CAPS United Harare. Wywalczył z nim mistrzostwo kraju w 1996 roku, Puchar Zimbabwe w latach 1997-1998 i Puchar Niepodległości Zimbabwe w latach 1996-1997.
W 1999 roku Bunjira został zawodnikiem południowoafrykańskiego klubu Qwa Qwa Stars. Jeszcze w tym samym roku przeszedł do Wits University. Grał w nim do 2005 roku, z przerwą na występy w Mamelodi Sundowns, do którego był wypożyczony w sezonie 2002/2003. W 2005 roku odszedł do Jomo Cosmos, a w 2007 roku został piłkarzem klubu FC AK Roodeport.
Kariera reprezentacyjna.
W reprezentacji Zimbabwe Bunjira zadebiutował w 1994 roku. W 2004 roku został powołany do kadry na Puchar Narodów Afryki 2004. Tam był rezerwowym i nie rozegrał żadnego spotkania.

</doc>
<doc id="1925083" url="https://pl.wikipedia.org/wiki?curid=1925083" title="Kościół św. Ducha w Brodnicy">
Kościół św. Ducha w Brodnicy

Kościół św. Ducha – kościół, który znajdował się w Brodnicy. Zamieniony na budynek świecki.
Historia.
Kościół powstał w XIII wieku. Była to budowla jednonawowa z wieżą i prezbiterium. Zbudowany był z cegły. Wieża-dzwonnica była drewniana. Od XIV w. do 1569 roku był kościołem ewangelickim. W 1375 roku zdewastowany potem odbudowany. W 1381 roku dobudowano szpital św. Ducha. W 1614 roku kościół otrzymał 2100 talarów. W czasie wojny szwedzkiej został zburzony i spalony. Odbudowany w latach 1666-1668. W 1670 roku otrzymał nową drewnianą wieżę, na której zawieszono dwa dzwony. W 1772 roku zajęli go Prusacy, kościół przez długi czas nie remontowany, na początku XIX wieku zaczął podupadać. W 1822 roku rozebrano wieżę, która groziła zawaleniem. Kościół zniesiono w 1838 roku, następnie sprzedany dla Pelplina, został zamieniony na budynek dla celów oświatowych.

</doc>
<doc id="1925086" url="https://pl.wikipedia.org/wiki?curid=1925086" title="Valdepiélagos">
Valdepiélagos

Valdepiélagos – miejscowość w Hiszpanii we wspólnocie autonomicznej Madryt, położona w północno-wschodniej części regionu, 51 km od Madrytu. Valdepiélagos posiada system wyborczy, który jest wyjątkowy wśród gmin hiszpańskich. Przed wyborami lokalnymi odbywają się nieoficjalne wybory, w których głosują poszczególni obywatele, a nie partie. Każdy zarejestrowany mieszkaniec otrzymuje kartę do głosowania, na której można zapisać maksymalnie siedem nazwisk - nazwiska siedmiu mieszkańców, którzy według niego najlepiej bronią interesów gminy. 

</doc>
<doc id="1925087" url="https://pl.wikipedia.org/wiki?curid=1925087" title="Kostiantyn Hryszczenko">
Kostiantyn Hryszczenko

Kostiantyn Hryszczenko, ukr. Костянтин Іванович Грищенко (ur. 28 października 1953 w Kijowie) – ukraiński dyplomata i polityk, były ambasador, minister spraw zagranicznych w latach 2003–2005 oraz 2010–2012, wicepremier od 2012 do 2014.
Życiorys.
W 1975 ukończył z wyróżnieniem Moskiewski Państwowy Instytut Stosunków Międzynarodowych (międzynarodowy wydział prawny).
Po studiach rozpoczął pracę dyplomaty. Uzyskał status dyplomatyczny ambasadora nadzwyczajnego i pełnomocnego Ukrainy. Od 1976 do 1980 był członkiem sekretariatu ONZ w Nowym Jorku. W latach 1981–1991 kontynuował karierę dyplomatyczną jako attaché i I sekretarz stanu w Ministerstwie Spraw Zagranicznych ZSRR. Po upadku Związku Radzieckiego w latach 1992–1995 był doradcą ds. ograniczenia zbrojeń i rozbrojenia w ukraińskim MSZ oraz szefem kontroli zbrojeń i rozbrojenia Ukrainy. Od 1995 do 1998 zajmował stanowisko wiceministra spraw zagranicznych. W tym czasie (1993–1998) reprezentował Ukrainę na konferencjach międzynarodowych dotyczących zagadnień bezpieczeństwa narodowego, m.in. w 1996 na szczycie G8 w sprawie bezpieczeństwa jądrowego w Moskwie. Był również przedstawicielem Ukrainy we Wspólnej Komisji w sprawie realizacji i kontroli Traktatu START I.
Od 1998 do 2000 pełnił funkcję szefa misji Ukrainy przy NATO oraz ambasadora w Belgii, Holandii i Luksemburgu. Od 2000 do 2003 był ambasadorem Ukrainy w Stanach Zjednoczonych. W latach 2003–2005 zajmował stanowisko ministra spraw zagranicznych w rządzie premiera Wiktora Janukowycza. Od 2006 do 2007 był doradcą premiera Ukrainy, a w latach 1999–2003 członkiem Rady Doradczej ds. Rozbrojenia sekretarza generalnego ONZ. W 2005 wraz z Jurijem Bojko zakładał Republikańską Partię Ukrainy.
W kwietniu 2008 został mianowany na zastępcę przewodniczącego Rady Bezpieczeństwa Narodowego i Obrony Ukrainy. W czerwcu 2008 prezydent Wiktor Juszczenko powołał go na ambasadora Ukrainy w Rosji. 11 marca 2010 objął stanowisko ministra spraw zagranicznych w rządzie premiera Mykoły Azarowa. 24 grudnia 2012 został powołany na stanowisko wicepremiera, pełniąc tę funkcję do końca istnienia rządu.
Odznaczony Orderem „Za zasługi” stopnia III, II i I.
Życie prywatne.
Jest żonaty, ma córkę.

</doc>
<doc id="1925088" url="https://pl.wikipedia.org/wiki?curid=1925088" title="Kościół św. Walentego w Brodnicy">
Kościół św. Walentego w Brodnicy

Kościół św. Walentego – kościół, który znajdował się w Brodnicy w pobliżu jeziora Niskie Brodno. Zburzony w 1655 roku.
Historia.
Data powstania jest nieznana. 
Była to jednonawowa drewniana świątynia katolicka, kryta dachówką. W czasie wojny trzynastoletniej została zniszczona, potem odbudowana.
Po 1520 roku objęty został przez protestantów.
W 1601 roku kościół oddano katolikom. W tym samym roku został zniszczony, a rok później odbudowany. Zburzono go w 1629 roku, następnie odbudowano. Po kolejnym zburzeniu przez wojska szwedzkie w 1655 r. nie został już odbudowany.

</doc>
<doc id="1925089" url="https://pl.wikipedia.org/wiki?curid=1925089" title="Krzysztof Kukułka">
Krzysztof Kukułka

Krzysztof Kukułka OFMConv (ur. 20 stycznia 1959 w Jaworzynie Śląskiej) – polski duchowny rzymskokatolicki, franciszkanin konwentualny, superior Misji „sui iuris” Uzbekistanu w latach 1997–2005.
Życiorys.
Urodził się 20 stycznia 1959 w Jaworzynie Śląskiej na Dolnym Śląsku, gdzie ukończył szkołę podstawową. Po uzyskaniu świadectwa maturalnego zdecydował się na wstąpienie do zakonu franciszkanów. W 1983 roku złożył wieczystą profesję, a dwa lata później 1 czerwca 1985 otrzymał święcenia kapłańskie. Po nich pracował jako duszpasterz w parafiach należących do franciszkanów. W 1991 został skierowany na Misje do Uzbekistanu.
29 września 1997 został ustanowiony przez papieża Jana Pawła II przełożonym nowo powstałej "Misji „sui iuris”", obejmującej swoim zasięgiem terytorium całego Uzbekistanu. Z dniem 1 kwietnia 2005 po podniesieniu "Misji" do rangi Administratury apostolskiej, został odwołany z dalszego jej kierowania. Na jego następcą papież mianował o. Jerzego Maculewicza OFMConv.

</doc>
<doc id="1925094" url="https://pl.wikipedia.org/wiki?curid=1925094" title="Sunday Marimo">
Sunday Marimo

Sunday Marimo Chidzambwa (ur. 5 kwietnia 1952 w Mhokore Kraal) – zimbabwejski piłkarz grający na pozycji obrońcy, a obecnie trener.
Kariera piłkarska.
Podczas kariery piłkarskiej Marimo był zawodnikiem klubu Dynamos Harare. W jego barwach zadebiutował w zimbabwejskiej Premier League i pięciokrotnie wywalczył mistrzostwo kraju.
Kariera trenerska.
Po zakończeniu kariery piłkarskiej Marimo został trenerem. Prowadził Dynamos Harare, a na początku 2004 roku został selekcjonerem reprezentacji Zimbabwe w piłce nożnej, którą poprowadził w Pucharze Narodów Afryki 2004. W tym samym roku został trenerem południowoafrykańskiego Bush Bucks. W 2007 roku znów prowadził kadrę narodową, a 2008 roku objął ją po raz trzeci.

</doc>
<doc id="1925095" url="https://pl.wikipedia.org/wiki?curid=1925095" title="Valdetorres de Jarama">
Valdetorres de Jarama

Valdetorres de Jarama – miasto w Hiszpanii we wspólnocie autonomicznej Madryt, 40 km od Madrytu. Na terenie miasta i gminy znajdują się specjalne siedliska przyrodnicze i obszary chronione ptaków takich jak: drop czy pustułka. W Valdetorres de Jarama są dwa żłobki oraz publiczna szkoła dla niemowląt i szkół podstawowych.

</doc>
<doc id="1925096" url="https://pl.wikipedia.org/wiki?curid=1925096" title="Ambroise Thomas">
Ambroise Thomas

Ambroise Thomas (ur. 5 sierpnia 1811 w Metz, zm. 12 lutego 1896 w Paryżu) – francuski kompozytor.
Życiorys.
Jego ojciec był nauczycielem muzyki, sam późniejszy kompozytor studiował w konserwatorium w Paryżu. Jest jednym z laureatów Prix de Rome. W 1851 roku Thomas został powołany na członka Akademii, a w roku 1871, po śmierci Daniela Aubera, dostał nominację na dyrektora Konserwatorium w Paryżu.
Odznaczony został Krzyżem Wielkim Legii Honorowej.
Twórczość.
Znany jest głównie z twórczości operowej, choć do dziś na światowych scenach operowych utrzymuje się w zasadzie tylko jedno jego dzieło – opera "Mignon".
Mimo iż skomponował 20 oper, 3 balety i inne utwory, jego twórczość niewcześnie znalazła uznanie. Bez echa przeszło pierwszych osiem oper, dopiero "Caïd" (1849) i "Sen nocy letniej" (1850) spowodowały większe zainteresowanie twórczością tego kompozytora, a sama "Mignon" doczekała się 1000 wystawień w ciągu pierwszych 30 lat, co nie udało się żadnej innej francuskiej operze. Innymi operami kompozytora cieszącymi się szerszym uznaniem były "Hamlet" (1868) i "Francesca da Rimini" (1882).
Ambroise Thomas jest obok Charles’a Gounoda jednym ze współtwórców francuskiej opery lirycznej, jednak fachowcy oceniają styl jego muzyki jako płytki i konwencjonalny, obrazem czego może być wypowiedź kompozytora Emmanuela Chabriera: "„Istnieje muzyka dobra i zła, ale oprócz tego istnieje jeszcze muzyka Ambrożego Thomasa”".

</doc>
<doc id="1925099" url="https://pl.wikipedia.org/wiki?curid=1925099" title="Echo Tomaszowa">
Echo Tomaszowa

Echo Tomaszowa (tygodnik) – czasopismo lokalne wydawane w latach 1993–1996. Początkowo pomyślane jako wznowienie czasopisma Echo Mazowieckie wydawanego w Tomaszowie Mazowieckim w latach 1926-1928. Tygodnik był wydawany początkowo z inicjatywy Urzędu Miasta Tomaszowa Mazowieckiego. Bezpłatny numer sygnalny czasopisma (bez daty wydania) został wyłożony 10 lutego 1993 w holu tomaszowskiego Ratusza w dniu obrad sesji Rady Miasta.
Czasopismo było drukowane przez firmę prywatną "Amat-Druk", od nru 11 przerz Tomaszowskie Zakłady Graficzne, od kwietnia 1995 przez drukarnię "Unigraf". Skład komputerowy wykonywany był początkowo przez Warsztaty Szkolne "Samochodówki", następnie przez Agencję Usług Wydawniczych "Nami" Sławomira Przybylskiego. Ogółem ukazało się 21 numerów pisma z podtytułem "Tygodnik samorządowy" i 142 numery z podtytułem "Tygodnik regionalny". W latach 1993-1996 czasopismo było najpopularniejszym pismem lokalnym, które ukazywało się w znacznym nakładzie. Po prywatyzacji kontynuacją czasopisma było Echo.

</doc>
<doc id="1925103" url="https://pl.wikipedia.org/wiki?curid=1925103" title="Kenny Ball">
Kenny Ball

Kenny Ball, właśc. Kenneth Daniel Ball (ur. 22 maja 1930 w Ilford, zm. 7 marca 2013 w Basildon) – angielski trębacz i kierownik zespołu jazzowego.
Pierwszy raz wystąpił publicznie w 1952. Początkowo współpracował m.in. z Terrym Lighfootem, Alem Fairweatherem i Erikiem Dealaney. Później założył własny zespół pn. Jazzmen. W 1961 nagrał swój pierwszy przebój „Samantha”. W 1962 wydał wspólną płytę wraz z Chrisem Barberem i Ackerem Bilkiem. W 1968 towarzyszył Louisowi Armstrongowi podczas jego ostatniej europejskiej trasy koncertowej. W 1981 dał koncert na przyjęciu weselnym księżnej Diany i księcia Karola.
Najpopularniejsze nagrania: "Samantha", "Midnight in Moscow", "March of Siamese Children", "The Green Leaves of Summer", "Sukiyaki".

</doc>
<doc id="1925108" url="https://pl.wikipedia.org/wiki?curid=1925108" title="Brabham BT58">
Brabham BT58

Brabham BT58 – samochód Formuły 1, zaprojektowany przez Johna Baldwina i Sergio Rinlanda dla zespołu Brabham. Samochód napędzały silniki Judd EV. Kierowcami byli Martin Brundle, Gregor Foitek i Stefano Modena. Głównym sponsorem była firma Bioptron. Kierowcy zdołali wywalczyć tym samochodem 10 punktów.

</doc>
<doc id="1925111" url="https://pl.wikipedia.org/wiki?curid=1925111" title="Hypochilidae">
Hypochilidae

Hypochilidae – rodzina pająków z grupy Araneomorphae. Według "The World Spider Catalog" Normana Platnicka z 2010 roku należą do niej dwa rodzaje obejmujące dwanaście gatunków. Bardziej zróżnicowanym rodzajem jest "Hypochilus" z dziesięcioma gatunkami, natomiast "Ectatosticta" obejmuje zaledwie dwa gatunki. Nie są znane żadne kopalne pająki należące do tej rodziny. Hypochilidae to prymitywne pająki, wykazujące wiele cech plezjomorficznych. "Hypochilus" występują w chłodnych i wilgotnych górskich mikrosiedliskach na terenie Ameryki Północnej, podczas gdy pająki z rodzaju "Ectatosticta" żyją na terenie Chin – jak dotąd odnaleziono niewielką liczbę przedstawicieli tego rodzaju, a ich środowisko życia nie jest dobrze poznane. Większość analiz kladystycznych potwierdza pozycję filogenetyczną Hypochilidae jako najbardziej bazalnej grupy pająków wewnątrz Araneomorphae i taksonu siostrzanego wobec kladu Neocribellatae, obejmującego wszystkich pozostałych przedstawicieli Araneomorphae. W 1967 roku Lehtinen umieścił rodzaj "Ectatosticta" w monotypowej rodzinie Ectatostictidae, jednak Platnick w 1977 roku stwierdził, że odrębność rodzajowa dla taksonów siostrzanych jest wystarczająca i zsynonimizował Ectatostictidae z Hypochilidae.

</doc>
<doc id="1925112" url="https://pl.wikipedia.org/wiki?curid=1925112" title="Ectatostictidae">
Ectatostictidae



</doc>
<doc id="1925114" url="https://pl.wikipedia.org/wiki?curid=1925114" title="HRT F110">
HRT F110

HRT F110 – samochód Formuły 1 zaprojektowany przez Gabriele Tredoziego i skonstruowany przez firmę Dallara dla zespołu HRT na sezon 2010. Był to pierwszy samochód hiszpańskiego zespołu. Jego kierowcami byli Bruno Senna, Karun Chandhok, Sakon Yamamoto oraz Christian Klien. Model F110 został zaprezentowany 4 marca 2010 w Murcji.
HRT, podobnie jak Lotus, Virgin i Williams, korzystało z silników Cosworth, które po czterech latach powróciły do Formuły 1. Zespół w swoim debiutanckim sezonie nie zdobył ani jednego punktu, natomiast ich najwyższą pozycją było czternaste zdobyte przez Chandhoka w Australii i Monako i przez Sennę w Korei Południowej co sprawiło, że w klasyfikacji konstruktorów uplasowali się na jedenastej pozycji, pokonując tylko zespół Virgin.
Tło.
Adrián Campos był kierowcą zespołu Minardi w sezonie 1987 i w pierwszych pięciu wyścigach sezonu 1988. Łącznie przez 21 wyścigów nie zdobył ani jednego punktu, jego najlepszym występem było domowe Grand Prix Hiszpanii 1987, w którym zajął czternaste miejsce. Campos miał zostać dyrektorem założonego przez Jeana-Pierre’a Mosnier’a zespołu Team Bravo España, które miało wejść do Formuły 1 w sezonie 1993. Projekt ten został przerwany ze względu na śmierć założyciela.
Hiszpan zatem założy własny zespół, który od końca 1997 roku do 2005 roku startował pod nazwą Campos Motorsport. Ekipa zadebiutowała rok później w serii Open Fortuna by Nissan, zdobywając już w pierwszym sezonie tytuł wśród kierowców (dzięki Marcowi Gené) i zespołów. Podobnie było przez kolejne dwa lata, a kierowcami Camposa, którzy zdobywali mistrzostwo w tej serii, byli Fernando Alonso i Antonio García. Ogółem Campos startował w World Series by Nissan do 2003.
W 2004 stajnia dołączyła do Hiszpańskiej Formuły 3. Rok później hiszpański zespół zmienił nazwę na Campos Racing i zaczął startować w serii GP2, która zastąpiła Formułę 3000. Ich pierwszymi kierowcami byli Juan Cruz Álvarez i Sergio Hernández, którzy uzbierali razem 7,5 punktu i w klasyfikacji zespołowej zajęli dwunaste miejsce, a najlepszym z kierowców był Álvarez, który w klasyfikacji kierowców był osiemnasty.
W sezonie 2006 zmieniono skład i nowymi reprezentantami Camposa zostali Hiszpanie Adrián Vallés i Félix Porteiro. Mimo że zespół zdobył prawie dwa razy więcej punktów niż rok wcześniej, to jednak nie zmieniło ich pozycji – zakończyli zmagania na dwunastym miejscu, najlepszym kierowcą był Vallés, który ukończył sezon na osiemnastej pozycji z siedmioma punktami i dodatkowo zdobył jedno najszybsze okrążenie.
Rok później zdecydowano ponownie o nowym składzie kierowców – Adrián Campos zatrudnił Witalija Pietrowa i Giorgio Pantano. Był to sezon przełomowy dla Camposa, gdyż zaczęli oni wygrywać wyścigi i zdobywać czołowe miejsca. Pierwsze podium zdobył dla nich Włoch podczas rundy w Monako, który także wygrał kolejny wyścig rozgrywany na torze Silverstone. Ogółem wygrali oni trzy wyścigi, siedem razy byli na podium, zdobyli jedno pole "position" i najszybsze okrążenie. Ostatecznie ekipa Camposa zajęła trzecie miejsce, przegrywając tylko z iSport International i ART Grand Prix. W klasyfikacji kierowców Pantano zdobył trzecie miejsce za Timo Glockiem i Lucasem Di Grassim.
W 2008 Pietrow pozostał w zespole, natomiast miejsce Pantano (odszedł do Racing Engineering) zajął Ben Hanley, który po sześciu wyścigach został zastąpiony przez di Grassiego. Ekipa dalej trzymała dobre tempo, wygrywając cztery wyścigi, dziewięć razy stając na podium i zdobywając najszybsze okrążenie. W klasyfikacji zespołowi sięgnęli po tytuł mistrzowski, pokonując iSport o osiem punktów, natomiast z kierowców najlepszy był di Grassi, który zajął trzecie miejsce – pokonali go Giorgio Pantano i Bruno Senna.
Po sezonie zespół został sprzedany Alejandro Agagowi, który zmienił nazwę na Addax Team. Campos dalej startował w Hiszpańskiej Formule 3, gdzie w 2008 i 2009 roku ich kierowcy – Germán Sánchez oraz Bruno Méndez – sięgnęli po tytuł mistrzowski oraz Campos wśród zespołów.
Hiszpański kierowca po raz drugi próbował wejść do Formuły 1, tym razem już samodzielnie. Był zainteresowany kupnem aktywów zespołu Super Aguri, który w trakcie sezonu 2008 został zlikwidowany. 22 maja 2009 Adrián Campos złożył jako pierwszy akces do rozgrywek w sezonie 2010 w porozumieniu z firmą Meta Image, wskutek czego zespół miał się nazywać Campos Meta 1.
12 czerwca tego samego roku ekipa wraz z USF1 oraz Manorem znalazła się na liście startowej na sezon 2010 opublikowanej przez FIA, pokonując m.in. Lolę, N.Technology, Prodrive czy Team Superfund.
Problemy przed sezonem.
Pierwsze informacje o problemach w zespole Campos pojawiły się niecałe dwa miesiące po wybraniu zespołu przez FIA – w sierpniu 2009. Wówczas po wypowiedzi szefa zespołu Epsilon Euskadi, Joana Villadelprata, Adrián Campos zdementował plotki, jakoby byli oni jednym z zespołów, które mają problemy i że nie wystartują w sezonie 2010.
Kolejne wiadomości o problemach pojawiły się w styczniu 2010 – na początku były to plotki, które mówiły, że z powodu braku pieniędzy hiszpańska stajnia nie weźmie udziału w sezonie 2010. Campos w wywiadzie dla telewizji BBC Sport zdementował te pogłoski, mówiąc, że szuka dodatkowych źródeł finansowania zespołu. Dzień po tej informacji gazeta „Diario AS” opublikowała informacje, że Tony Teixeira kupił część udziałów w Campos, a z zespołu miał odejść Senna, który według innych informacji miał zostać zwolniony z kontraktu, dzięki czemu miałby startować w Toro Rosso.
25 stycznia Bernie Ecclestone przyznał, że zarówno USF1, jak i Campos, mają problemy finansowe, jednak miał nadzieję, że będzie wszystko w porządku. Dwa dni później Teixeira powiedział, że jeśli uda mu się sfinalizować wykupienie udziałów w zespole, to będzie chciał to powiązać z serią A1 Grand Prix.
Kilka dni później, 4 lutego, wysoko postawiona osoba z zespołu powiedziała serwisowi "Autosport", że są bliscy sfinalizowania umowy, która umożliwiłaby starty Camposowi w sezonie 2010. Cztery dni później gazeta „Diario AS” napisała, że Adrián Campos otrzymał więcej czasu na spłatę długów wobec włoskiej firmy, które miały wynieść cztery miliony euro. Dallara przyznała, że mieli opóźnienia przy realizacji projektu, ale mieli nadzieję, że znajdą jakieś rozwiązanie i że ich praca nie pójdzie na marne.
19 lutego 2010 ogłoszono ostatecznie, że José Ramón Carabante przejął zespół, posiadając większościowe udziały w zespole, a nowym szefem został Colin Kolles, były szef Midland, Spyker i Force India. Trzy dni po przejęciu ekipy Niemiec przyznał, że zastał zespół w całkowitym bezładzie. 2 marca 2010 podano, że ze względu na firmę Carabante – Grupo Hispania zespół ma zmienić nazwę na Hispania Racing. Oficjalnie zostało to potwierdzone przez Kollesa dzień później.
Specyfikacja techniczna.
Projekt Campos-Dallara rozpoczął się trzy miesiące przed akcesem zespołu, w marcu 2009. Gotowy model zaprezentowano w Murcji 4 marca 2010 roku.
Model F110 wykonała firma Dallara według projektu Gabriele Tredozi, dyrektora technicznego w zespołach Minardi i Scuderia Toro Rosso. Pierwszy kontakt Dallary z F1 miał miejsce w sezonie 1988. Wówczas ekipa BMS Scuderia Italia zamówiła we włoskiej firmie wybudowanie nadwozia dla zespołu. Ogółem ich współpraca trwała do sezonu 1992, kiedy po sezonie Lucchini postanowił, że na sezon 1993 skorzysta z nadwozi Loli. W trakcie pięciu sezonów współpracy zespół wywalczył piętnaście punktów, w tym dwa miejsca na podium (trzecia pozycja Andrei de Cesarisa w Grand Prix Kanady 1989 i JJ Lehto w Grand Prix San Marino 1991). Ostatni raz Dallara zaangażowała się w F1 w latach 1998–1999, kiedy Honda, chcąc wrócić do królowej sportów motorowych, zamówiła we włoskiej firmie podwozie oznaczone później RA099, którym jeździł Jos Verstappen. Honda nie wróciła wówczas ze względu na śmierć Harveya Postlethwaite’a w kwietniu 1999 roku.
W modelu F110 użyto ośmiocylindrowego silnika Cosworth o pojemności 2400 cm³. Brytyjski producent po czterech latach powrócił do Formuły 1 i zaczął zaopatrywać w silniki trzy zespoły – Virgi, Lotus i Williams. W trakcie sezonu 2010 silnik ten psuł się tylko raz – w Bahrajnie. Podobnie jak poprzednia jednostka ważył 95 kg, lecz miał większą prędkość obrotową – CA2006 miał 16700 rpm, natomiast CA2010 – 18000 rpm (podobnie jak Ferrari Tipo 056 czy Mercedes FO108X).
Na nadwozie składała się wyprodukowana przez Dallarę konstrukcja skorupowa wykonana z włókna węglowego i materiałów kompozytowych o strukturze plastra miodu. Na zawieszenie przednie i tylne składały się wahacze sterujące amortyzatory i popychacze wraz z ramionami z włókien węglowych. Siedmiobiegowa, półautomatyczna skrzynia biegów Xtrac była zamontowana podłużnie. Model wraz z wodą, olejem i kierowcą ważył 620 kg. Rozstaw osi w modelu F110 wynosił 3219 mm. 13-calowe obramowanie kół przednich i tylnych zapewniła firma OZ Racing. Paliwo oraz oleje dostarczało BP.
Zespół korzystał z ogumienia Bridgestone, które od sezonu 2007 było jedynym dostawcą opon w Formule 1.
Kierowcy.
Na samym początku sezonu zespół HRT zatrudnił dwóch nowych kierowców, którzy wcześniej nie jeździli w Formule 1 – Bruno Sennę i Karuna Chandhoka.
Bruno Senna.
Bruno Senna swoją karierę w samochodach jednomiejscowych rozpoczął w 2004 roku, jeżdżąc w Brytyjskiej Formule BMW, gdzie w sześciu wyścigach zdobył sześć punktów i został sklasyfikowany na 21. pozycji. Następny rok spędził w Brytyjskiej Formule 3 w zespole Räikkönen Robertson Racing. Pierwszy sezon dał mu jedno pole position oraz trzy miejsca na podium i z liczbą 75 punktów zajął dziesiąte miejsce. Brał także udział w Grand Prix Makau i w wyścigu Masters of Formula 3, których nie ukończył. Rok później dalej jeździł w Brytyjskiej F3, gdzie wygrał pięciokrotnie, trzykrotnie zdobył pierwsze pole startowe, pięć razy ustanawiał najszybsze okrążenie, dziewięciokrotnie zdobył podium i w końcowej klasyfikacji zajął trzecie miejsce, pokonało go dwóch Brytyjczyków – Mike Conway i Oliver Jarvis. Brał udział w wyścigach pomocniczych Formuły 3 w Australii, wygrywając trzy z czterech wyścigów. Gościnnie wziął udział w wyścigu Porsche Supercup i Porsche Carrera Cup Germany, których nie ukończył.
W sezonie 2007 był kierowcą zespołu Arden International w serii GP2. W pierwszym sezonie w tej serii wygrał wyścig na torze Circuit de Catalunya i trzykrotnie stanął na podium – w klasyfikacji generalnej zajął ósme miejsce, tracąc 54 punkty do Timo Glocka. Na 2008 stanowił z Karunem Chandhokiem nowy skład ekipy iSport. Dla Brazylijczyka był to najlepszy sezon w tej serii – w dwudziestu wyścigach dwukrotnie wygrał, trzy razy startował z pole position, sześciokrotnie był na podium i zdobył tytuł wicemistrzowski, walcząc do końca z Giorgio Pantano, do którego stracił dwanaście punktów. Po sezonie otrzymał zaproszenie od zespołu Honda na testy na torze Catalunya. Brazylijczyk przyznał, że dla japońskiego zespołu zrezygnował z Toro Rosso i Williamsa. Był kandydatem do roli partnera zespołowego Jensona Buttona na sezon 2009, jednak Honda wycofała się. Gdy Ross Brawn kupił zespół i pozostawił w drugim kokpicie Rubensa Barrichello, brazylijski kierowca otrzymał propozycję od ekipy Oreca w serii Le Mans. Cały sezon zakończył na ósmym miejscu, natomiast 24-godzinny wyścig, w którym jeździł wraz ze Stéphane Ortellim i Tiago Monteiro, zakończył się dla nich na 219. okrążeniu.
Karun Chandhok.
Karun Chandhok rozpoczął starty w samochodach jednomiejscowych w 2000 roku, ścigając się w hinduskiej Formule Maruti. W debiucie zdobył tytuł mistrzowski, wygrywając siedem wyścigów. Rok później przeniósł się do Formula 2000 Asia, gdzie w teamie SMR Team India zdobył mistrzostwo z liczbą 246 punktów, mając osiem zwycięstw i trzynaście miejsc na podium. W sezonach 2002–2004 ścigał się w Brytyjskiej Formule 3 w zespole T-Sport. W sezonach 2002 i 2003 był klasyfikowany w klasie narodowej – pierwszy rok zakończył na szóstym miejscu, drugi natomiast na trzecim miejscu – łącznie wygrał siedem wyścigów, siedem razy zdobył pole "position", trzy razy ustanawiał najszybsze okrążenie i 27 razy stawał na podium. W 2004 awansował do klasy mistrzowskiej, jednak zdobyte 37 punktów wystarczyło do zajęcia czternastej pozycji. Startował także w dwóch wyścigach World Series by Nissan w zespole Tata RC Motorsport, w sumie zdobywając jedenaście punktów i szesnaste miejsce.
W 2005 startował w Formule Renault 3.5, gdzie w czasie pięciu wyścigów nie zdobył ani jednego punktu, będąc sklasyfikowany na 29. miejscu. W sezonie 2005/2006 jeździł dla Indii w serii A1 Grand Prix. Kraj ten ostatecznie zajął osiemnaste miejsce, tracąc do Francji 156 punktów. W 2006 roku startował w Azjatyckiej Formule V6, gdzie zdobył tytuł mistrzowski. Na kolejny sezon przeniósł się do GP2, gdzie reprezentował zespół Durango – wygrał dla nich drugi wyścig na Circuit de Spa-Francorchamps i ustanowił jedno najszybsze okrążenie. W klasyfikacji generalnej zajął piętnaste miejsce z 16 punktami, o dwanaście mniej niż jego zespołowy partner, Borja García. W następnym sezonie stanowił razem z Bruno Senną nowy duet kierowców w zespole iSport International – w azjatyckiej serii był na trzynastym miejscu z jednym miejscem na podium. Lepiej mu szło w zwykłej serii, gdzie trzykrotnie stanął na podium, w tym raz na najwyższym. Mimo tego przegrał z Bruno Senną – który wywalczył tytuł wicemistrza GP2 – będąc sklasyfikowanym na 10. miejscu. Na sezon 2009 trafił do przemianowanej na Ocean Racing Technology ekipy BCN Competición. Hindus w portugalskiej stajni zdobył jedno najszybsze okrążenie i podium – dziesięć punktów wystarczyło do zajęcia osiemnastej lokaty.
Sakon Yamamoto.
Kolejni kierowcy, Sakon Yamamoto i Christian Klien, mieli za sobą doświadczenie w Formule 1. Yamamoto pierwszy raz w F1 jeździł podczas Grand Prix Japonii 2005 w piątkowym treningu dla zespołu Jordan. Rok później jeździł na Silverstone w piątkowych treningach dla zespołu Super Aguri. Jako główny kierowca wyścigowy zadebiutował w F1 podczas Grand Prix Niemiec, gdzie zastąpił Francka Montagny’ego na ostatnie siedem wyścigów. Japończyk nie zdobył ani jednego punktu i zajął 26. miejsce. Po sezonie Japończyk został kierowcą testowym zespołu Suzukiego, a jego miejsce zajął Anthony Davidson. W sezonie 2007 ścigał się w serii GP2, gdzie reprezentował barwy BCN. Jednak po Grand Prix Wielkiej Brytanii Spyker zwolnił Christijana Albersa, zastępując go na Grand Prix Europy kierowcą testowym, Markusem Winkelhockiem. Holenderski zespół, powstały na bazie zespołu Midland, potwierdził, że po tym wyścigu w dalszej części sezonu Yamamoto będzie drugim kierowcą Spykera. Tak jak w zeszłym sezonie, w siedmiu wyścigach nie zdobył ani jednego punktu, ale w klasyfikacji kierowców był dwie lokaty wyżej, aniżeli w poprzednim sezonie. Po sezonie Spyker przekształcił się w Force India i japoński kierowca nie znalazł angażu – przeniósł się do zespołu Renault, gdzie został kierowcą testowym. Kontynuował starty w GP2, tym razem dla ekipy ART Grand Prix, zastępując od wyścigu na torze Hockenheim Lucę Filippiego. Yamamoto zdobył tam trzy punkty i ukończył sezon na 23. miejscu. Brał także udział w azjatyckiej serii z francuskim zespołem – w jedenastu wyścigach zdobył 13 punktów i zajął 9. miejsce w klasyfikacji.
Christian Klien.
Christian Klien zadebiutował podczas Grand Prix Australii 2004 w zespole Jaguar, zastępując Justina Wilsona. W debiutanckim sezonie zdobył trzy punkty (wszystkie podczas Grand Prix Belgii) i w klasyfikacji znalazł się na szesnastym miejscu. Red Bull wykupił zespół Jaguara i przemianował na Red Bull Racing. Austriak pozostał w zespole, lecz swój kokpit od Grand Prix San Marino do Grand Prix Europy oddawał Vitantonio Liuzziemu. Pięciokrotnie zdołał wywalczyć punkty – dziewięć oczek w sumie dało mu piętnaste miejsce. Na kolejny sezon pozostał w Red Bullu. Gdy austriacka stajnia zatrudniła Marka Webbera w jego miejsce na sezon 2007, zaproponowała Klienowi starty w serii Champ Car. Kierowca odrzucił tą ofertę, wobec czego firma zakończyła z nim współpracę, na trzy wyścigi przed końcem zastępując go Robertem Doornbosem. W piętnastu wyścigach zdobył dwa punkty i zajął osiemnaste miejsce w klasyfikacji kierowców. W sezonie 2007 był kierowcą testowym zespołu Honda, natomiast przez dwa kolejne sezony podobną rolę pełnił w zespole BMW Sauber. W tym samym czasie jeździł dla Peugeota w 24-godzinnym wyścigu Le Mans – najlepszy start zanotował w 2008 roku, gdzie razem z Franckiem Montagnym i Ricardo Zontą zajął trzecie miejsce w klasie LMP1.
F110 w wyścigach.
HRT do sezonu 2010 jako jedyny zespół przystąpił bez uczestnictwa w przedsezonowych testach.
Grand Prix Bahrajnu 2010.
Pierwszym wyścigiem w kalendarzu było Grand Prix Bahrajnu na torze Bahrain International Circuit, które odbyło się 14 marca. Przed tym wyścigiem Bruno Senna powiedział, że dopiero tydzień wcześniej zespół mógł być pewny startu w Bahrajnie, gdyż ekipa wysłała samochody do transportu z zapasem półgodzinnym przed ostatecznym terminem. Campos, nieobecny w Bahrajnie z powodu kontuzji, przyznał, że zespół pojechał na pierwszą rundę, by zachować zgłoszenie. Pierwszy trening wygrał Adrian Sutil, kierowca Force India, wykręcając czas 1:56,583. Kierowcy HRT nie zaliczyli pomiarowego kółka – Bruno Senna przejechał dwa okrążenia instalacyjne, Karun Chandhok nie opuścił z garażu, kończąc pierwszy trening na ostatnich dwóch miejscach. Drugi trening natomiast z czasem 1:55,409 wygrał Nico Rosberg z Mercedesa. W drugim treningu Brazylijczyk wykręcił czas 2:06,968, o ponad 11,5 s straty do Niemca i zajął 22. miejsce, hinduski kierowca ponownie nie wyjechał z garażu. Trzeci trening, rozegrany w sobotni poranek, zwyciężył Fernando Alonso z Ferrari, mając czas 1:54,099. Senna zajął 22. miejsce z czasem 2:04,001, Chandhok znów nie wykręcił pomiarowego czasu i zajął 24. miejsce. Kwalifikacje wygrał kierowca Red Bulla, Sebastian Vettel, z czasem 1:54,101. Kierowcy hiszpańskiej ekipy odpadli w Q1 – Senna zajął 23. miejsce, Chandhok – 24. Wyścig zakończył się dubletem zespołu Ferrari – wygrał Alonso z przewagą 16,099 s nad Massą i 23,182 s nad Hamiltonem z McLarena. Kierowcy, którzy wystartowali z boksów, nie ukończyli wyścigu – Chandhok miał na pierwszym okrążeniu wypadek, natomiast Sennie na siedemnastym okrążeniu odmówił posłuszeństwa silnik.
Grand Prix Australii 2010.
Druga eliminacja – Grand Prix Australii na torze Albert Park – odbyła się dwa tygodnie później. Pierwszy trening wygrał Robert Kubica z Renault z czasem 1:26,927. Bruno Senna i Karun Chandhok z wynikami 1:33,401 i 1:34,251 zajęli odpowiednio 22. i 23. miejsca, wyprzedzając tylko Timo Glocka. Najlepszym w drugim treningu był Lewis Hamilton z czasem 1:25,801. Kierowcy HRT zajęli dwa ostatnie miejsca – Hindus miał awarię bolidu po wyjeździe z boksów i zatrzymał się na linii start-meta, a później w wywiadzie dla BBC przyznał, że oprócz tego zepsuła się także i skrzynia biegów. Trzeci trening wygrał Mark Webber, który miał czas 1:24,719. Karun Chandhok (1:34,334) i Bruno Senna (1:36,649) zajęli ostatnie dwa miejsca. Tak samo było i w kwalifikacjach, ale uzyskali lepsze czasy: Brazylijczyk – 1:30,526, Hindus – 1:30,613, a pole "position" zdobył po raz drugi Vettel, wykręcając 1:23,919. Wyścig wygrał Jenson Button, plasując się przed Robertem Kubicą i Felipe Massą. Chandhok z pięcioma okrążeniami straty zajął 14. miejsce, Senna zakończył wyścig na czwartym okrążeniu z powodu hydrauliki.
Grand Prix Malezji 2010.
4 kwietnia rozegrano trzeci wyścig sezonu – Grand Prix Malezji. Pierwszy trening wygrał Lewis Hamilton z czasem 1:34,921. Kierowcy hiszpańskiej ekipy zajęli dwa ostatnie miejsca: Senna miał czas 1:41,832, Chandhok – 1:41,966. Drugi trening wygrał ponownie Hamilton, uzyskując nieco lepszy czas niż w pierwszej sesji – 1:34,175. Ponownie reprezentanci stajni z Murcji zajęli ostatnie dwa miejsca, a najlepszym z nich był Hindus, który wykręcił 1:41,084, Brazylijczyk był wolniejszy od kolegi zespołowego o 0,397 s. Po piątkowych treningach tymczasowy szef techniczny, Geoff Willis, był rozczarowany z konstrukcji Dallary. W trzecim treningu wygrał Mark Webber z czasem 1:33,542. Ponownie ekipa HRT zajęła dwa ostatnie miejsca – Bruno Senna był 23. z czasem 1:39,868, Karun Chandhok – 24. z czasem 1:39,895, tracąc ponad sześć sekund do reprezentanta Red Bulla. Kwalifikacje rozgrywane w deszczu wygrał Webber, mając czas 1:49,327. Tym razem Bruno Senna i Karun Chandhok byli o pozycję wyżej: Chandhok (1:56,299) był na 22. miejscu, Senna (1:57,269) – na 23., wyprzedzając tylko Lucasa Di Grassiego. Wyścig natomiast zakończył się dubletem Red Bulla – zwycięzcą został Sebastian Vettel z przewagą 4,849 s nad Webberem i 13,504 s nad Rosbergiem. Obaj kierowcy ukończyli rundę – Karun Chandhok z trzema okrążeniami straty do Niemca zajął piętnaste miejsce, Bruno Senna był o jedno miejsce niżej ze stratą czterech okrążeń do Vettela.
Grand Prix Chin 2010.
Dwa tygodnie później, 18 kwietnia, rozegrano czwartą rundę sezonu – Grand Prix Chin. Pierwszą sesję treningową wygrał Jenson Button, wykręcając 1:36,677. Kierowcy HRT – Bruno Senna (1:43,875) i Karun Chandhok (1:43,949) – zajęli 22. i 23. miejsca, wyprzedzając Fernando Alonso. W drugim treningu najlepszy był Lewis Hamilton, który uzyskał czas 1:35,217. Chandhok z czasem 1:41,008 zajął 21. miejsce, wyprzedzając Lucasa Di Grassiego, natomiast Senna był 23. z czasem 1:41,345, pokonując tylko Sébastiena Buemiego, który nie wyjechał na tor. Przed trzecim treningiem ogłoszono, że Sakon Yamamoto został nowym kierowcą testowym i rezerwowym ekipy. Trzeci trening wygrał Mark Webber, uzyskując czas 1:35,323. Brazylijczyk oraz Hindus znaleźli się na dwóch ostatnich miejscach – wynik Senny wyniósł 1:40,316, natomiast Chandhoka – 1:41,141. Pole "position" zdobył po raz drugi z rzędu Sebastian Vettel, uzyskując w Q3 czas 1:34,558. Kierowcy HRT zakończyli sesję kwalifikacyjną podobnie jak w trzecim treningu na ostatnich miejscach – Senna z czasem 1:40,469 zajął 23. miejsce, Chandhok miał 1:40,578 i zajął ostatnie, 24. miejsce, otrzymując dodatkowo obniżenie pozycji startowej o pięć – była to kara za zdjęcie plomby ze skrzyni biegów. Rundę na torze w Szanghaju w deszczowych warunkach zdominował dublet McLarena – zwyciężył Jenson Button przed Lewisem Hamiltonem, trzeci był Nico Rosberg. Podobnie, jak w Malezji, kierowcy hiszpańskiej stajni ukończyli wyścig – Senna był szesnasty, Chandhok – siedemnasty, tracąc odpowiednio dwa i cztery okrążenia do Buttona. Po wyścigu, ze względu na erupcję wulkanu Eyjafjallajökull, część pracowników HRT i Force India pozostała jeszcze kilka dni w Szanghaju.
Grand Prix Hiszpanii 2010.
9 maja 2010 rozegrano piąty wyścig w kalendarzu – domowe dla zespołu Grand Prix Hiszpanii. Przed weekendem wyścigowym w Barcelonie Colin Kolles przyznał, że skład debiutantów nie pomaga zespołowi, dlatego zatrudnił Yamamoto, by polepszyć wyniki zespołu. Dwa dni później Hispania ogłosiła, że Christian Klien został drugim kierowcą testowym i rezerwowym, a następnego dnia – że austriacki kierowca zastąpi Chandhoka w pierwszym treningu. Tego samego dnia okazało się, że Klien nie posiada ważnej superlicencji. Problem został rozwiązany na dwie minuty przed pierwszą sesją treningową i Austriak otrzymał pozwolenie od Charliego Whitinga. Pierwszą sesję treningową wygrał Lewis Hamilton, wykręcając czas 1:21,134. Christian Klien zajął 22. miejsce z czasem 1:27,250, natomiast Bruno Senna (1:27,752) był 23., wyprzedzając Pedro de la Rosę z Saubera, który miał awarię skrzyni biegów. Drugi trening wygrał Sebastian Vettel, był prawie o dwie sekundy szybszy Hamiltona w pierwszej sesji – 1:19,965. Chandhok, który wrócił do kokpitu na drugą piątkową sesję treningową, był 22. z czasem 1:25,972, Senna (1:26,152) był 23., wyprzedzając w klasyfikacji Timo Glocka. W trzecim treningu znów zwyciężył Vettel (1:20,528). Hindus (1:26,611) i Brazylijczyk (1:26,611) zajęli 23. i 24. miejsca. W kwalifikacjach najlepszy był Mark Webber – w trzeciej części sesji kwalifikacyjnej ustanowił wynik 1:19,995. Początkowo Chandhok był 23. z czasem 1:26,750 a Senna – 24., mając 1:27,122. Przed kwalifikacjami nałożono na kierowców zespołu Virgin karę obniżenia o pięć pozycji startowych za wymianę skrzyni biegów w 4-wyścigowym cyklu i na Chandhoka tą samą karę, ale z powodu niepodania przełożeń skrzyni biegów. Z powodu kar Brazylijczyk startował z 21. pola startowego, a Hindus z ostatniego pola. Wyścig wygrał Australijczyk, wyprzedzając Alonso i Vettela. Domowej rundy kierowcy HRT nie ukończyli – Senna na początku wyścigu wypadł z toru, Chandhok zakończył start na 27. okrążeniu z powodu uszkodzeń samochodu w wyniku kolizji z Jaime Alguersuarim.
Grand Prix Monako 2010.
16 maja odbyła się szósta runda – Grand Prix Monako na ulicach Księstwa Monako. W pierwszym treningu pierwszą pozycję zdobył Fernando Alonso z czasem 1:15,927. Bruno Senna (1:21,688) i Karun Chandhok (1:21,853) ponownie zajęli ostatnie dwa miejsca. Drugą sesję treningową wygrał Alonso z czasem 1:14,904. Karun Chandhok był 23. z czasem 1:20,313, Bruno Senna – 24., mając 1:22,148. Trzeci trening wygrał Robert Kubica(1:14,806). Brazylijczyk zajął 22. miejsce, Hindus był 23. ze stratą odpowiednio 4,914 s i 4,975 s do Polaka. Pierwsze pole startowe wywalczył Mark Webber z czasem 1:13,826. Z powodu uszkodzeń samochodu Fernando Alonso w trzeciej sesji treningowej kierowcy HRT – Senna i Chandhok – wywalczyli 22. i 23. pole startowe. Wyścig zakończył się zwycięstwem Marka Webbera przed Sebastianem Vettelem i Robertem Kubicą. Karun Chandhok w wyniku kolizji z Jarno Trullim na 70. okrążeniu i przejechaniu ponad 90% wyścigu zajął 14. miejsce, Senna nie ukończył wyścigu z powodu awarii hydrauliki.
W trakcie weekendu wyścigowego zespół podjął decyzję, że Sakon Yamamoto podczas pierwszego treningu w Turcji zastąpi Bruno Sennę. Po czwartkowych treningach Bernie Ecclestone zasugerował, że Hispania ma problemy finansowe i chce zadbać o to, by stajnia dotrwała do końca sezonu, kilka dni później zaprzeczył temu José Ramón Carabante. Również w czasie weekendu zespół poinformował, że jest bliski nawiązania współpracy technicznej.
Grand Prix Turcji 2010.
30 maja, dwa tygodnie po Grand Prix Monako, odbyła się siódma runda – Grand Prix Turcji. Przed wyścigiem zespół oficjalnie poinformował o zakończeniu współpracy z Dallarą oraz o tym, że samochód będzie ulepszany poprzez własny program rozwojowy. Bruno Senna przyznał, że nie żałuje decyzji zespołu. W pierwszym treningu wygrał Hamilton, jego czas wyniósł 1:28,653. Chandhok był 21. z czasem 1:34,876. Wyprzedził kierowców Virgin i Sakona Yamamoto, który wykręcił czas 1:36,137, tracąc 7,5 s. do Anglika. Drugą sesję treningową wygrał Jenson Button (1:28,280). Bruno Senna (1:33,420) i Karun Chandhok (1:33,740) zajęli dwa ostatnie miejsca. Trzecią sesję wygrał Sebastian Vettel z czasem 1:27,086. Z powodu problemów z hydrauliką w samochodzie Adriana Sutila Bruno Senna i Karun Chandhok zajęli 22. i 23. miejsce: Brazylijczyk miał 1:32,320, Hindus – 1:32,762. Pierwsze pole na torze Istanbul Park wywalczył Mark Webber, wykręcając w Q3 czas 1:26,295. Bruno Senna z czasem 1:31,266 zajął 22. miejsce, Karun Chandhok (1:32,060) – ostatnie, 24. miejsce (23. miejsce zajął Lucas Di Grassi). W czasie wyścigu doszło do kolizji między Vettelem a Webberem. Niemiec na 39. okrążeniu zakończył wyścig, a Australijczyk kontynuował jazdę, zajmując ostatecznie trzecie miejsce. Przegrał z duetem McLarena – Lewisem Hamiltonem i Jensonem Buttonem. Zarówno Senna, jak i Chandhoka, mieli problem z ciśnieniem paliwa: Brazylijczyk po 46. okrążeniach (przez co był nieklasyfikowany), Hindus – sześć okrążeń później (ze względu na 90% wyścigu Chandhoka został sklasyfikowany na 20. pozycji).
W czasie weekendu w Turcji pojawiły się pierwsze pogłoski na temat przejęcia siedziby zespołu Toyota oraz projektu modelu TF110. Po wyścigu włoskie media sugerowały, że Senna straci posadę kierowcy w zespole na rzecz Yamamoto
Grand Prix Kanady 2010.
13 czerwca odbył się ósmy wyścig – Grand Prix Kanady. W pierwszym treningu najlepszy okazał się Jenson Button – jego czas wyniósł 1:18,127. Chandhok z czasem 1:21,997 był 20., Senna był 22. z czasem 1:22,701. Drugi trening zwyciężył Sebastian Vettel, który miał 1:16,877. Hindus (1:20,879) i Brazylijczyk (1:21,097) zajęli odpowiednio 20. i 21. miejsca, wyprzedzając Jarno Trulliego i kierowców zespołu Virgin. Ostatnią sesję treningową na torze im. Gillesa Villeneuve’a wygrał Lewis Hamilton z czasem 1:16,058. Senna zajął 23. miejsce, mając 1:20,325. Chandhok miał problemy i zatrzymał się za wyjazdem z alei serwisowej, nie uzyskując pomiarowego czasu. Kwalifikacje wygrał Lewis Hamilton, wykręcając w trzeciej części 1:15,105. Bruno Senna (1:19,484) zajął 22. miejsce, Chandhok (1:27,757) był 24., otrzymując karę obniżenia pozycji startowej o pięć za wymianę skrzyni biegów w trakcie 4-wyścigowego cyklu. Wyścig wygrał Lewis Hamilton przed Jensonem Buttonem i Fernando Alonso. Karun Chandhok zakończył wyścig na osiemnastej pozycji z czterema okrążeniami straty do Brytyjczyka, natomiast Bruno Senna miał awarię skrzyni biegów na 13. okrążeniu i nie ukończył wyścigu.
Przed wyścigiem w Kanadzie media informowały, że Hindus może mieć zagrożoną posadę ze względu na to, że jego sponsorzy nie mogą wyłożyć zespołowi pięciu milionów dolarów – za tyle Chandhok bowiem kupił miejsce w zespole.
Grand Prix Europy 2010.
30 czerwca odbyła się dziewiąta runda – Grand Prix Europy na torze Valencia Street Circuit. Pierwszy trening wygrał Nico Rosberg (Mercedes) z czasem 1:41,175. Ponownie HRT zdecydowało, że Christian Klien zastąpi Chandhoka w pierwszym treningu – Austriak zajął 23. miejsce z czasem 1:47,343. Lepszy był Brazylijczyk, który zajął 21. miejsce, wykręcając 1:47,123. W drugiej sesji treningowej na pierwszej pozycji znalazł się Alonso z czasem 1:39,283. Senna (1:44,095) i Chandhok (1:44,566) zajęli dwa ostatnie miejsca. W trzecim treningu najlepszy był Sebastian Vettel, mając czas 1:38,052. Kierowcy hiszpańskiej stajni zajęli ponownie dwa ostatnie miejsca – 1:42,611 wystarczyło Sennie na 23. miejsce, natomiast o 0,011 s wolniejszy od niego był Chandhok. Pierwsze pole startowe zapewnił sobie Vettel, natomiast w kwalifikacjach lepszy był Chandhok, który miał 1:42,600 i zajął 23. miejsce, Senna był wolniejszy od Hindusa o 0,251 s i wyruszał z ostatniego pola. Wyścig wygrał Sebastian Vettel, wyprzedzając duet zespołu z Woking – Lewisa Hamiltona i Jensona Buttona. Chandhok znalazł się na osiemnastej pozycji, Senna był dwudziesty – ich straty do Niemca wyniosły dwa okrążenia.
W czasie pomiędzy Grand Prix Europy a Grand Prix Wielkiej Brytanii szef techniczny Geoff Willis przyznał, że Formuła 1 popełniła błąd, wprowadzając zakaz testów w trakcie sezonu, by ograniczyć koszty. 7 lipca Bruno Senna podczas festiwalu w Goodwood powiedział, że liczy na pozostanie na następny sezon w HRT i że ten sezon nie jest zmarnowany. Dzień później zespół poinformował, że podczas rundy na torze Silverstone Senna zostanie zastąpiony przez Sakona Yamamoto.
Grand Prix Wielkiej Brytanii 2010.
11 lipca odbył się dziesiąty wyścig sezonu – Grand Prix Wielkiej Brytanii. Pierwszy trening wygrał Sebastian Vettel z czasem 1:32,280. Chandhok (1:38,735) zajął 22. pozycję, dwa miejsca niżej był Yamamoto z wynikiem 1:39,673. Drugi trening zakończył się wygraną Marka Webbera (1:31,234). Hindus był 22. z czasem 1:37,019 a Japończyk (1:38,303) – pozycję niżej. Po piątkowych treningach zespół stwierdził, że Yamamoto zastąpił Sennę, ponieważ stajnia chciała dać szansę kierowcy. W sobotniej sesji treningowej pierwsze miejsce wywalczył Vettel, który wykręcił czas 1:30,958. Chandhok (1:36,286) zajął 22. miejsce, Yamamoto (1:37,178) uplasował się na ostatniej, 24. pozycji (23. miejsce zdobył Timo Glock). Pole "position" wywalczył Niemiec z wynikiem 1:29,615. Chandhok (1:36,576) i Yamamoto (1:36,968) zajęli dwie ostatnie pozycje. Wyścig wygrał Webber z przewagą 1,360 s nad Hamiltonem i 21,307 s nad Rosbergiem. Hindus i Japończyk wywalczyli odpowiednio 19. i 20. lokatę, tracąc dwa okrążenia do Australijczyka.
W trakcie weekendu na Silverstone HRT poinformowało, że ma nowego sponsora – firmę Jaypee Sports International, której ambasadorem został Karun Chandhok. Loga tej firmy pojawiły się na samochodach F110. Mówiło się, że Yamamoto wystartował na Silverstone w miejsce Senny, ponieważ Japończyk wsparł zespół kwotą pięciu milionów euro, natomiast niemiecki "Auto Bild Motorsport" zasugerował, że Brazylijczyk został zastąpiony z powodu maila, w którym krytykował Kollesa.
Grand Prix Niemiec 2010.
25 lipca rozegrana została jedenasta runda – Grand Prix Niemiec na torze Hockenheimring. Przed tą rundą zespół poinformował, że Yamamoto ponownie wystartuje w wyścigu, ale będzie zastępował Karuna Chandhoka. Chandhok przyznał, że spodziewał się takiej decyzji, potwierdzając informację, że Hispania będzie w całym sezonie rotować kierowców. W pierwszym treningu na pierwszej pozycji znalazł się Adrian Sutil z czasem 1:25,701. Bruno Senna (1:31,720) był 22., Yamamoto (1:32,791) – 24.. Drugi trening z przewagą zaledwie 0,029 s wygrał Fernando Alonso (1:16,265). Kierowcy HRT zajęli ostatnie dwa miejsca: Senna (1:21,988) na 23. lokacie, Yamamoto (1:23,066) – na 24.. W trzecim treningu wygrał Sebastian Vettel, uzyskując czas 1:15,103. Senna (1:20,533) i Yamamoto (1:21,538) zajęli odpowiednio 20. i 21. pozycje. Kwalifikacje wygrał Vettel z wynikiem 1:13,791. Brazylijczyk i Japończyk z rezultatami odpowiednio 1:18,592 i 1:19,844 zajmowali pierwotnie 21. i 23. miejsce. Po kwalifikacjach Timo Glockowi nałożono dwie kary – za wymianę skrzyni biegów i zmianę ustawienia siódmego biegu, dlatego Senna i Yamamoto przesunęli się o jedną pozycję do przodu. Wyścig w kontrowersyjnych okolicznościach wygrał Fernando Alonso przed Felipe Massą i Sebastianem Vettelem. Bruno Senna z czterema okrążeniami straty był na dziewiętnastej pozycji, natomiast Sakon Yamamoto zakończył wyścig na 19. okrążeniu z powodu awarii skrzyni biegów.
Przed wyścigiem na torze Hockenheim serwis "422race.com" informował, że Hispania jest bliska podpisania umowy z Toyotą, która miałaby obejmować m.in. korzystanie z tunelu aerodynamicznego czy projektu modelu TF110. Po wyścigu w Niemczech właściciel HRT, José Ramón Carabante, potwierdził, że poważnie zastanawia się nad możliwością współpracy z Toyota Motorsport.
Grand Prix Węgier 2010.
Tydzień po Grand Prix Niemiec, 1 sierpnia, odbył się dwunasty wyścig sezonu – Grand Prix Węgier. Ponownie HRT postanowiło, że Sakon Yamamoto będzie drugim kierowcą Hispanii na torze Hungaroring. HRT zapewniło, że Chandhok nadal jest częścią zespołu, a sam Hindus liczył, że powróci do kokpitu podczas Grand Prix Belgii. Pierwszą sesję treningową wygrał Sebastian Vettel, uzyskując 1:20,976. Senna i Yamamoto zajęli dwa ostatnie miejsca: czas Senny wyniósł 1:26,990 a Yamamoto – 1:28,157. W drugiej sesji na podium stanął Niemiec z wynikiem 1:20,087. Brazylijski i japoński kierowcy z wynikami 1:26,745 i 1:26,798 zajęli 22. i 23. miejsce, wyprzedzając Heikkiego Kovalainena z Lotusa. Trzeci trening wygrał Mark Webber z wynikiem 1:19,574. Bruno Senna (1:26,479) i Sakon Yamamoto (1:27,176) zajęli dwa ostatnie miejsca. Kwalifikacje zdominował, tak jak w pierwszych dwóch treningach, Vettel, osiągając czas 1:18,773. Yamamoto z czasem 1:26,453 zajął ostatnią, 24. pozycję, natomiast Senna z czasem 1:26,391 był pozycję wyżej. Później nałożono karę na Kamuiego Kobayashiego za zignorowanie wezwania na kontrolę bolidu. Japończyk został cofnięty o pięć miejsc i Senna startował z 22. pola. Wyścig wygrał Mark Webber z przewagą 17,821 s nad Alonso i 19,252 s nad Vettelem. Obaj kierowcy hiszpańskiej ekipy ukończyli wyścig: Senna z trzema okrążeniami straty był siedemnasty, Yamamoto z czterema okrążeniami był dziewiętnasty.
Po wyścigu nastąpiła letnia przerwa. Po wypowiedziach Senny i Yamamoto wszystko wskazywało, że na rundę na torze Spa skład kierowców nie będzie zmieniony, lecz szef zespołu, Colin Kolles, powiedział, że cała czwórka jest brana pod uwagę przy wybieraniu składu na następny wyścig. Christian Klien liczył na wystąpienie w tym sezonie i zdobycie posady kierowcy wyścigowego na sezon 2011.
Grand Prix Belgii 2010.
29 sierpnia rozegrano trzynastą rundę w kalendarzu – Grand Prix Belgii. HRT ponownie postanowiło, że partnerem Senny będzie Sakon Yamamoto. Pierwszy piątkowy trening wygrał Fernando Alonso z czasem 2:00,797. Bruno Senna z wynikiem 2:07,737 zajął 22. miejsce, natomiast Sakon Yamamoto był 24., mając 2:10,507. Drugi trening zakończył się ponownie wygraną Alonso, który tym razem wykręcił 1:49,032. Brazylijczyk z wynikiem 1:55,751 był 22., natomiast Japończyk z czasem 1:56,039 był 23., wyprzedzając Timo Glocka. W trzeciej sesji treningowej pierwszą pozycję zdobył Webber, mając czas 1:46,106. Senna (1:51,133) zajął 20. pozycję, Yamamoto (1:52,001) był 24. Pole "position" zdobył Australijczyk z wynikiem 1:45,778. Bruno Senna (2:03,612) i Sakon Yamamoto (2:03,941) zdobyli początkowo 20. i 21. miejsca. Ze względu na kary dla Timo Glocka (za blokowanie Yamamoto w czasie Q1 – obniżenie pozycji startowej o pięć), Michaela Schumachera (za incydent z Rubensem Barrichello podczas wyścigu na torze Hungaroring – obniżenie pozycji startowej o dziesięć) i Pedra de la Rosie (za użycie nadprogramowego silnika) Brazylijczyk i Japończyk ruszali z pozycji 18. i 19. Rundę tę wygrał Lewis Hamilton, wyprzedzając o 1,571 s Marka Webbera i o 3,493 s Roberta Kubicę. Sakon Yamamoto ukończył wyścig na dwudziestej pozycji z dwoma okrążeniami straty do reprezentanta McLarena, a Bruno Senna nie ukończył go z powodu zawieszenia.
Przed weekendem w Belgii informowano, że HRT połączy się z zespołem Epsilon Euskadi, które walczyło o trzynaste miejsce na liście startowej na sezon 2011. Przed wyścigiem na torze Monza Sakon Yamamoto stwierdził, że dokończy sezon z Hispanią i że ta sytuacja nie będzie miała wpływu na relację z Senną i Chandhokiem. Późniejsza decyzja Colina Kollesa o niezmienianiu składu kierowców oznaczała, że Grand Prix Wielkiej Brytanii był ostatnim wyścigiem Chandhoka w HRT.
Grand Prix Włoch 2010.
12 września odbył się czternasty wyścig i ostatnia europejska runda zaplanowana w kalendarzu – Grand Prix Włoch. Pierwszy trening wygrał Jenson Button, mając czas 1:23,693. Senna zajął 22. pozycję, Yamamoto był dwa miejsca niżej, ich czasy wynosiły odpowiednio 1:28,256 i 1:29,870. Drugą sesję piątkową zwyciężył Sebastian Vettel z wynikiem 1:22,839. Sakon Yamamoto z czasem 1:29,498 zajął 23. miejsce, natomiast Bruno Senna z powodu kłopotów związanych z układem paliwowym nie zaliczył pomiarowego kółka. Po piątkowych treningach we Włoszech Bruno Senna twierdził, że dokończy ten sezon z hiszpańskim zespołem. W trzecim treningu na pierwszej pozycji znalazł się Lewis Hamilton (1:22,498). Brazylijski i japoński kierowca z wynikami 1:27,471 i 1:28,730 zajęli dwa ostatnie miejsca. Tak samo było w kwalifikacjach, gdzie Senna osiągnął 1:26,847 a Yamamoto – 1:27,020. Po kwalifikacjach Glock otrzymał karę obniżenia pozycji startowej o pięć za zdjęcie plomby ze skrzyni biegów, co oznaczało, że kierowcy HRT startowali o pozycji o jeden wyżej. Wyścig wygrał Fernando Alonso przed Jensonem Buttonem i Felipe Massą. Yamamoto zajął 19. pozycję z dwoma okrążeniami straty do Alonso, a Senna na jedenastym okrążeniu miał problem z hydrauliką. Dodatkowo Hispania otrzymała również karę w wysokości 20 tysięcy dolarów za incydent w boksach – Japończyk zbyt wcześnie otrzymał sygnał od mechanika z lizakiem, wskutek czego potrącił jednego z mechaników. Mechanik przez kilka dni leżał pod obserwacją w szpitalu.
Przed nocnym wyścigiem o Grand Prix Singapuru gazeta „Diario AS” pisała, że de la Rosa może jeździć w hiszpańskim zespole i w tej sprawie kontaktował się z Carabante, natomiast portal "422race.com" zamieścił informacje, jakoby Zoran Stefanović miał wykupić zespół.
Grand Prix Singapuru 2010.
26 września została rozegrana piętnasta runda sezonu – Grand Prix Singapuru. Niespełna godzinę przed pierwszym treningu HRT poinformował, że Sakon Yamamoto nie wystartuje w tej rundzie z powodu zatrucia pokarmowego, wskutek czego Christian Klien zastąpi Japończyka. Pierwszą sesję treningową wygrał Mark Webber, osiągając wynik 1:54,589. Senna (1:59,783) i Klien (2:03,424) zajęli pozycje 22. i 23. W drugim treningu pierwszym był Sebastian Vettel, mając czas 1:46,660. Bruno Senna był 23. z wynikiem 1:54,725, Christian Klien – o pozycję niżej ze stratą 0,817 s do Senny. Trzeci trening wygrał Vettel (1:48,028). Kierowcy HRT zajęli dwa ostatnie miejsca, ale po raz pierwszy Austriak był lepszy od Brazylijczyka. Klien osiągnął wynik 1:54,826, Senna był od niego o 0,541 s wolniejszy. Pierwsze pole startowe wywalczył Alonso, wykręcając czas 1:45,390. Christian Klien (1:52,946) i Bruno Senna (1:54,174) 22. i 23. miejsca. Rundę tę wygrał Alonso przed duetem Red Bulla – Vettelem i Webberem. Po raz trzeci w sezonie dwóch kierowców HRT nie ukończyło wyścigu – Senna uderzył w samochód Kobayashiego na 29. okrążeniu i zakończył wyścig, natomiast Klien na 31. okrążeniu miał problemy z hydrauliką.
W trakcie weekendu na torze Marina Bay zespół HRT poinformował, że kolejnym ich sponsorem jest Upsynth, austriacka firma z branży alkoholowej. Jej logo pojawiło się w samochodach hiszpańskiego zespołu. Christian Klien po wyścigu powiedział, że wyścig w Singapurze był jego jednorazową przygodą i że model F110 zachowuje się jak „rajdówka”.
Przed domowym wyścigiem Sakona Yamamoto (Grand Prix Japonii) Colin Kolles ostrożniej podszedł do składu kierowców na ten wyścig w związku z zastąpieniem Japończyka przez Kliena w ostatnim wyścigu. Później jednak Niemiec potwierdził, że Bruno Senna i Sakon Yamamoto będą reprezentować Hispanię w tym wyścigu.
Grand Prix Japonii 2010.
Szesnasty wyścig – Grand Prix Japonii – odbył się 10 października. Pierwszy trening wygrał Sebastian Vettel z czasem 1:32,585. Senna i Yamamoto zajęli dwie ostatnie pozycje. Brazylijczyk miał 1:38,814, Japończyk – 1:39,443. Pierwszą lokatę w drugim treningu zdobył ponownie Niemiec z wynikiem 1:31,465. Kierowcy HRT zakończyli go na ostatnich dwóch miejscach – Senna z czasem 1:37,352, Yamamoto miał o 0,479 s. gorszy wynik od Brazylijczyka. W trzecim treningu na czele znalazł się Jaime Alguersuari z wynikiem 1:55,902, jednak opady deszczu, które utrudniały widoczność kierowcom, spowodowały, że tylko on i Timo Glock zdecydowali się wyjechać na okrążenia pomiarowe. Pozostali kierowcy, w tym Senna i Yamamoto, wyjechali na jedno okrążenie instalacyjne, potem zjechali do boksów. Kwalifikacje z powodu pogarszających się warunków i trzykrotnym przekładaniu tej sesji zostały przeniesione na niedzielny poranek. Niedzielną sesję kwalifikacyjną wygrał Vettel z czasem 1:30,785. Kierowcy HRT ponownie zajęli ostatnie dwa miejsca: Senna miał czas 1:37,270, Yamamoto – 1:37,365. Rozegrany kilka godzin później wyścig wygrał Niemiec, który miał przewagę 0,905 s nad Webberem i 2,721 s nad Alonso. Przed startem Lucas Di Grassi wypadł z trasy i rozbił swój bolid, co spowodowało, że nie mógł wziąć udziału w wyścigu na torze Suzuka. Kierowcy Hispanii zyskali jedną pozycję, dzięki czemu i ukończyli wyścig – Senna był 15., Yamamoto miejsce niżej, tracąc do reprezentanta Red Bull Racing odpowiednio dwa i trzy okrążenia.
Grand Prix Korei Południowej 2010.
24 października odbyła się siedemnasta runda, debiutująca w kalendarzu mistrzostw – Grand Prix Korei Południowej na torze Yeongam. W pierwszej sesji treningowej pierwszy był Lewis Hamilton z czasem 1:40,887. Yamamoto po raz pierwszy uzyskał lepszy wynik od Senny – 1:50,347, co wystarczyło na 22. pozycję. Bruno Senna znalazł się tuż za nim, tracąc 0,474 s do Japończyka. Drugi trening wygrał Mark Webber z wynikiem 1:37,942. Japończyk ponownie okazał się lepszy od Brazylijczyka, ale obaj zajęli ostatnie dwie pozycje: Yamamoto miał 1:45,166, Senna – 1:46,649. Po piątkowych treningach HRT zostało ukarane grzywną w wysokości pięciu tysięcy dolarów za incydent w boksach. Yamamoto został wówczas wypuszczony ze znajdującym się kocem grzewczym na jednym z kół. W sobotniej sesji treningowej najlepszy okazał się Robert Kubica, uzyskując wynik 1:37,354. Bruno Senna i Sakon Yamamoto zajęli dwa ostatnie miejsca. Senna miał czas 1:43,417, Yamamoto – 1:43,880. Pole "position" wywalczył Vettel z wynikiem 1:35,585. Kierowcy Hispanii zajęli 23. i 24. miejsca – lepszy okazał się Yamamoto, mając przewagę 0,839 s nad Senną. Wyścig rozpoczął się przy silnych opadach deszczu, co spowodowało, że po trzech okrążeniach zawody zostały przerwane. Ostatecznie wyścig dokończono o zmierzchu. Wygrał go Fernando Alonso przed Lewisem Hamiltonem i Felipe Massą. Senna i Yamamoto z dwoma okrążeniami straty zajęli pozycje 14. i 15.
Przed wyścigiem w Korei mówiło się, że HRT zacznie współpracę technologiczną z Williamsem. Brytyjska stajnia miałaby dostarczać hydraulikę i skrzynie biegów. Po wyścigu natomiast informowano o współpracy HRT z Toyotą. Magazyn „Auto Motor und Sport” napisał, że zespół z Murcji kupił zespół Toyoty. Dwa dni później Toyota zdementowała te plotki. 2 listopada potwierdzono, że Hispania nawiązała współpracę z Williamsem.
Grand Prix Brazylii 2010.
7 listopada odbył się osiemnasty, przedostatni, wyścig – Grand Prix Brazylii. HRT postanowiło, że Christian Klien będzie partnerował Sennie podczas tego wyścigu. W pierwszym treningu na Interlagos najlepszy okazał się Sebastian Vettel z czasem 1:12,328. Klien (1:16,839) i Senna (1:17,360) zajęli dwie ostatnie lokaty. Drugi trening zwyciężył ponownie Vettel z rezultatem 1:11,968. Bruno Senna z czasem 1:16,070 był na 22. pozycji, Christian Klien był o jedno miejsce niżej ze stratą zaledwie 0,012 s do Senny. Trzecią sesję treningową wygrał przy dużej wilgotności Robert Kubica (1:19,191). Brazylijski i austriacki kierowca z wynikami 1:23,358 i 1:23,650 zajęli dwa ostatnie miejsca. Pierwsze pole startowe zdobył niespodziewanie Nico Hülkenberg z czasem 1:14,470. Christian Klien był 23., mając czas 1:23,083, a Bruno Senna pozycję niżej – jego wynik wyniósł 1:23,796. Senna otrzymał karę obniżenia pozycji startowej za wymianę skrzyni biegów, co nie zmieniło jego pozycji do wyścigu. Dodatkowo Adrian Sutil za kolizję w Korei otrzymał karę obniżenia o pięć pozycji startowej do wyścigu. Klien skorzystał na karze nałożonej na Sutila i startował z 22. pola. Wyścig wygrał Sebastian Vettel z przewagą 4,243 s nad Webberem i 6,807 s nad Alonso. Bruno Senna i Christian Klien ukończyli wyścig. Brazylijczyk był 21. ze stratą dwóch okrążeń do Niemca, Austriak miał sześć okrążeń straty do Vettela i był na 22. pozycji.
W trakcie weekendu na Interlagos Bernie Ecclestone mówił, że Hispania pozyskała nowego inwestora. Dzień później ekipa nawiązała współpracę z Juanem Villalongą, byłym dyrektorem generalnym firmy telekomunikacyjnej Telefónica. Nasilały się też pogłoski o współpracy z Toyotą, w dodatku w dniu Grand Prix Brazylii niemieckie media mówiły, że umowa między HRT a Toyotą została podpisana.
Grand Prix Abu Zabi 2010.
Finałowy wyścig sezonu – Grand Prix Abu Zabi – miał miejsce 14 listopada. Klien ponownie został potwierdzony przez HRT jako ich kierowca. Pierwszy trening należał do Sebastiana Vettela, który osiągnął wynik 1:42,760. Senna i Klien z wynikami 1:49,590 i 1:50,274 zajęli pozycje 22. i 23. W drugim trening pierwszą pozycję wywalczył Lewis Hamilton, wykręcając czas 1:40,888. Christian Klien był 23. z czasem 1:47,210, natomiast Bruno Senna miał 1:47,434, tj. o 0,224 s gorszy czas od Austriaka. Trzecia sesja treningowa zakończyła się zwycięstwem Vettela, który miał wynik 1:40,696. Bruno Senna (1:45,490) i Christian Klien (1:46,464) zajęli odpowiednio 22. i 24. miejsca (23. lokatę zdobył Lucas Di Grassi). Ostatnie kwalifikacje sezonu wygrał Niemiec, mając rezultat 1:39,394. Brazylijczyk i Austriak wyruszali do tego wyścigu z ostatnich dwóch pól startowych. Senna uzyskał czas 1:45,085, Klien – 1:45,296. Finałową rundę zwyciężył Sebastian Vettel, przypieczętowując zdobycie pierwszego tytułu mistrzowskiego. Niemiec wygrał z przewagą 10,162 s nad Lewisem Hamiltonem i 11,047 s nad Jensonem Buttonem. Bruno Senna i Christian Klien zakończyli zmagania na lokatach 19. i 20. ze stratą dwóch okrążeń do Vettela.
W dniu kwalifikacji na torze Yas Marina dziennik „Marca” zapowiedział, że Hispania będzie współpracować z Toyotą. Dwa dni później Toyota jednak poinformowała, że straciła cierpliwość do władz HRT i nie podejmie się z nią współpracy. Hispania była tym faktem zaskoczona.
Testy.
Model F110 brał udział w testach dla młodych kierowców oraz testów opon Pirelli. W tym samochodzie jeździli testowo Pastor Maldonado, Davide Valsecchi i Josef Král. W połowie pierwszego dnia najlepszy był Daniel Ricciardo, mając czas 1:40,813, Pastor Maldonado uzyskał wynik 1:46,278 i był jedenasty. Później Ricciardo poprawił wynik i był najlepszy w pierwszym dniu, mając czas 1:39,616. Maldonado pozycji nie poprawił, lecz też osiągnął lepszy czas – 1:43,750. W pierwszej połowie drugiego dnia jeździł Kral, który miał wynik 1:44,752 i zajął 12. miejsce. Liderował cały czas Ricciardo, który wykręcił 1:39,548. Po południu jeździł już Valsecchi. Włoch uzyskał wynik 1:43,013 i stracił w ostatecznym rozrachunku 4,911 s do Australijczyka, który pobił rekord toru, wykręcając 1:38,102. Davide Valssechi i Josef Král zakończyli drugi dzień testów na jedenastym i trzynastym miejscu.
Dwa dni później zorganizowano pierwszy dzień testowy z oponami Pirelli. Pierwszą część na pierwszej pozycji ukończył Sebastian Vettel z wynikiem 1:40,861. Pastor Maldonado z czasem 1:46,534 zajął ostatnie, 12. miejsce. W dalszej części Massa pojechał szybciej od Vettela i zwyciężył w pierwszym dniu testów. Kierowca Ferrari wykręcił czas 1:40,170. Wenezuelczyk poprawił wynik – 1:45,728, ale dalej był dwunasty. W ostatnim dniu testów na półmetku prowadził Fernando Alonso z czasem 1:40,529. Pastor Maldonado z wynikiem 1:45,516 zajął dwunastą pozycję. Alonso był najlepszy do samego końca testów. Jego czas 1:40,529 był lepszy od wyniku Vettela o 0,296 s. Maldonado polepszył swoje osiągnięcie i z wynikiem 1:44,768 zajął 14. miejsce, mając 0,015 s przewagi nad Glockiem.
Podsumowanie.
Debiutancki sezon zespół HRT ukończył na jedenastej pozycji – najlepszym wynikiem zespołu było czternaste miejsce, które osiągnęli Chandhok w Australii i Monako oraz Senna w Korei Południowej. Hindus był najlepszym kierowcą HRT w klasyfikacji generalnej, kończąc sezon na 22. miejscu, pozycję niżej był Senna. Sakon Yamamoto i Christian Klien zajęli w klasyfikacji kierowców lokaty 26. i 27. Colin Kolles za słabą postawę zespołu winą obarczył brak doświadczenia u kierowców.
Po sezonie Bruno Senna został kierowcą rezerwowym ekipy Lotus Renault GP, Karun Chandhok – rezerwowym kierowcą w Lotusie, Sakon Yamamoto – rezerwowym kierowcą w zespole Virgin przez pierwsze trzy wyścigi, a Christian Klien – kierowcą Aston Martina w Le Mans Series.
Na sezon 2011 HRT zatrudniło dwóch kierowców posiadających doświadczenie w Formule 1 – Naraina Karthikeyana i Vitantonio Liuzziego.

</doc>
<doc id="1925116" url="https://pl.wikipedia.org/wiki?curid=1925116" title="Fauna Portoryka">
Fauna Portoryka

Fauna Portoryka jest podobna do fauny innych wysp. Nietoperze są jedynymi rodzimymi ssakami lądowymi, które nadal istnieją w Portoryko. Wszystkie inne gatunki ssaków, takie jak koty, kozy, owce i mangustowate zostały wprowadzone przez ludzi. Na wyspie zamieszkuje 349 gatunków ptaków. Ssaki morskie to delfiny, manatowate i wieloryby. Według IUCN, w 2002 było 21 gatunków zagrożonych w Portoryko: dwa ssaki, osiem ptaków, osiem gadów i trzy płazy.

</doc>
<doc id="1925117" url="https://pl.wikipedia.org/wiki?curid=1925117" title="Gary Manuel">
Gary Manuel

Gary Manuel (ur. 20 lutego 1950) – australijski piłkarz. Grał na pozycji napastnika.
Kariera klubowa.
Gary Manuel w czasie kariery piłkarskiej występował w Sydney Prague, który występował w I lidze stanu Nowa Południowa Walia. Podczas Mistrzostw Świata 1974 Manuel był zawodnikiem innego klubu z Sydney – Pan Hellenic.
Kariera reprezentacyjna.
Gary Manuel zadebiutował w reprezentacji 10 października 1969 w wygranym 3-1 meczu z Japonią w Seulu w eliminacjach Mistrzostw Świata 1970. Na następne mecze w reprezentacji Manuel musiał czekać do 1974. W tym samym roku został powołany na Mistrzostwa Świata 1974. Na turnieju w RFN Manuel był rezerwowym i nie wystąpił w żadnym spotkaniu. Ostatni raz w reprezentacji zagrał 28 maja 1974 w meczu z Izraelem. Ogółem w latach 1969-1974 wystąpił w 4 spotkaniach.

</doc>
<doc id="1925119" url="https://pl.wikipedia.org/wiki?curid=1925119" title="Charlie Byrd">
Charlie Byrd

Charlie Byrd, właśc. Charles Lee Byrd (ur. 16 września 1925 w Suffolk w stanie Wirginia, zm. 2 grudnia 1999 w Annapolis) – amerykański gitarzysta jazzowy.
Studiował prywatnie m.in. u Andrésa Segovii i Sophoclesa Papasa. Był jednym z inicjatorów mody na bossa novę. Grał m.in. z orkiestrą Woody Hermana, współpracował ze Stanem Getzem. Uprawiał muzykę łączącą elementy folkloru hiszpańskiego, jazzu i muzyki rozrywkowej.

</doc>
<doc id="1925120" url="https://pl.wikipedia.org/wiki?curid=1925120" title="Podkłótka">
Podkłótka

Podkłótka – proste w przygotowaniu danie kuchni kresowej; popularna zupa spożywana wśród chłopstwa i niższych warstw społecznych.
Podkłótkę przygotowywano z roztopionej słoniny lub sadła, które zalewano wrzącą wodą lub mlekiem i zagotowywano. Następnie wpuszczano lane ciasto, na koniec dodawano ziemniaki. Konsystencja podkłótki powinna być zawiesista. Wrzącą potrawę solono i zaprawiano surowym jajkiem, które rozkłócano (stąd nazwa) w przygotowanej zupie. Potrawę tę przypomniała w powieści "Boża podszewka" Teresa Lubkiewicz-Urbanowicz, opisując, że była częstym posiłkiem w dzień powszedni.

</doc>
<doc id="1925123" url="https://pl.wikipedia.org/wiki?curid=1925123" title="Nikoła Stanczew">
Nikoła Stanczew

Nikoła Nikołow Stanczew (Błr: Никола Николов Станчев; ur. 11 września 1930 - zm. 13 lipca 2009) bułgarski zapaśnik, pierwszy bułgarski mistrz olimpijski. W 1956 roku triumfował w letnich igrzyskach olimpijskich w Melbourne w zapasach w stylu wolnym w wadze 79 kg..
W jego dorobku było również jedenaście złotych medali mistrzostw Bułgarii w zapasach - osiem w stylu wolnym i trzy w klasycznym.

</doc>
<doc id="1925125" url="https://pl.wikipedia.org/wiki?curid=1925125" title="Francisco Giner de los Ríos">
Francisco Giner de los Ríos

Francisco Giner de los Ríos (ur. 10 października 1839 w Rondzie, zm. 17 lutego 1915) – filozof, eseista i pedagog hiszpański.
Życiorys.
Studiował prawo i filozofię na uniwersytetach w Barcelonie, Grenadzie, a od 1863 roku na Uniwersytecie Madryckim. Przebywając na tym ostatnim poznał Sanza del Rio, który wprowadził w Hiszpanii myśl filozoficzną Niemca, Karla Christiana Friedricha Krausego; od tej pory Francisco Giner de los Rios umiejscowił się wśród krausistów (razem z Salmeronem, Moretem, Azcaratem i Labrą), która miała duży wpływ na myśl i poczynania hiszpańskich liberałów. Wyżej wymieniona szkoła broniła ideałów racjonalistycznych, harmonii społecznej opartej na reformie etycznej jednostki poprzez edukację w celu osiągnięcia stanu prawdziwie liberalnego.
Otrzymał tytuł profesora Filozofii Prawa i Prawa Międzynarodowego Uniwersytetu w Madrycie. Otwarcie sprzeciwiał się naruszaniu wolności akademickiej praktykowanej przez Ministra Rozwoju, Marquesa de Orovio w 1875. W konsekwencji tego został wydalony z katedry razem ze swoimi towarzyszami.
W 1867 otrzymał propozycję profesury Prawa Naturalnego Uniwersytetu w Madrycie, którą porzucił w kilka miesięcy po sankcjach rządowych wobec Sanza del Rio. Wrócił do tytułu po tryumfie rewolucji z 1868 roku, na powrót został mu zabrany po restauracji Burbonów przez rząd Cánovasa w 1875 roku y ponownie odzyskany wraz z dojściem liberałów do władzy pod rządami Sagasty w 1881.
W 1876 założył Wolną Instytucję Nauczania (hiszp. Institución Libre de Enseñanza), poświęcił jej ostatnie lata życia, była centrum nauczania opartym na nowoczesnych modelach pedagogicznych, a zarazem laickich i progresywistycznych, które proponował jako alternatywę dla zdominowanego przez Kościół programu nauczania. Biuletyn instytucji (hiszp. BILE – Boletin de la Institución Libre de Enseñanza) zadeklarował swoją niezależność polityczną, religijną i filozoficzną, ponadto ogłosił, że priorytetem jest wolność zagadnień naukowych. Za sprawą kosmopolityzmu i wielowątkowości biuletyn zyskał wielu współpracowników, jak na przykład Karol Darwin, Miguel de Unamuno, Emilia Pardo Bazan, Julian Sanz del Rio, Antonio Machado. Zajmowali się oni tematami właściwymi społeczeństwu, jak na przykład edukacja, polityka, ekonomia, nauki ścisłe, czy ówczesna sztuka.
W 1887 utworzył Fundację Serra Pambley w Villablino.
Poglądy.
Celem Ginera de los Rios była restrukturyzacja państwa oparta na świadomości i rewolucji poglądów ludzkich. Pragnął utworzyć społeczeństwo zintegrowane, oparte na idei, że zmiany wychodzą od ludzi, a nie są powodowane przez wojny, czy rebelie. Po wojnie domowej w Hiszpanii, kiedy Franco przejął władzę jego ruch myślowy był zakazany. Podczas reżimu Franka malała liczba kontynuatorów jego myśli, lecz obecnie istnieją szkoły w Hiszpanii, które odtwarzają wytyczne dot. pedagogii Ginera, przystosowując je do nowych czasów.
Twórczość.
Do najważniejszych dzieł, które pozostawił po sobie Francisco Giner de los Rios należy zaliczyć:

</doc>
<doc id="1925128" url="https://pl.wikipedia.org/wiki?curid=1925128" title="Kurier Tomaszowski">
Kurier Tomaszowski

Kurier Tomaszowski – czasopismo lokalne wydawane w języku polskim dla mieszkańców Tomaszowa Mazowieckiego. Wychodziło trzy razy w tygodniu „co wtorek, piątek i niedzielę”. Pierwszy numer ukazał się 16 stycznia 1921 roku, ostatni najprawdopodobniej 6 lutego 1921 roku. Ogółem ukazało się prawdopodobnie 10 numerów. 
„Kurier Tomaszowski” był pierwszym polskojęzycznym czasopismem o zasięgu lokalnym wydawanym w niepodległej Polsce. Zawierał wiele informacji politycznych i tekstów o znaczeniu patriotycznym. Na jego łamach pojawiały się felietony, tłumaczenia i utwory poetyckie autorów lokalnych, m.in. Henryka Kamińskiego, Heleny Landsberg, G. Morgenszterna, R. Podkowieckiej, Kazimiery Pruskiej, Emilii Topas. 
Czasopismo powstało z inicjatywy dwóch tomaszowskich patriotów zwolnionych z wojska po zakończeniu wojny polsko-sowieckiej: Henryka Kamińskiego (1900–1924), podporucznika 3 Pułku Ułanów Śląskich, i Zygmunta Hirszhorna (1900-1921). Redaktorem naczelnym był Adolf Henryk Rozenfarb-Różycki, wydawcą Władysław Landsberg, adwokat i przemysłowiec tomaszowski. 
Czasopismo było drukowane w zakładzie Feliksa Pruskiego. Cena jednego egzemplarza wynosiła 5, potem 6 marek. 

</doc>
<doc id="1925129" url="https://pl.wikipedia.org/wiki?curid=1925129" title="Helena Diwiejewska">
Helena Diwiejewska

Helena Diwiejewska, imię świeckie Jelena Wasiliewna Manturowa – święta mniszka prawosławna. 
Pochodziła z rodziny szlacheckiej. W wieku siedemnastu lat, będąc dotąd mało religijną osobą, przeżyła nagłe nawrócenie i złożyła Matce Bożej prywatny ślub rezygnacji z zamążpójścia i wstąpienia do monasteru. Została uczennicą duchową późniejszego świętego, mnicha Serafina z Sarowa, który dopiero po trzech latach udzielił jej błogosławieństwa na wstąpienie do klasztoru w Diwiejewie i złożenie ślubów w riasofor. Opiekujący się monasterem mnich kilkakrotnie sugerował, by mniszka Helena złożyła śluby wieczyste i została przełożoną wspólnoty, ta jednak odmawiała. Przyjęła jedynie funkcję ryzniczej – zakonnicy odpowiedzialnej w klasztorze za szaty duchowne. 
W 1823 brat mniszki Heleny, Michaił, również pozostający pod duchową opieką Serafima, ciężko zachorował. Mnich zwrócił się wówczas do Heleny, mówiąc jej, że może oddać swoje życie za brata. Zapowiedział jej, że po śmierci natychmiast trafi do nieba. Helena poprosiła go o błogosławieństwo, po czym w ciągu kilku godzin nagle zachorowała. Miała dostąpić wówczas widzeń Matki Bożej i zobaczyć niebo. Po kilku dniach mniszka Helena zmarła, natomiast jej brat został uzdrowiony. W czasie pogrzebu zakonnicy Serafim przekonywał inne siostry, by nie opłakiwały jej, lecz cieszyły się, że została zbawiona; twierdził, że dostąpił widzenia, w czasie którego dusza zmarłej wstępowała do nieba, przyjmowana przez cherubiny i serafiny. 

</doc>
<doc id="1925131" url="https://pl.wikipedia.org/wiki?curid=1925131" title="Agustín Orión">
Agustín Orión

Agustín Ignacio Orión (ur. 26 lipca 1981 w Ramos Mejía) – argentyński piłkarz występujący na pozycji bramkarza.
Kariera klubowa.
Agustín Orión profesjonalną karierę rozpoczął w barwach San Lorenzo Buenos Aires. W sezonie 2006/2007 pomógł drużynie w zwycięstwie w tabeli końcowej Clausury. Natomiast w 2002 roku zdobył z drużyną Copa Sudamericana. 9 grudnia 2009 został wypożyczony na rok do Estudiantes La Plata, za 500 000 euro.
Kariera reprezentacyjna.
Został powołany do reprezentacji Argentyny na Copa América 2007, gdzie był trzecim bramkarzem, za Roberto Abbondanzierim i Juanem Pablo Carrizo. Jednak nie wystąpił w żadnym spotkaniu.

</doc>
<doc id="1925133" url="https://pl.wikipedia.org/wiki?curid=1925133" title="Agustin Orion">
Agustin Orion



</doc>
<doc id="1925134" url="https://pl.wikipedia.org/wiki?curid=1925134" title="Parafia bł. Edwarda Detkensa spośród stu ośmiu Męczenników w Warszawie">
Parafia bł. Edwarda Detkensa spośród stu ośmiu Męczenników w Warszawie

Parafia bł. Edwarda Detkensa spośród stu ośmiu Męczenników w Warszawie – parafia rzymskokatolicka w Warszawie. Obsługiwana przez księży diecezjalnych.
Parafia została erygowana w 1999. Obecny kościół parafialny (pw. Niepokalanego Poczęcia Najświętszej Marii Panny, św. Józefa i św. Ambrożego) został wybudowany w latach 1669–1710 i wchodzi w skład zespołu klasztornego kamedułów na Bielanach.

</doc>
<doc id="1925135" url="https://pl.wikipedia.org/wiki?curid=1925135" title="Lista żużlowców Startu Gniezno">
Lista żużlowców Startu Gniezno

Alfabetyczna lista żużlowców Startu Gniezno:

</doc>
<doc id="1925136" url="https://pl.wikipedia.org/wiki?curid=1925136" title="Agustín Ignacio Orión">
Agustín Ignacio Orión



</doc>
<doc id="1925139" url="https://pl.wikipedia.org/wiki?curid=1925139" title="Parafia św. Zygmunta na Bielanach">
Parafia św. Zygmunta na Bielanach



</doc>
<doc id="1925141" url="https://pl.wikipedia.org/wiki?curid=1925141" title="Parafia Matki Bożej Wspomożycielki Wiernych w Warszawie">
Parafia Matki Bożej Wspomożycielki Wiernych w Warszawie

Parafia Matki Bożej Wspomożycielki Wiernych – parafia rzymskokatolicka w Warszawie. Obsługiwana przez księży diecezjalnych.
Historia.
Parafia została założona w 1988 przez metropolitę warszawskiego Józefa Glempa. Obecny kościół parafialny został wybudowany na przełomie lat osiemdziesiątych i dziewięćdziesiątych XX wieku. Wystrój ścian prezbiterium kościoła oraz drogę krzyżową wykonał pochodzący z Armenii artysta malarz i rzeźbiarz Zhora Golstyan.

</doc>
<doc id="1925142" url="https://pl.wikipedia.org/wiki?curid=1925142" title="Rejon szowgienowski">
Rejon szowgienowski

Rejon szowgienowski (ros. "Шовге́новский райо́н"; adyg. "Шэуджэн район") – rejon w południowo-zachodniej Rosji, wchodzący w skład Republiki Adygei. Stolicą rejonu jest Chakurinohabl (4,1 tys. mieszkańców).
Położenie.
Rejon szowgienowski położony jest w północnej części Adygei na lewym brzegu rzeki Łaba. 
Zajmuje powierzchnię 521,4 km2.
Ludność.
Rejon zamieszkany jest przez 15 900 osób wielu narodowości, głównie Adygejczyków i Rosjan. Struktura narodowościowa rejonu przedstawia się następująco:
Średnia gęstość zaludnienia w rejonie wynosi 30,5 os./km².
Podział administracyjny.
Rejon podzielony jest na 6 wiejskich osiedli:

</doc>
<doc id="1925143" url="https://pl.wikipedia.org/wiki?curid=1925143" title="Manifest 343">
Manifest 343

Manifest 343 (fr. "le manifeste des 343") – petycja podpisana przez 343 znane kobiety, które stwierdzały, że poddały się aborcji i oczekują kary. Ukazał się 5 kwietnia 1971 we francuskim magazynie „Le Nouvel Observateur”. Jest jednym z najsłynniejszych aktów nieposłuszeństwa obywatelskiego. Zwany przez przeciwników „manifestem 343 suk” lub „manifestem 343 dziwek” ("le manifeste des 343 salopes").
Tekst.
Tekst manifestu napisała Simone de Beauvoir. Zaczynał się od słów (przetłumaczone z języka francuskiego):
Każdego roku milion Francuzek poddaje się zabiegowi aborcji.
Ryzykują zdrowie i życie, gdyż skazano je na dokonywanie aborcji w ukryciu, mimo iż sam zabieg przeprowadzony pod właściwą kontrolą lekarską należy do jednego z najprostszych.
Francja milczy na losem tych milionów kobiet.
Oświadczam, że jestem jedną z nich. Oświadczam: Ja też usunęłam ciążę.
Żądamy wolnego dostępu do środków antykoncepcyjnych. Żądamy prawa do aborcji.
Wpływ.
Następnego tygodnia po pojawieniu się manifestu na głównej stronie jednego z dziennika satyrycznego Charlie Hebdo zamieszczono rysunek, skierowany do polityków, podpisany: „Kto zapłodnił te 343 dziwki?”.
Rysunek Jeana Cabut nadał manifestowi drugie imię.
Był również inspiracją dla manifestu 331 lekarzy z 3 lutego 1973 opowiadający się za postulatami protestujących kobiet.
Chcemy wolności aborcji. Jest to osobista decyzja kobiety. Odrzucamy kogokolwiek, kto zmusza ją do obrony siebie, utrwala poczucie winy i pozwala na istnienie podziemia aborcyjnego...
Manifest ten przyczynił się do rozpowszechnienia dostępności środków antykoncepcyjnych oraz do uchwalenia w 1975 na wniosek Simone Veil słynnej „ustawy Veil”, co w końcu doprowadziło do depenalizacji przerywania ciąży i dopuszczalności podczas jej pierwszych 10 (później do 12) tygodni na życzenie kobiety.
Manifest 343 był inspiracją manifestu z 2008 r. w sprawie porodu domowego.

</doc>
<doc id="1925147" url="https://pl.wikipedia.org/wiki?curid=1925147" title="Parafia Matki Bożej Królowej Pokoju na Młocinach">
Parafia Matki Bożej Królowej Pokoju na Młocinach



</doc>
<doc id="1925148" url="https://pl.wikipedia.org/wiki?curid=1925148" title="Anglia Północna">
Anglia Północna

Anglia Północna (ang. "Northern England", "The North") – kulturalny region Anglii pomiędzy rzeką Trent a Szkocją. Dawniej zaliczano do niego także Wyspę Man, obecnie dependencję Korony brytyjskiej.
Patronami są Kutbert z Lindisfarne i Święty Aidan. Proponowana flaga to czerwony krzyż skandynawski na białym tle.
Historia.
Czasy rzymskie – Britannia Inferior.
Później część Anglii Północnej i Szkocji należały do Nortumbrii.

</doc>
<doc id="1925155" url="https://pl.wikipedia.org/wiki?curid=1925155" title="Parafia św. Krzysztofa w Warszawie">
Parafia św. Krzysztofa w Warszawie

Parafia Świętego Krzysztofa – parafia rzymskokatolicka w Warszawie. Obsługiwana przez księży diecezjalnych.
Parafia została erygowana 14 września 2001 roku przez kardynała Józefa Glempa.

</doc>
<doc id="1925163" url="https://pl.wikipedia.org/wiki?curid=1925163" title="Parafia św. Ignacego Loyoli w Warszawie">
Parafia św. Ignacego Loyoli w Warszawie

Parafia Świętego Ignacego Loyoli – parafia rzymskokatolicka w Warszawie (dekanat bielański). Obsługiwana przez księży diecezjalnych.
Parafia została erygowana w 1997. 

</doc>
<doc id="1925164" url="https://pl.wikipedia.org/wiki?curid=1925164" title="Bombazyn">
Bombazyn

Bombazyn, bombast, bombaz - dekatyzowana, niskiej jakości tkanina półwełniana, przeznaczona na lżejszą odzież. Od XVI wieku wyrabiana w Gdańsku i na Śląsku.
Bombaz tkany był splotem skośnym, o wątku z gorszej wełny i osnowie lnianej, konopnej lub jedwabnej.

</doc>
<doc id="1925165" url="https://pl.wikipedia.org/wiki?curid=1925165" title="Roberto Tamés">
Roberto Tamés

Roberto Tamés (właśc. Roberto Tamés Pérez) (ur. 26 sierpnia 1964 w Guadalajarze) – meksykański bobsleista. Uczestnik trzech Zimowych Igrzysk Olimpijskich (Calgary 1988, Albertville 1992, Salt Lake City 2002).
Igrzyska olimpijskie.
Calgary 1988.
Na igrzyskach w Calgary Tamés wystartował z Luisem Adriánem Tamésem w drugim zespole Meksyku, zajął wówczas 37. miejsce, wyprzedając jedynie drugi zespół Wysp Dziewiczych Stanów Zjednoczonych.
Albertville 1992.
Na igrzyskach w Albertville w dwójce w pierwszej drużynie Meksyku wraz z Miguelem Elizondo, który wcześniej uczestniczył w Letnich Igrzyskach Olimpijskich 1988 w Seulu w sztafecie 4 × 100 m. Ekipa Meksyku zdobyła na igrzyskach w Albertville 41. miejsce na 46 drużyn. Słabszymi od reprezentacji Meksyku były oba zespoły Wysp Dziewiczych Stanów Zjednoczonych oraz drugie zespoły Meksyku, Monako i Puerto Rico.
W Albertville zaprezentowała się również reprezentacja czwórek, ale nie wystąpił w niej Roberto Tamés.
Salt Lake City 2002.
Na igrzyskach w Salt Lake City wystąpił w dwójce wraz z Roberto Lauderdale. Dojechał do mety na przedostatniej, 36. pozycji, ex aequo z Wyspami Dziewiczymi Stanów Zjednoczonych, wygrywając jedynie z Trynidadem i Tobago.

</doc>
<doc id="1925169" url="https://pl.wikipedia.org/wiki?curid=1925169" title="Akwarium Tropikalne w Porte Dorée">
Akwarium Tropikalne w Porte Dorée

Akwarium Tropikalne w Porte Dorée (Aquarium Tropical de la Porte Dorée) znajduje się w 12-tej dzielnicy Paryża, w zabytkowym pałacu wzniesionym w 1931 roku specjalnie na wystawę poświęconej Historii Francuskiej Kolonizacji. Prowadzi również działalność badawczą i edukacyjną.

</doc>
<doc id="1925170" url="https://pl.wikipedia.org/wiki?curid=1925170" title="Parafia św. Marii Magdaleny w Warszawie (Wawrzyszew)">
Parafia św. Marii Magdaleny w Warszawie (Wawrzyszew)

Parafia św. Marii Magdaleny – parafia rzymskokatolicka w Warszawie. Obsługiwana przez księży diecezjalnych. 
Parafia została erygowana w XVI wieku. Józef Łukaszewicz
tak opisuje powstanie „starego“ kościoła (pisownia oryginalna):
"Kościół parochialny w Wawrzyszewie.Wieś Wawrzyszew należała do parochii ś. Jana Chrzciciela w Warszawie, ale że Wawrzyszew zbyt daleko od Warszawy leży, przeto dla wygody mieszkańców tej wsi Baltazar Szymaszowski, czy też Szymanowski, lekarz królewski, artium et medicinae doctor, założył i uposażył tu kościół parochialny 1542 roku, a biskup poznański Benedykt Izbieński nadał mu dziesięciny ze wsi królewskiej Burakowska Wola.Kościół wawrzyszewski niezbyt jeszcze wówczas dawny wizytował w roku 1603 biskup poznański, Wawrzyniec Goślicki i tak go opisuje: „Kościół w Wawrzyszewie cały murowany, pod tytułem ś. Maryi Magdaleny poświęcony, deskami pokryty dobrze, ale zakrystya jego grozi w podniebieniu wielkiem niebezpieczeństwem, ściany też kościoła i sufit wymagają naprawy. Kolatorem kościoła jest pan N. Kącki”. - Uposażeniem kościoła, prócz łanu jednego roli w Wawrzyszewie były dziesięciny z Wawrzyszewa, z młynów królewskich i z Wróblewa."
Kościół, którego zdjęcie jest zamieszczone w infoboksie został wybudowany w latach 90. XX wieku.
W parafii posługę pełnią siostry Adoratorki Krwi Chrystusa.
Na terenie parafii znajduje się cmentarz Wawrzyszewski.

</doc>
<doc id="1925172" url="https://pl.wikipedia.org/wiki?curid=1925172" title="Jyorgos Alexandrou">
Jyorgos Alexandrou

Jyorgos Alexandrou (armeński Ալէքսանդրու Ջորջոս, ur. 30 czerwca 1972) – ormiański bobsleista urodzony w Stanach Zjednoczonych. Uczestnik Zimowych Igrzysk Olimpijskich w Salt Lake City, gdzie wraz z Danem Janjigianem zdobył 33. miejsce na 37 załóg, które dotarły do mety.

</doc>
<doc id="1925177" url="https://pl.wikipedia.org/wiki?curid=1925177" title="Polskie Targi Estradowe">
Polskie Targi Estradowe

Polskie Targi Estradowe – impreza kulturalna o charakterze rozrywkowym, istniejąca w Łodzi w latach 1974–1977 (odbyły się cztery edycje). Inicjatorem i organizatorem był Andrzej Rodan.
Na deskach kilku łódzkich teatrów (Teatr Młodego Widza, Teatr Muzyczny, Teatr Nowy) występowali aktorzy, wokaliści, zespoły rockowe, kabarety, monodramy itp. Wieczorami natomiast w łódzkiej Hali Sportowej, mieszczącej osiem tysięcy widzów, odbywały się koncerty galowe, rejestrowane przez ogólnopolską telewizję. Na Polskich Targach Estradowych występowali m.in. Ewa Demarczyk, Andrzej Rosiewicz, Stan Borys, Janusz Laskowski.
Na targach prezentowano sztuki teatralne, np. "Federico Garcia Lorka" (Zdzisław Wardejn i Anna Chodakowska), "Wieczór trzech króli" (Irena Kwiatkowska, Hanna Skarżanka, Teresa Lipowska) oraz kabarety, np. Pod Egidą, Kabaret Autorów „Elita” (Leszek Niedzielski, Jerzy Skoczylas, Jan Kaczmarek), Salon Niezależnych (Jacek Kleyff, Michał Tarkowski, Janusz Weiss).

</doc>
<doc id="1925179" url="https://pl.wikipedia.org/wiki?curid=1925179" title="Parafia Niepokalanego Poczęcia Najświętszej Maryi Panny w Warszawie (Wrzeciono)">
Parafia Niepokalanego Poczęcia Najświętszej Maryi Panny w Warszawie (Wrzeciono)

Parafia Niepokalanego Poczęcia Najświętszej Maryi Panny na Wrzecionie – parafia rzymskokatolicka w Warszawie. Obsługiwana przez księży diecezjalnych.
Parafia została erygowana w 1980. Kościół został wybudowany w latach 90. XX wieku.
W parafii posługę pełnią siostry salezjanki. Od 2022 roku proboszczem parafii jest ks. Wojciech Janyga.

</doc>
<doc id="1925181" url="https://pl.wikipedia.org/wiki?curid=1925181" title="Pozytywka (ujednoznacznienie)">
Pozytywka (ujednoznacznienie)



</doc>
<doc id="1925184" url="https://pl.wikipedia.org/wiki?curid=1925184" title="Lao Bao">
Lao Bao



</doc>
<doc id="1925186" url="https://pl.wikipedia.org/wiki?curid=1925186" title="Christian Audigier">
Christian Audigier

 Christian Audigier (ur. 21 maja 1958 w Awinionie, zm. 10 lipca 2015 w Los Angeles) – francuski projektant mody i przedsiębiorca. Projektował odzież dla takich marek jak Lee, Liberto, Kookai, Von Dutch i Naf Naf.
Zmarł w 2015 roku na mielodysplazję szpiku.

</doc>
<doc id="1925191" url="https://pl.wikipedia.org/wiki?curid=1925191" title="Parafia Matki Bożej Królowej Aniołów w Warszawie">
Parafia Matki Bożej Królowej Aniołów w Warszawie

Parafia Matki Bożej Królowej Aniołów – parafia rzymskokatolicka w Warszawie (dekanat jelonkowski). Obsługiwana przez księży Michalitów.
Historia parafii.
W 1981 roku arcybiskup Józef Glemp, mianował ks. Józefa Żaka, michalitę wikariuszem parafii św. Józefa na Kole i polecił mu organizowanie ośrodka duszpasterskiego na Bemowie Lotnisku. W dniu 5 września 1982 na placu przeznaczonym pod kościół stanął krzyż i barak pełniący rolę prowizorycznej kaplicy, w której pierwszą mszę św. odprawił bp Jerzy Modzelewski. W grudniu 1983 roku powstała kaplica umożliwiająca prowadzenie nabożeństw pod dachem, która dotrwała do roku 1998. Prace budowlane przy budowie kościoła rozpoczęto w roku 1984. 1 marca 1988 roku Ksiądz Prymas Kardynał Józef Glemp specjalnym dekretem ustanowił parafię.
Poświęcenia świątyni dokonał Ks. Prymas 9 grudnia 1996.
26 maja 2013 parafia obchodziła 25 lecie powstania. Podczas uroczystej mszy świętej pod przewodnictwem kard. Kazimierza Nycza zostały poświęcone figury w głównej ścianie ołtarzowej autorstwa profesora Wincentego Kućmy. Nastąpiło również odsłonięcie tablicy poświęconej ks. Leopoldowi Sotkiewiczowi, proboszczowi parafii św. Józefa na Kole, dzięki któremu została wyodrębniona nowa parafia.
Od 2013 w parafii Matki Bożej Królowej Aniołów działa chór parafialny o nazwie: "Liturgiczna Schola Dorosłych" .

</doc>
<doc id="1925194" url="https://pl.wikipedia.org/wiki?curid=1925194" title="Kaplica Iwerska">
Kaplica Iwerska

Kaplica Iwerska – prawosławna kaplica w Moskwie, w strukturach dekanatu Iwerskiej Ikony Matki Bożej eparchii moskiewskiej miejskiej w której do 1922 przechowywana była Moskiewska Iwerska Ikona Matki Bożej (jeden z wariantów Iwerskiej Ikony Matki Bożej uznany za cudotwórczy).
Historia.
W 1648 car rosyjski Aleksy I Romanow, z błogosławieństwem archimandryty Monasteru Nowospasskiego, późniejszego patriarchy moskiewskiego Nikona poprosił mnichów z Athosu o wykonanie dla niego dokładnej kopii cudownej Iwerskiej Ikony Matki Bożej. W tym samym roku powstały wizerunek dotarł do Moskwy. W (według innych danych – w 1669) 1791 znalazł się w specjalnie wzniesionej kaplicy przy wjeździe na plac Czerwony przez Bramę Zmartwychwstania. Dostęp do ikony był powszechny, świątyni, w której się znajdowała, nie zamykano nawet w godzinach nocnych. Cieszyła się szczególnym kultem wśród mieszkańców Moskwy, którzy nazywali Matkę Bożą „Dobrą Odźwierną”. Na jej podstawie wykonano również szereg kolejnych kopii Iwerskiej Ikony Matki Bożej dla cerkwi, klasztorów oraz kaplic domowych. Przed ikoną miało mieć miejsce wiele uzdrowień. 
28 kwietnia 1918 Kaplica Iwerska została napadnięta przez złodziei, którzy ukradli z niej część cennych wotów pozostawionych przez wiernych. Pozostałe cenne przedmioty stanowiące wyposażenie kaplicy zostały z niej wyniesione w czasie konfiskaty majątku ruchomego Rosyjskiego Kościoła Prawosławnego. Z kaplicy wyniesiono również wszystkie przechowywane w niej ikony, których dalszy los jest nieznany, a miejsce to zamknięto dla kultu religijnego. Pustą kaplicę w 1929 zburzono, uzasadniając ten krok generalną reorganizacją wyglądu Placu Czerwonego. 
W 1993 władze Moskwy podjęły decyzję o odbudowie obiektu. We wrześniu 1994 patriarcha moskiewski Aleksy II zwrócił się do mnichów z klasztoru Iwiron na górze Athos o wykonanie kolejnej kopii Iwerskiej Ikony Matki Bożej, by przywrócić w Moskwie jej kult. Gotowy wizerunek dotarł do Rosji rok później i został umieszczony w odbudowanej kaplicy.

</doc>
<doc id="1925195" url="https://pl.wikipedia.org/wiki?curid=1925195" title="Ruś Biała">
Ruś Biała

Ruś Biała – kraina historyczna na terenie dzisiejszej Białorusi i częściowo Rosji, położona w dorzeczu górnego Dniepru, między Ptyczem i Desną oraz w górnej części dorzecza Dźwiny, główne miasta: Mińsk, Mohylew, Smoleńsk, Połock, Witebsk i Mścisław. W historiografii polskiej definiowana jako obszar województw mińskiego (bez południowych powiatów rzeczyckiego i mozyrskiego, przynależących do Rusi Czarnej), mścisławskiego, połockiego, witebskiego i smoleńskiego (bez części południowej).
Do 1084 r. część Rusi Kijowskiej, potem jej księstwo zależne. Od XIII-XIV wieku pod panowaniem Wielkiego Księstwa Litewskiego, od 1569 aż do rozbiorów w składzie Rzeczypospolitej, potem część Imperium Rosyjskiego.
Nazwa.
Niektórzy uczeni przypuszczają, że „kolorowe” nazwy Rusi powstały w XIII wieku i były zapożyczeniem od ludów ałtajsko-tureckich, które używały kolorów do oznaczenia kierunków geograficznych (czerwień = południe, biel=zachód, czerń=północ). Przykładowo tur., tuw., ałt. wyraz „kara” znaczy zarówno „czarny”, jak i „północ”, a w chińskim 红 (hóng) oznacza czerwień, ogień i południe. Przyjmując słowiańską logikę kolorów biały to północ (Biała Ruś), czarny to południe (Czarna Ruś), a czerwony to zachód (Czerwona Ruś, najbardziej na zachodzie położona część Rusi).
Ruś Biała dała nazwę współczesnej Białorusi.

</doc>
<doc id="1925198" url="https://pl.wikipedia.org/wiki?curid=1925198" title="Katarzyna Cybo">
Katarzyna Cybo

Katarzyna Cybo (ur. 13 września 1501 w Ponzano, zm. 1557 we Florencji) – księżna Camerino, jedna z prekursorek reform religijnych we Włoszech w XVI wieku. 
Katarzyna urodziła się jako córka Franciszka Cybo (1449-1519), nieślubnego syna papieża Innocentego VIII i Magdaleny d'Medici (1473-1519), córki Wawrzyńca Wspaniałego i siostry papieża Leona X. Jako miejsce jej narodzin podawane jest przedmieście Ponzano, w pobliżu Ponte Petrino. 
W 1513, w wieku 12 lat, Katarzyna została narzeczoną Jana Marii da Varano (1481-1527), księcia Camerino i wasala Klemensa VII, za którego wyszła w 1520. Mieli jedną córkę Julię (1523-1547). Po śmierci męża podczas zarazy w 1527 Katarzyna została regentką księstwa w imieniu małoletniej córki. Uznała, że idealnym kandydatem na męża dla niej będzie książę Urbino i zarazem wasal Klemensa VII Guidobaldo Rovere. Dzięki temu mariażowi nastąpiłoby połączenie dwóch księstw: Urbino i Camerino. 
Przyczyniła się do utworzenia zakonu kapucynów. Podobno jej młodszy brat Matteo Serafini da Bascio, przebywający w klasztorze Montefalcone niedaleko Camerino, był wstrząśnięty brakiem współczucia, jakie okazywali jego bracia podczas epidemii dżumy, która nawiedziła kraj w 1523 i to miało go przekonać o konieczności zreformowania zakonu franciszkanów. Udał się do Rzymu w 1525, by otrzymać zgodę papieża. Katarzyna zajęła się tą sprawą i wymogła na swoim wuju papieżu Klemensie VII, by w czerwcu 1528 wydał zgodę na utworzenie nowego zakonu kapucynów.
Zmarła w Palazzo Pazzi we Florencji.

</doc>
<doc id="1925201" url="https://pl.wikipedia.org/wiki?curid=1925201" title="Parafia wojskowo-cywilna Matki Boskiej Ostrobramskiej w Warszawie">
Parafia wojskowo-cywilna Matki Boskiej Ostrobramskiej w Warszawie

Parafia wojskowo-cywilna Matki Boskiej Ostrobramskiej – parafia rzymskokatolicka w Warszawie (dekanat jelonkowski).
Opis.
Parafia została erygowana w 1984 (jako cywilna) i w 1993 (jako wojskowa). Kościół parafialny został wybudowany w latach 1968–1971 na miejscu drewnianej kaplicy z 1936.
W okresie II RP Komitetowi Budowy Kościoła przewodniczył ppłk. dypl. Leopold Gebel, który w 1936 ofiarował jako dar wotywny do świątyni obraz Matki Boskiej Ostrobramskiej.
Jest obsługiwana przez księży pallotynów. Jako parafia wojskowa jest podporządkowana bezpośrednio Wikariuszowi Biskupiemu ds. Koordynacji Pracy Dziekanów (do 2012 należała do Warszawskiego Dekanatu Wojskowego).
Linki zewnętrzne.
 

</doc>
<doc id="1925203" url="https://pl.wikipedia.org/wiki?curid=1925203" title="Dan Janjigian">
Dan Janjigian

Dan Janjigian (armeński Դանիէլ Ջանջիգյան, ur. 30 kwietnia 1972 w Chicago) – ormiański bobsleista urodzony w Stanach Zjednoczonych. Uczestnik Zimowych Igrzysk Olimpijskich w Salt Lake City, gdzie wraz z Jyorgosem Alexandrou zdobył 33. miejsce na 37 załóg, które dotarły do mety. Zagrał epizodyczną rolę Chrisa-R w filmie The Room w reżyserii Tommy'ego Wiseau. Obecnie mieszka w Austin w stanie Teksas.

</doc>
<doc id="1925204" url="https://pl.wikipedia.org/wiki?curid=1925204" title="Prefektura apostolska Ułan Bator">
Prefektura apostolska Ułan Bator

Prefektura apostolska Ułan Bator (łac.: "Apostolica Praefectura Ulaanbaatarensis") – rzymskokatolicka jednostka podziału administracyjnego Kościoła katolickiego w Mongolii, obejmująca swoim zasięgiem cały kraj. Siedziba prefekta apostolskiego znajduje się w prokatedrze świętych Piotra i Pawła w Ułan Bator.
Historia.
W 1921 w wyniku powstania Mongolia Zewnętrzna ogłosiła niepodległość. Spowodowało to utworzenie 14 marca 1922 dla mieszkającej tam wspólnoty katolików odrębnej organizacji kościelnej w postaci misji sui iuris Mongolii Zewnętrznej. W 1924 została ona przemianowana na misję sui iuris Urgi.
W 1924 r. wprowadzono w Mongolii ustrój komunistyczny, a kraj znalazł się pod ścisłą kontrolą Związku Radzieckiego. Rozpoczęto bezwzględną walkę z religią, usuwając wszystkich misjonarzy z kraju. Kraj, który w tym czasie zamieszkiwało ok. 250 tys. wiernych, ostatni misjonarze opuścili w 1948 r.
Przełom nastąpił dopiero na początku lat 90. XX w. po upadku ZSRR i załamaniu się bloku wschodniego. Władze mongolskie nawiązały stosunki dyplomatyczne z Watykanem, których konsekwencją była reaktywacja misji sui iuris w 1992.
30 kwietnia lub 8 lipca 2002 misja sui iuris Urgi została podniesiona do rangi prefektury apostolskiej i otrzymała obecną nazwę.
28 sierpnia 2016 r. w katedrze pod wezwaniem Św. Piotra i Pawła doszło do wyświęcenia na księdza pierwszego rodowitego Mongoła, ks. Józefa Enkh Baatara.
Podział administracyjny.
W skład prefektury apostolskiej wchodzi 6 parafii w tym m.in.:

</doc>
<doc id="1925206" url="https://pl.wikipedia.org/wiki?curid=1925206" title="Parafia św. Łukasza Ewangelisty w Warszawie">
Parafia św. Łukasza Ewangelisty w Warszawie

Parafia Świętego Łukasza Ewangelisty – parafia rzymskokatolicka w Warszawie (dekanat jelonkowski). Obsługiwana przez księży archidiecezjalnych.
Opis.
W 1990 przy ul. Górczewskiej został utworzony nowy ośrodek duszpasterski. Ks. kardynał Józef Glemp dekretem z dnia 8 grudnia 1992 przekształcił go w parafię św. Łukasza Ewangelisty. Pierwszym proboszczem został ks. Zenon Trzaskowski. Na miejscu przeznaczonym na budowę nowej świątyni stanęła tymczasowa drewniana kaplica przywieziona z Jedlni pod Radomiem. Cały czas czyniono starania o budowę nowej świątyni, ale nieuregulowany status własności placu pod budowę opóźniał te plany.
W czerwcu 1998 nowym proboszczem został ks. Jan Popiel. W 2001 Parafia otrzymała zgodę na budowę świątyni. Budowa rozpoczęła się w czerwcu 2001 według projektu Aleksego Dworczaka.
W nocy z 23/24 września 2004 drewniany kościół całkowicie spłonął. Przyczyną pożaru było najprawdopodobniej podpalenie. Do grudnia 2004 wystawiono nową, tymczasową kaplicę na dziedzińcu nowej plebanii. Cały czas trwa budowa nowego kościoła.

</doc>
<doc id="1925209" url="https://pl.wikipedia.org/wiki?curid=1925209" title="Paul Badura-Skoda">
Paul Badura-Skoda

Paul Badura-Skoda (ur. 6 października 1927 w Wiedniu, zm. 25 września 2019 tamże) – austriacki pianista.
Życiorys.
Po ukończeniu Konserwatorium Wiedeńskiego kontynuował naukę u Edwina Fischera.
Był laureatem III nagrody w Konkursie im. Marguerite Long i Jacques’a Thibaud w 1949. W tym samym roku, niemal z dnia na dzień, stał się znanym na całym świecie pianistą, dzięki koncertom z orkiestrami pod dyrekcją Wilhelma Furtwänglera i Herberta von Karajana. Współpracował także z takimi dyrygentami jak George Szell, Karl Böhm, Charles Mackerras i Georg Solti. Nagrał ok. 200 płyt długogrających, w tym wykonania wszystkich sonat Wolfganga Amadeusa Mozarta, Franza Schuberta i Ludwiga van Beethovena. W swojej karierze używał zarówno instrumentów z epoki, jak i współczesnych. Był jednym z pionierów koncepcji wykorzystywania wczesnych fortepianów (wykonawstwo historyczne). 
Uczestniczył w pracach jury wielu konkursów pianistycznych, m.in. Międzynarodowego Konkursu Bachowskiego w Lipsku (2006) i Międzynarodowego Konkursu Pianistycznego im. Fryderyka Chopina (1980, 1995 – wiceprzewodniczący jury, 2000) w Warszawie.
We wrześniu 1951 poślubił Evę Halfar, z którą następnie współpracował przy pisaniu książek o interpretacji Mozarta i Bacha, a także wydań źródłowych ich utworów.
Prowadził mistrzowską klasę fortepianu w Konserwatorium Wiedeńskim. 
Wyróżnienia.
Doktoraty honoris causa:

</doc>
<doc id="1925212" url="https://pl.wikipedia.org/wiki?curid=1925212" title="Azem Galica">
Azem Galica

Azem Galica, właściwie Azem Bejta (ur. w grudniu 1889 we wsi Galica w centralnej części Kosowa, zm. 15 lipca 1924) – albański działacz narodowy i powstaniec z Kosowa.
Życiorys.
Pochodził z regionu Drenica. Był synem Bejty (Bejtullaha) Galicy, który zginął w czasie powstania antyosmańskiego i Sherify. Azem w 1910 przyłączył się do jednego z oddziałów partyzanckich, walczących przeciwko Turkom na terenie Kosowa. W 1912, kiedy Kosowo zostało przyłączone do Serbii utworzył oddział tzw. kaczaków, prowadzących walkę przeciwko wojsku i policji serbskiej. Po klęsce Serbii w 1915, kiedy terytorium Kosowa zostało podzielone między Bułgarię i Austro-Węgry Galica kontynuował działalność zbrojną na pograniczu dwóch stref okupacyjnych.
W 1918 kiedy Kosowo powróciło pod władzę Serbów, Galica współpracował z Komitetem Kosowskim, grupującym albańskich separatystów, dążących do wyzwolenia Kosowa z rąk serbskich. Po nieudanej próbie wzniecenia powstania w Kosowie w 1919, prowadzi walkę samodzielnie na czele niewielkiego oddziału. W jego oddziale (czecie) walczyła także żona Qerime, bardziej znana jako Shota Galica. Działania oddziału Galicy doprowadziły do utworzenia niewielkiego terytorium w rejonie Juniku, które było całkowicie pod kontrolą separatystów ("Arbnia e Vogel"). W 1920 sąd w Belgradzie skazał Azema Galicę zaocznie na karę śmierci.
W walce z serbskim oddziałem pacyfikacyjnym Galica został ciężko ranny. Wyniesiony z pola bitwy, zmarł kilka dni później w jaskini, w której ukrywał się jego oddział. Został pochowany w nieoznaczonym grobie w pobliżu miejsca, gdzie zmarł. Dowództwo oddziału przejęła jego żona Shote Galica.
W 1971 grób Galicy odnaleziono i przeniesiono jego szczątki do wsi Galice, gdzie spoczywa do dzisiaj. W 1999 imię Galicy przyjęła 142 brygada Armii Wyzwolenia Kosowa, jest także patronem ulic w Durrësie, Kamzie, Kasharze, Mitrowicy i w tirańskiej dzielnicy Lapraka.

</doc>
<doc id="1925214" url="https://pl.wikipedia.org/wiki?curid=1925214" title="Parafia Podwyższenia Krzyża Świętego na Jelonkach">
Parafia Podwyższenia Krzyża Świętego na Jelonkach



</doc>
<doc id="1925218" url="https://pl.wikipedia.org/wiki?curid=1925218" title="Alfred Cortot">
Alfred Cortot

Alfred Denis Cortot (ur. 26 września 1877 w Nyonie, zm. 15 czerwca 1962 w Lozannie) – francusko-szwajcarski pianista i dyrygent, jeden z największych wirtuozów gry fortepianowej w pierwszej połowie XX wieku.
Życiorys.
Pochodzi z rodziny francusko-szwajcarskiej. Gry na fortepianie uczył się w Genewie od 5 roku życia. W wieku 9 lat rozpoczął studia w konserwatorium w Paryżu, jego profesorami byli Émile Descombe i Louis Diémer. Debiutował w 1897 r., rok po ukończeniu studiów, wykonaniem w Paryżu III koncertu fortepianowego Ludwiga van Beethovena. W następnym roku wyjechał do Bayreuth, gdzie pracował w charakterze korepetytora i kierownika chóru, a następnie także asystentem dyrygenta Festiwalu w Bayreuth. Głównym powodem wyjazdu była fascynacja muzyką Richarda Wagnera, związanego przed laty z tamtejszym Teatrem Operowym.
Trzyletni pobyt w Niemczech miał znaczący wpływ na drogę artystyczną Cortota. W 1902 r. jako dyrygent kierował pierwszymi francuskimi wykonaniami wagnerowskich dramatów muzycznych: "Zmierzchu bogów" i "Parsifala".
W 1905 r. Cortot wraz z Jacques’em Thibaud i Pablo Casalsem stworzył trio fortepianowe, które z czasem okazało się jednym z najsłynniejszych zespołów kameralnych swojej epoki. Zespół koncertował do wybuchu II wojny światowej w 1939 r.
W 1919 r. Cortot założył z Augustem Mangeotem École Normale de Musique de Paris, konserwatorium uważane do dziś za jedno z najlepszych w Europie. Pracowali w nim m.in. Pablo Casals, Paul Dukas, Arthur Honegger i Wanda Landowska. Sam Cortot uchodził za wybitnego pedagoga. Wychował wielu uczniów, są wśród nich m.in. Dinu Lipatti i Clara Haskil. Gry na fortepianie uczyła się u niego także stypendystka z Polski, późniejsza wybitna pianistka Halina Czerny-Stefańska.
Był autorem prac poświęconych technice pianistycznej i interpretacji utworów fortepianowych, przede wszystkim cenionych przez dziesięciolecia "Cours d'interprétation" z 1934 r. i "Aspects de Chopin" z 1949 r.
W dwudziestoleciu międzywojennym kilkakrotnie odwiedzał Polskę, gdzie publiczność przyjmowała go owacyjnie.
25 lipca 1934 został odznaczony krzyżem komandorskim Legii Honorowej.
Postawa w okresie II wojny światowej.
W czasie II wojny światowej Cortot poparł niemiecką okupację Francji. Był członkiem Rady Narodowej ("Conseil national"), ciała doradczego rządu Vichy, piastując stanowisko komisarza ds. sztuk pięknych. Grywał opłacane przez nazistów koncerty w Niemczech (np. w Berlinie w 1942 r.), występował też na oficjalnych koncertach w okupowanej stolicy Francji. 
W 1941 otrzymał też Order Galijskiej Franciski. Po upadku Vichy i wyzwoleniu kraju zakazano mu występów, został uznany przez francuską opinię publiczną za persona non grata.
W 1945 r. wyjechał z kraju i zamieszkał w Szwajcarii. Koncertował jednak nadal poza Francją, m.in. w Anglii.
Repertuar.
Mimo uwielbienia dla muzyki niemieckiej, nie wykonywał prawie wcale utworów Bacha, Mozarta, Beethovena, Schuberta czy Brahmsa. Nie sięgał też po muzykę rosyjską. Wykonywał przede wszystkim muzykę kompozytorów francuskich – Camille'a Saint-Saënsa, Gabriela Faurégo, Claude'a Debussy'ego i Maurice'a Ravela. Najbardziej znany jest jednak jako interpretator utworów Fryderyka Chopina i Roberta Schumanna.
Technika gry.
Uważany jest za jednego z ostatnich pianistów o osobistym, subiektywnym stylu gry. Ukształtowany w duchu tradycyjnej, romantycznej francuskiej szkoły fortepianu operował ogromną swobodą i intuicją. Jego wykonawstwo wyróżniała rzadko spotykana wrażliwość na barwę dźwięku. Świadczą o tym nagrania z lat trzydziestych, w których mimo ich niedoskonałości technicznej słychać wirtuozowski rozmach. Styl ten cechuje liryzm i ogromna ekspresja, wyrażająca się np. w częstym stosowaniu zmian tempa.
W nagraniach powojennych Cortot jest znacznie mniej biegły (nierzadko słychać w nich błędy), dawały tu o sobie znać problemy zdrowotne artysty.

</doc>
<doc id="1925219" url="https://pl.wikipedia.org/wiki?curid=1925219" title="Paul Badura Skoda">
Paul Badura Skoda



</doc>
<doc id="1925221" url="https://pl.wikipedia.org/wiki?curid=1925221" title="Parafia Bogurodzicy Maryi w Warszawie">
Parafia Bogurodzicy Maryi w Warszawie

Parafia Bogurodzicy Maryi – parafia rzymskokatolicka w Warszawie należąca do dekanatu jelonkowskiego. Obsługiwana przez księży diecezjalnych.
Historia.
Parafia została założona w 1984 roku. Kościół został wybudowany w latach 90. XX wieku. Jest inspirowany częściowo romanizmem oraz protestanckim budownictwem sakralnym (wewnętrzna galeria), a jego bryła ma kształt korony. Znajduje się w nim pewna ilość dzieł sztuki, jak obraz Matki Boskiej Łaskawej z Jelonek z 1920 autorstwa Marii z Wendorffów Kraskowskiej oraz współczesny zespół witraży, z których najważniejsze to: „Zwiastowanie”, "Hołd Trzech Króli" i „Testament z Krzyża”. Na galerii kościoła zawieszona jest z kolei współczesna folkloryzująca droga krzyżowa w postaci serii obrazów, namalowana przez Elżbietę Ostrowską-Łysak. Najważniejsza pamiątka historyczna w kościele to jednak wiszący nad skrzyżowaniem naw wykonany z tworzywa sztucznego baldachim witrażowy z naturalistycznym przedstawieniem Ducha Świętego wśród obłoków. Pochodzi on z wizyty Benedykta XVI w Warszawie i pierwotnie umieszczony był nad ołtarzem polowym w czasie mszy na placu Piłsudskiego.

</doc>
<doc id="1925222" url="https://pl.wikipedia.org/wiki?curid=1925222" title="Wydział Transportu i Elektrotechniki Politechniki Radomskiej">
Wydział Transportu i Elektrotechniki Politechniki Radomskiej



</doc>
<doc id="1925223" url="https://pl.wikipedia.org/wiki?curid=1925223" title="Diecezja Soissons">
Diecezja Soissons

Diecezja Soissons (pełna nazwa: Diecezja Soissons, Laon i Saint-Quentin, łac. "Dioecesis Suessionensis, Laudunensis et Sanquintinensis") – diecezja Kościoła rzymskokatolickiego w północnej Francji, z siedzibą w metropolii Reims. Powstała w III wieku. W 1801 została połączona z diecezją Laon, co w 1828 spowodowało dopisanie Laon do jej oficjalnej nazwy. W 1901 diecezja uzyskała swoją dzisiejszą pełną nazwę, uwzględniającą też Saint-Quentin. Głównym kościołem diecezjalnym jest katedra św. Gerwazego i św. Protazego w Soissons.

</doc>
<doc id="1925227" url="https://pl.wikipedia.org/wiki?curid=1925227" title="Valdilecha">
Valdilecha

Valdilecha – miasto w Hiszpanii we wspólnocie autonomicznej Madryt, leżące w odległości 44 km od Madrytu. Miejscowość turystyczna z licznymi gospodarstwami agroturystycznymi.

</doc>
<doc id="1925229" url="https://pl.wikipedia.org/wiki?curid=1925229" title="Mistrzostwa Świata w Łyżwiarstwie Szybkim w Wieloboju 1958">
Mistrzostwa Świata w Łyżwiarstwie Szybkim w Wieloboju 1958

52. mistrzostwa świata w łyżwiarstwie szybkim w wieloboju odbyły się w dniach 15–16 lutego 1958 roku w stolicy Finlandii, Helsinkach. Zawodnicy startowali na naturalnym lodowisku na torze Olympiastadion po raz czwarty (wcześniej w 1939, 1948 i 1953). Łyżwiarze startowali na czterech dystansach: 500 m, 1500 m, 5000 m, 10 000 m. Trzeci tytuł mistrzowski wywalczył reprezentant ZSRR Oleg Gonczarienko. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 40 łyżwiarzy z 16 krajów. Sklasyfikowanych zostało 39.

</doc>
<doc id="1925231" url="https://pl.wikipedia.org/wiki?curid=1925231" title="Wody I klasy jakości">
Wody I klasy jakości



</doc>
<doc id="1925235" url="https://pl.wikipedia.org/wiki?curid=1925235" title="Wody II klasy jakości">
Wody II klasy jakości



</doc>
<doc id="1925236" url="https://pl.wikipedia.org/wiki?curid=1925236" title="Parafia Najświętszej Maryi Panny Matki Kościoła w Warszawie">
Parafia Najświętszej Maryi Panny Matki Kościoła w Warszawie

Parafia Najświętszej Maryi Panny Matki Kościoła – parafia rzymskokatolicka w Warszawie (dekanat mokotowski). Obsługiwana przez księży archidiecezjalnych.
Parafia została erygowana w 1981. Kościół parafialny został wybudowany w latach 80. XX wieku.

</doc>
<doc id="1925237" url="https://pl.wikipedia.org/wiki?curid=1925237" title="Wikariat apostolski Nepalu">
Wikariat apostolski Nepalu

Wikariat apostolski Nepalu (łac.: "Apostolicus Vicariatus Nepalianus") – katolicka jednostka podziału administracyjnego Kościoła katolickiego w Nepalu, obejmująca swoim zasięgiem cały kraj. Siedziba wikariusz apostolskiego znajduje się w prokatedrze Wniebowzięcia Najświętszej Maryi Panny w Katmandu. 
Historia.
Chrześcijaństwo pojawiło się w Nepalu w XVII w. za sprawą portugalskich misjonarzy. Tutejsi katolicy podlegali administracji kościelnej z sąsiednich Indii. 7 października 1983 papież Jan Paweł II wydzielił terytorium Nepalu, na którym znajdowało się 13 parafii z archidiecezji Patna, tworząc misję „sui iuris” Nepalu.
8 listopada 1996 misja została przekształcona w prefekturę apostolską, co zawiązane było z jej dynamicznym rozwojem. Ostatnia jak dotychczas zmiana miała miejsce 10 lutego 2007, kiedy to papież Benedykt XVI podniósł prefekturę do rangi wikariatu.
Podział administracyjny.
W skład prefektury apostolskiej wchodzą czterdzieści dwie parafie znajdujące się w Katmandu, Pokharze, Dharanie, Damarku i Deoniya.

</doc>
<doc id="1925238" url="https://pl.wikipedia.org/wiki?curid=1925238" title="Wody III klasy jakości">
Wody III klasy jakości



</doc>
<doc id="1925239" url="https://pl.wikipedia.org/wiki?curid=1925239" title="Wody IV klasy jakości">
Wody IV klasy jakości



</doc>
<doc id="1925240" url="https://pl.wikipedia.org/wiki?curid=1925240" title="Wody V klasy jakości">
Wody V klasy jakości



</doc>
<doc id="1925241" url="https://pl.wikipedia.org/wiki?curid=1925241" title="Valverde de Alcalá">
Valverde de Alcalá

Valverde de Alcalá – miejscowość w Hiszpanii we wspólnocie autonomicznej Madryt, 42 km od Madrytu. Okres powstania Valverde nie jest znany, chociaż podobno dawniej nazywał się Quejo. 
Atrakcje turystyczne.
W Valverde de Alcalá urodził się kompozytor Antonio Rodríguez de Hita.

</doc>
<doc id="1925242" url="https://pl.wikipedia.org/wiki?curid=1925242" title="Klasy jakości wód w Polsce">
Klasy jakości wód w Polsce

Klasy jakości wód w Polsce – sposób oceny stanu jakościowego wód stosowany w Polsce. Klasyfikacja jakości wód podlegała zmianom, a różne typy wód są klasyfikowane w nieco odmienny sposób. Przez kilkadziesiąt lat wody powierzchniowe były dzielone na klasy czystości, a nie jakości. Wyróżniano trzy klasy czystości: I, II, III i wody pozaklasowe (NON). Równolegle istniały systemy klasyfikacji wód podziemnych (cztery klasy jakości) i wód powierzchniowych przeznaczonych do spożycia (trzy kategorie).
Według ramowej dyrektywy wodnej obowiązującej w Unii Europejskiej, jakość wód powierzchniowych należy klasyfikować na podstawie pięciu poziomów stanu ekologicznego. W związku z tym, od roku 2005 nowa klasyfikacja wód obejmuje pięć klas jakości: I, II, III, IV oraz V. Początkowo klasy jakości wód powierzchniowych i podziemnych związane były z ich kategoryzacją jako wód przeznaczonych do spożycia, a następnie z ich stanem ekologicznym.
Zgodnie z Ramową Dyrektywą Wodną podczas prezentacji klas jakości, np. na mapach, używa się pięciu kolorów:
Dla potencjału ekologicznego powyższy kod modyfikuje się przez dodanie szarych pasów.
2005-2008.
W okresie przejściowym jakość wód wiązano głównie z ich przydatnością do spożycia i definiowano w podany niżej sposób.
Wody I klasy jakości.
W klasyfikacji pięciostopniowej wody I klasy to wody bardzo dobrej jakości.
W odniesieniu do wód powierzchniowych:
W odniesieniu do wód podziemnych:
Wody II klasy jakości.
W klasyfikacji pięciostopniowej wody II klasy to wody dobrej jakości.
W odniesieniu do wód powierzchniowych:
W odniesieniu do wód podziemnych:
Wody III klasy jakości.
W klasyfikacji pięciostopniowej wody III klasy to wody zadowalającej jakości.
W odniesieniu do wód powierzchniowych:
W odniesieniu do wód podziemnych:
Wody IV klasy jakości.
W klasyfikacji pięciostopniowej wody IV klasy to wody niezadowalającej jakości.
W odniesieniu do wód powierzchniowych:
W odniesieniu do wód podziemnych:
Wody V klasy jakości.
W klasyfikacji pięciostopniowej wody V klasy to wody złej jakości.
W odniesieniu do wód powierzchniowych:
W odniesieniu do wód podziemnych:
Od 2008 roku.
Od 2008 r. klasy jakości wód utożsamiono ze zdefiniowanym zgodnie z Ramową Dyrektywą Wodną stanem ekologicznym lub – dla wód sztucznych lub silnie zmienionych – potencjałem ekologicznym. W przypadku potencjału ekologicznego dopuszczalne jest łączenie klasy I i II (jako potencjał ekologiczny dobry i powyżej dobrego).
I klasa jakości.
Pierwsza klasa jakości oznacza bardzo dobry stan ekologiczny lub maksymalny potencjał ekologiczny. Bardzo dobry stan ekologiczny oznacza, że biologiczne elementy jakości wód osiągają wartości odpowiadające wartościom w niezakłóconych lub nieznacznie zakłóconych warunkach. Również wartości parametrów fizyczno-chemicznych mieszczą się w zakresie odpowiadającym warunkom niezakłóconym. Specyficzne zanieczyszczenia z kolei muszą być poniżej wykrywalności. Elementy hydromorfologiczne również odpowiadają warunkom niezakłóconym.
II klasa jakości.
Druga klasa jakości oznacza dobry stan ekologiczny lub dobry potencjał ekologiczny. Dobry stan ekologiczny oznacza, że biologiczne elementy jakości wód osiągają wartości wskazujące na wpływ antropogeniczny powodujący jedynie niewielkie odchylenia od warunków niezakłóconych. Również wartości parametrów fizyczno-chemicznych mieszczą się w zakresie takim, który oznacza, że ekosystem funkcjonuje zgodnie ze swoim typem oraz niewpływającym negatywnie na elementy biologiczne. Specyficzne zanieczyszczenia z kolei nie mogą przekraczać ustalonych norm. Elementy hydromorfologiczne w wodach uznanych za drugoklasowe nie są oceniane odrębnie, ale muszą pozwalać elementom biologicznym na osiągnięcie stanu dobrego.
III klasa jakości.
Trzecia klasa jakości oznacza umiarkowany stan ekologiczny lub umiarkowany potencjał ekologiczny. Umiarkowany stan ekologiczny oznacza, że biologiczne elementy jakości wód osiągają wartości wskazujące na umiarkowane odchylenia od wartości cechujących biocenozy naturalne dla danego typu wód. Może oznaczać również stan, w którym elementy biologiczne wykazują odchylenia niewielkie, ale za to elementy fizyczno-chemiczne przekraczają wartości typowe dla stanu dobrego. Gdy elementy biologiczne wskazują na stan umiarkowany, elementy fizykochemiczne i hydromorfologiczne już nie są oceniane odrębnie, ale muszą pozwalać elementom biologicznym na osiągnięcie stanu umiarkowanego.
IV klasa jakości.
Czwarta klasa jakości oznacza słaby stan ekologiczny lub słaby potencjał ekologiczny. Słaby stan ekologiczny oznacza, że biologiczne elementy jakości wód osiągają wartości wskazujące na znaczne odchylenia od wartości cechujących biocenozy naturalne dla danego typu wód. Gdy elementy biologiczne wskazują na stan słaby, elementy fizykochemiczne i hydromorfologiczne już nie są oceniane odrębnie, ale muszą pozwalać elementom biologicznym na osiągnięcie stanu słabego.
V klasa jakości.
Piąta klasa jakości oznacza zły stan ekologiczny lub zły potencjał ekologiczny. Zły stan ekologiczny oznacza, że biologiczne elementy jakości wód osiągają wartości wskazujące na poważne odchylenia od wartości cechujących biocenozy naturalne dla danego typu wód, łącznie z brakiem typowych biocenoz. Gdy elementy biologiczne wskazują na stan zły, elementy fizykochemiczne i hydromorfologiczne już nie są oceniane odrębnie, gdyż przyjmuje się, że również one mają wpływ na stan elementów biologicznych.

</doc>
<doc id="1925243" url="https://pl.wikipedia.org/wiki?curid=1925243" title="Utersum">
Utersum

Utersum (północnofryz. "Ödersem", duń. "Yttersum") – gmina w Niemczech na wyspie Föhr, w kraju związkowym Szlezwik-Holsztyn, w powiecie Nordfriesland, wchodzi w skład urzędu Föhr-Amrum.

</doc>
<doc id="1925245" url="https://pl.wikipedia.org/wiki?curid=1925245" title="Ödersem">
Ödersem



</doc>
<doc id="1925246" url="https://pl.wikipedia.org/wiki?curid=1925246" title="Yttersum">
Yttersum



</doc>
<doc id="1925247" url="https://pl.wikipedia.org/wiki?curid=1925247" title="Ruiny katedry św. Pawła w Makau">
Ruiny katedry św. Pawła w Makau

Ruiny katedry św. Pawła w Makau – pozostałości po barokowej katedrze św. Pawła w Makau, będące jednym z najważniejszych zabytków miasta, wpisane wraz z całym zabytkowym centrum na listę światowego dziedzictwa UNESCO. Do dnia dzisiejszego zachowała się jedynie ściana frontowa i kamienne schody prowadzące do świątyni. Powszechnie przyjęta nazwa "katedra św. Pawła" jest błędna, w rzeczywistości kościół był pod wezwaniem Matki Bożej.
Historia.
Pierwsza świątynia powstała w 1580 roku, jednak została zniszczona przez pożary w latach 1595 i 1601. W 1602 roku rozpoczęto odbudowę gmachu według projektu włoskiego jezuity Karola Spinoli. W pracach budowlanych brali udział głównie chrześcijańscy rzemieślnicy z Japonii, którzy uciekli przed prześladowaniami w kraju. Kościół został ukończony w 1637 roku i stanowił wówczas największą świątynię katolicką w Azji Wschodniej. Budynek trzykrotnie stawał w płomieniach, największe straty spowodował ostatni pożar, do którego doszło 1 stycznia 1835 na skutek tajfunu. Ogień zniszczył niemal całą świątynię z wyjątkiem przedniej fasady i kamiennych schodów przed kościołem, które zachowały się do dziś.
W latach 1990-95 przeprowadzono badania archeologiczne kościoła, podczas których odkopano fundamenty wraz z kryptą i odkryto wiele religijnych artefaktów. Podjęto także prace renowacyjne, mające na celu wzmocnienie konstrukcji fasady i uniknięcie jej zawalenia. W tym czasie utworzono również muzeum, w którym organizowane są wystawy poświęcone sztuce religijnej.
W roku 2005 ruiny wraz z zabytkowym centrum Makau zostały wpisane na listę światowego dziedzictwa UNESCO.
Architektura.
Według materiałów historycznych katedra powstała z białego kamienia i miała duże sklepienie. Składała się z trzech zdobionych sal.
Fasada, która powstała w latach 1620-1627, zbudowana jest z granitu i stanowi przykład architektury barokowej z bogatymi dekoracjami i płaskorzeźbami, ale także z elementami orientalnymi. Ściana ma ok. 27 m wysokości, 23,5 m szerokości, 2,7 m grubości i jest wyraźnie podzielona na pięć poziomów. Na najniższym poziomie znajdują się trzy wejścia i dziesięć kolumn. Nad środkowym wejściem wyryto napis "MATER DEI", co oznacza Matkę Bożą. Nad wejściami bocznymi znajdują się napisy "IHS". Na drugim poziomie mieści się dziesięć kolumn i trzy łukowate okna. Ponadto rozmieszczono tam cztery wnęki, w których znajdują się cztery figury świętych katolickich. 
Pozostałe trzy poziomy posiadają najbogatsze zdobienia. Na środku trzeciego poziomu stoi rzeźba Marii, a na poziomie czwartym znajduje się figura Jezusa. Płaskorzeźby na tych poziomach przedstawiają m.in. diabły, anioły, portugalskie żaglowce, chińskie lwy i chryzantemy. Na samej górze znajduje się fronton w kształcie trójkąta, co symbolizuje Trójcę Świętą. W najwyższym punkcie ściany umieszczono krzyż. 
Obecnie z tyłu fasady znajdują się stalowe schody, którymi turyści mogą wchodzić na wyższe poziomy.

</doc>
<doc id="1925250" url="https://pl.wikipedia.org/wiki?curid=1925250" title="Parafia św. Andrzeja Boboli w Warszawie (Mokotów)">
Parafia św. Andrzeja Boboli w Warszawie (Mokotów)

Parafia św. Andrzeja Boboli w Warszawie – parafia rzymskokatolicka pod wezwaniem św. Andrzeja Boboli w dzielnicy Mokotów, w Warszawie, w dekanacie mokotowskim, w archidiecezji warszawskiej.
Parafia została erygowana w 1953. Obsługiwana przez księży Jezuitów. Kościół wybudowany w latach 80. XX wieku przy ul. Rakowieckiej. 
Od 1990 roku w szpitalu MSWiA, znajduje się kaplica Miłosierdzia Bożego należąca do parafii św. Andrzeja Boboli.

</doc>
<doc id="1925251" url="https://pl.wikipedia.org/wiki?curid=1925251" title="Oedersem">
Oedersem



</doc>
<doc id="1925252" url="https://pl.wikipedia.org/wiki?curid=1925252" title="Downloadable Content">
Downloadable Content



</doc>
<doc id="1925253" url="https://pl.wikipedia.org/wiki?curid=1925253" title="Witsum">
Witsum

Witsum (północnofryz. "Wiisem", duń. "Vitsum") – gmina w Niemczech na wyspie Föhr, w kraju związkowym Szlezwik-Holsztyn, w powiecie Nordfriesland, wchodzi w skład urzędu Föhr-Amrum.

</doc>
<doc id="1925254" url="https://pl.wikipedia.org/wiki?curid=1925254" title="Wiisem">
Wiisem



</doc>
<doc id="1925255" url="https://pl.wikipedia.org/wiki?curid=1925255" title="Diecezja Beauvais">
Diecezja Beauvais

Diecezja Beauvais (pełna nazwa: Diecezja Beauvais (-Noyon-Senlis)) – diecezja Kościoła rzymskokatolickiego w północnej Francji, w metropolii Reims. Istnieje od III wieku, z przerwą jedynie w latach 1801-1822. W 1851 uzyskała swoją obecną pełną nazwę.

</doc>
<doc id="1925256" url="https://pl.wikipedia.org/wiki?curid=1925256" title="Velilla de San Antonio">
Velilla de San Antonio

Velilla de San Antonio – miasto w Hiszpanii we wspólnocie autonomicznej Madryt, 32 km od Madrytu nad rzeką Jaramą. Komunikację ze stolicą zapewniają regularnie kursujące podmiejskie linie autobusowe. Edukacja sportowa prowadzona jest przez Miejskie Szkoły Sportu, które obejmują takie dziedziny, jak piłka nożna, futsal, koszykówka, łyżwiarstwo, gimnastyka rytmiczna, jazda na rowerze, judo, karate i tenis.

</doc>
<doc id="1925257" url="https://pl.wikipedia.org/wiki?curid=1925257" title="Vitsum">
Vitsum



</doc>
<doc id="1925261" url="https://pl.wikipedia.org/wiki?curid=1925261" title="Parafia św. Michała Archanioła w Warszawie">
Parafia św. Michała Archanioła w Warszawie

Parafia Świętego Michała Archanioła – parafia rzymskokatolicka w Warszawie (dekanat mokotowski) istniejąca od 1917 roku. Obsługiwana przez księży archidiecezjalnych. Kościół parafialny znajduje się przy ulicy Puławskiej 95.
Historia parafii.
Kościół Narodzenia Najświętszej Maryi Panny.
Inicjatorem budowy kościoła u zbiegu ulic Puławskiej i Dolnej był ówczesny proboszcz parafii św. Aleksandra, do której należała wówczas wieś Mokotów, Jakub Falkowski. Przewodniczącym komitetu budowy został Ksawery Pusłowski. Wraz z mieszkańcami Mokotowa, takimi jak Franciszek Szuster, Antoni Szuster, Wojciech Gerson, finansował on budowę świątyni na gruncie ofiarowanym przez Michała Radziwiłła. Akt erekcyjny oraz kamień węgielny zostały złożone i poświęcone 8 września 1853 roku. Świątynia projektu Ignacego Leopolda Essmanowskiego została wybudowana w trzy lata. Konsekracja kościoła pw. Narodzenia Najświętszej Maryi Panny nastąpiła 8 września 1856 roku, dokonał jej arcybiskup Antoni Melchior Fijałkowski.
20 listopada 1917 roku parafia została erygowana dekretem arcybiskupa metropolity warszawskiego Aleksandra Kakowskiego. Pierwszym proboszczem został ks. Karol Bliziński. W marcu 1919 roku parafię odwiedził nuncjusz apostolski arcybiskup Achilles Ratti (późniejszy papież Pius XI). W latach 1924–1928 zbudowano dzwonnicę oraz dokonano prac modernizacyjnych i konserwacyjnych.
Kościół Narodzenia Najświętszej Maryi Panny był pierwszym kościołem na Mokotowie.
Kościół, który przetrwał większość II wojny światowej z nieznacznymi uszkodzeniami, został doszczętnie zniszczony podczas powstania warszawskiego. Zachowała się jedynie dzwonnica, fronton, kaplica oraz nieznaczne elementy wyposażenia. W latach 1945–1959 istniał prowizoryczny budynek kościelny dobudowany do ocalałego frontonu.
Kościół św. Michała Archanioła.
W sierpniu 1950 roku rozpoczęto budowę nowej świątyni dla parafii św. Michała Archanioła. Przewodniczącym komitetu budowy został Bolesław Piasecki, projektantem budynku był Władysław Pieńkowski a wystroju wnętrz Tadeusz Wojciechowski. W 1959 roku ukończono wschodnią część kościoła, która została poświęcona przez księdza Prymasa kardynała Stefana Wyszyńskiego 21 listopada 1959 roku. Budowę całego kościoła zakończono w 1966 roku, konsekracji dokonał 16 listopada tego samego roku również Stefan Wyszyński. 
W 1991 roku rozpoczęto budowę nowej plebanii, która zakończyła się w 1997 roku.
W 2005 roku dokonano renowacji dzwonnicy i przywrócono jej oryginalny wygląd z czasów jej powstania.

</doc>
<doc id="1925263" url="https://pl.wikipedia.org/wiki?curid=1925263" title="Katedra św. Pawła w Makau">
Katedra św. Pawła w Makau



</doc>
<doc id="1925264" url="https://pl.wikipedia.org/wiki?curid=1925264" title="Wittdün">
Wittdün

Wittdün (fryz. "Witjdün", duń. "Vitdyn") – gmina w Niemczech na wyspie Amrum, w kraju związkowym Szlezwik-Holsztyn, w powiecie Nordfriesland, wchodzi w skład urzędu Föhr-Amrum.

</doc>
<doc id="1925265" url="https://pl.wikipedia.org/wiki?curid=1925265" title="Venturada">
Venturada

Venturada – miejscowość w Hiszpanii we wspólnocie autonomicznej Madryt, 51 km od Madrytu. Liczy niespełna 1 700 mieszkańców. Zwyczaje tego górskiego regionu są związane z całym przedromańskim obszarem Celtiberian, jak wskazują Mayos z El Molar lub Colmenar Viejo.

</doc>
<doc id="1925266" url="https://pl.wikipedia.org/wiki?curid=1925266" title="Wittduen">
Wittduen



</doc>
<doc id="1925267" url="https://pl.wikipedia.org/wiki?curid=1925267" title="Parafia św. Szczepana w Warszawie">
Parafia św. Szczepana w Warszawie

Parafia Świętego Szczepana w Warszawie – parafia rzymskokatolicka w Warszawie (dekanat mokotowski). Obsługiwana przez ojców jezuitów.
Parafia została erygowana w 1949. Kościół wybudowany w latach 1998–2003.

</doc>
<doc id="1925268" url="https://pl.wikipedia.org/wiki?curid=1925268" title="Vitdyn">
Vitdyn



</doc>
<doc id="1925271" url="https://pl.wikipedia.org/wiki?curid=1925271" title="Robert Christgau">
Robert Christgau

Robert Christgau (ur. 18 kwietnia 1942) – amerykański dziennikarz, krytyk muzyczny; który sam siebie obwołał „naczelnym amerykańskim krytykiem rockowym” (ang. "Dean of American Rock Critics").
Dorastał w Nowym Jorku, jak sam twierdzi, muzyką rockową zainteresował się po przyjeździe do miasta Alana Freeda w 1954. W 1962 uzyskał stopień licencjata z języka angielskiego w Dartmouth College. Początkowo pisał opowiadania, następnie był dziennikarzem sportowym, wreszcie dostał posadę w gazecie „The Star-Ledger” w Newark. Po opublikowaniu jednego z jego reportaży w magazynie „New York”, na początku 1967 otrzymał propozycję pracy w magazynie „Esquire”. W 1969 w wyniku zamknięcia redagowanej przez siebie kolumny przeniósł się do "The Village Voice". W 1971 opracował i zainaugurował sondę Pazz &amp; Jop; wyniki są publikowane na łamach „The Village Voice” corocznie w lutym. Przez kilkanaście lat prowadził na łamach gazety kolumnę "Consumer Guide". W 1972 objął posadę krytyka w tabloidzie „Newsday”. Od lat 90. recenzje były równolegle publikowane na oficjalnej stronie internetowej dziennikarza.
Z „The Village Voice” odszedł w sierpniu 2006, krótko po przejęciu gazety przez spółkę Village Voice Media. Od grudnia 2006 kolumna Christgau w „Newsday” była publikowana online za pośrednictwem serwisu MSN Music (od czerwca 2007 co miesiąc). Pierwotnie dział zawierał 18-20 krótkich recenzji zakończonych klasyfikacją od A+ do E-. W 1990 Christgau zmienił formułę zamieszczania recenzji, grupując je tematycznie (od najsłabszych do najlepszych albumów wydanych w danym miesiącu). Od sierpnia do końca 2007 był dziennikarzem "Rolling Stone". Od marca 2008 do zamknięcia gazety w marcu 2009 wchodził w skład zespołu redakcyjnego magazynu „Blender”.
Jako najlepszych muzyków w historii wymienia takich jak Louis Armstrong, Thelonious Monk, Chuck Berry, The Beatles i New York Dolls.

</doc>
<doc id="1925272" url="https://pl.wikipedia.org/wiki?curid=1925272" title="Witjdün">
Witjdün



</doc>
<doc id="1925273" url="https://pl.wikipedia.org/wiki?curid=1925273" title="Witjduen">
Witjduen



</doc>
<doc id="1925274" url="https://pl.wikipedia.org/wiki?curid=1925274" title="Świadkowie Jehowy w Gwinei Bissau">
Świadkowie Jehowy w Gwinei Bissau

Świadkowie Jehowy w Gwinei Bissau – społeczność wyznaniowa w Gwinei Bissau, należąca do ogólnoświatowej wspólnoty Świadków Jehowy, licząca w 2022 roku 207 głosicieli, należących do 4 zborów. W 2022 roku na dorocznej uroczystości Wieczerzy Pańskiej zebrały się 592 osoby. Działalność miejscowych głosicieli koordynuje senegalskie Biuro Oddziału.
Historia.
W roku 1969 pierwszy głosiciel złożył sprawozdanie z działalności kaznodziejskiej w tym kraju. W roku 1971 działało 3 głosicieli, a w kwietniu 1976 roku dołączyło do nich dwóch Świadków Jehowy z Portugalii – pionierów specjalnych. W tym samym roku założono 5-osobowy zbór. Rok później 67 osób regularnie spotykało się z tą grupą w celu zaznajomienia się z głoszonym przez nich orędziem. W maju 1977 roku rozpowszechniono 774 publikacje religijne i Biblie. We wrześniu 1977 roku pionierzy zostali wydaleni. W roku 1988 zanotowano liczbę 12 głosicieli, cztery lata później 17, a w 1996 roku – 55. W roku 1999 zanotowano liczbę 111 głosicieli, w tym też roku większość z nich została uchodźcami wojennymi. Wkrótce na nowym terenie zamieszkania zorganizowali zebrania i zaczęli prowadzić działalność kaznodziejską. W roku 2007 zanotowano liczbę 124 głosicieli, a w roku 2009 – 130, którzy prowadzili 418 "studiów biblijnych" z osobami zainteresowanymi tym wyznaniem. W tym samym roku założono drugi zbór. Sala Królestwa znajduje się w stolicy, w Bissau. W 2020 roku założono czwarty zbór, zanotowano liczbę 211 głosicieli. Zebrania zborowe i kongresy odbywają się w języku portugalskim oraz kreolskim Gwinei Bissau.

</doc>
<doc id="1925276" url="https://pl.wikipedia.org/wiki?curid=1925276" title="Parafia Matki Bożej Anielskiej w Warszawie (Wierzbno)">
Parafia Matki Bożej Anielskiej w Warszawie (Wierzbno)

Parafia Matki Bożej Anielskiej – parafia rzymskokatolicka w Warszawie (dekanat mokotowski). Obsługiwana przez ojców franciszkanów.
Parafia została erygowana w 1983. Kościół wybudowany w latach 80. XX wieku.

</doc>
<doc id="1925277" url="https://pl.wikipedia.org/wiki?curid=1925277" title="João Carlos Martins">
João Carlos Martins

João Carlos Gandra da Silva Martins (ur. 25 czerwca 1940 w São Paulo) – brazylijski pianista i dyrygent.
Zarys biografii.
Debiutował w Bostonie w 1969. Został okrzyknięty jednym z najlepszych interpretatorów Jana Sebastiana Bacha po Glennie Gouldzie. Dokonał nagrania wszystkich dzieł Bacha na instrumenty klawiszowe. W związku z postępującym niedowładem, zwłaszcza prawej ręki, kontynuuje działalność jako dyrygent oraz pedagog. Zasiada w jury Międzynarodowego Konkursu Bachowskiego w Lipsku.
W 1998 artysta został odznaczony brazylijskim Orderem Zasługi dla Kultury. O historii Martinsa nakręcony został film dokumentalny "Die Martins-Passion" (Niemcy, 2004).

</doc>
<doc id="1925278" url="https://pl.wikipedia.org/wiki?curid=1925278" title="Norddorf auf Amrum">
Norddorf auf Amrum

Norddorf auf Amrum (fryz. "Noorsaarep", duń. "Nordtorp") – gmina w Niemczech na wyspie Amrum, w kraju związkowym Szlezwik-Holsztyn, w powiecie Nordfriesland, wchodzi w skład urzędu Föhr-Amrum.

</doc>
<doc id="1925279" url="https://pl.wikipedia.org/wiki?curid=1925279" title="Nordtorp">
Nordtorp



</doc>
<doc id="1925282" url="https://pl.wikipedia.org/wiki?curid=1925282" title="Noorsaarep">
Noorsaarep



</doc>
<doc id="1925283" url="https://pl.wikipedia.org/wiki?curid=1925283" title="Joao Carlos Martins">
Joao Carlos Martins



</doc>
<doc id="1925285" url="https://pl.wikipedia.org/wiki?curid=1925285" title="Villa del Prado">
Villa del Prado

Villa del Prado – miasto w Hiszpanii we wspólnocie autonomicznej Madryt, 60 km od Madrytu. Założone w 1833 r.
gospodarka miasta opiera się o hodowlę zwierząt gospodarskich i sadownictwo. Znajdują się tu gaje oliwne i liczne winnice. Prawie 48% powierzchni gminy zajmują użytki rolne. W ostatnich czasach coraz bardziej rozwija się tu rolnictwo ekstensywne i ekologiczne, poprzez wprowadzanie nowoczesnej i wydajnej technologii produkcyjnej. 

</doc>
<doc id="1925286" url="https://pl.wikipedia.org/wiki?curid=1925286" title="Parafia Najświętszej Maryi Panny Matki Zbawiciela w Warszawie">
Parafia Najświętszej Maryi Panny Matki Zbawiciela w Warszawie

Parafia Najświętszej Maryi Panny Matki Zbawiciela – parafia rzymskokatolicka w Warszawie (dekanat mokotowski). Obsługiwana przez Zgromadzenie Salwatorianów.
Parafia została erygowana w 1990. Kościół wybudowany w latach dziewięćdziesiątych XX wieku.

</doc>
<doc id="1925288" url="https://pl.wikipedia.org/wiki?curid=1925288" title="Gawriił Saryczew">
Gawriił Saryczew

Gawriił Andriejewicz Saryczew (ros. Гавриил Андреевич Сарычев, ur. 1763 w Petersburgu, zm. 11 sierpnia (30 lipca) 1831 tamże) – rosyjski admirał i hydrograf, honorowy członek petersburskiej Rosyjskiej Akademii Nauk.
Saryczew trafił do marynarki rosyjskiej w 1775 roku, przez lata 1785–1794 brał udział w wyprawie zleconej przez cesarzową Katarzynę Wielką i kierowanej przez oficera Royal Navy, Josepha Billingsa. Saryczew opisał i naniósł na mapy wybrzeże Morza Ochockiego od Ochocka do Ałdomy, część Aleutów, głównie Unalaskę, oraz Wyspy Pribyłowa, St. Matthew Island, Wyspę Świętego Wawrzyńca, King Island i Wyspy Diomedesa.
W latach 1802–1806 prowadził wyprawę hydrograficzną na Morze Bałtyckie, prowadził także, od 1808 roku, badania w Rosji, oraz opracował w 1826 roku "Atlas północnej części Oceanu Spokojnego". W 1829 roku został awansowany na admirała.
Na jego cześć nazwane zostały Wulkan Saryczewa i Wyspa Saryczewa, którym nazwy nadał Otto Kotzebue. Jego imię nosił również statek "Gawriił Saryczew".

</doc>
<doc id="1925290" url="https://pl.wikipedia.org/wiki?curid=1925290" title="Adam Ndlovu">
Adam Ndlovu

Adam Ndlovu (ur. 26 czerwca 1970, zm. 16 grudnia 2012) – zimbabwejski piłkarz grający na pozycji napastnika. Był bratem Petera i Madindy Ndlovu, także reprezentantów Zimbabwe.
Kariera klubowa.
Karierę piłkarską Ndlovu rozpoczął w klubie Highlanders. W jego barwach zadebiutował w zimbabwejskiej Premier League. W 1991 roku zdobył Puchar Niepodległości Zimbabwe, a w 1993 roku wywalczył tytuł mistrza kraju.
Na początku 1994 roku Ndlovu przeszedł do szwajcarskiego klubu SC Kriens, występującego w drugiej lidze szwajcarskiej. Po 2,5 roku gry w tym klubie odszedł do innego drugoligowca, SR Delémont. Tam występował do końca 1999 roku, a na początku 2000 roku przeszedł do pierwszoligowego FC Zürich. W tym samym roku zdobył z klubem z Zurychu Puchar Szwajcarii.
Na początku 2001 roku Ndlovu wrócił do Zimbabwe i po raz drugi w karierze został piłkarzem Highlanders Bulawayo. Z nim dwukrotnie został mistrzem kraju w latach 2001 i 2002, zdobył Puchar Zimbabwe w 2001 i dwukrotnie Puchar Niepodległości w latach 2001 i 2002. W połowie 2002 roku został zawodnikiem południowoafrykańskiego klubu Moroka Swallows. W RPA grał też w Dynamos Polokwane i Free State Stars. W 2005 roku zakończył karierę.
Kariera reprezentacyjna.
W reprezentacji Zimbabwe Ndlovu zadebiutował w 1992 roku. W 2004 roku został powołany do kadry na Puchar Narodów Afryki 2004. Tam rozegrał 2 spotkania: z Kamerunem (3:5) i z Algierią (2:1).
W grudniu 2012 zginął w wypadku samochodowym.

</doc>
<doc id="1925295" url="https://pl.wikipedia.org/wiki?curid=1925295" title="Villalbilla">
Villalbilla

Villalbilla – miasto w Hiszpanii we wspólnocie autonomicznej Madryt, 42 km od Madrytu. Składa się z dwóch sąsiednich gmin "Villalbilla" i "Los Hueros", przy czym oficjalnie miasto występuje pod nazwą "Villalbilla". 

</doc>
<doc id="1925297" url="https://pl.wikipedia.org/wiki?curid=1925297" title="Ałdoma">
Ałdoma

Ałdoma (ros. "Алдома") – miejscowość w dalekowschodniej, azjatyckiej części Rosji, na brzegu Morza Ochockiego. Administracyjnie położone w Kraju Chabarowskim i rejonie ajano-majskim. Osiedle powstało jako punkt budowy drogi zimowej. W roku 2011 miejscowość nie posiadała mieszkańców.

</doc>
<doc id="1925299" url="https://pl.wikipedia.org/wiki?curid=1925299" title="Norwegia na Zimowych Igrzyskach Paraolimpijskich 2010">
Norwegia na Zimowych Igrzyskach Paraolimpijskich 2010

Reprezentacja Norwegii na Zimowe Igrzyska Paraolimpijskie 2010 liczyła 27 reprezentantów (8 w narciarstwie klasycznym, 2 w biathlonie, 14 w hokeju na lodzie na siedząco i 5 w curlingu).

</doc>
<doc id="1925301" url="https://pl.wikipedia.org/wiki?curid=1925301" title="Nebel (gmina)">
Nebel (gmina)

Nebel (fryz. "Neebel") – gmina w Niemczech na wyspie Amrum, w kraju związkowym Szlezwik-Holsztyn, w powiecie Nordfriesland, wchodzi w skład urzędu Föhr-Amrum.

</doc>
<doc id="1925303" url="https://pl.wikipedia.org/wiki?curid=1925303" title="Neebel">
Neebel



</doc>
<doc id="1925306" url="https://pl.wikipedia.org/wiki?curid=1925306" title="Parafia Narodzenia Najświętszej Maryi Panny w Warszawie">
Parafia Narodzenia Najświętszej Maryi Panny w Warszawie

Parafia Narodzenia Najświętszej Maryi Panny – parafia rzymskokatolicka w Warszawie (dekanat staromiejski). Obsługiwana przez księży diecezjalnych.
Opis.
Parafia została erygowana 1 września 1866 przez ks. kanonika Jozafata Szczygielskiego, administratora archidiecezji warszawskiej po wywiezieniu biskupa Pawła Rzewuskiego do Astrachania. Kościół wybudowany w XVIII wieku dla karmelitów trzewiczkowych. W 1962 w związku z poszerzeniem obecnej al. „Solidarności” (w tamtym czasie K. Świerczewskiego) kościół został przesunięty o 21 metrów w kierunku północnym.
Proboszczami parafii byli między innymi ks. Stanisław Zdzitowiecki (późniejszy biskup włocławski) i ks. Tadeusz Karolak.

</doc>
<doc id="1925309" url="https://pl.wikipedia.org/wiki?curid=1925309" title="Richard Egarr">
Richard Egarr

Richard Egarr (ur. 7 sierpnia 1963 w Lincoln) – brytyjski klawesynista, pianista i dyrygent. 
Życiorys.
Studiował w Clare College na (Uniwersytecie Cambridge), kształcił się także pod kierunkiem Gustava Leonhardta, specjalizując się w wykonawstwie historycznym. 
Grywa na wszystkich typach instrumentów klawiszowych, wykonując repertuar od XV-wiecznych organowych intabulacji, przez utwory Fryderyka Chopina na wczesnym fortepianie po twórczość Albana Berga na współczesnym instrumencie. Zajmuje się także kameralistyką, występując w duecie ze skrzypkiem Andrew Manzem. 
Uczestniczy w pracach jury Międzynarodowego Konkursu Bachowskiego w Lipsku.
Jako dyrygent Egarr został w 2006 roku mianowany następcą Christophera Hogwooda na stanowisku dyrektora muzycznego Academy of Ancient Music.

</doc>
<doc id="1925312" url="https://pl.wikipedia.org/wiki?curid=1925312" title="Parafia św. Andrzeja Apostoła w Warszawie">
Parafia św. Andrzeja Apostoła w Warszawie

Parafia Świętego Andrzeja Apostoła na Mirowie – parafia rzymskokatolicka w Warszawie (dekanat śródmiejski). Obsługiwana przez księży archidiecezjalnych.
Parafia została erygowana w 1774. Kościół parafialny św. Karola Boromeusza został wybudowany w XIX wieku.

</doc>
<doc id="1925313" url="https://pl.wikipedia.org/wiki?curid=1925313" title="Góry Zagros">
Góry Zagros



</doc>
<doc id="1925314" url="https://pl.wikipedia.org/wiki?curid=1925314" title="Nebel">
Nebel

Niemcy:

</doc>
<doc id="1925315" url="https://pl.wikipedia.org/wiki?curid=1925315" title="Jaeger-LeCoultre">
Jaeger-LeCoultre

Jaeger-LeCoultre – szwajcarska manufaktura ekskluzywnych zegarków mechanicznych.
Historia.
Obecna nazwa firmy i jej produktów pochodzi z roku 1925, kiedy to mistrz zegarmistrzostwa Edmont Jaeger i jego wspólnik Antoine LeCoultre postanowili wspólnie założyć firmę produkującą zegarki kieszonkowe i naręczne. Ich połączone nazwiska stały się nazwą manufaktury. Już w roku 1931 uzyskują uznanie w branży po zaprezentowaniu rewolucyjnego modelu Reverso. Zaprojektowany dla sportowców model umożliwia obrócenie całego korpusu zegarka i ochronę szkiełka przed stłuczeniem. Po sukcesie tego modelu przychodzi czas na kolejne zegarki dla mężczyzn wyposażone w liczne komplikacje, jak i czasomierze dla kobiet. Te ostatnie słyną z niewielkich rozmiarów mechanizmów. Do dziś kaliber 101 jest najmniejszym werkiem na świecie.
Popularne modele.
Reverso, Duoplan, Futurematic, Memovox

</doc>
<doc id="1925316" url="https://pl.wikipedia.org/wiki?curid=1925316" title="Świadkowie Jehowy w Republice Zielonego Przylądka">
Świadkowie Jehowy w Republice Zielonego Przylądka

Świadkowie Jehowy w Republice Zielonego Przylądka – społeczność wyznaniowa w Republice Zielonego Przylądka, należąca do ogólnoświatowej wspólnoty Świadków Jehowy, licząca w 2022 roku 2296 głosicieli, należących do 35 zborów. Na dorocznej uroczystości Wieczerzy Pańskiej w 2022 roku zebrało się 7336 osób. Nadzór nad działalnością miejscowych Świadków Jehowy sprawuje Biuro Oddziału w Portugalii.
Historia.
Początki.
W roku 1958 na wyspie São Tiago Luis Alves Andrade przypadkowo zetknął się z publikacjami Świadków Jehowy (broszury: „Ta dobra nowina o Królestwie” i „Oto wszystko nowe czynię”, a także książka "Niech Bóg będzie prawdziwy"). Zdobytymi wiadomościami podzielił się ze swym przyjacielem Francisco Tavaresem. Mężczyźni dokładnie je analizowali, a podane treści sprawdzali w Biblii. Przez kilka lat obaj prenumerowali czasopisma „Strażnica” i „Przebudźcie się!”. W roku 1968 zostali ochrzczeni podczas pierwszej w tym kraju wizyty nadzorcy obwodu. W tym samym roku pierwszych trzech głosicieli złożyło sprawozdanie z działalności kaznodziejskiej. Wkrótce powstał pierwszy zbór.
W roku 1962 do kraju przybył George Amado – absolwent Biblijnej Szkoły Strażnicy – Gilead. Wkrótce dołączył także pionier specjalny Jack Pina, aby prowadzić działalność misjonarską na wyspie Brava. W niecałe dwa miesiące misjonarze założyli 14 studiów Biblii, a na uroczystości Pamiątki w 1963 roku zgromadziło się 45 osób. Jednak wkrótce nakazano obu opuścić wyspy.
5–10 sierpnia 1963 roku Świadkowie Jehowy z Republiki Zielonego Przylądka uczestniczyli w kongresie międzynarodowym w Paryżu – pod hasłem „Pokój na ziemi” na stadionie w Colombes razem ze Świadkami z innych państw, a szczególnie z krajów i terytoriów portugalskojęzycznych. W roku 1973 założono drugi zbór, a w kraju działało 14 głosicieli. Rok później przybyło kilku portugalskich współwyznawców – pionierów specjalnych. W 1975 roku liczba głosicieli wyniosła 36 osób, a w 1976 roku ponad 60, w tym 10 pionierów specjalnych. W styczniu 1978 roku czterech pionierów zostało wydalonych z kraju. W tym samym roku pewien pionier powrócił z Portugalii na ojczystą wyspę São Nicolau i wkrótce powstał tam pierwszy zbór (w 1992 roku 3 zbory). Liczbę 100 głosicieli osiągnięto w 1979 roku, a 200 – w roku 1986. Dwa lata później przekroczono liczbę 300 głosicieli.
Legalizacja i rozwój działalności.
30 listopada 1990 roku minister sprawiedliwości Republiki Zielonego Przylądka podpisał rozporządzenie zatwierdzające statut tamtejszego Stowarzyszenia Świadków Jehowy, przyznając mu tym samym osobowość prawną. W listopadzie 1994 roku osiągnięto nową najwyższą liczbę głosicieli – 861. W roku 1995 przekroczono liczbę 1000 głosicieli. W 2000 roku zanotowano liczbę ponad 1500 głosicieli, w 2010 roku – 1938, a w roku 2013 – 2030 głosicieli.
25 września 2022 roku Mário Pinto de Oliveira z portugalskiego Komitetu Oddziału ogłosił wydanie Biblii — Ewangelii według Mateusza w języku kreolskim Wysp Zielonego Przylądka. Ze specjalnego wirtualnego programu, który był transmitowany z portugalskiego Biura Oddziału w Lizbonie skorzystało 3812 osób. W Republice Zielonego Przylądka tym językiem posługuje się 2293 głosicieli. Na terenie portugalskiego Biura Oddziału działają 42 zbory i 3 grupy posługujące się tą odmianą języka kreolskiego. Świadkowie Jehowy zaczęli tłumaczyć publikacje na ten język w roku 2015. Biuro Tłumaczeń znajduje się w mieście Praia.

</doc>
<doc id="1925318" url="https://pl.wikipedia.org/wiki?curid=1925318" title="Parafia św. Augustyna w Warszawie">
Parafia św. Augustyna w Warszawie

Parafia Świętego Augustyna na Muranowie – parafia rzymskokatolicka w Warszawie (dekanat wolski). Obsługiwana przez księży archidiecezjalnych.
Działalność parafii.
Parafia została erygowana w 1903. Kościół pw. św. Augustyna pochodzi z końca XIX wieku.
Na terenie parafii działa wiele wspólnot i grup, m.in. grupy związane z liturgią (lektorzy, ministranci, bielanki, nadzwyczajni szafarze), schola parafialna dziecięca i młodzieżowa, chór parafialny, Legion Maryi, Koła Żywego Różańca, Droga Neokatechumenalna, Akcja Katolicka, Rycerze Kolumba, grupy AA.

</doc>
<doc id="1925322" url="https://pl.wikipedia.org/wiki?curid=1925322" title="Archidiecezja singapurska">
Archidiecezja singapurska

Archidiecezja singapurska (łac.: "Archidioecesis Singaporensis", ang.: "Roman Catholic Archdiocese of Singapore") – katolicka archidiecezja Kościoła rzymskokatolickiego w Singapurze, obejmująca swoim zasięgiem cały kraj. Siedziba arcybiskupa znajduje się w katedrze Dobrego Pasterza w Singapurze.
Historia.
Początki archidiecezji singapurskiej związane są z działalnością misjonarzy portugalskich prowadzących misję w tym rejonie świata od XVI w. Archidiecezja singapurska została założona 4 lutego 1558 r. jako diecezja Malakka przez papieża Pawła IV. W 1841 r. papież Grzegorz XVI przekształcił biskupstwo w wikariat apostolski Malakka-Singapur. W 1888 r. został on sufraganią indyjskiej archidiecezji Pondicherry. Papież Pius XII podniósł wikariat do rangi diecezji w 1953 r., a następnie w 1955 r. do rangi archidiecezji. W 1972 r. dokonano podziału archidiecezji Malakka-Singapur, wydzielając z niej archidiecezję singapurską i diecezję Malakka-Johor.
Podział administracyjny.
W skład archidiecezji singapurskiej wchodzi 5 dekanatów, złożonych z 30 parafii:

</doc>
<doc id="1925332" url="https://pl.wikipedia.org/wiki?curid=1925332" title="Parafia Miłosierdzia Bożego i św. Faustyny w Warszawie">
Parafia Miłosierdzia Bożego i św. Faustyny w Warszawie

Parafia Miłosierdzia Bożego i św. Faustyny – parafia rzymskokatolicka w Warszawie (dekanat wolski). Obsługiwana przez księży diecezjalnych.
Opis.
Parafia została erygowana w 1980. Kościół wybudowany w XIX wieku, odbudowany po zniszczeniach wojennych, od 2003 znajduje się w rejestrze zabytków.
Odsetek dominicantes w parafii w roku 2018 wyniósł 15,7%.

</doc>
<doc id="1925333" url="https://pl.wikipedia.org/wiki?curid=1925333" title="Wrixum">
Wrixum

Wrixum (północnofryz. "Wraksem") – gmina w Niemczech na wyspie Föhr, w kraju związkowym Szlezwik-Holsztyn, w powiecie Nordfriesland, wchodzi w skład urzędu Föhr-Amrum.

</doc>
<doc id="1925334" url="https://pl.wikipedia.org/wiki?curid=1925334" title="Wraksem">
Wraksem



</doc>
<doc id="1925339" url="https://pl.wikipedia.org/wiki?curid=1925339" title="Arcybiskupi singapurscy">
Arcybiskupi singapurscy

Arcybiskupi singapurscy − lista biskupów pełniących swoją posługę w archidiecezji singapurskiej.

</doc>
<doc id="1925340" url="https://pl.wikipedia.org/wiki?curid=1925340" title="Parafia św. Karola Boromeusza w Warszawie">
Parafia św. Karola Boromeusza w Warszawie

Parafia św. Karola Boromeusza – parafia rzymskokatolicka w Warszawie (dekanat wolski). Obsługiwana przez księży archidiecezjalnych.
Parafia została erygowana w 1978. Kościół wybudowany w 1792, gruntownie przebudowany w latach 90. XIX w.

</doc>
<doc id="1925344" url="https://pl.wikipedia.org/wiki?curid=1925344" title="Parafia św. Antoniego z Padwy w Warszawie">
Parafia św. Antoniego z Padwy w Warszawie

Parafia św. Antoniego z Padwy – parafia rzymskokatolicka w warszawskiej dzielnicy Śródmieście.
Opis.
Parafia została erygowana w 1864 i podlega pod dekanat śródmiejski. Nadzór klerycki sprawują obecnie ojcowie Franciszkanie reformaci.
Kościół parafialny św. Antoniego z Padwy wybudowany został w XVII wieku.

</doc>
<doc id="1925346" url="https://pl.wikipedia.org/wiki?curid=1925346" title="Aleksandra Jentysówna">
Aleksandra Jentysówna

Aleksandra Jentysówna "(pseud. Janka)" (ur. 2 lipca 1861 w Depułtyczach Królewskich koło Chełma, zm. 1920 w Rostowie nad Donem) – działaczka polskiego i rosyjskiego ruchu robotniczego, nauczycielka.
Życiorys.
Jentysówna była córką Adama Jentysa (1818-1863), właściciela dóbr Sobieszczany, który dzierżawił majątek w Depułtyczach Kościelnych. Po ukończeniu edukacji pracowała jako nauczycielka matematyki w Instytucie Maryjskim w Warszawie. 
Była współzałożycielką i członkinią Komitetu Centralnego I Proletariatu. W 1883 została aresztowana i osadzona w Cytadeli Warszawskiej. W wyniku procesu w 1885 zesłana na Syberię. Tam poznała i poślubiła rosyjskiego adwokata Iwana Bułhakowa. Po zakończeniu wyroku w 1890 pozostała w Rosji, aktywnie uczestnicząc w ruchu robotniczym. 
Nawiązania w kulturze.
Postać Aleksandry Jentysówny jest przedstawiona w filmie biograficznym o życiu Ludwika Waryńskiego "Biały mazur" 1979 oraz w sztuce Jana Koechera "Sąd nieostateczny". O związku Jentysówny z Ludwikiem Waryńskim wspomina Dionizja Wawrzykowska-Wierciochowa w książce "Z orlego gniazda".

</doc>
<doc id="1925347" url="https://pl.wikipedia.org/wiki?curid=1925347" title="Kurtaczek bengalski">
Kurtaczek bengalski

Kurtaczek bengalski ("Pitta brachyura") – gatunek małego, kontrastowo ubarwionego ptaka z rodziny kurtaczków (Pittidae), zamieszkujący Azję Południową. Jest ptakiem wędrownym. Nie jest zagrożony, brak podgatunków.
Zasięg występowania.
Zasięg występowania to około 2,2 miliona km². Gnieździ się w północno-wschodnim Pakistanie (wzgórza Margalla), u podnóży Himalajów (północne Indie, południowy Nepal) oraz w północno-wschodnich, środkowych i zachodnich Indiach, sporadycznie w Bangladeszu. Zimuje na południu Indii oraz na Sri Lance.
Status.
Międzynarodowa Unia Ochrony Przyrody (IUCN) klasyfikuje kurtaczka bengalskiego jako gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale nie jest to ptak rzadki. Trend liczebności populacji jest oceniany jako spadkowy.

</doc>
<doc id="1925351" url="https://pl.wikipedia.org/wiki?curid=1925351" title="Àngel López">
Àngel López

Àngel López Jiménez (ur. 1955 w Toledo) – hiszpański astronom-amator mieszkający na Majorce. Odkrył samodzielnie 3 planetoidy oraz 55 innych wspólnie z Rafaelem Pacheco.
Bywa czasami mylony z innym hiszpańskim astronomem – Álvaro Lópezem.

</doc>
<doc id="1925352" url="https://pl.wikipedia.org/wiki?curid=1925352" title="Robert Blake (psycholog)">
Robert Blake (psycholog)

Robert R. Blake (ur. 21 stycznia 1918 w Brookline, zm. 20 czerwca 2004 w Austin) – amerykański teoretyk zarządzania.
Z wykształcenia był psychologiem – w 1941 otrzymał tytuł magistra psychologii na Uniwersytecie Wirginii. W 1947 obronił doktorat z psychologii na Uniwersytecie Teksasu, gdzie pracował do 1964. Robert Blake wykładał także m.in. na Uniwersytecie Harvarda, Uniwersytecie Oksfordzkim i Uniwersytecie Cambridge.
Razem z Jane Mouton stworzył w 1964 r. koncepcję siatki stylów kierowania, która opisywała je w zależności od stopnia nastawienia przełożonego na ludzi i zadania.

</doc>
<doc id="1925354" url="https://pl.wikipedia.org/wiki?curid=1925354" title="Parafia św. Jakuba Apostoła w Warszawie (Ochota)">
Parafia św. Jakuba Apostoła w Warszawie (Ochota)

Parafia św. Jakuba Apostoła w Warszawie – parafia rzymskokatolicka w Warszawie (dekanat ochocki). Obsługiwana przez księży archidiecezjalnych. Kościół parafialny pw. Niepokalanego Poczęcia Najświętszej Maryi Panny znajduje się przy placu Narutowicza.
Obszar parafii.
Parafia obejmuje fragment Ochoty, mniej więcej od rogu ul. Żwirki i Wigury z ul. Banacha do rogu Alej Jerozolimskich z ul. M. Grzymały-Sokołowskiego, placu Zawiszy i rogu ul. Krzywickiego z ul. Filtrową. Od wschodu sąsiaduje z parafią św. Alojzego Orione (granica przez ul. Raszyńską i Stację Filtrów) i parafią Najświętszego Zbawiciela (granica przez ul. Krzywickiego), od południowego wschodu z parafią św. Andrzeja Boboli (granica przez ul. Wawelską i Żwirki i Wigury), od południa z parafią Opatrzności Bożej (granica przez ul. Banacha), od południowego zachodu z parafią NMP Królowej Świata (granica przez ul. Rokosowska i park Zachodni), od północnego zachodu z parafią św. Stanisława Biskupa (do której należeli mieszkańcy parafii św. Jakuba przed jej powołaniem) i parafią św. Klemensa (granica przez tory kolei średnicowej).
Historia parafii.
Parafia została erygowana 7 marca 1918 przez ks. abpa Aleksandra Kakowskiego przy budowanym wówczas od kilku lat kościele Niepokalanego Poczęcia NMP. Do tego czasu mieszkańcy Ochoty i okolic uczęszczali do kościołów na Woli i Koszykach. Początkowo kościół-pomnik upamiętniający półwiecze ogłoszenia dogmatu o Niepokalanym Poczęciu Najświętszej Maryi Panny mający obsługiwać Ochotę i przyległe do niej wsie planowano postawić w pobliżu Śródmieścia, jednak mieszkańcy Ochoty i Nowoczystego wymogli lokalizację przy ul. Grójeckiej. Kościół parafialny został wybudowany według projektu konkursowego architekta Oskara Sosnowskiego w latach 1911–1938. Został uszkodzony w czasie II wojny światowej i odbudowany w latach 1946–1960, a pewne elementy wystroju dodawano przez następne kilkadziesiąt lat. Obok kościoła znajduje się również budynek kancelarii parafialnej oraz dwa budynki służące do spotkań wiernych – Sala św. Faustyny i budynek z salami św. Cecylii, Niepokalanej, ministrantów, Akcji Katolickiej i kawiarenką.
Pierwszym proboszczem został ks. Jakub Dąbrowski, który pełnił tę funkcję do śmierci podczas bombardowania kościoła. Z parafią oprócz księży parafialnych na początku XXI w. związani byli rezydenci pełniący funkcje przy kurii metropolitalnej lub episkopacie, m.in. Zygfryd Landowski, Andrzej Łaguna, Władysław Jabłoński, ks. dr hab. Franciszek Longchamps de Bérier, Roman Trzciński, Tadeusz Bożełko. Na terenie parafii mieszka również ks. prof. Waldemar Chrostowski.
Z parafią św. Jakuba i kościołem wiąże się postać św. Faustyny, która postanowiwszy wstąpić do zakonu, przyjechała do Warszawy i trafiła do pierwszego zauważonego z dworca kościoła. Był to kościół Niepokalanego Poczęcia, a księdzem, który według jej wizji miał ją pokierować dalej był proboszcz parafii, Jakub Dąbrowski. Wydarzenie to jest upamiętnione tablicą wiszącą w kościele.
Działalność parafii.
Przy parafii działa duszpasterstwo akademickie i związane z nim wspólnoty Ruchu Światło-Życie i ewangelizacyjna „Woda Życia”, nawiązująca do ruchów charyzmatycznych. Poza tym działają inne wspólnoty i ruchy katolickie, w tym młodzieżowa wspólnota Ruchu Światło-Życie (Oaza), grupa Akcji Katolickiej, „Totus Tuus”, „Ja Jestem”, grupa biblijna, zespół charytatywny, schola parafialna prowadzona przez Jakuba Szafrańskiego, oraz schola akademicka). Podobnie jak inne parafie katolickie, parafia św. Jakuba prowadzi również nauczanie przedmałżeńskie i spotkania dla zakochanych, jak też różnego typu inne kursy katolickie (kurs Alfa, spotkania rodzinne itp.).
Na terenie parafii przebywają również Siostry Franciszkanki od Pokuty i Miłości Chrześcijańskiej (przy Grójeckiej 38 mieści się ich dom zakonny „Wspólnota Jana Pawła II”, a przy Grójeckiej 45 – „Wspólnota Opatrzności Bożej”), Siostry Dominikanki Misjonarki Jezusa i Maryi (Grójecka 43), Zgromadzenie Małe Dzieło Boskiej Opatrzności (prowadzące Młodzieżowy Ośrodek Wychowawczy im. ks. Franciszka Toporskiego sąsiadujący z terenem kościoła), a księża z parafii św. Jakuba są kapelanami w Narodowym Instytucie Onkologii im. Marii Skłodowskiej-Curie i Wojewódzkim Szpitalu Chirurgii Urazowej św. Anny.

</doc>
<doc id="1925356" url="https://pl.wikipedia.org/wiki?curid=1925356" title="Parafia Najświętszej Maryi Panny Królowej Świata w Warszawie">
Parafia Najświętszej Maryi Panny Królowej Świata w Warszawie

Parafia Najświętszej Maryi Panny Królowej Świata, właśc. parafia Najświętszej Maryi Panny Królowej Wszechświata – parafia rzymskokatolicka w Warszawie (dekanat ochocki). Obsługiwana przez księży archidiecezjalnych.
Opis.
Parafia została erygowana w 1950. Pierwotnie nosiła tytuł Wincentego a Paulo gdyż przy ulicy Opaczewskiej miały swój dom szarytki. W 1957 patronką parafii została Najświętsza Maryja Panna Królowa Wszechświata oraz nastąpił jej podział. Powszechnie używany jest jednak skrót "parafia Najświętszej Maryi Panny Królowej Świata".
W 1981 zakończono budowę nowego kościoła według projektu Leszka Klajnerta.

</doc>
<doc id="1925357" url="https://pl.wikipedia.org/wiki?curid=1925357" title="Jane Mouton">
Jane Mouton

Jane Srygley Mouton (ur. 15 kwietnia 1930, zm. 7 grudnia 1987) – amerykański teoretyk zarządzania.
W 1951 otrzymała tytuł magistra psychologii na Uniwersytecie Florydy. W 1957 na Uniwersytecie Teksasu obroniła doktorat.
Razem z Robertem Blakiem stworzyła w 1964 r. koncepcję siatki stylów kierowania, która opisywała je w zależności od stopnia nastawienia przełożonego na ludzi i zadania.

</doc>
<doc id="1925362" url="https://pl.wikipedia.org/wiki?curid=1925362" title="Parafia św. Franciszka z Asyżu w Warszawie (Okęcie)">
Parafia św. Franciszka z Asyżu w Warszawie (Okęcie)

Parafia św. Franciszka z Asyżu – parafia rzymskokatolicka w Warszawie (dekanat ochocki).
Opis.
Parafia powstała 1 stycznia 1937, na podstawie aktu erekcyjnego z 15 grudnia 1936. Pierwszym proboszczem był ks. Edmund Paszkowski. Nieco wcześniej od kilku lat istniała tu kaplica filialna parafii św. Katarzyny na Służewie, do której parafii należeli mieszkańcy Okęcia od średniowiecza. Pełniła ona również do II wojny światowej funkcję kościoła garnizonowego. 
Kościół wybudowany w latach 80. XX wieku.

</doc>
<doc id="1925365" url="https://pl.wikipedia.org/wiki?curid=1925365" title="Parafia Opatrzności Bożej w Warszawie (Rakowiec)">
Parafia Opatrzności Bożej w Warszawie (Rakowiec)

Parafia Opatrzności Bożej – parafia rzymskokatolicka w Warszawie (dekanat ochocki). Obsługiwana przez księży archidiecezjalnych.
Swoim zasięgiem obejmuje większą część historycznego Rakowca, łącznie z fragmentami w podziale MSI włączanymi do obszaru Szczęśliwice, ale bez okolic fortu Rakowiec. Na północy przez ulicę Banacha graniczy z parafią św. Jakuba, od wschodu przez al. Żwirki i Wigury z parafią św. Andrzeja Boboli, od południa przez ul. Korotyńskiego z parafią Zwiastowania Pańskiego, od zachodu przez ul. Geodetów i częściowo Grójecką z parafią NMP Królowej Świata. Na małych odcinkach styka się również z parafiami NMP Matki Zbawiciela i św. Grzegorza Wielkiego. Księża parafialni pełnią funkcję kapelanów również w Centralnym Szpitalu Klinicznym przy ul. Banacha.
Od lat 60. XX w. istniała prowizoryczna kaplica. Pozwolenie na budowę kościoła, jako jedno z pierwszych w PRL-owskiej Warszawie wydano w 1972, ale władze utrudniały jego realizację. Parafia została erygowana w 1976. Kościół budowano w latach siedemdziesiątych XX w., w 1979 dokonano jego konsekracji. 
W kaplicy MB znajduje się zabytkowy obraz Matki Bożej z Dzieciątkiem, podarowany kościołowi przez kard. Stefana Wyszyńskiego. Obraz pochodzi prawdopodobnie z przełomu XIV/XV w., został odnaleziony na strychu parafii w Błędowie i przekazany prymasowi, który zlecił jego konserwację.

</doc>
<doc id="1925366" url="https://pl.wikipedia.org/wiki?curid=1925366" title="Longines">
Longines

Longines (wymowa: ​[lɔ̃ʒin]), właśc. Compagnie des Montres Longines, Francillon S.A. – szwajcarski producent zegarków, którego nazwa pochodzi od znajdującego się nieopodal Saint-Imier pola (fr. "długie łąki"), na którym wybudowano fabrykę. Siedziba przedsiębiorstwa znajduje się od samego początku działalności w Saint-Imier. Znak towarowy Longines został wpisany do rejestru Szwajcarskiego Federalnego Urzędu Własności Intelektualnej w roku 1889, z kolei w roku 1893 uzyskał ochronę międzynarodową na podstawie Protokołu Madryckiego. Jest w ten sposób najstarszą spośród wciąż istniejących, prawnie chronioną międzynarodowo marką na świecie. 
Zegarek Longines należący do Alberta Einsteina został sprzedany na aukcji w 2008 roku za prawie 600 tysięcy dolarów amerykańskich.

</doc>
<doc id="1925367" url="https://pl.wikipedia.org/wiki?curid=1925367" title="Nissan Nuvu">
Nissan Nuvu

Nissan Nuvu - model koncepcyjny - prototyp kompaktowego, w pełni elektrycznego samochodu miejskiego z miejscami dla dwóch osób + kierowcy, zaprojektowany przez firmę Nissan. 
Nuvu debiutował na targach Paris Motor Show 2008. 
Samochód wyposażony jest w umieszczone na dachu panele solarne w kształcie listków, które wyłapują energię słoneczną i przeprowadzają ją przez „drzewo energetyczne” (pień energetyczny), które rozciąga się z podłogi bagażnika po dach za plecami kierowcy. 
Projektanci zastosowali dwa tryby ładowania akumulatorów litowo-jonowych (znajdują się pod siedzeniami pasażerów) - szybki 0-80% w 20 min. i pełny - w 4 godziny. 
Według deklaracji Nissana samochód ma rozwijać prędkość maksymalną ok. 120 km/h a jego zasięg na pełnym akumulatorze to 130 km.
Jest to model prototypowy, koncepcyjny i nie trafi raczej do produkcji. Natomiast Nissan deklaruje, że jest kwintesencją pomysłu marki na samochód z napędem elektrycznym i proekologiczny.

</doc>
<doc id="1925368" url="https://pl.wikipedia.org/wiki?curid=1925368" title="Parafia Zwiastowania Pańskiego w Warszawie">
Parafia Zwiastowania Pańskiego w Warszawie

Parafia Zwiastowania Pańskiego w Warszawie – parafia rzymskokatolicka w Warszawie (dekanat ochocki). Obsługiwana przez księży archidiecezjalnych.
Parafia została erygowana w 1985. Kościół parafialny został wybudowany w latach 1984–1997 wg projektu Nikandra Jakubowskiego. Poświęcony 7 kwietnia 1997 przez kard. Józefa Glempa.

</doc>
<doc id="1925369" url="https://pl.wikipedia.org/wiki?curid=1925369" title="Koczkodanek błotny">
Koczkodanek błotny

Koczkodanek błotny, koczkodan błotny ("Allenopithecus nigroviridis") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae), zamieszkujący bagienne lasy w pobliżu rzek. Prowadzą głównie nadrzewny tryb życia.
Zasięg występowania.
Koczkodanek błotny występuje w północno-zachodniej Demokratycznej Republice Konga i północno-wschodnim Kongu, w nizinnych lasach Kotliny Kongo po obu stronach dolnego i środkowego biegu rzeki Kongo (około 16°E do 26°–27°E); na południe od rzeki Kongo na wschód rozciągając się do systemu rzeki Lomami (około 3°N do 6°30’S); zamieszkuje także dwie wyspy na rzece Sangha. Występowanie w północno-wschodniej Angoli wymaga potwierdzenia.
Systematyka.
Taksonomia.
Gatunek po raz pierwszy naukowo opisał w 1907 roku brytyjski zoolog Reginald Innes Pocock na łamach czasopisma "Proceedings of the Zoological Society of London" nadając mu nazwę "Cercopithecus nigroviridis". Jako miejsce typowe odłowu holotypu Pocock wskazał górny bieg rzeki Kongo w Demokratycznej Republice Konga. Jedyny przedstawiciel rodzaju koczkodanek ("Allenopithecus"), który opisał w 1923 roku niemiecki zoolog Herbert Lang.
Wyrostek zębodołowy na którym osadzone są trzonowce oraz modzele kulszowe, które łączą się w poprzek linii środkowej to dwie cechy fizyczne które są unikalne dla rodzaju "Allenopithecus" w obrębie plemienia Cercopithecini, ale są wspólne dla niektórych, jeśli nie wszystkich przedstawicieli plemienia Papionini. Inną cechą wspólną dla większości gatunków z plemienia Papionini jest okresowy obrzęk płciowy występujący u samic, wspólny tylko z "Miopithecus" wśród Cercopithecini. Jednak badania molekularne przeprowadzone w XXI wieku sugerują przynależność "Allenopithecus" do plemienia Cercopithecini, a nie Papionini. Jest taksonem siostrzanym w stosunku do wszystkich przedstawicieli Cercopithecini. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 40–45 cm, samców 45–50 cm, długość ogona samic 36 cm, samców 51 cm; masa ciała samic 3,2–3,7 kg, samców 5,9–6,1 kg.
Ekologia.
Zamieszkujący bagienne lasy w pobliżu rzek. Potrafią dobrze pływać, a w razie niebezpieczeństwa nurkują. Żyją w stadach liczących do 40 osobników
Odżywiają się głównie owocami, jedzą też owady, a także liście.
Komunikują się ze sobą nawoływaniami, gestami i dotknięciami.
Naturalnymi wrogami dla nich są m.in.: wojownik wspaniały, duże węże, szympans karłowaty. Giną również z rąk ludzi zabijane dla mięsa.
Średnia ich życia to 20 lat.

</doc>
<doc id="1925370" url="https://pl.wikipedia.org/wiki?curid=1925370" title="Gregor Foitek">
Gregor Foitek

Gregor Foitek (ur. 27 marca 1965 w Zurychu) – były szwajcarski kierowca wyścigowy.
W 1986 roku wygrał mistrzostwa Szwajcarskiej Formuły 3. Również w 1986 roku przeniósł się do Formuły 3000, gdzie ścigał się do roku 1988. W 1989 roku zadebiutował w Formule 1. Wziął udział w 22 Grand Prix, a najlepszym jego miejscem była siódma pozycja w Grand Prix Monako 1990. W 1992 wystartował w dwóch wyścigach serii CART w zespole Foyt Enterprises.

</doc>
<doc id="1925371" url="https://pl.wikipedia.org/wiki?curid=1925371" title="Pedro Armendáriz">
Pedro Armendáriz

Pedro Armendáriz (ur. 9 maja 1912 w m. Meksyk, zm. 18 czerwca 1963 w Los Angeles) – meksykański aktor występujący zarówno w filmach meksykańskich, jak i hollywoodzkich. Wystąpił w filmie z bondowskiej serii: "Pozdrowieniach z Rosji" (1963).
Zasiadał w jury konkursu głównego na 14. MFF w Cannes (1961).
Jego syn Pedro Armendáriz Jr. również został aktorem.
Aktor popełnił samobójstwo po tym jak dowiedział się, że jest chory na raka. Do choroby przyczynił się prawdopodobnie udział Armendáriza w filmie "Zdobywca" w 1956. Film był kręcony w stanie Utah, w sąsiedztwie stanu Nevada na terenie którego przeprowadzano testy atomowe, co spowodowało, że realizatorzy filmu byli wystawieni na działanie promieniotwórczych toksyn. W ciągu kolejnych 25 lat po nakręceniu filmu na raka zmarło 46 członków ekipy filmowej; w tym odtwórcy głównych ról, aktorzy John Wayne i Susan Hayward, a także reżyser Dick Powell. Armendáriz był już chory podczas realizacji "Pozdrowień z Rosji". Zmarł jeszcze w trakcie zdjęć w czerwcu 1963 (premiera odbyła się w październiku). W scenie strzelaniny w pociągu zastępuje go dubler. Na udział w filmie zgodził się znosząc wielki ból podobno tylko po to by zapewnić rodzinie finansowe zasoby po swej śmierci.

</doc>
<doc id="1925373" url="https://pl.wikipedia.org/wiki?curid=1925373" title="Parafia św. Grzegorza Wielkiego w Warszawie">
Parafia św. Grzegorza Wielkiego w Warszawie

Parafia Świętego Grzegorza Wielkiego na Szczęśliwicach – parafia rzymskokatolicka w Warszawie (dekanat ochocki). Obsługiwana przez księży archidiecezjalnych.
Parafia została erygowana w 2000. Kościół parafialny to tymczasowa kaplica.

</doc>
<doc id="1925378" url="https://pl.wikipedia.org/wiki?curid=1925378" title="Parafia Świętych Apostołów Piotra i Pawła w Warszawie">
Parafia Świętych Apostołów Piotra i Pawła w Warszawie

Parafia Świętych Apostołów Piotra i Pawła – parafia rzymskokatolicka w dzielnicy Ursynów w Warszawie (dekanat ursynowski). Obsługiwana przez księży archidiecezjalnych.
Parafia została erygowana w 1946. Kościół parafialny wybudowany w latach 1947–1958.
Na terenie parafii znajduje się cmentarz.

</doc>
<doc id="1925379" url="https://pl.wikipedia.org/wiki?curid=1925379" title="Wikariat apostolski Phnom Penh">
Wikariat apostolski Phnom Penh

Wikariat apostolski Phnom Penh (łac.: "Apostolicus Vicariatus de Phnom-Penh") – katolicka jednostka podziału administracyjnego Kościoła katolickiego w Kambodży, obejmująca swoim zasięgiem południową część kraju, w tym prowincje: Kaoh Kong, Phnom Penh, Kep, Kandal, Takev, Kampot. Siedziba wikariusza apostolskiego znajduje się w Phnom Penh.
Historia.
Wikariat Apostolski Phnom Penh został założony 30 sierpnia 1850 r. przez papieża Piusa IX jako "wikariat apostolski Kambodży". W 1924 r. został on przekształcony w wikariat apostolski Phnom Penh. W 1968 r. z jego terytorium zostały wydzielone dwie prefektury apostolskie.
W czasach rządów Czerwonych Khmerów zakazano sprawowania jakiegokolwiek kultu w kraju, w tym katolicyzmu. Oznaczało to likwidację struktur kościelnych i zejście ich do podziemia. Wielu katolików była z tego powodu prześladowana, a większość świątyń zniszczono. Liczba wiernych spadła z 30 do 10 tysięcy. Dopiero upadek rządów komunistycznych w 1990 r. i wprowadzenie nowej konstytucji umożliwiło ponowną swobodę kultu.

</doc>
<doc id="1925380" url="https://pl.wikipedia.org/wiki?curid=1925380" title="Mistrzostwa Świata w Łyżwiarstwie Szybkim w Wieloboju Kobiet 1958">
Mistrzostwa Świata w Łyżwiarstwie Szybkim w Wieloboju Kobiet 1958

16. mistrzostwa świata w łyżwiarstwie szybkim w wieloboju kobiet odbyły się w dniach 8–9 lutego 1958 roku w szwedzkiej miejscowości Kristinehamn. Zawodniczki startowały na naturalnym lodowisku na Björkvallen. Łyżwiarki startowały na czterech dystansach: 500 m, 1500 m, 1000 m, 3000 m. Drugi raz z rzędu bezkonkurencyjna była reprezentantka ZSRR Inga Artamonowa. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 3000 m awansowała najlepsza 16-tka po 3 dystansach.
Uczestnicy.
W zawodach wzięło udział 26 łyżwiarek z 10 krajów. Wszystkie zostały sklasyfikowane.

</doc>
<doc id="1925381" url="https://pl.wikipedia.org/wiki?curid=1925381" title="Take One">
Take One

Take One – debiutancki album amerykańskiego piosenkarza Adama Lamberta, wydany w Stanach Zjednoczonych 17 listopada 2009.
Informacje o albumie.
Album jest zbiorem nagrań Lamberta z 2005 roku, które nagrał pracując jako muzyk sesyjny. Podobnie jak u większości artystów, którzy później zdobyli sławę, wczesne nagrania Lamberta zostały wydane dopiero po jego sukcesie w Idolu. Album został wydany w tym samym miesiącu co płyta "For Your Entertainment" nagrana po udziale w American Idol.

</doc>
<doc id="1925383" url="https://pl.wikipedia.org/wiki?curid=1925383" title="Tałgat Nigmatulin">
Tałgat Nigmatulin

Tałgat Kadyrowicz Nigmatulin (ros. Талгат Кадырович Нигматулин, tat. Тәлгать Кадыйр улы Нигъмәтулин; ur. 5 marca 1949 w Kyzyłkyi, zm. 13 lutego 1985 w Wilnie) – radziecki aktor i reżyser filmowy pochodzenia tatarskiego.
Młodość i początki kariery.
Urodził się w uzbecko-tatarskiej rodzinie w niedużej osadzie górniczej. Jego ojciec był górnikiem i zginął tragicznie, gdy Tałgat miał 11 lat. Zmuszony podjąć pracę zarobkową, imał się różnych zajęć, jeszcze zanim osiągnął pełnoletniość – pracował w cukrowni, terminował u szewca. Jego matka była dyrektorem szkoły i oprócz Tałgata miała jeszcze tylko jednego syna, jednak rodzina żyła biednie. Wkrótce trafił do domu dziecka. Jako nie-Rosjanin, mówiący słabo po rosyjsku i obdarzony słabymi warunkami fizycznymi, wychowywał się tam niemal w zupełnej izolacji. Odtrącany przez rówieśników (zwłaszcza płci żeńskiej), jako nastolatek zaczął aktywnie zajmować się sportem i baletem. Początkowo lekką atletyką, później wciągnęły go raczkujące w ZSRR wschodnie sztuki walki. Szybko poprawił się również w języku rosyjskim – jak kiedyś sam powiedział, zawdzięczał to ręcznemu przepisaniu całej powieści "Wojna i pokój" Tołstoja. Jako młody człowiek stojący u progu dorosłego życia, zapragnął zostać reżyserem filmowym. Po ukończeniu szkoły średniej wyjechał do Moskwy, gdzie próbował wstąpić do Wszechrosyjskiego Państwowego Instytutu Kinematografii im. S.A. Gierasimowa. Nieprzyjęty, rozpoczął naukę w szkole artystów cyrkowych, gdzie uczył się również kung-fu u mistrza szkoły "Tiger-Dragon" Jesiena Ismaiłowa. Po dwóch latach nauki w tej ledwo tolerowanej w ZSRR dyscyplinie, otrzymał czarny pas w kung-fu, został mistrzem Uzbekistanu w karate i zajął szóste miejsce w mistrzostwach ZSRR w karate.
W 1967 został wreszcie zauważony przez bonzów Mosfilmu – otrzymał rolę białogwardyjskiego oficera w filmie Aleksandra Surina "Ballada o komisarzu" ("Bałład o komisarie"). Rola ta ułatwiła mu dostanie się do WGIK za drugim podejściem w tym samym roku. Studiował m.in. pod kierunkiem Siergieja Gierasimowa i Tamary Makarowej. Po ukończeniu uczelni w 1971 roku, wyjechał do Taszkentu, gdzie rozpoczął pracę w studiu filmowym Uzbekfilm. Zagrał tam w trzech filmach, były to jednak role mało znaczące i praktycznie niezauważalne, biorąc pod uwagę fakt, że studio filmowe znajdowało się poza głównym nurtem kinematografii ZSRR.
Cały wolny czas w tym okresie poświęcał doskonaleniu swoich umiejętności w sztuce walki i pisarstwie. W 1978 ukończył kurs dla scenarzystów filmowych przy Państwowym Komitecie Kinematografii ("Goskino").
Piraci XX wieku.
W 1979 nastąpił przełom w jego karierze – Borys Durow powierzył mu rolę czarnego charakteru w filmie "Piraci XX wieku" – pierwszym radzieckim filmie akcji. Aktor, w zręcznie i udanie jak na warunki radzieckie zrobionym filmie, zagrał tam bardzo wyrazistą postać pirata karateki, brutalnego czarnego charakteru, prezentując jednocześnie dosyć dobrze dopracowane i efektowne elementy wschodnich sztuk walki, które w owym czasie dla szerokiej publiczności kina ZSRR stanowiły absolutne "novum".
Obraz odniósł olbrzymi sukces, stał się absolutnym hitem kasowym (tylko w ZSRR obejrzało go prawie 90 milionów widzów), a Nigmatulinowi zapewnił olbrzymią popularność w ZSRR (znany był przypadek, kiedy z inicjatywy pilotów opóźniono odlot samolotu "Aerofłotu", tylko dlatego aby aktor zdążył do niego wsiąść).
Życie prywatne.
Po ukończeniu studiów w Moskwie i przyjeździe do Taszkentu ożenił się z Larysą Kandałową – członkinią grupy wokalno-instrumentalnej "Jalla". Związek ten przetrwał niespełna rok, a jego owocem była córka Ursuła. Drugą jego żoną była 18-letnia Chalima Chasanow i był to związek który przetrwał najdłużej – aż 7 lat. Jego owocem był ur. w 1980 syn Said. Po raz trzeci aktor ożenił się z Wenerą Ibrachimową, którą poznał na planie filmu "Prowincjonalnyj roman" i był to bardzo udany związek. W 1983 narodziła się z niego córka Linda.
Śmierć.
W początkach lat 80. Tołgat Nigmatulin związał się z bliżej nieznaną sektą Abaja Borubajewa z Kirgistanu. Do dziś jest zagadką, czego poszukiwał znany i inteligentny aktor u prowincjonalnego półszamana i dziwaka, przywódcy kilkudziesięcioosobowej grupy derwiszów. Na ogół tłumaczy się to zainteresowaniem artystycznych elit ZSRR jakie wybuchło w I poł. lat 80. ku wszelkiego rodzaju transcendentalnym ruchom.
W 1981 roku Tołgat zdobył się na reżyserski debiut – film "Echo" w którym w głównych rolach obsadził Borubajewa i jego zastępcę – Kymbatbajewa. Film okazał się absolutną klapą. W 1985 w sekcie doszło do rozłamu, w wyniku którego część członków opowiedziała się za Nigmatulinem, który wówczas mieszkał w Wilnie. Abaj wraz z kilkoma bliskimi współpracownikami przyjechał do Wilna celem wyjaśnienia nieporozumień. W nocy z 10 na 11 lutego 1985 w mieszkaniu przy ul. Lenina 49 pięciu członków sekty przez kilka godzin uderzeniami pieści i kopniakami przekonywało niestawiającego żadnego oporu mistrza karate do zmiany stanowiska, aż ten zmarł w wyniku odniesionych wielostronnych urazów organów wewnętrznych. Nad ranem u drzwi mieszkania zjawił się patrol milicji wezwany przez mieszkańców bloku zaniepokojonych hałasami dochodzącymi z mieszkania. Wszedł do środka i napomniał przebywających wewnątrz sekciarzy, aby zachowywali się ciszej. Milicjanci nie sprawdzili całego mieszkania – gdyby to zrobili, Tołgat prawdopodobnie zostałby uratowany.
Ciało na życzenie żony poddano kremacji w Kownie, a prochy złożono na cmentarzu "Cziłonzor Ota" w Taszkencie.
Bruce Lee kina radzieckiego.
Postać Nigmatulina, jego rola w kinie i gwałtowna śmierć oraz jej okoliczności nasuwają skojarzenia ze słynnym Bruce'em Lee. Rzeczywiście, był często do niego przyrównywany. Żaden z filmów tego amerykańskiego aktora i mistrza sztuk walki nigdy nie był oficjalnie pokazywany w ZSRR. Nigmatulin mógł jednak znać tę postać, a nawet – dzięki dostępnej dla nielicznych, wchodzącej do ZSRR w początkach lat 80., technice VHS – widzieć niektóre jego filmy. Córka Tałgata z trzeciego małżeństwa ur. w 1983 otrzymała na imię Linda, tak jak żona Bruce'a Lee.
Filmografia.
Polskim widzom najbardziej znany był z dwóch filmów pokazywanych w kinach w latach 80.: "Piraci XX Wieku" oraz " Przygody Tomka Sawyera i Hucka Finna". Obydwa cieszyły się dużą popularnością.

</doc>
<doc id="1925384" url="https://pl.wikipedia.org/wiki?curid=1925384" title="Parafia św. Zofii Barat w Warszawie">
Parafia św. Zofii Barat w Warszawie

Parafia św. Zofii Barat – parafia rzymskokatolicka na terenie osiedla Grabów w Warszawie (dekanat ursynowski). Obsługiwana przez księży diecezjalnych.
Opis.
Parafia została erygowana w 1952 roku. Kościół parafialny św. Zofii Barat został wybudowany w latach sześćdziesiątych XX wieku.
Cmentarz parafialny znajduje się przy ul. Poloneza.

</doc>
<doc id="1925392" url="https://pl.wikipedia.org/wiki?curid=1925392" title="Konkordat hiszpański 1953">
Konkordat hiszpański 1953

Konkordat hiszpański z 1953 – umowa międzynarodowa, regulująca stosunki państwa hiszpańskiego ze Stolicą Apostolską, zawarta między generałem Francisco Franco i papieżem Piusem XII 27 sierpnia 1953. 
Jako pretekst do zatwierdzenia nowego konkordatu posłużyła Franco mijająca w 1951 roku setna rocznica ostatniej umowy państwa hiszpańskiego ze Stolicą Apostolską. Konkordat z 1953 roku pozostawał obowiązującym do czasu podpisania w 1978 roku nowej konstytucji, która ponownie ustanowiła odrębność państwa i Kościoła.
Reżim Franco a Kościół.
Skrajnie prawicowy reżim gen. Francisco Franco był silnie związany z Kościołem Katolickim. Generał zaraz po objęciu władzy w 1939 zniósł ówcześnie obowiązujący konkordat i od samego początku planował ustanowienie nowego. To postawa Watykanu, odczuwającego jeszcze ciężar wcześniejszych umów Stolicy Apostolskiej z Hitlerem i Mussolinim, kazała czekać Franco aż do 1953 roku.
Postanowienia i znaczenie konkordatu.
Konkordat potwierdzał ścisłe relacje państwa z Kościołem, pełne uznanie Kościoła Katolickiego jako obowiązującego w Hiszpanii.
Przywracał klerowi wszelkie przywileje zniesione przez wcześniejsze, liberalne rządy. Kościół został także zwolniony od jakiejkolwiek cenzury w literaturze, a grupy katolickie zostały uprawnione do nieograniczonych działań na terenie Hiszpanii. Co ważne, przywrócono również prawo głowy państwa do mianowania biskupów oraz ważność małżeństw kościelnych.
W następstwie konkordatu zaszły również poważne zmiany w granicach obszarów podległych jednej diecezji.

</doc>
<doc id="1925396" url="https://pl.wikipedia.org/wiki?curid=1925396" title="Parafia Archikatedralna św. Jana Chrzciciela w Warszawie">
Parafia Archikatedralna św. Jana Chrzciciela w Warszawie

Parafia Archikatedralna Świętego Jana Chrzciciela w Warszawie – parafia rzymskokatolicka w Warszawie (dekanat staromiejski). Obsługiwana przez księży archidiecezjalnych.
Parafia została erygowana w XIV wieku. Kościół parafialny (archikatedra) wybudowany w XIII/XIV wieku, odbudowany po zniszczeniach wojennych.
Na terenie parafii znajduje się 10 kościołów i 11 wspólnot zakonnych.
W połowie 2008 proboszczem parafii został ks. Bogdan Bartołd.

</doc>
<doc id="1925399" url="https://pl.wikipedia.org/wiki?curid=1925399" title="Prawosławie w Korei">
Prawosławie w Korei

Prawosławie w Korei jest obecne od początku XX wieku, gdy działalność w tym kraju rozpoczęli rosyjscy misjonarze. Od 1975 regularne działania misyjne na terytorium Korei Południowej prowadzi Patriarchat Konstantynopolitański, a od 1994 również Rosyjski Kościół Prawosławny poza granicami Rosji. W Korei Północnej od 2003 działa parafia w jurysdykcji Rosyjskiego Kościoła Prawosławnego. W 2019 r. powstała eparchia koreańska Rosyjskiego Kościoła Prawosławnego, obejmująca swoim zasięgiem terytoria obydwu państw koreańskich.
Rosyjska misja.
Pierwsze nabożeństwa prawosławne w Korei zaczęły być odprawiane w kaplicy w konsulacie rosyjskim w Seulu po rozpoczęciu działalności przez rosyjską misję prawosławną w Korei. Cerkiew ta była jednak dostępna jedynie dla Rosjan i w związku z tym realna działalność misyjna nie była w rzeczywistości prowadzona. Większe nakłady pieniężne zostały przeznaczone na misję w Korei dopiero po wojnie rosyjsko-japońskiej. W tym okresie misjonarze zorganizowali trzy kaplice oraz pięć punktów misyjnych bez własnych cerkwi, w 1910 powstała wolno stojąca cerkiew św. Mikołaja w Seulu.
Działalność misji uległa zahamowaniu po 1910, kiedy Korea została anektowana do Cesarstwa Japonii, a w całym kraju miała miejsce fala ataków na chrześcijan. Mimo wyświęcenia w 1912 pierwszego konwertyty koreańskiego na diakona, misja nie zdołała już zdobyć silnej pozycji w społeczeństwie – o wiele większe sukcesy odnosiły misje katolicka i protestancka. Po rewolucji październikowej misja w Korei nie otrzymywała już żadnego wsparcia finansowego ze strony władz Rosji, które to subwencje stanowiły dotąd podstawę jej działania. W związku z tym w 1921 Rosyjski Kościół Prawosławny ogłosił zakończenie pracy misyjnej w Korei.
Po 1945.
Parafia św. Mikołaja w Seulu, do której należeli zarówno nieliczni Rosjanie, jak i Koreańczycy, zdołała przetrwać jako jedyna prawosławna parafia w Korei. Jej cerkiew przetrwała II wojnę światową, została zdewastowana dopiero w czasie wojny koreańskiej. Świątynię odbudowano w stylu greckim z inicjatywy greckich, prawosławnych żołnierzy sił ONZ, które stacjonowały w Seulu razem ze swoim kapelanem, ks. Andreasem Halkiopoulosem. On również doprowadził do przyjęcia parafii w jurysdykcję Patriarchatu Konstantynopolitańskiego.
Prawosławie w Korei Południowej.
Misja Patriarchatu Konstantynopolitańskiego.
W 1975 patriarcha konstantynopolitański Atenagoras pobłogosławił rozpoczęcie misji Patriarchatu Ekumenicznego na Dalekim Wschodzie, na czele której stanął hieromnich Sotirios (Trambas). Doprowadził on do erygowania pięciu nowych parafii z wolno stojącymi cerkwiami (parafia Zaśnięcia Matki Bożej w Chonju, parafia św. Pawła w Inchon, parafia św. Andrzeja w Yanggu, parafia Zwiastowania w Pusan oraz parafia św. Michała Archanioła w Taegu). W Korei powstał również pierwszy klasztor – żeński monaster Przemienienia Pańskiego w Kapyong. Przy cerkwi w Seulu, podniesionej do rangi soboru, powstało seminarium duchowne oraz centrum diecezjalne z biblioteką i muzeum. Hieromnich Sotirios został w 1993 biskupem Zela. W 2004 utworzono metropolię Korei.
W administraturze prowadzone są prace nad przekładem na język koreański tekstów liturgicznych oraz literatury prawosławnej. Jest on głównym językiem liturgicznym w parafiach w Korei, obok greckiego, rosyjskiego i angielskiego. Duchowni pracujący w Korei są narodowości greckiej oraz koreańskiej. Liczbę wiernych szacuje się na kilka tysięcy.
Misja Rosyjskiego Kościoła Prawosławnego poza granicami Rosji.
Od 1994 w Korei Południowej działa "Koreańska Prawosławna Misja Duchowna", podlegająca eparchii Sydney, Australii i Nowej Zelandii Rosyjskiego Kościoła Prawosławnego poza granicami Rosji. Siedziba misji mieści się w Samcheok.
Rosyjski Kościół Prawosławny.
Od 2019 r. na terytorium Korei Południowej (oraz Korei Północnej) działa eparchia koreańska (z siedzibą w Seulu), wchodząca w skład Patriarszego Egzarchatu w Azji Południowo-Wschodniej.
Prawosławie w Korei Północnej.
W 2003 w Pjongjangu utworzono parafię Trójcy Przenajświętszej, która wchodziła w skład eparchii władywostockiej Rosyjskiego Kościoła Prawosławnego. Parafia posiada własną wolnostojącą cerkiew, poświęconą 13 sierpnia 2006 przez metropolitę smoleńskiego i kaliningradzkiego Cyryla. Do parafii należało w 2013 r. około 60 wiernych, zarówno Rosjan, jak i Koreańczyków. W związku z reorganizacją struktur Rosyjskiego Kościoła Prawosławnego w Azji Południowo-Wschodniej oraz Korei, parafia weszła 26 lutego 2019 r. w skład nowo utworzonej eparchii koreańskiej.

</doc>
<doc id="1925402" url="https://pl.wikipedia.org/wiki?curid=1925402" title="Parafia św. Jana Bożego w Warszawie">
Parafia św. Jana Bożego w Warszawie

Parafia Świętego Jana Bożego w Warszawie – istniejąca w latach 1976–2013 parafia rzymskokatolicka w Warszawie (dekanat staromiejski). Obsługiwana była przez ojców bonifratrów.
Historia.
Parafia została erygowana w 1976 przez prymasa Stefana Wyszyńskiego. Swoim zasięgiem obejmowała część warszawskiego osiedla Muranów oraz fragment Nowego Miasta. Siedzibą parafii był kościół św. Jana Bożego należący do Zakonu Bonifratrów, wybudowany w 1728, odbudowany po zniszczeniach wojennych.
Z dniem 1 stycznia 2014 parafia została zniesiona dekretem Metropolity Warszawskiego kard. Kazimierza Nycza. Dotychczasowe terytorium parafii zostało przyłączone (w większości) do parafii Nawiedzenia Najświętszej Marii Panny (dekanat staromiejski) oraz (w niewielkim fragmencie) do parafii św. Augustyna (dekanat wolski). Jednocześnie zniesiony został urząd proboszcza parafii, natomiast kościół św. Jana Bożego stał się kościołem rektorskim.
Proboszczowie.
Urząd proboszcza sprawowali kolejno:

</doc>
<doc id="1925403" url="https://pl.wikipedia.org/wiki?curid=1925403" title="Zhang Hui (łyżwiarka szybka)">
Zhang Hui (łyżwiarka szybka)

Zhang Hui (; ur. 8 marca 1988) – chińska łyżwiarka szybka, specjalizująca się w short tracku. Złota medalistka olimpijska z Vancouver.
Igrzyska w 2010 były jej pierwszą olimpiadą. Wspólnie z koleżankami zdobyła złoto w sztafecie, międzynarodowe sukcesy odnosi głównie w tej konkurencji. W 2009 wywalczyła tytuł mistrzyni świata, właśnie w sztafecie.

</doc>
<doc id="1925404" url="https://pl.wikipedia.org/wiki?curid=1925404" title="Rafael Pacheco">
Rafael Pacheco

Rafael Pacheco Hernandez (ur. w 1954 w Madrycie) – hiszpański astronom amator, z wykształcenia inżynier telekomunikacji. W wieku 9 lat przeprowadził się na Majorkę. W latach 1997–2003 odkrył 57 planetoid – 2 samodzielnie oraz 55 wspólnie z Àngelem Lópezem.
Na jego cześć nazwano planetoidę (25001) Pacheco.

</doc>
<doc id="1925406" url="https://pl.wikipedia.org/wiki?curid=1925406" title="Parafia Nawiedzenia Najświętszej Marii Panny w Warszawie">
Parafia Nawiedzenia Najświętszej Marii Panny w Warszawie

Parafia Nawiedzenia Najświętszej Maryi Panny w Warszawie – parafia rzymskokatolicka w Warszawie (dekanat staromiejski). Obsługiwana przez księży archidiecezjalnych.
Parafia została erygowana w 1411. Kościół parafialny Nawiedzenia Najświętszej Marii Panny wybudowany w latach 1409–1411, odbudowany po zniszczeniach wojennych.
Proboszczowie.
Wykaz proboszczów do 1849 r. został sporządzony na podstawie rocznika religijnego "Alleluja" za 1842 r., cytowanego przez Juliana Bartoszewicza&gt;:

</doc>
<doc id="1925409" url="https://pl.wikipedia.org/wiki?curid=1925409" title="Torchlight">
Torchlight

Torchlight – gra komputerowa z gatunku hack and slash wyprodukowana przez Runic Games i wydana 27 października 2009 roku na system Microsoft Windows. Gra w klimacie fantasy osadzona w fikcyjnym mieście Torchlight oraz pobliskich rozległych podziemiach i jaskiniach. Poszukiwacze przygód eksplorują lokacje w celu zdobycia cennych łupów oraz zmierzenia się z hordami rozmaitych potworów. Gra zajęła 13 miejsce na liście 25 najlepszych gier hack and slash według serwisu Gry-Online.
20 września 2012 roku wydana została kontynuacja gry o nazwie "Torchlight II".
Fabuła.
W fantastycznym świecie Torchlight istnieje tajemniczy minerał zwany Żarem, który ma moc nasycania ludzi oraz przedmiotów magią. Górnicze miasteczko Torchlight zostało zbudowane nad bogatymi złożami Żaru, dlatego bohaterowie ściągają tam ze wszystkich zakątków świata w poszukiwaniu tej magicznej substancji, oraz zaczarowanych przedmiotów, które zostały dzięki niej stworzone. Jednakże w miarę eksploracji kopalni znajdujących się pod miastem, gracz odkrywa, że Żar ma bardzo destrukcyjny wpływ na otoczenie i w przeszłości doprowadził do upadku dawnych cywilizacji oraz że także obecnie jest ogromnym zagrożeniem dla świata. Gracz stopniowo poznaje podziemia, które okazują się "warstwowym tortem" starożytnej cywilizacji. Ostatecznie musi zmierzyć się z czarnym charakterem, który jest źródłem destrukcyjnych mocy.
Rozgrywka.
Gracz kontroluje jednego bohatera, który przemierza losowo wygenerowane jaskinie, gdzie walczy z dużymi ilościami przeciwników oraz zbiera ekwipunek, złoto i inne łupy. Jest również możliwość odwiedzania jednego miasta w celu kupna lub sprzedaży przedmiotów bohaterom niezależnym oraz w celu otrzymania kolejnych zadań. W miarę zagłebiania się w kolejne poziomy podziemi, przed graczem odkrywają się kolejne zadania, bitwy oraz unikalni bossowie związani z głównym wątkiem fabuły. Opcjonalnie, gracz może wypełniać zadania poboczne oraz odwiedzać dodatkowe podziemia. Grafika wyświetlana jest w trybie 3D w widoku od góry, który przypomina nieco rzut izometryczny zastosowany w oryginalnym Diablo. Do sterowania postacią używa się głównie myszy oraz skrótów klawiszowych.
Gra generuje każdy poziom podziemi poprzez grupowanie "fragmentów" środowiska. Każdy fragment został ręcznie zaprojektowany i może składać się z kilku pomieszczeń, które zawierają przypisane do nich wydarzenia oraz interaktywne obiekty takie jak dźwignie, które otwierają ukryte drzwi oraz opuszczają ruchome mosty. Takie podejście do generowania poziomów ma na celu stworzenie otoczenia o większej złożoności.
Podobnie jak w grze "Fate", gracze na stałe otrzymują chowańca, który towarzyszy im w walce oraz może przenosić i sprzedawać łupy. Jako wyjściowe zwierzę, gracz może wybrać psa lub kota, jednak istnieje możliwość nakarmienia towarzysza rybą, która zmienia je w inne stworzenie.
Ciekawym rozwiązaniem w grze jest "system emerytalny", dzięki któremu gracze mogą przekazywać dziedzictwo w postaci przedmiotu, ze starej postaci, do nowo stworzonej.
Klasy postaci.
W "Torchlight" do wyboru są trzy klasy postaci:
Gracz rozwija swoją postać poprzez umieszczanie punktów w drzewkach umiejętności, które różnią się w zależności od klasy (każda klasa posiada 3 osobne drzewka). W późniejszych etapach gry, istnieje możliwość nauczenia się czarów ze znalezionych, lub kupionych zwojów.
Tworzenie.
Wstępne prace nad "Torchlight" rozpoczęły się w sierpniu 2008 roku, wkrótce po rozwiązaniu Flagship Studios. Studio Runic Games zostało założone przez Travisa Baldree (główny twórca gier "Fate" oraz "Mythos") oraz weteranów z Blizzard North oraz Flagship: Maxa Schaefera, Ericha Schaefera oraz Petera Hu. Cała ekipa Flagship ze Seattle (gałąź studia odpowiedzialna w całości za grę Mythos), składająca się z 14 ludzi dołączyła do projektu w trakcie jego powstawania. Ponieważ Runic Games utraciła prawa do Mythos, członkowie zespołu w stworzeniu nowej gry widzieli szansę na "skończenie tego co zaczęli". Jednakże musieli zacząć od zera, ponieważ nie mieli dostępu ani do kodu, ani do grafik z gry Mythos. Założyciele firmy zdecydowali, że "powrócą do korzeni" za pomocą małej gry, którą będą mogli z czasem udoskonalać. Produkcja gry na pełną skalę, rozpoczęła się w listopadzie 2008 roku, z 11-miesięcznym planowym czasem pracy. W lipcu 2009 roku w ekipie Runic Games pracowało już 25 osób.
W swoim artykule na portalu o grach "Gamsutra", dyrektor artystyczny Runic Games Jason Beck wyjaśnił, że styl grafiki "Torchlight" jest inspirowany komiksami oraz filmami animowanymi. Wykorzystano stylizowane projekty postaci oraz szczegółowo dopracowane tekstury otoczenia. Zespół zdecydował się aby nadać grze "lżejszy", bardziej przystępny ton świata fantasy zamiast mrocznego i "szorstkiego" otoczenia.
Gra korzysta z open source'owego silnika graficznego OGRE uzupełnionego i dopracowanego przez Runic Games. Została zaprojektowana tak, aby mogła zostać uruchomiona na wolniejszym sprzęcie komputerowym, nie wymagając przy tym obsługi technologii shader przez kartę graficzną.
Dźwięk.
Do zespołu dołączył również kompozytor i twórca dźwięków do gry Diablo Matt Uelmen, tworząc świetną muzykę i dźwięk do "Torchlight". Uelmen oparł się na kontekście oraz tempie rozgrywki, które zaobserwował w najwcześniejszych grywalnych wersjach gry. W melodii, która towarzyszy graczowi podczas odwiedzin w mieście, Uelmen zawarł elementy znane z Diablo, ale postarał się też o wyraźną zmianę brzmienia. Specjalnie dla tej gry, nagrał ponad 200 sesji na których używał dwunastostrunowej gitary oraz innych instrumentów. Do niektórych fragmentów wykorzystał elektryczną gitarę stalową, tworząc zupełnie inny dźwięk niż w przypadku typowego użycia tego instrumentu w muzyce country.
Zatrudniono wielu aktorów głosowych z pomocą aktorki Lani Minella, której głos również można usłyszeć w "Torchlight".
MMO.
Runic Games planuje wydać grę MMORPG osadzoną w świecie Torchlight 18 miesięcy do 2 lat po wydaniu gry w trybie jednoosobowym. Max Schaefer wyjaśnił dlaczego postanowili wydać obydwie gry, zamiast zdecydować się na jedną: tryb jednoosobowy ma zaprezentować światu jak wygląda rozgrywka w "Torchlight" i przygotować grunt pod wydanie MMO. Dzięki temu, łatwiej i szybciej będzie opracować teraz grę MMO, niż gdyby zaczęli od tego projektu. "Torchlight MMO" będzie zupełnie osobną grą, jednak wspólny będzie model rozgrywki oraz niektóre grafiki.
Gra MMO wprowadzi również pewne różnice w mechanice gry oraz znacznie szerszy wybór otoczenia. Studio Runic Games podpisało kontrakt z chińską firmą Perfect World Co. Ltd., która zajmie się opublikowaniem MMO na świecie.
Ponieważ gra MMO została zaplanowana jako gra darmowa, wielu uważa ją za "darmowy upgrade MMO" dla jednoosobowej gry "Torchlight".

</doc>
<doc id="1925411" url="https://pl.wikipedia.org/wiki?curid=1925411" title="Sun Linlin">
Sun Linlin

Sun Linlin (; ur. 3 października 1988) – chińska łyżwiarka szybka, specjalizująca się w short tracku. Złota medalistka olimpijska z Vancouver.
Igrzyska w 2010 były jej pierwszą olimpiadą. Wspólnie z koleżankami zdobyła złoto w sztafecie, międzynarodowe sukcesy odnosi głównie w tej konkurencji. W Kanadzie startowała również na dystansie 1000 i 1500 metrów.

</doc>
<doc id="1925412" url="https://pl.wikipedia.org/wiki?curid=1925412" title="Veni Creator Spiritus">
Veni Creator Spiritus



</doc>
<doc id="1925415" url="https://pl.wikipedia.org/wiki?curid=1925415" title="Midlum (Szlezwik-Holsztyn)">
Midlum (Szlezwik-Holsztyn)

Midlum (północnofryz. "Madlem") – gmina w Niemczech na wyspie Föhr, w kraju związkowym Szlezwik-Holsztyn, w powiecie Nordfriesland, wchodzi w skład urzędu Föhr-Amrum.

</doc>
<doc id="1925416" url="https://pl.wikipedia.org/wiki?curid=1925416" title="Madlem">
Madlem



</doc>
<doc id="1925419" url="https://pl.wikipedia.org/wiki?curid=1925419" title="Obwód Brzeżany Armii Krajowej">
Obwód Brzeżany Armii Krajowej

Obwód Brzeżany ZWZ - AK – terenowa struktura Inspektoratu Brzeżany Armii Krajowej. Kryptonimy: "Wenda", "Dąbrowski", "Chodkiewicz", „44", "Kobuz", wewnętrzny: "Albatros"
Organizacja i obsada etatowa obwodu.
Dowództwo
Dowódcy obwodu:
Dyspozycyjne oddziały bojowe
Ponadto cztery samodzielne plutony – w Buszczu, Narajowie, Baranówce i Litiatynie.
Działania UPA w obwodzie.
Od września 1943 UPA zaczęła organizować zamachy na Polaków, a potem napady na wsie polskie. 8 września na drodze Litiatyn – Kotów zamordowany został proboszcz tamtejszej parafii ks. Władysław Biliński. 30 listopada i 29 grudnia dwukrotnie mordowano Polaków w Szumianach. W końcu roku porwano z Mieczyszczowa trzech Polaków, a w styczniu 1944 zamordowano dalszych trzech w tej miejscowości. 22 stycznia dokonano napadu na Buszcze, zamordowano ponad dwadzieścia osób, w tym lekarza Jana Załuczkowskiego. W kolejnych dniach liczna napadów i zamordowanych rosła. W Zapuście Lwowskim zginęły 4 osoby, w Wolicy koło Buszcza spalono prawie wszystkie gospodarstwa. Zginęło 30 osób. 28 marca spalono prawie całą Szklaną Hutę. Zginęło 20 osób. W Podwysokiem Ukrainiec Andrzej Hryców zamordował swoją synową Polkę i jej 5-letnią córeczkę za to, że chodziły do polskiego kościoła. W nocy z 3 na 4 kwietnia UPA-owcy nie zauważeni weszli do Kuropatnik. Posiadając wykazy Polaków zastrzelili w domach 21 (22?) mężczyzn.

</doc>
<doc id="1925422" url="https://pl.wikipedia.org/wiki?curid=1925422" title="Midlum">
Midlum



</doc>
<doc id="1925423" url="https://pl.wikipedia.org/wiki?curid=1925423" title="Makrojądro">
Makrojądro



</doc>
<doc id="1925425" url="https://pl.wikipedia.org/wiki?curid=1925425" title="Prawo w starożytnym Egipcie">
Prawo w starożytnym Egipcie

Prawo w starożytnym Egipcie – system prawa obowiązującego w starożytnym państwie egipskim.
Prawo w epoce faraonów (ok. 3100 – 332 p.n.e.).
Starożytni Egipcjanie postrzegali prawo jako ziemskie odzwierciedlenie boskiej sprawiedliwości, uosabianej przez boginię Maat. Maat personifikowała ideę harmonii i odwiecznego porządku Wszechświata. W Egipcie występuje więc typowa dla starożytnych monarchii koncepcja teistycznego pochodzenia prawa (prawo pochodzi od bogów), prawo ma charakter sakralny. Faraon jako "bóg na ziemi" był więc zarazem źródłem i wykonawcą boskiego prawa, a Maat była jednym z jego atrybutów (słowo "Maat" często występuje w imionach tronowych egipskich władców). Wyżsi urzędnicy sądowi, w szczególności wezyrowie, jako przedstawiciele faraona i jego władzy sądowniczej, nosili tytuł kapłana Maat, a oznaką ich godności był naszyjnik z symbolem bogini (strusie pióro).
Samym terminem "Maat" określano terminy takie jak sprawiedliwość, porządek kosmiczny, prawda, czy właśnie prawo w znaczeniu podobnym do łacińskiego "ius". Ustawy, rozporządzenia i w ogólności wszelkie akty prawne, stanowiące narzędzia administracji państwowej i realizowania boskiego prawa na ziemi określano słowem "hepu" ("hp.w"), podobnie jak łacińskie "lex".
Źródła poznania prawa.
Źródła, z jakich możemy czerpać informacje o prawie staroegipskim w epoce faraonów, są bardzo nieliczne. Nie są nam znane żadne teksty, które stanowiłyby zbiory tego prawa. Można jednak przypuszczać, że ze względu na despotyczny charakter monarchii egipskiej faraonowie musieli wydawać akty regulujące funkcjonowanie państwa.
Źródła zawierające informacje na temat prawa starożytnego Egiptu:
Opisując egipskie postępowanie sądowe, Diodor przekazuje informację, jakoby sędziowie korzystali w czasie procesu z ośmiu ksiąg (w postaci zwojów papirusu, będących zbiorem wszystkich ustaw egipskich (według wierzeń zbiór miał być spisany i dany ludziom przez Thota, boga mądrości). Wymienia również sześciu wielkich egipskich prawodawców – Menesa, Sasychisa (Asychis u Herodota, prawdopodobnie Szepseskaf), Sesoosia (Sesostris u Herodota, prawdopodobnie Senuseret I), Bokchorisa, Amazisa i Dariusza I.
Prawo prywatne.
Nie jest pewne, czy i w jaki sposób status społeczny i zamożność człowieka miały wpływ na jego sytuację prawną. Szczególną ochroną prawną starano się otoczyć interesy dzieci oraz ludzi ubogich, zwłaszcza rolników. Niewolnicy mogli pod pewnymi warunkami posiadać i nabywać rzeczy na własność.
Dużym szacunkiem i korzystną pozycją społeczno-prawną (w porównaniu z innymi społeczeństwami starożytności) cieszyły się kobiety. Kobieta mogła być właścicielem majątku, zarządzać i rozporządzać nim wedle własnej woli, posiadała zdolność do dokonywania ważnych czynności prawnych, mogła swobodnie wytaczać powództwa i świadczyć w sądzie. Miała prawo żądać od męża rozwodu.
W małżeństwie dopuszczalna była poligamia (według niektórych również poliandria). Funkcjonowała ona jednak przede wszystkim wśród wyższych warstw społecznych. Kapłan mógł posiadać tylko jedną żonę. Kwestią sporną jest dopuszczalność kazirodztwa. Według niektórych badaczy było ono dozwolone i powszechne (stąd czasem upatruje się w nim jedną z przyczyn upadku cywilizacji staroegipskiej), według innych było zabronione, a jedynym wyjątkiem była rodzina królewska, w której małżeństwa kazirodcze miały uzasadnienie religijne. Nie istniało rozróżnienie na dzieci ślubne i nieślubne, ich sytuacja prawna była identyczna.
Do spadku po zmarłym uprawnione były wszystkie jego dzieci, bez względu na płeć i dziedziczyły w częściach równych.
W źródłach egipskich znaleźć można najstarszą znaną nam definicję prawa własności – "Jego majątek jest jego własnością, może on go dać komu zechce" (ok. 1200 – 1090 r. p.n.e.). Definicja ta akcentuje prawo rozporządzania rzeczą ("ius disponendi" w prawie rzymskim) jako podstawowe uprawnienie jej właściciela.
Źródłem zobowiązania była przysięga, stanowiąca podstawę stosunku obligacyjnego między wierzycielem a dłużnikiem. Od VII w. p.n.e., w związku z rozwojem pisma demotycznego większość transakcji musiała być zawierana w sposób pisemny.
Prawo karne.
W starożytnym Egipcie funkcjonowały i były karane rozmaite rodzaje przestępstw. Przede wszystkim zabójstwo w postaci zwykłej lub kwalifikowanej (zamach na panującego, zabójstwo ciężarnej kobiety, rodziców przez dzieci i dzieci przez rodziców). Karane było krzywoprzysięstwo i fałszywe oskarżenie, a także rozmaite postaci fałszerstwa, m.in. fałszowanie monet, miar i wag, czy dokumentów. Na podstawie rozporządzenia faraona Amazisa (VI w. p.n.e.) przestępstwem było ukrywanie lub podanie fałszywych danych co do środków utrzymania i legalności ich źródeł. Powszechnym przestępstwem była kradzież. Osobną kategorię stanowiły traktowane w sposób specjalny przestępstwa wojskowe – dezercja, nieposłuszeństwo, czy zdrada państwa oraz stanowiące w pewnych okresach plagę masowe rabunki grobów królewskich.
Funkcjonowała kara śmierci, m.in. za zabójstwo, krzywoprzysięstwo, czy korupcję. Nieudzielenie pomocy osobie zagrożonej utratą życia, jeżeli było to możliwe, było traktowane jak zabójstwo. Nie było określonych sposobów wykonywania kary śmierci. W relacji Diodora znaleźć można jednak opis szczególnie zaostrzonej kwalifikowanej kary śmierci za zabicie własnych rodziców (m.in. zdzieranie pasów skóry i spalenie żywcem). Popularna była chłosta oraz rozmaite kary mutylacyjne, np. obcięcie rąk, języka, nosa lub męskich genitaliów. Istniały kary na honorze (infamia), kara wygnania z kraju i zesłania do ciężkich robót.
Kara oprócz funkcji represyjnej miała inne funkcje typowe dla tamtych czasów, m.in. odstraszenie, zadanie skazanemu cierpienia oraz odzwierciedlenie popełnionego czynu (zasada talionu).
Sądownictwo.
Nie istniało rozgraniczenie między władzą administracyjną a sądowniczą, urzędnicy w poszczególnych okręgach sprawowali zarówno typowe funkcje administracyjne, jak i rozstrzygali spory sądowe. Najwyższym sędzią był oczywiście sam faraon, który rozstrzygał najpoważniejsze sprawy, szczególnie najcięższe przestępstwa. Lokalny wymiar sprawiedliwości sprawowali w poszczególnych nomach ich naczelnicy, nomarchowie. Sądownictwo wyższe należało do specjalnych trybunałów pod przewodnictwem wezyrów, po jednym dla Egiptu Górnego i Egiptu Dolnego.
Na szczeblu lokalnym postępowanie toczyło się najczęściej przed jednym urzędnikiem, w postępowaniu przed sądem wyższym orzekały wieloosobowe składy sędziowskie. Proces z zasady był pisemny (można sądzić, że w drobnych sprawach ustny), strony wymieniały się pismami procesowymi, spisywano również zeznania świadków, a następnie sędzia (lub sędziowie) porównywali pisma obu stron i na podstawie ich analizy wydawały wyrok. Strony musiały stawić się przed sądem i brać udział w sprawie osobiście, nie dopuszczalne było zastępstwo procesowe (z wyjątkiem osób, które należało w postępowaniu otoczyć szczególną opieką, np. dzieci i wdów).
Prawo w Egipcie grecko-rzymskim (332 p.n.e. – 642 n.e.).
Egipt Ptolemeuszów (332 – 30 p.n.e.).
Od przełomu VII i VI w. p.n.e. w Egipcie zaczęły pojawiać się pierwsze kolonie greckie (Naukratis), a razem z nimi prawo greckie, którym posługiwała się ich ludność (zasada osobowości prawa). Z czasem doprowadziło to do wykształcenia się w Egipcie funkcjonujących równolegle obok siebie porządków prawnych. Podbój Egiptu przez Aleksandra Wielkiego i włączenie go do kręgu kultury hellenistycznej, a następnie panowanie Lagidów doprowadziło do znacznego skomplikowania porządków prawnych panujących w kraju.
W tzw. epoce ptolemejskiej (332 – 30 p.n.e.) występowały trzy warstwy prawa:
Przy zaistniałej troistości porządków prawnych podstawowym problemem było określenie wzajemnych stosunków między nimi oraz stosowanie prawa w praktyce. Za panowania Ptolemeusza II Filadelfosa przyjęto kryterium językowe – dla ludności posługującej się językiem egipskim (demotycznym) właściwe były sądy kapłanów egipskich (laokrytów), zaś dla ludności mówiącej po grecku sądy królewskie (dikasteria). Właściwość sądu określał również język sporządzonego dokumentu.
Ważnym źródłem poznania prawa egipskiego tego okresu jest Kodeks z Hermopolis z III w. p.n.e. Nie była to kodyfikacja prawa w dzisiejszym rozumieniu, a bardziej zbiór formularzy przykładowych czynności prawnych, dążący jednak ku wypracowaniu bardziej abstrakcyjnych pojęć prawnych.
Egipt rzymsko-bizantyjski (30 p.n.e. – 642 n.e.).
W 30 p.n.e. Egipt stał się jedną z rzymskich prowincji, a obok dotychczasowych porządków prawnych pojawiły się nowe. W zakresie prawa publicznego Egipt zaczął podlegać prawu rzymskiemu, pojawiło się prawo prowincjonalne, kształtowane przez edykty namiestników. Rzymskie władze zastrzegły sobie jurysdykcję w sprawach większej wagi, szczególnie tych dotyczących państwa rzymskiego oraz wyłączne prawo orzekania kary śmierci ("ius gladii"). Ludność rzymska zamieszkała w Egipcie podlegała prawu rzymskiemu. W przypadku prawa prywatnego można mówić o kontynuacji dotychczasowych praw lokalnych. Dyskusyjny pozostaje problem romanizacji tych praw pod wpływem prawa rzymskiego.
Wydarzeniem przełomowym dla kształtowania się prawa w Egipcie rzymskim była "Constitutio Antoniniana" z 212 r., nadająca obywatelstwo rzymskie wszystkim mieszkańcom prowincji, a więc również Egipcjanom. W ten sposób mieszkańcy Egiptu, zarówno Grecy, jak i Egipcjanie, zaczęli podlegać prawu rzymskiemu. Doprowadziło to do stopniowego zaniku praw i zwyczajów lokalnych.
Po podziale Cesarstwa w 395 r. Egipt stał się częścią Ces. Wschodniorzymskiego, a dalszy rozwój jego kultury (również prawnej) przebiegał pod silnym wpływem kultury bizantyjskiej i chrześcijańskiej. Prawem obowiązującym stało się prawo rzymskie ulegającej procesowi tzw. wulgaryzacji prawa. Od 534 w całym państwie bizantyjskim zaczęła obowiązywać kodyfikacja justyniańska. W 642 podbój Egiptu przez Arabów włączyło kraj do świata muzułmańskiego. Datę tę można uznać za koniec Egiptu starożytnego, a początek Egiptu arabskiego, w którym zaczęła funkcjonować już nowa, arabska kultura prawna.

</doc>
<doc id="1925426" url="https://pl.wikipedia.org/wiki?curid=1925426" title="REDOC">
REDOC

REDOC – rodzina szyfrów symetrycznych opracowana przez Michaela Wooda. Wszystkie operacje w obu algorytmach operują na bajtach w związku z czym doskonale nadają się do implementacji programowych. Zarówno REDOC I, jak i REDOC II są opatentowane w Stanach Zjednoczonych.
"REDOC II" jest szyfrem blokowym operujący na 80-bitowych blokach i wykorzystujący do szyfrowania 160-bitowy klucz; składa się z 10 cykli i do wykonywania operacji na danych wykorzystuje tablice zależne od klucza oraz tekstu jawnego.
"REDOC III" jest szyfrem strumieniowym operujący na 80-bitowych blokach i wykorzystujący do szyfrowania klucz zmiennej długości, długość klucza jest jednak ograniczona do 20480 bitów. Jedyną operacją wykonywaną w algorytmie jest suma modulo 2 bajtów wiadomości z bajtami klucza.

</doc>
<doc id="1925430" url="https://pl.wikipedia.org/wiki?curid=1925430" title="Vilson Blloshmi">
Vilson Blloshmi

Vilson Sami Blloshmi (ur. 18 marca 1948 we wsi Bërzeshta k. Librazhdu, zm. 17 lipca 1977 w Përroin e Firarit) – albański poeta.
Życiorys.
Po ukończeniu w 1966 nauki w szkole pedagogicznej w Elbasanie pracował w szkole w Librazhdzie jako nauczyciel. W tym czasie zajmował się także tłumaczeniem na język albański francuskich poetów dekadentów, a także dramatów Victora Hugo. Pisał także własne utwory. Wskutek donosów został zmuszony do odejścia ze szkoły i podjęcia pracy w tartaku w Stravaju. W latach 1958-1970 odbywał służbę wojskową. Po jej zakończeniu pracował w wiejskiej kooperatywie jako drwal.
Pretekstem do jego zatrzymania stał się wiersz "Sahara", który był alegorią Albanii, pozbawionej przyjaciół, w której zapanowała pustka. Śledztwo prowadzono w więzieniu w Tiranie, a następnie w Librazhdzie - w trakcie śledztwa Blloshmi był torturowany. W 1977 stanął przed sądem oskarżony o sabotaż i agitację przeciwko władzy ludowej. W toku procesu udowadniano tezę, że istniała grupa antypaństwowa, wywodząca się z Berzeshta (miał działać w niej także brat Blloshmiego - Bedri).
Na podstawie art. 73 par. 1 albańskiego kodeksu karnego w dniu 13 czerwca 1977 Sąd Okręgowy w Librazhdzie skazał Vilsona Blloshmiego na karę śmierci. Wyrok został potwierdzony przez trybunał karny Sądu Najwyższego, a prezydium Zgromadzenia Ludowego nie skorzystało z prawa łaski. 17 lipca 1977 został rozstrzelany wraz z innym poetą Gencem Leką. Wyrok wykonano w górach, położonych 10 km od Librazhdu.
Był żonaty, miał córkę Enrietę. W 2006 otrzymał honorowe obywatelstwo Librazhdu. W maju 2010 został odznaczony pośmiertnie przez Prezydenta Republiki Albanii Orderem Nderi i Kombit (Honor Narodu). Pomnik poświęcony zamordowanym poetom znajduje się w centrum Librazhdu. Imię poety nosi jedna z ulic w północno-wschodniej części Tirany. W 2008 ukazał się nakładem wydawnictwa Almera zbiór utworów Blloshmiego, w opracowaniu Sadika Bejko.

</doc>
<doc id="1925432" url="https://pl.wikipedia.org/wiki?curid=1925432" title="Most Brodzki">
Most Brodzki

Most Brodzki ("Weistritz Brücke"), to most we Wrocławiu stanowiący przeprawę nad rzeką Bystrzyca. Most położony jest w ciągu Ulicy Janowskiej. Łączy osiedle Pracze Odrzańskie z terenem osiedla Janówek, zapewniając komunikację drogową między innymi dla Wrocławskiej Oczyszczalni Ścieków. Jest to ostatnia przeprawa na tej rzece przed jej ujściem do Odry
. Przy moście zlokalizowano wodowskaz.
Obecny most wybudowany w 1967 roku to konstrukcja trójprzęsłowa wykonana z kablobetonu prefabrykowanego typu WBS, dźwigary swobodnie podparte, przykryte płytą żelbetową. Nawierzchnia mostu bitumiczna. Długość mostu wynosi 56,4 m, a jego szerokość 11,5 m (w tym 9,0 m to jezdnia oraz dwa chodniki po obu stronach mostu 1,25 m każdy). Dopuszczalna masa pojazdu 15 t.

</doc>
<doc id="1925434" url="https://pl.wikipedia.org/wiki?curid=1925434" title="Sebastian Edathy">
Sebastian Edathy

Sebastian Edathy (ur. 5 września 1969 w Hanowerze) – niemiecki polityk.
Życiorys.
Edathy urodził się w Hanowerze, jako syn Niemki i imigranta z Kerali w Indiach. Z wykształcenia jest socjologiem.
Należy do SPD. Został wybrany posłem do Bundestagu w wyborach 1998 oraz ponownie w 2009. Był przewodniczącym Parlamentarnej Komisji Spraw Wewnętrznych. Wszedł do koalicji parlamentarnej, tzw. wielka koalicja CDU/CSU-SPD, popierającej rząd Angeli Merkel. 7 lutego 2014 złożył mandat poselski na krótko przed opublikowaniem informacji o prowadzonym w stosunku do niego postępowaniu w związku z podejrzeniem o posiadanie materiałów zawierających pornografię dziecięcą. Sprawa wywołała tzw. „aferę Edathy’ego”.

</doc>
<doc id="1925438" url="https://pl.wikipedia.org/wiki?curid=1925438" title="Porsche Supercup 2010">
Porsche Supercup 2010

Porsche Supercup 2010 – osiemnasty sezon Porsche Supercup, który rozpoczął się 13 marca w Bahrajnie a zakończył 12 września we Włoszech po dziesięciu wyścigach. Po raz pierwszy w tych zawodach uczestniczył także polski zespół Verva Racing Team.

</doc>
<doc id="1925443" url="https://pl.wikipedia.org/wiki?curid=1925443" title="Na Wysokim">
Na Wysokim

Na Wysokim – zalesiony szczyt o wysokości 586 m n.p.m., na Pogórzu Przemyskim, w Paśmie Wysokiego.

</doc>
<doc id="1925446" url="https://pl.wikipedia.org/wiki?curid=1925446" title="Wieża Mazurska (Bociania) w Brodnicy">
Wieża Mazurska (Bociania) w Brodnicy

Wieża Mazurska – zabytek z czasów zakonu krzyżackiego w Brodnicy, w Polsce. Początek budowy Wieży Mazurskiej datuje się na pierwszą połowę XIV wieku. Wzniesiono ją zapewne przy okazji budowy murów miejskich w latach 1310-40. Pierwotnie stanowiła część składową "Bramy Mazurskiej", obecnie nieistniejącej. Około roku 1370 dokonano nadbudowy aby poprawić jej warunki obronne.
Wieża liczy 30 m wysokości, została wzniesiona z cegły. W dolnych partiach jest czworoboczna, na wysokości pierwszego piętra przechodzi w ośmiobok. Przez mieszkańców Brodnicy zwana jest "Bocianią", z powodu usytuowanego dawniej na jej szczycie bocianiego gniazda.
W latach 1964-65 jej wnętrze zaadaptowano na Hotel Turystyczny "Pod bocianem". Obecnie mieści się w niej punkt informacji turystycznej oraz siedziba Miejskiego Oddziału PTTK.

</doc>
<doc id="1925447" url="https://pl.wikipedia.org/wiki?curid=1925447" title="Achacjusz z Melitene (zm. ok. 438)">
Achacjusz z Melitene (zm. ok. 438)

Achacjusz z Melitene, również Achacjusz Meliteński, ros. "Акакий Мелитинский" (ur. ok. 370 w Melitene, zm. ok. 435-438 w Melitene) – biskup Melitene (obecnie Malatya), cudotwórca, wspominany w liturgii przez Cerkiew prawosławną na równi ze świętymi.
Życiorys.
Achacjusz urodził się w pobożnej rodzinie w armeńskim mieście "Melitene". Jego rodzice byli długo bezdzietni i modląc się o dziecko, obiecali poświęcić je Bogu. Na nauki oddali go ówczesnemu biskupowi Melitene – świętemu Otrie, który był zdecydowanym zwolennikiem ortodoksji. Kiedy Macedonię ogarnęła herezja, Otrie bronił doktryny Ducha Świętego, jako trzeciej osoby Trójcy Świętej, współistniejącej i niepodzielnej (na Soborze I w 381).Po śmierci Otrija, na katedrę biskupią miasta wyniesiono Achacjusza.
Achacjusz Meliteński był członkiem Rady Ekumenicznej Soboru Efeskiego w 431 roku, na którym utrzymano wyznanie prawosławne w dwóch naturach (boskiej i ludzkiej): Zbawiciela i Jego Niepokalanego Narodzenia.
Kult.
W ikonografii przedstawiany jest jako starzec w stroju świętych z Ewangelią w ręku.
Wspomnienie wielebnego Achacjusza Meliteńskiego w Cerkwi prawosławnej obchodzone jest 17/30 kwietnia tj. 30 kwietnia według kalendarza gregoriańskiego.
Nie należy go mylić ze Świętym Achacjuszem z Melitene zm. w III wieku.

</doc>
<doc id="1925448" url="https://pl.wikipedia.org/wiki?curid=1925448" title="Rewolucja w Asturii 1934">
Rewolucja w Asturii 1934

Rewolucja w Asturii 1934 – ruch rewolucyjny, który trwał od 5 do 19 października 1934 roku w północnej Hiszpanii (Asturii).
Przyczyny.
Bunt został wywołany pod wpływem wielu czynników. Przyczyną pośrednią buntu była między innymi słaba sytuacja gospodarczo-ekonomiczna Hiszpanii spowodowana globalnym kryzysem, a co za tym idzie wzrost bezrobocia i utrudnienia związane z emigracją. W związku z problemami na rynku pracy, klasa robotnicza zaczęła wyznawać ideologie socjalistyczne, co doprowadziło do wzrostu popularności związków zawodowych i partii lewicowych.
Przyczyną bezpośrednią były wybory i związane z nimi problemy polityczne. Po fali strajków i manifestacji w strefach uprzemysłowionych, prezydent republiki Alcalá Zamora ogłosił nowe wybory, które odbyły się w listopadzie 1933 roku. Sukces odniosły partie centro-prawicowe, które stworzyły silną koalicję (Akcja Ludowa – Acción Popular i Partia Liberalno-Demokratyczna – Partido Liberal-Demócrata). Hiszpańska Socjalistyczna Partia Robotnicza (Partido Socialista Obrero Español) otrzymała mało miejsc w parlamencie, ale razem z Powszechnym Związkiem Robotników (Unión General de Trabajadores) nie popierała decyzji nowego rządu.
Alcala Zamora był zadowolony z wyników wyborów, ponieważ CEDA (jej liderem był Jose Maria Gil-Robles) nie otrzymała bezwzględnej większości. Zezwolono więc na utworzenie rządu Alejandra Lerrouksa (umiarkowany centrolewicowy republikanin), jednak poparcie CEDA było niezbędne do prowadzenia dalszych rządów. W roku 1934 CEDA postawiła Lerrouksowi ultimatum: jego rząd zyska dalsze poparcie, jeśli włączy do niego parlamentarzystów z CEDA. Lerroux był zmuszony do przystania na te warunki, co zaniepokoiło lewicę. PSOE obawiała się represji i faszystowskiego rządu. Powszechny Związek Robotników ogłosił strajk generalny. Decyzja ta była nieprzemyślana i strajk okazał się porażką. Terytoriami zaangażowanymi w strajk były tylko Katalonia i Asturia, jednak wydarzenia o większej wadze miały miejsce w Asturii.
Przebieg rewolucji.
Asturia, jako region uprzemysłowiony, posiadała duży odsetek robotników wyznających ideologie socjalistyczne. Powszechny Związek Robotników cieszył się tam dużą popularnością. Ruch rewolucyjny zaczął się 5 października 1934 roku od buntu w kopalni węgla. Robotnicy zajęli kopalnię, aby pozyskiwać z niej dynamit. Centrum rewolucji stało się miasto Turón. Rewolucjoniści utworzyli nawet własne organizacje, takie jak Informacja Rewolucyjna (Información Revolucionaria), Zarząd Przemysłowy (Gestión Industrial), Służba Sanitarna (Sanidad) i Transport (Los Transportes). Robotnicy ustanowili również własne reformy regionalne, odpowiadające założeniom socjalizmu – zniesienie własności prywatnej czy zastąpienie waluty bonami. W celu kontynuowania działań zbrojnych przebudowali też fabryki przemysłowe na fabryki broni (produkcja bomb i wozów pancernych). 6 października zajęli Oviedo – punkt zarówno strategiczny, jak i symboliczny. Jednocześnie rozpoczęto walkę z Kościołem, mordowano księży katolickich i zniszczono 58 kościołów. Za symbol prześladowań Kościoła uznano pomordowanie zakonników z zakonu braci szkolnych, którzy prowadzili szkołę w Turón. Robotnicy zamordowali łącznie około 260 osób. Po powstaniu nasiliły się represje wobec socjalistów, komunistów i anarchistów.
Generałowie López Ochoa i Francisco Franco (późniejszy dyktator) wraz ze swoimi wojskami opanowali powstanie: w ciągu dwóch tygodni bunt został krwawo spacyfikowany. Najbardziej ucierpiało Oviedo, niszczone przez wojska republiki i samych rewolucjonistów (unikatowe zbiory biblioteczne Uniwersytetu, teatr Campoamor, katedra). Po tych wydarzeniach Asturia przybrała miano „czerwonej”. W pacyfikacji zginęło wielu cywili, gdyż oficerowie pacyfikujący rebelię nakazali traktować miasto jako "wrogie" (tak jak podczas wojen zagranicznych).

</doc>
<doc id="1925449" url="https://pl.wikipedia.org/wiki?curid=1925449" title="Kampen (ujednoznacznienie)">
Kampen (ujednoznacznienie)

1 miasto w Holandii:
1 gmina w Niemczech:

</doc>
<doc id="1925455" url="https://pl.wikipedia.org/wiki?curid=1925455" title="Peter Sagan">
Peter Sagan

Peter Sagan (ur. 26 stycznia 1990 w Żylinie) – słowacki kolarz szosowy, górski i przełajowy, zawodnik drużyny TotalEnergies. Mistrz świata w kolarstwie szosowym (2015–2017) oraz mistrz świata juniorów w kolarstwie górskim (2008).
Jego starszy brat, Juraj Sagan, również jest kolarzem.
Kariera.
Sukcesy odnosi od 2007, w którym został dwukrotnym mistrzem Słowacji juniorów – w wyścigu przełajowym i szosowym, jak również dwukrotnym brązowym medalistą mistrzostw Europy juniorów – w wyścigu przełajowym i górskim. W 2008 zdobył mistrzostwo świata juniorów w kolarstwie górskim w konkurencji cross country, mistrzostwo Europy juniorów w tej samej konkurencji oraz srebrny medal w mistrzostwach świata juniorów w cyclo-crossie.
W 2010 podpisał swój pierwszy profesjonalny kontrakt z drużyną Liquigas-Doimo, dzięki czemu mógł zaprezentować swoje umiejętności w wyścigach ProTour. Wygrał dwa etapy i zieloną koszulkę (lidera klasyfikacji punktowej) w Paryż-Nicea, jeden etap w Tour de Romandie oraz dwa etapy i zieloną plus białą koszulkę (lidera klasyfikacji młodzieżowej) w Tour of California. 
W sezonie 2011 do dotychczasowych sukcesów Sagan dołożył kolejne. Wygrał etap i klasyfikację punktową w Tour of California, potem dwa etapy i klasyfikację punktową w Tour de Suisse. Na początku sierpnia odniósł zwycięstwo w Tour de Pologne, w którym wygrał też dwa etapy i klasyfikację punktową. Po przedostatnim etapie w Bukowinie Tatrzańskiej stracił na krótko prowadzenie w klasyfikacji generalnej na rzecz ubiegłorocznego zwycięzcy Daniela Martina, jednak dzięki bonifikacie za drugie miejsce na ostatnim etapie w Krakowie ostatecznie odzyskał żółtą koszulkę. Po wyścigu przyznał, że był to jego największy sukces w dotychczasowej karierze.. Kilka tygodni później wygrał trzy etapy Vuelta a España.
W 2012 wygrał etap w Tirreno-Adriático,a następnie pięć z ośmiu etapów Tour of California i cztery z dziewięciu etapów Tour de Suisse. W lipcu 2012 zadebiutował w Tour de France, w którym wygrał trzy etapy i klasyfikację punktową. Następnie w latach 2013, 2014, 2015, 2016, 2018 i 2019 powtórzył ten sukces i zdobywał zieloną koszulkę.

</doc>
<doc id="1925458" url="https://pl.wikipedia.org/wiki?curid=1925458" title="Nobuyuki Kojima">
Nobuyuki Kojima

 – japoński piłkarz, reprezentant kraju grający na pozycji bramkarza.
Kariera klubowa.
Kojima swoją przygodę z futbolem rozpoczął w 1981, szkoląc się w Niijima Gakuen High School. Od 1984 do 1987 studiował na Doshisha University. Po ukończeniu studiów został zawodnikiem Fujita Industries. Przez 6 sezonów gry w tym zespole tylko 14 razy zagrał w pierwszym składzie. Po zmianie nazwy na Bellmare Hiratsuka, Kojima stał się podstawowym bramkarzem. Bellmare zaczęło odnosić sukcesy, a pierwszym z nich był Puchar Cesarza zdobyty w 1994. W następnym sezonie Bellmare wygrało Azjatycki Puchar Zdobywców Pucharów, mając w składzie takich zawodników jak Akira Narahashi czy Hidetoshi Nakata. Kojima występował w Bellmare Hiratsuka do 1998, rozgrywając 172 spotkania w jego barwach.
W 1999 przeniósł się do Avispa Fukuoka, zespołu grającego na poziomie J1 League. Przez 3 sezony zagrał w 68 spotkaniach Avispy. Od 2002 bronił barw drużyny Thespa Kusatsu. W ciągu trzech sezonów zanotował wraz z zespołem awans o trzy klasy rozgrywkowej, z piątej ligi do J2 League. Po sezonie 2005 Kojima zakończył karierę piłkarską.
Kariera reprezentacyjna.
Kojima po raz pierwszy w reprezentacji Japonii zagrał 6 czerwca 1995 w meczu przeciwko reprezentacji Brazylii, przegranym 0:3. Był w kadrze na Puchar Konfederacji 1995 oraz Puchar Azji 1996. Na obu tych turniejach nie zagrał w żadnym spotkaniu. Został powołany także na turniej finałowy Mistrzostw Świata 1998. Na turnieju rozgrywanym we Francji pełnił rolę rezerwowego bramkarza.
Po raz ostatni w reprezentacji zagrał 19 lutego 1996 w meczu przeciwko Polsce, wygranym 5:0. Łącznie Nobuyuki Kojima w latach 1995–1996 wystąpił w 4 spotkaniach reprezentacji Japonii.
Sukcesy.
Shonan Bellmare

</doc>
<doc id="1925459" url="https://pl.wikipedia.org/wiki?curid=1925459" title="Krztów">
Krztów

Krztów – zalesiony szczyt o wysokości 533 m n.p.m., na Pogórzu Przemyskim.

</doc>
<doc id="1925462" url="https://pl.wikipedia.org/wiki?curid=1925462" title="Hroszówka (szczyt)">
Hroszówka (szczyt)

Hroszówka – zalesiony szczyt o wysokości 496 m n.p.m., na Pogórzu Przemyskim, w Paśmie Krztowa.

</doc>
<doc id="1925464" url="https://pl.wikipedia.org/wiki?curid=1925464" title="Góra Iskańska">
Góra Iskańska

Góra Iskańska – szczyt o wysokości 379 m n.p.m., na Pogórzu Przemyskim, w Paśmie Kruszelnicy.

</doc>
<doc id="1925467" url="https://pl.wikipedia.org/wiki?curid=1925467" title="Mistrzostwa Europy w Wioślarstwie 2008 - czwórka bez sternika wagi lekkiej mężczyzn">
Mistrzostwa Europy w Wioślarstwie 2008 - czwórka bez sternika wagi lekkiej mężczyzn

Czwórka bez sternika wagi lekkiej mężczyzn (LM4-) – konkurencja rozgrywana podczas Mistrzostw Europy w Wioślarstwie 2008 w Atenach między 19 a 20 września.

</doc>
<doc id="1925468" url="https://pl.wikipedia.org/wiki?curid=1925468" title="Jawornik (457 m)">
Jawornik (457 m)

Jawornik – zalesiony szczyt o wysokości 457 m n.p.m., na Pogórzu Przemyskim.

</doc>
<doc id="1925469" url="https://pl.wikipedia.org/wiki?curid=1925469" title="Diecezja Metzu">
Diecezja Metzu

Diecezja Metzu – diecezja Kościoła rzymskokatolickiego we wschodniej Francji. Nie należy do żadnej metropolii, lecz podlega bezpośrednio Stolicy Apostolskiej. Diecezja powstała w III wieku, a obecny kształt terytorialny uzyskała w roku 1822.

</doc>
<doc id="1925471" url="https://pl.wikipedia.org/wiki?curid=1925471" title="Łubienka">
Łubienka

Łubienka – szczyt o wysokości 453 m n.p.m., na Pogórzu Przemyskim, w Paśmie Kruszelnicy.

</doc>
<doc id="1925473" url="https://pl.wikipedia.org/wiki?curid=1925473" title="Luník IX">
Luník IX

Luník IX – osiedle romskie (enklawa biedy) będące częścią Koszyc na Słowacji (powiat Koszyce II). Położone na wzgórzu na południowy zachód od centrum Koszyc. Sąsiaduje z osiedlami Barca, Juh, Myslava, Pereš oraz Západ.
Nazwa.
Nazwa Luník to określenie części trzeciego co do wielkości osiedla na Słowacji – Nové Mesto, które składa się z ośmiu takich części (Luník I-VIII). Po ukończeniu budowy tychże, nastąpiła budowa eksperymentalnego Luníka IX, który jednak znajdował się w znacznej odległości od innych Luníków. Luník IX nie jest uważany za część Novégo Mesta i zgodnie z Ustawą Rady Narodowej Republiki Słowackiej z dnia 1 października 1990 w sprawie miasta Koszyce 401/1990 Zb. jest odrębną częścią miasta z własnym samorządem.
Historia.
Osiedle zostało pierwotnie wymyślone i wybudowane w latach 70. XX w., jako osiedle typu ABC, które miało stanowić miejsce zamieszkania dla żołnierzy (A – armia), milicjantów (B – bezpieczeństwo) i nielicznych Romów (C – Cyganie). Jednak metraż izb był tu znacznie większy, niż słowacki standard dla tamtych czasów, co powoduje podejrzenia, że z góry przeznaczone było do zasiedlenia przez rodziny bardzo wielodzietne. W latach 1981–1989 odsetek Romów osiągnął połowę mieszkańców osiedla (około 2000 osób). Wysiedlono tu m.in. Romów, którzy nielegalnie zamieszkiwali rewitalizowaną koszycką starówkę. W 1995 powstała koncepcja stworzenia na Luníku dzielnicy dla osób nieprzystosowanych społecznie, niepłacących czynszu itp. Obecnie zamieszkują tutaj prawie wyłącznie Romowie, a osiedle jest ogromnym problemem społecznym dla miasta i zaczynem wielu niepokojów.
W 2008 władze Koszyc postanowiły wyburzyć dwa z bloków, z uwagi na zaburzenia statyki obiektów. W 2012 zostały wyburzone kolejne trzy bloki, a w 2014 kolejny budynek. Liczba mieszkań na osiedlu w 2014 roku wynosiła 408 w stosunku do 666 w roku 2008.
Demografia.
Osiedle stanowi największe słowackie skupisko ludności romskiej i prawdopodobnie największą tego rodzaju dzielnicę w Europie. W 2005 na osiedlu żyło około 5300 osób (z czego 4400 oficjalnie), a 2200 z nich to były dzieci. Rodzi się tam 150–170 dzieci rocznie, śmiertelność noworodków wynosi 5%.
Charakterystyka.
Osiedle ma bardzo niskie standardy życia: media takie jak gaz, elektryczność czy woda zostały odcięte, ponieważ Romowie nie płacili za ich użytkowanie. Przez zalegające śmieci oraz palenie w piecach czym popadnie, również standardy zdrowotne są niskie, a choroby takie jak biegunka, świerzb, wszawica, zapalenie wątroby i zapalenie opon mózgowych są powszechne. Bezrobocie na osiedlu jest bliskie 100%. Na obszarze osiedla istnieje jedna szkoła i jedno przedszkole.
Luník IX obsługiwany jest przez linię autobusową numer 11, która zatrzymuje się tylko na wybranych przystankach autobusowych. Wejście do autobusu jest dozwolone tylko przez drzwi przednie. Z powodu częstych ataków agresywnych mieszkańców, kierowcy autobusów jeżdżący na linii otrzymują dodatkowe bonusy pieniężne za ryzyko w pracy.

</doc>
<doc id="1925475" url="https://pl.wikipedia.org/wiki?curid=1925475" title="Michael Sela">
Michael Sela

Michael Sela (hebr. מיכאל סלע, ur. 2 marca 1924 w Tomaszowie Mazowieckim jako Mieczysław Salomonowicz, zm. 27 maja 2022) – izraelski chemik, biochemik i immunolog, profesor Zakładu Immunologii w Instytucie Naukowym Weizmana, dyrektor i rektor tej uczelni, profesor kontraktowy licznych uczelni amerykańskich, autor wielu patentów, badacz nagrodzony wieloma nagrodami.
Stosunki rodzinne.
Michael Sela (Mieczysław Salomonowicz) pochodzi ze znanej rodziny Salomonowiczów z Piotrkowa Trybunalskiego i Tomaszowa Mazowieckiego. Jest synem Jakuba Salomonowicza (1891–1954), przemysłowca tomaszowskiego, i Rywki z Aleskowskich (ur. 1891). Jego dziadek Mordka Salomonowicz (1858–1915), który w Tomaszowie Mazowieckim osiedlił się w roku 1875, należał do przodujących i najbogatszych fabrykantów. Jego babka Chaja Salomonowiczowa (1859–1930) wywodziła się z tomaszowskiej rodziny Marchewów.
Ciotką Mieczysława Salomonowicza była Stefania z Marchewów Tuwimowa, żona Juliana Tuwima, która także pochodziła z rodziny tomaszowskich Marchewów. Ilekroć Tuwimowie (po roku 1919) odwiedzali Tomaszów, tylekroć (do roku 1935) mieszkali w domu Salomonowiczów. Wedle tradycji rodzinnej tekst poetycki Tuwima skierowany do żony: "A może byśmy tak, jedyna, / Wpadli na dzień do Tomaszowa? / Może tam jeszcze zmierzchem złotym / Ta sama cisza trwa wrześniowa" odnosi się do jednej z wizyt Tuwimów w mieszkaniu Salomonowiczów (tekst ten spopularyzowała w piosence Ewa Demarczyk). We wrześniu 1939 roku po ucieczce z Polski do Rumunii Tuwimowie przez trzy tygodnie mieszkali u Jakuba Salomonowicza w Bukareszcie.
24 marca 1949 roku w Tel Awiwie Sela ożenił się z Margalit Liebman (1925–1975), córką Zeliga i Lei. Po śmierci pierwszej żony ożenił się po raz drugi w roku 1976 z Sarą z domu Kika. Ma trzy córki: Irit (ur. 1949) i Orlee (ur. 1953) z pierwszego małżeństwa, Tamar (ur. 1978) z drugiego. Ma pięcioro wnucząt.
Edukacja.
W Tomaszowie pobierał pierwsze nauki w zakresie chederu i szkoły powszechnej. Dopiero w szkole nauczył się języka polskiego, którego mimo długoletniego pobytu poza granicami Polski nigdy nie zapomniał. W roku 1935 w wieku jedenastu lat opuścił rodzinne miasto i Polskę, osiedlając się wraz z rodziną w Bukareszcie (Rumunia). Naukę w zakresie szkoły średniej pobierał w gimnazjum publicznym w Bukareszcie, a następnie w Gimnazjum Polskim w miejscowości Krajowa. Tam w roku 1940 uzyskał świadectwo maturalne. Z powodu nasilających się ruchów faszystowskich w Rumunii rodzina Salomonowiczów zdecydowała się przesiedlić do Palestyny. W lutym 1941 roku dotarł na ziemi przodków. Od roku 1941 studiował chemię na Uniwersytecie Hebrajskim w Jerozolimie. Studia te ukończył w roku 1946, uzyskując tytuł magistra nauk chemicznych. W latach 1947–48 studiował chemię na Uniwersytecie Genewskim w Szwajcarii.
Praca zawodowa i naukowa.
W latach 1950–1963 pracował w Zakładzie Biofizyki Instytutu Naukowego Chaima Weizmana w Rechowot (Izrael). Praca naukowa na tej uczelni wyższej zaowocowała licznymi publikacjami.
W roku 1954 na Uniwersytecie Hebrajskim w Jerozolimie uzyskał stopień naukowy doktora na bazie prac prowadzonych w Instytucie Naukowym Weizmana. W latach 1963–1975 był kierownikiem nowo utworzonego Zakładu Immunologii Chemicznej. W latach 1970–1973 pełnił funkcję dziekana Wydziału Biologicznego. W latach 1970–71 był wicerektorem, a w latach 1975–1985 rektorem uczelni. W roku 1966 został profesorem immunologii ("W. Garfield Weston Professor of Immunology"). Profesorem zwyczajnym został w roku 1985. Jest członkiem licznym towarzystw naukowych. Od roku 1998 jest członkiem Polskiej Akademii Umiejętności.
Opublikował ponad 800 artykułów, rozdziałów, książek z zakresu immunologii, biochemii i chemii molekularnej.
Dokonania i osiągnięcia naukowe.
Najważniejsze dokonania profesora Seli dotyczą immunologii, zwłaszcza zaś badań nad syntetycznymi antygenami, molekułami, które nakłaniają system immunologiczny do reakcji, do odpowiedzi odpornościowej. Badania te doprowadziły do wyjaśnienia podstawowych zjawisk immunologicznych i odkrycia genetycznej kontroli oddziaływania immunologicznego, a następnie do stworzenia szczepionek opartych na metodach syntetycznych. Kierując swe badania ku medycynie i funkcjonalnemu wykorzystaniu odkrytych zjawisk, profesor Sela starał się wykorzystać wykryte zjawiska do zwalczania chorób autoimmunologicznych. Był jednych z pierwszych uczonych, którzy wprowadzili i wyzyskali syntetyczne polipeptydy jako antygeny.
Dokonania i osiągnięcia profesora Seli zostały nagrodzone licznymi nagrodami, w tym Nagrodą Wolfa w dziedzinie medycyny (1998).

</doc>
<doc id="1925476" url="https://pl.wikipedia.org/wiki?curid=1925476" title="Bodnarów">
Bodnarów

Bodnarów – zalesiony szczyt o wysokości 481 m n.p.m., na Pogórzu Przemyskim.

</doc>
<doc id="1925479" url="https://pl.wikipedia.org/wiki?curid=1925479" title="Wyższa Szkoła Filologii Hebrajskiej w Toruniu">
Wyższa Szkoła Filologii Hebrajskiej w Toruniu

Wyższa Szkoła Filologii Hebrajskiej w Toruniu – była uczelnia niepubliczna działająca w Toruniu w latach 2009–2016.
Historia.
Uczelnia została utworzona w 2009 roku przez Prowincję Świętego Franciszka z Asyżu Zakon Braci Mniejszych Franciszkanów w Polsce. Miała uprawnienia do prowadzenia studiów licencjackich na kierunku filologia. W 2016 roku zawiesiła swoją działalność z powodu zbyt niskiej liczby studentów.
Po likwidacji szkoły zgromadzona w niej kolekcja judaików została przekazana w depozyt do Biblioteki Diecezjalnej w Toruniu.
Kierunki nauczania.
Uczelnia dawała możliwość podjęcia studiów stacjonarnych pierwszego stopnia na kierunku Filologia, w ramach specjalizacji filologia hebrajska.
Szkoła umożliwiała również kształcenie podyplomowe na kierunkach takich jak:

</doc>
<doc id="1925480" url="https://pl.wikipedia.org/wiki?curid=1925480" title="Bosaczka">
Bosaczka

Bosaczka – zalesiony szczyt o wysokości 455 m n.p.m., na Pogórzu Przemyskim w Masywie Piaskowej. Przez szczyt przebiega niebieski szlak turystyczny Rzeszów - Grybów.

</doc>
<doc id="1925482" url="https://pl.wikipedia.org/wiki?curid=1925482" title="Morochów (szczyt)">
Morochów (szczyt)

Morochów – zalesiony szczyt o wysokości 449 m n.p.m., na Pogórzu Przemyskim.

</doc>
<doc id="1925483" url="https://pl.wikipedia.org/wiki?curid=1925483" title="Sawwa Mamontow">
Sawwa Mamontow

Sawwa Iwanowicz Mamontow (ros. Са́вва Ива́нович Ма́монтов) (ur. 15 października 1841 w Jałutorowsku w guberni tobolskiej, zm. 6 kwietnia 1918 w Moskwie) – rosyjski przedsiębiorca i mecenas sztuki. 
Urodził się w bogatej rodzinie kupieckiej w Jałutorowsku na zachodniej Syberii. W roku 1849 rodzina jego przeniosła się do Moskwy. Po ukończeniu szkoły średniej zapragnął poświęcić się sztukom plastycznym, lecz na żądanie ojca musiał zająć się handlem. Studiował inżynierię górniczą w Sankt Petersburgu oraz prawo na Uniwersytecie Moskiewskim.
Ojciec Sawwy, Iwan Fiodorowicz Mamontow zajmował się budową linii kolejowych, był współzałożycielem Towarzystwa Kolei Moskiewsko-Jarosławskiej.
Na polecenie ojca przeniósł się Sawwa Mamontow do Baku, gdzie objął zarząd przedsiębiorstwa handlu jedwabiami. Jednak nie przestał interesować się sztuką. W roku 1864 wyjechał na kilka lat do Włoch, gdzie rozpoczął naukę malarstwa i śpiewu. Tam poznał swoją przyszłą żonę, Jelizawetę Sapożnikową i ożenił się z nią rok później. 
Po powrocie do Moskwy zamieszkał w domu przy Sadowym Pierścieniu, który stał się miejscem spotkań młodych przeważnie artystów, w tym Ilję Riepina, Walentina Sierowa i Wiktora Wasniecowa. 
W roku 1870 nabył Mamontow posiadłość w Abramcewie 60 km na północny wschód od Moskwy i założył tam pracownię plastyczną, znaną też poza granicami Rosji. Wśród zaproszonych artystów było wielu przedstawicieli postępowych kierunków w sztuce rosyjskiej.
Po zgonie ojca w roku 1869 Sawwa Mamontow zmuszony był poświęcić więcej czasu sprawom przedsiębiorstwa, nie rezygnując jednak z mecenatu artystycznego. W 1872 roku objął stanowisko dyrektora Towarzystwa Kolei Moskiewsko-Jarosławskiej. W roku 1875 wygrał przetarg na budowę 400-kilometrowej linii kolejowej, prowadzącej do Zagłębia Donieckiego. W latach 90. przedłużył linię Moskwa-Jarosław do Wołogdy i Archangielska. 
W 1897 rok założył fabrykę wagonów kolejowych w mieście Mytiszczi pod Moskwą. 
W latach dziewięćdziesiątych XIX wieku zaczęły się trudności wynikłe z niefortunnych inwestycji, co doprowadziło w roku 1899 do niewypłacalności. Mamontow trafił nawet na kilka miesięcy do więzienia, został jednak zwolniony z braku dowodów. 
Mamontow nadal wspierał artystów związanych z Abramcewem, musiał jednak zamieszkać w skromnym domu w pobliżu Dworca Sawiołowskiego. Nie utracił posiadłości w Abramcewie, stanowiącej własność jego żony.
W kilka miesięcy po jego śmierci Abramcewo zostało przez władze bolszewickie upaństwowione i przekształcone w muzeum, kierowane początkowo przez córkę Mamontowa, Aleksandrę.

</doc>
<doc id="1925486" url="https://pl.wikipedia.org/wiki?curid=1925486" title="Helicha">
Helicha

Helicha – zalesiony szczyt o wysokości 416 m n.p.m., na Pogórzu Przemyskim.
Przez szczyt przebiega niebieski i czerwony szlak turystyczny.

</doc>
<doc id="1925487" url="https://pl.wikipedia.org/wiki?curid=1925487" title="Hörnum (Sylt)">
Hörnum (Sylt)

Hörnum (Sylt) (fryz. "Hörnem", duń. "Hørnum") – niemiecka gmina uzdrowiskowa w kraju związkowym Szlezwik-Holsztyn, w powiecie Nordfriesland, wchodzi w skład Związku Gmin Landschaft Sylt. Leży na wyspie Sylt.

</doc>
<doc id="1925489" url="https://pl.wikipedia.org/wiki?curid=1925489" title="Hoernum (Sylt)">
Hoernum (Sylt)



</doc>
<doc id="1925490" url="https://pl.wikipedia.org/wiki?curid=1925490" title="Trejden">
Trejden



</doc>
<doc id="1925491" url="https://pl.wikipedia.org/wiki?curid=1925491" title="Hörnem">
Hörnem



</doc>
<doc id="1925492" url="https://pl.wikipedia.org/wiki?curid=1925492" title="Hoernem">
Hoernem



</doc>
<doc id="1925493" url="https://pl.wikipedia.org/wiki?curid=1925493" title="Szybenica">
Szybenica

Szybenica – zalesiony szczyt o wysokości 495 m n.p.m., na Pogórzu Przemyskim. Znajduje się przy miejscowości Koniusza. 
Przez szczyt przebiega niebieski szlak turystyczny.

</doc>
<doc id="1925494" url="https://pl.wikipedia.org/wiki?curid=1925494" title="Villamanrique de Tajo">
Villamanrique de Tajo

Villamanrique de Tajo – miejscowość w Hiszpanii we wspólnocie autonomicznej Madryt, 62 km na południe od Madrytu. Przez Villamanrique de Tajo przepływa rzeka Tag. Gmina ma dwie linie autobusowe, łączące jedną z nich z Madrytem, a konkretnie Ronda de Atocha.

</doc>
<doc id="1925495" url="https://pl.wikipedia.org/wiki?curid=1925495" title="Hørnum">
Hørnum



</doc>
<doc id="1925499" url="https://pl.wikipedia.org/wiki?curid=1925499" title="Villamanta">
Villamanta

Villamanta – miasto w Hiszpanii we wspólnocie autonomicznej Madryt, 40 km na południowy zachód od Madrytu. Pod względem edukacyjnym w Villamanta istnieją różne ośrodki szkoleniowe.

</doc>
<doc id="1925500" url="https://pl.wikipedia.org/wiki?curid=1925500" title="Panieński Czub">
Panieński Czub

Panieński Czub – zalesiony szczyt o wysokości 508 m n.p.m., na Pogórzu Przemyskim.

</doc>
<doc id="1925502" url="https://pl.wikipedia.org/wiki?curid=1925502" title="Ludwik Wilga">
Ludwik Wilga

Ludwik Wilga herbu Bończa (zm. 1797) – wojewoda czernihowski 1783-1786, ostatni starosta grabowieckiw latach 1757-1796, rotmistrz Kawalerii Narodowej.
Poseł na sejm 1762 roku z województwa bełskiego. W 1764 roku podpisał elekcję Stanisława Augusta Poniatowskiego z województwa bełskiego. Był członkiem konfederacji Sejmu Czteroletniego. Poseł na sejm 1766 roku z województwa bełskiego.
W 1783 odznaczony Orderem Orła Białego, w 1778 odznaczony Orderem Świętego Stanisława.
Jego żoną była Marianna Potocka h. Pilawa Złota, córka starosty lwowskiego Joachima Potockiego i Ewy z Kaniewskich.

</doc>
<doc id="1925503" url="https://pl.wikipedia.org/wiki?curid=1925503" title="Villamantilla">
Villamantilla

Villamantilla – miejscowość w Hiszpanii we wspólnocie autonomicznej Madryt, 45 km na południowy zachód od Madrytu. W Villamantilla jest dom dziecka „La Jara” i szkołę publiczną „San Miguel”.

</doc>
<doc id="1925504" url="https://pl.wikipedia.org/wiki?curid=1925504" title="Repton">
Repton

Repton – wieś w środkowej Anglii (Wielka Brytania), w hrabstwie Derbyshire, w dystrykcie South Derbyshire, położona w dolinie rzeki Trent, na jej południowym brzegu, około 7 km na północny wschód od miasta Burton upon Trent i 9 km na południowy zachód od Derby. W 2011 roku liczyła 2629 mieszkańców.

</doc>
<doc id="1925505" url="https://pl.wikipedia.org/wiki?curid=1925505" title="Tadeusz Żaba">
Tadeusz Żaba

Tadeusz Żaba herbu Kościesza z następującą odmianą - w klejnocie zamiast trzech piór strusich uniesiona ręka z szablą (zm. 1800) – przedstawiciel rodziny Żabów herbu Kościesza, ostatni wojewoda połocki 1784–1792 po śmierci Józefa Sosnowskiego, kasztelan połocki 1776–1784, podkomorzy wileński 1771–1776, podwojewodzi wileński 1767–1771. Senator Rzeczypospolitej. Marszałek wileński w konfederacji radomskiej (1767), chorąży husarski w 1767 roku, dyrektor wileńskiego sejmiku trybunalskiego i sejmiku elekcyjnego w 1768 roku.
Życiorys.
Właściciel dóbr Świady. Poddany cesarzowej Katarzyny II. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku, poseł powiatu wileńskiego na sejm 1767 roku. Członek konfederacji Andrzeja Mokronowskiego i poseł na sejm 1776 roku z województwa wileńskiego. Był chorążym usarskim. Był członkiem konfederacji Sejmu Czteroletniego.
Odznaczony Orderem Orła Białego w 1781, odznaczony Orderem Świętego Stanisława w 1777. Pochowany w Giełwanach.
Do historii przeszedł jako człowiek okrutny, dumny, niewyrozumiały dla swych poddanych.
Od niego pochodzi przysłowie: „Nie ta Żaba, co w błocie, Ale ta co w złocie” – Darowski „Jeden rozdział do przyszłej księgi przysłów polskich” (str. 82).
Ignacy Chodźko pisał o Tadeuszu Żabie „Panie wojewoda, Cóż to za moda, Na to nie zgoda, żołnierzy zbierasz, szlachtę pożerasz...”

</doc>
<doc id="1925507" url="https://pl.wikipedia.org/wiki?curid=1925507" title="Maciejówka (szczyt)">
Maciejówka (szczyt)

Maciejówka – zalesiony szczyt o wysokości 469 m n.p.m., na Pogórzu Przemyskim.

</doc>
<doc id="1925509" url="https://pl.wikipedia.org/wiki?curid=1925509" title="Repton (ujednoznacznienie)">
Repton (ujednoznacznienie)



</doc>
<doc id="1925510" url="https://pl.wikipedia.org/wiki?curid=1925510" title="Villanueva de Perales">
Villanueva de Perales

Villanueva de Perales – miejscowość w Hiszpanii we wspólnocie autonomicznej Madryt. Liczy niespełna 1 400 mieszkańców. Znajduje się tu 1 przedszkole publiczne i szkoła podstawowa. Gmina ma tylko jedną linię autobusową obsługiwaną przez Arriva Madrid, ale nie komunikuje się z Madrytem. 

</doc>
<doc id="1925515" url="https://pl.wikipedia.org/wiki?curid=1925515" title="Józef Prozor">
Józef Prozor

Józef Prozor herbu własnego (ur. 14 marca 1723 w Bobcinie, zm. 22 października 1788 w Siehniewiczach) – wojewoda witebski w latach 1781–1787, kasztelan witebski 1774–1781, marszałek Trybunału Głównego Wielkiego Księstwa Litewskiego w 1781 roku, starosta kowieński od 1764, generał major armii Wielkiego Księstwa Litewskiego od 1762, członek Rady Nieustającej w 1776 roku, podstarości kowieński, wojski kowieński w 1755 roku, starosta kowieński w 1764 roku, obersztelejtnant Jego Królewskiej Mości w 1756 roku.
Życiorys.
Syn podstolego, a następnie wojskiego kowieńskiego Stanisława Prozora i Róży z Syruciów. Brat Judyty, żony pamiętnikarza Ignacego Błażeja Łopacińskiego.
Kształcił się w Akademii Rycerskiej w Lunéville, którą opuścił w 1741 roku. Wyjeżdżając z Lotaryngii, otrzymał patent na porucznika piechoty Księstw Lotaryngii i Baru. W zrobieniu kariery Prozorowi wydatnie pomógł jego wuj, kasztelan witebski Szymon Syruć (później także ojczym pierwszej żony Józefa Prozora, Felicjanny z Niemirowiczów-Szczyttów).
Poseł kowieński na sejm 1756 i 1758 roku. Był członkiem konfederacji generalnej Wielkiego Księstwa Litewskiego w 1764 roku. Był posłem na sejm konwokacyjny (1764) z powiatu kowieńskiego. Poseł z powiatu kowieńskiego na sejm koronacyjny 1764 roku. Członek Departamentu Skarbowego Rady Nieustającej w 1777 roku. Sędzia sejmowy kadencji 1784 i 1786.
Na Sejmie Rozbiorowym w 1775 roku powołany do Komisji Skarbowej Wielkiego Księstwa Litewskiego. Jako wpływowy senator i starosta w Kowieńskiem był na tamtejszych sejmikach przywódcą stronnictwa regalistycznego i jednocześnie zagorzałym przeciwnikiem spokrewnionych klanów Zabiełłów i Kossakowskich.
Odziedziczył po ojcu Bobcin i Poniewież na Żmudzi, a po wuju Syruciu Poniemuń w Kowieńskiem i Romajnie na Żmudzi. W 1748 otrzymał królewszczyznę Giewałtów, miał dzierżawę Kizów (Kijów), w 1754 dostał Bobty – gdzie w 1771 odnowił kościół parafialny. Po kasacie zakonu jezuitów przejął dobra Szaniec w Kowieńskiem. Druga żona wniosła mu Dudzicze w woj. mińskim, gdzie w 1769 zbudował duży, drewniany dwór i utrzymywał kapelę nadworną. Do Dudzicz przeniósł stadniny koni z Romajń i Bobcina, a w 1780 ufundował tam cerkiew unicką i dwuklasową szkołę dla chłopców, Trzecia żona wniosła w posagu – Siehniewicze w woj. brzeskim-litewskim. Odpowiadając na apel Komisji Edukacji Narodowej, już w r. 1774 wybudował szpital i szkółkę dla włościan w jednym ze swych majątków (najprawdopodobniej w Siehniewiczach).
Ostatnie lata życia spędzał w Dudziczach i Siehniewiczach.
Zmarł 22 października 1788 w Siehniewiczach, gdzie został pochowany w tamtejszym kościele, który ufundował wraz z żoną w 1785.
Odznaczony Orderem Świętego Stanisława w 1775 i Orderem Orła Białego w 1785,
Rodzina.
Poślubił Felicjannę Niemirowicz-Szczytt, córkę kasztelana mścisławskiego Józefa Niemirowicza-Szczytta i Petroneli z Wołodkowiczów II v. za kasztelanem witebskim Szymonem Syruciem, a wnuczkę kasztelana smoleńskiego Krzysztofa Benedykta Niemirowicza-Szczytta.
Z Felicjanną miał dzieci:
Po przedwczesnej śmierci Felicjanny (zm. 11 września 1766 w Bobtach) ożenił się ponownie w 1767 z podczaszanką wołkowyską Aleksandrą Zaranek (zm. 6 maja 1771 w Dudziczach), z którą miał dwie córki:
Trzecią żoną była Marianna Chalecka (zm. 1826), wdowa po Adamie ks. Szujskim. Małżeństwo było bezdzietne.

</doc>
<doc id="1925519" url="https://pl.wikipedia.org/wiki?curid=1925519" title="Mistrzostwa Europy w Wioślarstwie 2008 - ósemka mężczyzn">
Mistrzostwa Europy w Wioślarstwie 2008 - ósemka mężczyzn

Ósemka mężczyzn (M8+) – konkurencja rozgrywana podczas Mistrzostw Europy w Wioślarstwie 2008 w Atenach między 19 a 20 września.

</doc>
<doc id="1925520" url="https://pl.wikipedia.org/wiki?curid=1925520" title="Cynga (film)">
Cynga (film)

Cynga - polski film z 1991 roku. Kanwą scenariusza były wspomnienia Jerzego Drewnowskiego pt. "Cynga" - jednego z założycieli konspiracyjnej organizacji socjalistyczno-niepodległościowej PLAN.
Treść.
Akcja filmu rozpoczyna się we wrześniu 1939 roku, gdy trwa kampania wrześniowa. Główny bohater, 21-letni Andrzej Klonowicz (ur. 2 stycznia 1918), ucieka z walczącej Warszawy. W poszukiwaniu rodziców usiłuje przedostać się do Lwowa, który znalazł się pod okupacją sowiecką. NKWD aresztuje go pod zarzutem szpiegostwa. Zostaje skazany na śmierć, a później ułaskawiony i zesłany do syberyjskiego łagru. Tam unika ciężkiej pracy i prawdopodobnego wyniszczenia organizmu, gdyż z powodu zachorowania na tytułową cyngę (szkorbut, któremu towarzyszą zaburzenia osobowości), dzięki pomocy innych Polaków, zostaje skierowany do obozowego szpitala psychiatrycznego. Kieruje nim zesłaniec, były lekarz psychiatra. W szpitalu Klonowicz jest świadkiem surrealistycznych zdarzeń. Ochrania go francuska pielęgniarka Lucienne, która zostaje jego kochanką. Ostatecznie po kilku latach wychodzi z łagru, wraca do Polski i wiosną przybywa do Lublina. Tam zostaje zatrzymany i trafia do byłego niemieckiego obozu koncentracyjnego Majdanek, gdzie przetrzymywani są jeńcy niemieccy oraz kolaboranci (faktycznie członkowie i członkinie Armii Krajowej).
Film nie jest utrzymany w stylu prostej opowieści fabularnej, ma charakter metaforyczny, chwilami ociera się o groteskę. Główny bohater sprawia wrażenie zbyt naiwnego i bezradnego w obliczu piętrzących się przeciwieństw losu.

</doc>
<doc id="1925521" url="https://pl.wikipedia.org/wiki?curid=1925521" title="Villanueva del Pardillo">
Villanueva del Pardillo

Villanueva del Pardillo – miasto w Hiszpanii we wspólnocie autonomicznej Madryt, 28 km na zachód od Madrytu. Miasto położone pomiędzy dwoma łańcuchami górskimi Sierra de Guadarrama i Sierra de Gredos, nad rzeką Guadarrama.

</doc>
<doc id="1925522" url="https://pl.wikipedia.org/wiki?curid=1925522" title="Pedro Armendáriz Jr.">
Pedro Armendáriz Jr.

Pedro Armendáriz Jr. (ur. 6 kwietnia 1940 w m. Meksyk, zm. 26 grudnia 2011 w Nowym Jorku), meksykański aktor filmowy; zagrał w ponad 100 filmach, zarówno w produkcjach amerykańskich jak i meksykańskich. Był synem Pedro Armendáriza.

</doc>
<doc id="1925523" url="https://pl.wikipedia.org/wiki?curid=1925523" title="Józef Antoni Sołłohub">
Józef Antoni Sołłohub

Józef Antoni Dowojna Sołłohub herbu Prawdzic (ur. w 1709, zm. w 1781 roku) – wojewoda witebski w latach 1752–1781, kasztelan witebski w latach 1748–1752, kasztelan żmudzki w latach 1742–1748, marszałek Trybunału Głównego Wielkiego Księstwa Litewskiego od 1751 roku, starosta sannicki. Po ojcu odziedziczył dobra Oporów w kutnowskiem, z miasteczkiem i zamkiem. 
Życiorys.
Był synem Jana Sołłohuba, wieloletniego podskarbiego Wielkiego Księstwa Litewskiego, bratem Antoniego Sołłohuba, generała artylerii litewskiej.
Poseł ziemi gostyńskiej na sejm nadzwyczajny pacyfikacyjny 1736 roku. W 1750 roku otrzymał chorągiew petyhorską. Został odznaczony Orderem Orła Białego w 1750 roku. Członek konfederacji generalnej Wielkiego Księstwa Litewskiego w 1764 roku . W czasie elekcji 1764 roku został sędzią generalnego sądu kapturowego. Był elektorem Stanisława Augusta Poniatowskiego w 1764 roku z województwa witebskiego. 
Na sejmie koronacyjnym 1764 roku wyznaczony z Senatu do Asesorii Wielkiego Księstwa Litewskiego.
Był członkiem konfederacji radomskiej 1767 roku, W 1767 roku wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Na Sejmie Rozbiorowym w 1775 roku powołany do Komisji Emfiteutycznej Litewskiej. Członek konfederacji Andrzeja Mokronowskiego w 1776 roku. Został konsyliarzem Rady Nieustającej w 1776 roku. Członek Departamentu Skarbowego Rady Nieustającej w 1777 roku.
Linki zewnętrzne.
 
 

</doc>
<doc id="1925524" url="https://pl.wikipedia.org/wiki?curid=1925524" title="Wyspa Saryczewa">
Wyspa Saryczewa

Wyspa Saryczewa – wyspa na Morzu Czukockim, u wejścia do Zatoki Szyszmariowa. Na wyspie leży miasteczko Shishmaref.
 na cześć admirała Gawriiła Saryczewa.

</doc>
<doc id="1925525" url="https://pl.wikipedia.org/wiki?curid=1925525" title="Gródek (Pogórze Przemyskie)">
Gródek (Pogórze Przemyskie)

Gródek – zalesiony szczyt o wysokości 585 m n.p.m., na Pogórzu Przemyskim.

</doc>
<doc id="1925526" url="https://pl.wikipedia.org/wiki?curid=1925526" title="Pablo Iglesias (1850–1925)">
Pablo Iglesias (1850–1925)

Pablo Iglesias Posse (ur. 18 października 1850 w Ferrol (La Coruña), zm. 9 grudnia 1925 w Madrycie) – hiszpański polityk o poglądach marksistowskich, założyciel Hiszpańskiej Socjalistycznej Partii Robotniczej (PSOE) i Powszechnego Związku Robotników (UGT), był również założycielem gazety „El Socialista” (1886).
Pochodził ze skromnej rodziny. Od szóstego do dziewiątego roku życia uczęszczał do szkoły. Po śmierci ojca w 1859 roku wraz z matką i bratem przeniósł się do Madrytu, licząc na pomoc krewnego. Z powodu braku funduszy został umieszczony w przytułku San Fernando, który opuścił w wieku 12 lat. Skutki ciężkich warunków, jakie panowały w schronisku odbiły się znacząco na jego stanie zdrowia w późniejszym czasie. Po ukończeniu edukacji oraz szkoleniu na drukarza rozpoczął pracę w drukarni, jednocześnie uczęszczając na wieczorowe lekcje francuskiego, które sam opłacał. Jego jedynym zamiłowaniem była zarzuela. Nigdy nie ożenił się, chociaż był związany z kobietą, której dziecko traktował jak swoje własne.
W latach Sześciolecia Demokratycznego (1869-1875) w Madrycie odbywały się spotkania Międzynarodówki, w których Iglesias brał udział. Spowodowało to liczne prześladowania ze strony różnych drukarni oraz zwolnienia z pracy, aż do roku 1874, w którym to objął stanowisko przewodniczącego Powszechnego Związku Sztuki Drukarskiej. Pozycję tę wykorzystał do przygotowywania w konspiracji nowej robotniczo-socjalistycznej partii politycznej, której oficjalne powstanie datuje się na 2 maja 1879 roku jako Hiszpańska Socjalistyczna Partia Robotnicza. Została zalegalizowana dopiero w 1881, a swój pierwszy kongres odbyła w roku 1889. Rezygnując z prezesostwa Powszechnego Związku Sztuki Drukarskiej, objął najwyższe stanowisko w Zrzeszeniu Drukarzy Hiszpańskich.
12 maja 1886 ukazał się pierwszy numer czasopisma „El Socialista”, propagującego poglądy robotniczo-syndykalistyczne, które wydawane jest do dziś.
12 sierpnia 1888 odbył się I Narodowy Kongres Robotniczy, którego celem było utworzenia pierwszej narodowej organizacji, która broniłaby interesów robotników. 14 sierpnia na drugim spotkaniu Pablo Iglesias zaproponował nazwę organizacji „Powszechny Związek Robotników”. Nazwa została przyjęta, a na przewodniczącego organizacji został powołany Antonio García Quejido. Organizacja poszerzała swoje wpływy wśród klasy robotniczej (przede wszystkim w Asturias i Vizcaya). W roku 1899 Pablo Iglesias został mianowany na przewodniczącego UGT, funkcję tę pełnił aż do śmierci. W tym samym roku reprezentował PSOE na Kongresie powołującym Drugą Międzynarodówkę.
W 1890 stał na czele pierwszego pierwszomajowego pochodu, w którym żądano 8-godzinnego dnia pracy i zaprzestania zatrudniania dzieci. W tym samym roku odbył się II Kongres PSOE, na którym zadecydowano o udziale w wyborach jako partia republikańska o poglądach socjalistyczno-robotniczych. W wyborach w 1905 roku Pablo Iglesias, Largo Caballero i García Ormaechea zostali wybrani na radnych Madrytu.
W 1909 roku Iglesias został zatrzymany w związku z przebiegiem Powstania w Barcelonie przez zatwierdzenie manifestu nawołującego do strajku generalnego. W 1910 roku trafił do parlamentu z ramienia partii socjalistycznej. Dzięki temu PSOE po raz pierwszy w historii miała swoją grupę parlamentarną. W 1919 ze względu na pogarszający się stan zdrowia oraz ostre zapalenie płuc Iglesias zrzekł się częściowo pełnionych przez siebie urzędów.
Podczas nadzwyczajnego kongresu PSOE w kwietniu 1921 doszło do ostatecznego rozłamu: gdy delegaci większością głosów zadecydowali o przystąpieniu PSOE do Międzynarodówki Socjalistycznej, zwolennicy Kominternu opuścili szeregi partii i tego samego dnia założyli Hiszpańską Komunistyczną Partię Robotników (PCOE).
Pablo Iglesias zmarł 9 grudnia 1925 w Madrycie. W pogrzebie uczestniczyło 150 tys. obywateli. Jego ciało zostało zabalsamowane i wystawione w Kaplicy de la Casa del Pueblo w Madrycie.

</doc>
<doc id="1925528" url="https://pl.wikipedia.org/wiki?curid=1925528" title="Algieria (francuska)">
Algieria (francuska)



</doc>
<doc id="1925530" url="https://pl.wikipedia.org/wiki?curid=1925530" title="Agusan del Norte">
Agusan del Norte

Agusan del Norte – prowincja na Filipinach, położona we północno-wschodniej części wyspy Mindanao.
Od północy granicę wyznacza Morze Mindanao, od wschodu graniczy z prowincjami Surigao del Norte i Surigao del Sur, od południa z prowincją Agusan del Sur, od zachodu z prowincją Misamis Oriental. Powierzchnia: 2730,24 km². Liczba ludności: 314 027 mieszkańców (2007). Gęstość zaludnienia wynosi 115 mieszk./km². Stolicą prowincji jest Cabadbaran.

</doc>
<doc id="1925531" url="https://pl.wikipedia.org/wiki?curid=1925531" title="Mandżocha">
Mandżocha

Mandżocha – szczyt o wysokości 471 m n.p.m., na Pogórzu Przemyskim, w Paśmie Kalwaryjskim, na Połoninkach Kalwaryjskich.

</doc>
<doc id="1925532" url="https://pl.wikipedia.org/wiki?curid=1925532" title="Zatoka Szyszmariowa">
Zatoka Szyszmariowa

Zatoka Szyszmariowa – zatoka w stanie Alaska, nad Morzem Czukockim, przy ujściu Serpentine River, osłonięta od otwartych wód przez Wyspę Saryczewa.
Zatokę nazwał w 1816 roku Otto Kotzebue na cześć admirała Gleba Szyszmariowa.

</doc>
<doc id="1925533" url="https://pl.wikipedia.org/wiki?curid=1925533" title="Seweryn Józef Rzewuski">
Seweryn Józef Rzewuski

Seweryn Józef Rzewuski lub Józef Seweryn Rzewuski herbu Krzywda (zm. 31 marca 1754 roku) – wojewoda wołyński 1750-1754, referendarz wielki koronny 1738-1750, podczaszy wielki koronny 1726-1738, starosta chełmski, lubomelski w 1726 roku, rotmistrz pancernych.
Jego ojcem był Stanisław Mateusz Rzewuski, a bratem młodszym Wacław Piotr Rzewuski. Marszałek sejmiku przedsejmowego chełmskiego w 1720 roku. Był marszałkiem ziemi chełmskiej w konfederacji dzikowskiej 1734 roku.
W 1732 i w 1744 roku wybrany posłem chełmskim na sejm. Był posłem na sejm nadzwyczajny w 1733 roku i sejm 1738 roku z województwa podolskiego. Jako deputat podpisał "pacta conventa" Stanisława Leszczyńskiego w 1733 roku. Poseł ziemi chełmskiej na sejm nadzwyczajny pacyfikacyjny 1736 roku.
W 1736 odznaczony Orderem Orła Białego.
W 1739 roku wraz ze żoną Antoniną z Potockich ufundował konwent kapucynów w Olesku.
Nie miał dzieci. Fortuna po nim przypadła jego młodszemu bratu, Wacławowi.

</doc>
<doc id="1925534" url="https://pl.wikipedia.org/wiki?curid=1925534" title="Serpentine River">
Serpentine River

Rzeki:

</doc>
<doc id="1925535" url="https://pl.wikipedia.org/wiki?curid=1925535" title="Cudowne miejsce">
Cudowne miejsce

Cudowne miejsce – polski film obyczajowy z 1995 roku w reżyserii Jana Jakuba Kolskiego.
Treść.
Ksiądz Jakub obejmuje na wsi swą pierwszą parafię. Początkowo trudno mu znaleźć wspólny język z miejscowymi parafianami. Zaprzyjaźnia się ze starszym od siebie proboszczem Andrzejem z sąsiedniej parafii, którego niekonwencjonalne metody okazują się skuteczne w podejściu do miejscowych. Tymczasem okoliczna społeczność spodziewa się cudu, który według wszelkich znaków powinien się dokonać w parafii księdza Andrzeja. Dokonuje się on jednak w parafii nowego księdza.

</doc>
<doc id="1925537" url="https://pl.wikipedia.org/wiki?curid=1925537" title="Fundacja Auschwitz-Birkenau">
Fundacja Auschwitz-Birkenau

Fundacja Auschwitz-Birkenau – utworzona w 2009 roku przez Władysława Bartoszewskiego, gromadzi i operuje funduszem żelaznym, z którego dochodów jest finansowany długofalowy, globalny program konserwacji Miejsca Pamięci Auschwitz-Birkenau.
Cele Fundacji.
Głównym celem Fundacji jest "dbałość o Miejsce Pamięci – teren i pozostałości dawnego KL Auschwitz I i Auschwitz II Birkenau znajdujących się pod opieką Państwowego Muzeum Auschwitz-Birkenau w Oświęcimiu (...) oraz wspieranie misji Muzeum".
Cel ten realizowany jest przede wszystkim poprzez zbieranie funduszy na konserwację oraz finansowanie konserwacji. Fundusze pozyskiwane są na Fundusz Wieczysty Fundacji. Według założeń Fundacji, coroczne odsetki (ok. 4–5 milionów euro) od Funduszu wielkości 120 milionów euro, pozwoliłyby na planowe i systematyczne prace konserwatorskie. w latach 2018-2019 założenia te wzrosły do ok. 180 milionów euro, ze względu na niskie oprocentowanie obligacji na rynku światowym.
Reakcje świata.
Fundacja została zarejestrowana w Warszawie w kwietniu 2009, ale już dwa miesiące wcześniej, premier Donald Tusk rozesłał listy do kilkudziesięciu krajów z prośbą o wsparcie konstrukcji żelaznego funduszu w planowanej wysokości 120 milionów euro.
Mniejsze sumy pochodzą też z Australii, Argentyny, Azerbejdżanu, Belgii, Bułgarii, Czech, Cypru, Estonii, Finlandii, Grecji, Gruzji, Hiszpanii, Holandii, Irlandii, Kanady, Liechtensteinu, Litwy, Luksemburga, Malty, Monako, Norwegii, Nowej Zelandii, Portugalii, Słowacji, Szwecji, Turcji, Watykanu, Węgier.
Oraz od miast: Paryża i Boulogne-Billancourt, Londyn a także osób prywatnych (m.in. tzw. Filarów Pamięci).
W sumie fundusz wieczysty Fundacji wynosi aktualnie (wraz z podpisanymi w 2020 roku, a jeszcze nie przekazanymi zobowiązaniami niemieckimi) około 170 milionów euro, które są inwestowane w obligacje. Z dochodów pochodzących z tych inwestycji są prowadzone prace konserwatorskie w ramach Muzeum Auschwitz-Birkenau.
Organy Fundacji.
Prezesem Fundacji jest dr Piotr Cywiński. W Radzie Fundacji zasiadają: Marcin Barcz, Daniel Benjamin, Eleonora Bergman, Piotr Kadlčik, Jacek Kastelaniec, Serge Klarsfeld, Edward Kosakowski, Paweł Machcewicz, Zbigniew Nosowski, Jürgen Rüttgers, abp Grzegorz Ryś, Józef Wancer, Marek Zając (przewodniczący Rady).
Członkami Rady byli także jej fundator Władysław Bartoszewski, a także Agnieszka Magdziak-Miszewska, Kalman Sultanik, Henryk Flug, Wojciech Soczewica, Henryk Wujec, abp Józef Życiński.
Prace Fundacji monitoruje Komitet Międzynarodowy, w skład którego wchodzą przedstawiciele państw, których rządy przekazali bądź przekażą środki na Fundusz Wieczysty Fundacji.

</doc>
<doc id="1925539" url="https://pl.wikipedia.org/wiki?curid=1925539" title="Seweryn Rzewuski (ujednoznacznienie)">
Seweryn Rzewuski (ujednoznacznienie)



</doc>
<doc id="1925542" url="https://pl.wikipedia.org/wiki?curid=1925542" title="Jawornik (Beskid Niski)">
Jawornik (Beskid Niski)

Jawornik (dawniej też: "Zadowczykowa"; 761 m n.p.m.) – zalesiony szczyt w Gnieździe Jawornika, we wschodniej części Beskidu Niskiego.

</doc>
<doc id="1925543" url="https://pl.wikipedia.org/wiki?curid=1925543" title="Serpentine River (Tasmania)">
Serpentine River (Tasmania)

Serpentine River - rzeka na wyspie Tasmania, stanowiąca dopływ rzeki Gordon River i połączona z nim za pomocą jeziora zaporowego o nazwie Pedder. Na rzece znajduje się tama Serpentine Dam.

</doc>
<doc id="1925544" url="https://pl.wikipedia.org/wiki?curid=1925544" title="Cavite (prowincja)">
Cavite (prowincja)

Cavite – prowincja na Filipinach w regionie CALABARZON, położona w środkowej części wyspy Luzon.
Od północy granicę wyznacza Zatoka Manilska oraz kompleks miejski Metro Manila, od wschodu jezioro Laguna de Bay oraz prowincja Laguna, od południa i zachodu prowincja Batangas. Powierzchnia: 1512,41 km². Liczba ludności: 2 856 765 mieszkańców (2007). Gęstość zaludnienia wynosi 1888,9 mieszk./km². Stolicą prowincji jest Imus.

</doc>
<doc id="1925545" url="https://pl.wikipedia.org/wiki?curid=1925545" title="Twickenham">
Twickenham

Twickenham – dzielnica Londynu, położona w zachodniej części miasta, około 16 km od centrum, na terenie gminy Richmond upon Thames. Do czasu utworzenia regionu Wielkiego Londynu w 1965 roku było to samodzielne miasto, należące do hrabstwa Middlesex.
Na terenie dzielnicy znajduje się Twickenham Stadium – piąty pod względem wielkości stadion w Europie i drugi w całej Wielkiej Brytanii (zaraz za Wembley Stadium, także zlokalizowanym w Londynie).

</doc>
<doc id="1925546" url="https://pl.wikipedia.org/wiki?curid=1925546" title="Gleb Szyszmariow">
Gleb Szyszmariow

Gleb Siemionowicz Szyszmariow (ros. Глеб Семёнович Шишмарёв, ur. 1781, zm. 3 listopada 1835 w Petersburgu) – rosyjski admirał i badacz Alaski.
W 1815–1818 towarzyszył Otto Kotzebuemu w wyprawie na Alaskę, a następnie dookoła świata. W 1820 roku powrócił na Alaskę, gdzie badał wybrzeże pomiędzy Zatoką Kotzebuego i Icy Cape, a następnie pomiędzy Zatoką Norton i Cape Newenham.
Miasteczko Shishmaref oraz Zatoka Szyszmariowa zostały nazwane na jego cześć.

</doc>
<doc id="1925547" url="https://pl.wikipedia.org/wiki?curid=1925547" title="Frijid Pink">
Frijid Pink

Frijid Pink – amerykańska grupa grająca blues rocka z wpływami southern rocka, powstała w 1967 w Detroit.

</doc>
<doc id="1925553" url="https://pl.wikipedia.org/wiki?curid=1925553" title="Misamis Oriental">
Misamis Oriental

Misamis Oriental – prowincja na Filipinach w regionie Mindanao Północne, położona w północnej części wyspy Mindanao.
Od północy granicę wyznacza Morze Mindanao, od południa graniczy z prowincją Bukidnon, od zachodu z prowincją Lanao del Norte, od wschodu z prowincjami Agusan del Norte i Agusan del Sur. Powierzchnia: 3102,9 km². Liczba ludności: 748 791 mieszkańców (2007). Gęstość zaludnienia wynosi 241,3 mieszk./km². Stolicą prowincji jest Cagayan de Oro.

</doc>
<doc id="1925555" url="https://pl.wikipedia.org/wiki?curid=1925555" title="Sedoheptulozo-7-fosforan">
Sedoheptulozo-7-fosforan

Sedoheptulozo-7-fosforan – organiczny związek chemiczny, ester kwasu fosforowego z grupą hydroksylową znajdującą się przy 7 atomie węgla sedoheptulozy tego (cukru z grupy heptoz).
Jest to metabolit (produkt pośredni szlaku pentozofosforanowego) powstający obok aldehydu 3-fosfoglicerynowego z rybozo-5-fosforanu pod działaniem enzymu transketolazy.
Sedoheptulozo-7-fosforan zostaje dalej przekształcony w szlaku pentozofosforanowym w erytrozo-4-fosforan oddając trzy atomy węgla na aldehyd 3-fosfoglicerynowy. Proces ten zachodzi pod wpływem transaldolazy.

</doc>
<doc id="1925557" url="https://pl.wikipedia.org/wiki?curid=1925557" title="Beskidek (Beskid Niski)">
Beskidek (Beskid Niski)

Beskidek (685 m n.p.m.) – zalesiony szczyt w Beskidzie Niskim, na granicy ze Słowacją, na którym znajduje się cmentarz wojskowy nr 46.

</doc>
<doc id="1925558" url="https://pl.wikipedia.org/wiki?curid=1925558" title="Jan Massys">
Jan Massys

Jan Massys, Matsys, Massijs, Metsys, lub Matsijs (ur. ok. 1509/10 w Antwerpii, zm. 8 października 1575 tamże) – malarz flamandzki, syn Quentina Massysa i brat Cornelisa.
Życie.
Kształcił się w pracowni ojca i początkowo pozostawał pod jego wpływem. Po śmierci ojca przejął warsztat i w 1531 został mistrzem gildii św. Łukasza. Około 1544 Inkwizycja oskarżyła go o herezję i zmusiła do opuszczenia Antwerpii. Przebywał początkowo prawdopodobnie w Fontainebleau, później w Genui, gdzie wykonał m.in. "Portret hrabiego Dorii". Do Antwerpii powrócił w ok. 1558 i pozostał w mieście do końca życia. Był żonaty z Anną van Tuylt, z którą miał pięcioro dzieci. Jedyny syn Jana, Quentin Massys, nazywany młodszym, również został malarzem. W archiwach zachowały się wzmianki o dwóch uczniach, byli to Frans de Witte i Frans van Tuylt.
Twórczość.
W okresie przed wygnaniem Jan Massys tworzył w stylu zbliżonym do ojca, prawdopodobnie pracowali wspólnie nad tymi samymi obrazami. Pierwszym dziełem, którego atrybucja nie budzi wątpliosci jest "Święty Hieronim" z 1537 (obecnie w Muzeum Historii Sztuki w Wiedniu). Podczas pobytu ww Włoszech malarz znalazł się pod wpływem manierystów, szczególnie Francesca Primaticcia. Po powrocie do Antwerpii wypracował własny styl łączący cechy flamandzkiego realizmu z włoskim manieryzmem.
Jan Massys poruszał tematykę biblijną i mitologiczną, często posługiwał się alegorią i sięgał po motywy satyryczne (np. "Wesoła kompania" z 1552). Szczególnie cenione są jego przedstawienia młodych i zwykle nagich kobiet, o arystokratycznej urodzie z charakterystycznym, wyrafinowanym półuśmiechem. Krajobraz przedstawiany w tle kompozycji figuralnych nawiązuje zwykle do motywów włoskich.
Prace artysty znajdują się m.in. w Muzeum w Luwrze, Kunsthistorisches Museum w Wiedniu, Kunsthalle w Hamburgu, Museum of Fine Arts w Bostonie, Norton Simon Museum w Pasadenie, Carnegie Museum of Art w Pittsburgu, oraz Palazzo Bianco w Genui.
W Muzeum Uniwersytetu Jagiellońskiego Collegium Maius znajduje się obraz Jana Massysa "Wenus i Amor" z 1561 r.

</doc>
<doc id="1925559" url="https://pl.wikipedia.org/wiki?curid=1925559" title="Wenningstedt-Braderup (Sylt)">
Wenningstedt-Braderup (Sylt)

Wenningstedt-Braderup (Sylt) (północnofryz. "Woningstair-Brääderep", duń. "Venningsted-Brarup") - niemiecka gmina uzdrowiskowa w kraju związkowym Szlezwik-Holsztyn, w powiecie Nordfriesland, wchodzi w skład Związku Gmin Landschaft Sylt. Leży na wyspie Sylt.

</doc>
<doc id="1925560" url="https://pl.wikipedia.org/wiki?curid=1925560" title="Mistrzostwa Świata w Łyżwiarstwie Szybkim w Wieloboju Kobiet 1959">
Mistrzostwa Świata w Łyżwiarstwie Szybkim w Wieloboju Kobiet 1959

17. mistrzostwa świata w łyżwiarstwie szybkim w wieloboju kobiet odbyły się w dniach 28 lutego – 1 marca 1959 roku na terenie ZSRR, w Swierdłowsku. Zawodniczki startowały na naturalnym lodowisku na stadionie Centralnym. Łyżwiarki startowały na czterech dystansach: 500 m, 1500 m, 1000 m, 3000 m. Najlepsza była panczenistka radziecka, Tamara Ryłowa. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 3000 m awansowała najlepsza 16 po 3 dystansach.
Uczestnicy.
W zawodach wzięło udział 26 łyżwiarek z 9 krajów. Wszystkie zostały sklasyfikowane.

</doc>
<doc id="1925561" url="https://pl.wikipedia.org/wiki?curid=1925561" title="Woningstair-Brääderep">
Woningstair-Brääderep



</doc>
<doc id="1925562" url="https://pl.wikipedia.org/wiki?curid=1925562" title="Venningsted-Brarup">
Venningsted-Brarup



</doc>
<doc id="1925563" url="https://pl.wikipedia.org/wiki?curid=1925563" title="SKA Jekaterynburg">
SKA Jekaterynburg

SKA Jekaterynburg (ros. Футбольный клуб СКА Екатеринбург, "Futbolnyj Kłub SKA Jekatierinburg") - rosyjski klub piłkarski z siedzibą w Jekaterynburgu.
Historia.
Chronologia nazw:
Założony został w 1936 roku i reprezentował Uralski Okręg Wojskowy. W 1946 debiutował w Drugiej Grupie, podgrupie wschodniej Mistrzostw ZSRR. W 1955 zajął pierwsze miejsce w 2 strefie i w 1956 awansował do radzieckiej Klasy A, nie zdołał jednak utrzymać się w najwyższej klasie. Przedostatnie 11 miejsce i spadek do Klasy B. Od 1960 występował w rozgrywkach lokalnych.

</doc>
<doc id="1925564" url="https://pl.wikipedia.org/wiki?curid=1925564" title="SKA Swierdłowsk">
SKA Swierdłowsk



</doc>
<doc id="1925565" url="https://pl.wikipedia.org/wiki?curid=1925565" title="SKWO Swierdłowsk">
SKWO Swierdłowsk



</doc>
<doc id="1925566" url="https://pl.wikipedia.org/wiki?curid=1925566" title="OSK Swierdłowsk">
OSK Swierdłowsk



</doc>
<doc id="1925567" url="https://pl.wikipedia.org/wiki?curid=1925567" title="ODO Swierdłowsk">
ODO Swierdłowsk



</doc>
<doc id="1925568" url="https://pl.wikipedia.org/wiki?curid=1925568" title="DO Swierdłowsk">
DO Swierdłowsk



</doc>
<doc id="1925569" url="https://pl.wikipedia.org/wiki?curid=1925569" title="List auf Sylt">
List auf Sylt

List auf Sylt (do 31 grudnia 2008 "List") - niemiecka gmina uzdrowiskowa w kraju związkowym Szlezwik-Holsztyn, w powiecie Nordfriesland, wchodzi w skład związku Gmin Landschaft Sylt. Leży na wyspie Sylt. Najbardziej na północ położona gmina Niemiec.
Współpraca.
Miejscowość partnerska:

</doc>
<doc id="1925570" url="https://pl.wikipedia.org/wiki?curid=1925570" title="Killing with a Smile">
Killing with a Smile

Killing with a Smile – pierwszy długogrający, studyjny album australijskiej grupy Parkway Drive wykonującej metalcore.
Wpływ w kulturze masowej.
Australijska grupa surferów Bra Boys wykorzystała cztery utwory z płyty w filmie dokumentalnym: "Bra Boys: Blood Is Thicker than Water", były to: "Gimme A D", "Anasasis (Xenophontis)", "Mutiny" i "It's Hard to Speak Without a Tongue". Na ścieżkę dźwiękową trafiły później trzy pierwsze, wymienione utwory.

</doc>
<doc id="1925571" url="https://pl.wikipedia.org/wiki?curid=1925571" title="Dragomir Milosevic">
Dragomir Milosevic



</doc>
<doc id="1925572" url="https://pl.wikipedia.org/wiki?curid=1925572" title="Obwód Podhajce Armii Krajowej">
Obwód Podhajce Armii Krajowej

Obwód Podhajce ZWZ – AK – terenowa struktura Inspektoratu Brzeżany Armii Krajowej. Kryptonimy: "Sobieski", ,45", "Pustułka", "Pelikan"
Organizacje podziemne na terenie obwodu rozpoczęto organizować w 1941. Pod koniec 1943 obwód dysponował 822 ludźmi. Nie utworzono tu dyspozycyjnych oddziałów bojowych Kedywu.
Organizacja i obsada etatowa obwodu.
Dowództwo
Kompanie (rejony)
W obwodzie działały też samodzielne plutony.
Działalność UPA w obwodzie.
Zamachy rozpoczęły się w końcu 1943. W listopadzie zamordowano proboszcza w Bokowie. W nocy z 15 na 16 stycznia UPA napadła na wieś Markowa. Siekierami, bagnetami i strzałami z broni palnej zamordowano ponad 30 Polaków, w tym proboszcza ks. Mikołaja Ferenca. W lutym ponownie napadnięto na Boków, mordując 40 osób, w tym kobiety i dzieci. 10 (lub 13) lutego UPA uderzyła na Bieniawę. Zabito ponad 25 osób, w tym ks. Władysława Żygla. W nocy z 19 na 20 lutego uderzono na Sosnów. Mieszkańcy bronili się. Zginęło sześciu Polaków. 22 lutego napadnięto Złotniki i Burkanów. W napadzie uczestniczyło około 100 ludzi. Napastnicy przybyli na saniach ubrani w mundury niemieckie. W Burkanowie zginęło 15 Polaków, a w Złotnikach – 72. Z pogromu uratował się ks. Ignacy Tokarczuk, późniejszy arcybiskup przemyski. Mający swoją siedzibę oddział UPA w Uwsiu, uprowadził z Rosochowaćca 15 mężczyzn. Wszyscy po torturach zostali zamordowani. W marcu zamordowano dalszych kilkanaście osób.

</doc>
<doc id="1925574" url="https://pl.wikipedia.org/wiki?curid=1925574" title="Erytrozo-4-fosforan">
Erytrozo-4-fosforan

Erytrozo-4-fosforan – organiczny związek chemiczny należący do grupy węglowodanów, w którym grupa hydroksylowa przy atomie węgla nr 4 została zestryfikowana kwasem fosforowym.
Jest to metabolit – produkt pośredni szlaku pentozofosforanowego powstający obok fruktozo-6-fosforanu z sedoheptulozo-7-fosforanu pod działaniem enzymu transaldolazy.
Erytrozo-4-fosforan zostaje dalej przekształcony w szlaku pentozofosforanowym w fruktozo-6-fosforan przyjmując dwa atomy węgla od ksylulozo-5-fosforanu. Proces ten zachodzi pod wpływem transketolazy.

</doc>
<doc id="1925576" url="https://pl.wikipedia.org/wiki?curid=1925576" title="Teresa Malecka">
Teresa Malecka

Teresa Malecka (ur. 31 maja 1944 w Krakowie) – teoretyk muzyki, profesor w Instytucie Kompozycji, Dyrygentury i Teorii Muzyki Akademii Muzycznej w Krakowie, od 1980 r. kierownik Zakładu Analizy i Interpretacji Muzyki.
Życiorys.
Studia muzyczne ukończyła w krakowskiej Państwowej Wyższej Szkole Muzycznej w 1969 r. W 1983 otrzymała stopień doktora na Uniwersytecie Jagiellońskim, w 2011 – tytuł profesora sztuki. Od 1965 r. prowadzi zajęcia dydaktyczne w macierzystej uczelni. 1990–1992 dziekan Wydziału Kompozycji, Dyrygentury i Teorii Muzyki, w latach 1992–2003 oraz 2005–2008 prorektor.
Do obszaru jej pracy naukowej należy muzyka rosyjska (Modest Musorgski, Nikołaj Rimski-Korsakow), polska muzyka współczesna (Krzysztof Penderecki, Henryk Mikołaj Górecki, Zbigniew Bujarski), a z zagadnień teoretycznych – relacja Wort–Ton. Redaktor naukowy licznych książek – prac zbiorowych wydawanych przez Akademię Muzyczną.
Jest członkiem polskich i międzynarodowych stowarzyszeń muzycznych i muzykologicznych, w tym Związku Kompozytorów Polskich. Została odznaczona Krzyżem Kawalerskim Orderu Odrodzenia Polski „za wybitne zasługi w twórczości artystycznej i działalności dydaktycznej oraz za promowanie osiągnięć polskiej kultury i sztuki”. Dama Zakonu Rycerskiego Grobu Bożego w Jerozolimie.
W 2008 została odznaczona Srebrnym Medalem „Zasłużony Kulturze Gloria Artis”.
Członek Rady Narodowego Centrum Nauki w kadencji 2014–2018.
W 2018 postanowieniem prezydenta RP Andrzeja Dudy została odznaczona Krzyżem Oficerskim Orderu Odrodzenia Polski „za wybitne zasługi dla rozwoju kultury i sztuki, za osiągnięcia w pracy naukowej i dydaktycznej”.
W 2022 otrzymała Nagrodę Miasta Krakowa w kategorii "Kultura i sztuka".

</doc>
<doc id="1925577" url="https://pl.wikipedia.org/wiki?curid=1925577" title="Grecja na Zimowych Igrzyskach Paraolimpijskich 2010">
Grecja na Zimowych Igrzyskach Paraolimpijskich 2010

Reprezentacja Grecji na Zimowe Igrzyska Paraolimpijskie 2010 liczyła 2 reprezentantów, oboje startowali w narciarstwie alpejskim.

</doc>
<doc id="1925578" url="https://pl.wikipedia.org/wiki?curid=1925578" title="Wulkan Saryczewa">
Wulkan Saryczewa

Wulkan Saryczewa (ros. вулкан Сарычева) – stratowulkan o wysokości 1496 m n.p.m. rosyjskiej wyspy Matua w archipelagu Kuryli.
Wulkan został nazwany na cześć admirała Gawriiła Saryczewa, badacza północnego Pacyfiku.
W XX w. potężny wybuch wulkanu miał miejsce w listopadzie 1946 r. Z uwagi na to, że erupcja narastała stopniowo, udało się w porę ewakuować wszystkich mieszkańców wyspy. Popioły wyrzucone z krateru opadły ze śniegiem w odległości do 1000 km od wyspy Matua.
Po raz ostatni wulkan wybuchł 12 czerwca 2009 roku, co spowodowało zakłócenia w komunikacji lotniczej pomiędzy wschodnią Azją i zachodnią Ameryką Północną.

</doc>
<doc id="1925580" url="https://pl.wikipedia.org/wiki?curid=1925580" title="Johann Zierenberg">
Johann Zierenberg

Johann Zierenberg (Czierenberg, Zirenberg, Czirenberg, Czyrenberch) (ur. 1 września 1574 w Gdańsku, zm. 21 kwietnia 1642, tamże) był burmistrzem i burgrabią królewskim w Gdańsku.
Syn burmistrza Daniela Zierenberga i jego żony Anny z Schachmannów (siostry burmistrza Bartłomieja Schachmanna). Uczył się w Gdańskim Gimnazjum, a następnie studiował w Krakowie i Lipsku. Po powrocie do Gdańska został 1603 ławnikiem, 1615 rajcą, 1617 sędzią. Od 1630 był burmistrzem, piastował godność prezydującego burmistrza w latach 1631, 1635 i 1639, a ponadto godność królewskiego burgrabiego w latach 1625, 1626 i 1636. 
W latach trzydziestych XVII wieku był jednym z głównych przywódców gdańskich kalwinów, występował nawet z polemicznymi pismami teologicznymi przeciw przywódcom luterańskim: pastorowi Janowi Korwinowi i rajcy Janowi Ernestowi Schröerowi.
Właściciel rezydencji parkowej na Oruni, której najświetniejszy okres w dziejach przypada przypada na czasy władania Zierenbergów (obeccny Park Oruński).

</doc>
<doc id="1925590" url="https://pl.wikipedia.org/wiki?curid=1925590" title="Jaworzyna (Obidowiec)">
Jaworzyna (Obidowiec)



</doc>
<doc id="1925591" url="https://pl.wikipedia.org/wiki?curid=1925591" title="Ahrenshöft">
Ahrenshöft

Ahrenshöft (fryz. "Oornshaud", duń. "Arnshøft") – gmina w Niemczech w kraju związkowym Szlezwik-Holsztyn, w powiecie Nordfriesland, wchodzi w skład urzędu Mittleres Nordfriesland.

</doc>
<doc id="1925592" url="https://pl.wikipedia.org/wiki?curid=1925592" title="Ahrenshoeft">
Ahrenshoeft



</doc>
<doc id="1925593" url="https://pl.wikipedia.org/wiki?curid=1925593" title="Oornshaud">
Oornshaud



</doc>
<doc id="1925594" url="https://pl.wikipedia.org/wiki?curid=1925594" title="Arnshøft">
Arnshøft



</doc>
<doc id="1925595" url="https://pl.wikipedia.org/wiki?curid=1925595" title="Arnshoeft">
Arnshoeft



</doc>
<doc id="1925597" url="https://pl.wikipedia.org/wiki?curid=1925597" title="Vincenzo Mario Palmieri">
Vincenzo Mario Palmieri

Vincenzo Mario Palmieri (ur. 1899, zm. 1994) – włoski profesor medycyny sądowej, jeden z dwunastu lekarzy, którzy w kwietniu 1943 r. udali się w składzie Międzynarodowej Komisji do Katynia, aby osobiście dokonać sekcji zwłok zamordowanych polskich oficerów i ustalić czas popełnienia zbrodni.
Życiorys.
Vincenzo Mario Palmieri urodził się w 1899 r. 25 lipca 1922 r. ukończył studia medyczne na Uniwersytecie w Neapolu, a w 1923 r. został asystentem w Instytucie Medycyny Sądowej na Uniwersytecie w Neapolu. W 1927 r. uzyskał stopień docenta. Kontynuował studia specjalistyczne z zakresu medycyny sądowej i histologii w Lyonie, Wiedniu, Strasburgu i w Berlinie. W 1935 r. w wyniku konkursu objął katedrę medycyny sądowej na Uniwersytecie w Sassari, gdzie prowadził zajęcia w latach 1935-1936, a następnie w Bari w latach 1936-1941. Od 1941 r. pracował w Instytucie Medycyny Sądowej na Uniwersytecie w Neapolu. W 1943 r. wziął udział w pracach Komisji Międzynarodowej w Katyniu i złożył swój podpis pod protokołem końcowym obwiniającym ZSRR za mord na polskich oficerach. Napisał również raport dotyczący przeprowadzonych badań w Katyniu i wydał go drukiem w Rzymie w lipcu 1943 r. w "La Vita Italiana" "(Risultati dell'inchiesta nella foresta di Katyn)". Z tego powodu był po zakończeniu wojny zaciekle atakowany przez włoskich komunistów, którzy na zlecenie Sowietów organizowali przeciw niemu demonstracje, usiłując usunąć dr. Palmieri z zajmowanego stanowiska na Uniwersytecie w Neapolu, i podburzali przeciw niemu studentów. Szkalowano go i oskarżano o kolaborację z hitlerowcami nazywając "sługusem nazistów". Ostrą nagonkę prowadziła przeciwko niemu prasa komunistyczna, w szczególności "L'Unità". Kampania zastraszania i terroru skierowana przeciw prof. Palmieri doprowadziła do poważnych obaw o jego bezpieczeństwo, szczególnie po tajemniczej śmierci w 1947 r. francuskiego obserwatora również przebywającego z Komisją Międzynarodową w Katyniu w 1943 r. Pomimo tego, w latach 1951-1952 wziął udział w przesłuchaniach Komisji Senatu USA w sprawie zbrodni katyńskiej, potwierdzając winę Sowietów.
Prof. Palmieri przeszedł na emeryturę w 1974 r. W latach 1923-1973 opublikował 289 prac naukowych z zakresu medycyny, ze szczególnym uwzględnieniem zagadnień z zakresu medycyny sądowej, toksykologii, kryminologii, tanatologii, chirurgii urazowej i innych. Był członkiem wielu międzynarodowych towarzystw medycznych, jak np. Belgijskiego Towarzystwa Medycyny Sądowej i Kryminologii, Niemieckiego Towarzystwa Medycyny Sądowej i Socjalnej, Brazylijskiej Akademii Antropologii Kryminalnej i innych. Był również prezesem Akademii Nauk Medycznych i Chirurgii w Neapolu. Odznaczony kilkoma medalami, m.in. złotym Medalem Zasług dla Kultury, Szkolnictwa i Sztuki i złotym Medalem Zasług dla Zdrowia Publicznego. W 1978 r. prof. Palmieri spotkał się z Gustawem Herlingiem-Grudzińskim, któremu pokazał dokumentalny materiał fotograficzny z Katynia znajdujący się w jego posiadaniu i zdał relację ze swego pobytu na miejscu kaźni polskich oficerów.
Profesor Palmieri zmarł 23 grudnia 1994 r.
Życie prywatne.
Jego żoną była Szwajcarka, baronowa Erna Irene von Wattenwyl, którą dr Palmieri poznał w 1924 r. w Genewie. Pobrali się w nuncjaturze apostolskiej w Bernie 20 września 1930 r. Państwo Palmieri mieli troje dzieci: Raffaele (syn), Elisabetta i Lina (córki).

</doc>
<doc id="1925598" url="https://pl.wikipedia.org/wiki?curid=1925598" title="Matua">
Matua

Matua (ros. "Матуа"; jap. 松輪島, Matsuwa-tō) – wyspa o powierzchni 52 km² na Oceanie Spokojnym, w archipelagu Kuryli. Administracyjnie wchodzi w skład rosyjskiego obwodu sachalińskiego.
Na wyspie znajduje się niezwykle aktywny stratowulkan ― Wulkan Saryczewa.
W czasie II wojny światowej na wyspie znajdowało się lotnisko wojskowe Cesarstwa Wielkiej Japonii. Po zwycięstwie Związku SRR nad Ces. Wielkiej Japonii Kuryle w tym Matua zostały włączone do największego państwa na świecie. Utworzono bazę WMF SSSR, a obecnie WMF RF. Na wyspie stacjonują podporządkowane Flocie Oceanu Spokojnego MW FR kompleksy przeciwokrętowe Bastion-P strzelające P-800.

</doc>
<doc id="1925599" url="https://pl.wikipedia.org/wiki?curid=1925599" title="Rogaty Bóg">
Rogaty Bóg

Rogaty Bóg – jedno z dwojga głównych bóstw neopogańskich, często ubierany w różne określenia i imiona, reprezentuje męską część dwoistego systemu teologicznego. Żeńskim bóstwem jest Potrójna Bogini. Jest łączony z naturą, dziczą, seksualnością, łowami i cyklem życia. Choć jego przedstawienia różnią się, zawsze posiada rogi lub poroże, co ma podkreślać zjednoczenie „boga i zwierzęcia” (drugie pojęcie dotyczy także człowieka). Wielu wikan łączy go ze starożytnymi bóstwami o głowach z rogami, jak grecki Pan, celtycki Cernunnos, rzymski Faun, czy hinduski Pashupati, jak również z folklorystycznymi stworzeniami – Hern Łowca lub Puck.
Termin „Rogaty Bóg” jest wcześniejszy niż Wicca i we wczesnym wieku XX był używany jako synkretyczne określenie boga, wyposażonego w rogi, który, według Margaret Murray ("The Witch-Cult in Western Europe"; 1921) był bóstwem czczonym przez pan-europejskie kulty wiedźm, póki nie został „zdemonizowany” przez średniowiecznych artystów jako obraz diabła.

</doc>
<doc id="1925600" url="https://pl.wikipedia.org/wiki?curid=1925600" title="Rajkokie">
Rajkokie

Rajkokie (; jap. 雷公計島, "Raikoke-tō") – wyspa wulkaniczna o powierzchni 4,6 km² w archipelagu Kuryli na Oceanie Spokojnym. Administracyjnie należy do obwodu sachalińskiego w Rosji. Do potężnej erupcji wulkanu doszło 21 czerwca 2019 roku. Poprzednie erupcje Rajkokie miały miejsce w latach 1778 i 1924.

</doc>
<doc id="1925601" url="https://pl.wikipedia.org/wiki?curid=1925601" title="Manuel Monteiro de Castro">
Manuel Monteiro de Castro

Manuel Monteiro de Castro (ur. 29 marca 1938 w Santa Eufémia) – portugalski duchowny rzymskokatolicki, kardynał, dyplomata watykański i urzędnik Kurii Rzymskiej.
Życiorys.
Monteiro de Castro przyjął święcenia kapłańskie w 1961, w archidiecezji Braga w swojej rodzinnej Portugalii. W 1985 został pronuncjuszem apostolskim w państwach z archipelagu Małych Antyli i otrzymał sakrę biskupią jako tytularny arcybiskup Beneventum. Głównym konsekratorem był kard. Agostino Casaroli, ówczesny watykański sekretarz stanu.
W 1990 został przeniesiony na stanowisko nuncjusza w Salwadorze. W 1998 został nuncjuszem w Republice Południowej Afryki, Namibii, Lesotho i Suazi. W 2000 objął nuncjaturę w Hiszpanii. Uważa się, że odegrał ważną rolę w załagodzeniu bardzo poważnych napięć, jakie wystąpiły w Hiszpanii na linii państwo - Kościół po dojściu do władzy ekipy premiera Zapatero, realizującego program głęboko niezgodny z nauczaniem katolickim. W 2004 jako pierwszy hierarcha katolicki tak wysokiej rangi wyraził opinię, iż związki homoseksualne powinny zostać w jakieś formie uznane przez Kościół, choć jednocześnie kategorycznie sprzeciwił się nazywaniu takich związków małżeństwami. W latach 2007-2009, równolegle z obowiązkami nuncjusza, był stałym obserwatorem z ramienia Stolicy Apostolskiej przy Światowej Organizacji Turystyki.
3 lipca 2009 został sekretarzem Kongregacji ds. Biskupów, a 21 października tegoż roku - sekretarzem Kolegium Kardynalskiego. 5 stycznia 2012 papież Benedykt XVI mianował go Penitencjarzem Większym. Dzień później ogłoszona została jego kreacja kardynalska, której papież Benedykt XVI dokonał oficjalnie na konsystorzu w dniu 18 lutego 2012. 21 września 2013 papież Franciszek przyjął jego rezygnację, złożoną ze względu na osiągnięcie wieku emerytalnego.
Brał udział w konklawe 2013, które wybrało papieża Franciszka. 29 marca 2018, w dniu ukończenia 80 lat, utracił prawo wyboru papieża w konklawe.
Poza portugalskim mówi po włosku, hiszpańsku, angielsku, francusku i niemiecku.
4 marca 2022 podniesiony do stopnia kardynała prezbitera na zasadzie pro hac vice. 

</doc>
<doc id="1925602" url="https://pl.wikipedia.org/wiki?curid=1925602" title="Landsort">
Landsort



</doc>
<doc id="1925604" url="https://pl.wikipedia.org/wiki?curid=1925604" title="Modernizm kataloński">
Modernizm kataloński

Modernizm kataloński – ruch architektoniczny, który rozwinął się głównie w Katalonii i Barcelonie w przeciągu 50 lat od 1880 do 1930 roku.
Chociaż jest częścią ogólnego trendu mającego miejsce w całej Europie, w Katalonii nabywa osobowość i zróżnicowanie.
W styli modernizmu katalońskiego tworzyli m.in. Antoni Gaudí i Salvador Valeri i Pupurull. 

</doc>
<doc id="1925606" url="https://pl.wikipedia.org/wiki?curid=1925606" title="Anastasiya Svechnikova">
Anastasiya Svechnikova

Anastasiya Svechnikova (ur. 20 września 1992 w Taszkencie) – uzbecka lekkoatletka specjalizująca się w rzucie oszczepem.
W 2007 była dwunasta na mistrzostwach świata juniorów młodszych, a w kolejnym sezonie po zdobyciu wicemistrzostwa Azji juniorek uplasowała się na dziewiątym miejscu juniorskich mistrzostw globu. Uczestniczka igrzysk olimpijskich w Pekinie (2008) gdzie odpadła w eliminacjach – Uzbeczka była najmłodszą lekkoatletką na tych igrzyskach. W 2009 wywalczyła złoty medal mistrzostw świata juniorów młodszych, a w 2010 została mistrzynią Azji juniorek. Złota medalistka mistrzostw Uzbekistanu oraz reprezentantka kraju. 
Rekord życiowy: 61,17 (24 kwietnia 2012, Taszkent) – wynik ten jest rekordem Uzbekistanu.

</doc>
<doc id="1925614" url="https://pl.wikipedia.org/wiki?curid=1925614" title="Die Fragmente der Vorsokratiker">
Die Fragmente der Vorsokratiker

Die Fragmente der Vorsokratiker – naukowe wydanie fragmentów pism filozofów greckich okresu przedsokratejskiego oraz świadectw pośrednich przygotowane przez Hermanna Dielsa (1848-1922), uzupełnione przez Walthera Kranza (1884-1960). Obejmuje krytyczny tekst fragmentów i świadectw pośrednich oraz ich przekład na język niemiecki. Tytuł skraca się i cytuje jako Diels/Kranz, Diels-Kranz, DK i D-K. Dzieło stanowi nieodzowne narzędzie badacza filozofii przedsokratejskiej.
Pierwsze wydanie ogłosił Hermann Diels w 1903. W wydaniu piątym (1934-1937) dzieło, ostatecznie uporządkowane przez Kranza, osiągnęło postać zbliżoną do współczesnej. Jednak dopiero wydanie szóste (Berlin 1951-1952) zawiera postać ostateczną tekstu – kolejne edycje są jego przedrukami. Mimo że od czasów Dielsa powstało wiele wydań fragmentów poszczególnych filozofów okresu przedsokratejskiego lub ich grup, nadal to z "Die Fragmente der Vorsokratiker" cytuje się powszechnie fragmenty przedsokratyków.
W przypadku cytowania Dielsa-Kranza w zapisie (o postaci typu Diels-Kranz, 11 A 1):

</doc>
<doc id="1925615" url="https://pl.wikipedia.org/wiki?curid=1925615" title="Fenmetrazyna">
Fenmetrazyna

Fenmetrazyna () – organiczny związek chemiczny, pochodna morfoliny wykazująca silne działanie anorektyczne.
Związek opatentowany w 1952 r. przez niemiecką firmę farmaceutyczną Boehringer-Ingelheim, natomiast wprowadzony do lecznictwa w 1954 r. pod nazwą handlową "Preludin". Podobnie jak inne preparaty o podobnym profilu działania (m.in. fentermina, chlorfentermina, fenfluramina, deksfenfluramina, fendimetrazyna, mazindol), wykazuje wiele efektów niepożądanych, m.in. silne skoki ciśnienia tętniczego krwi, częstoskurcz zatokowy, pobudzenie OUN, uzależnienie. Dawniej szeroko stosowany w farmakoterapii otyłości, obecnie bez znaczenia w lecznictwie. W Polsce stosowany był do połowy lat 70. XX wieku.

</doc>
<doc id="1925618" url="https://pl.wikipedia.org/wiki?curid=1925618" title="Fu Cong">
Fu Cong

Fu Cong (; pisany także często w starej transkrypcji jako Fou Ts’ong; ur. 10 marca 1934 w Szanghaju, zm. 28 grudnia 2020 w Londynie) – chiński pianista, laureat III nagrody podczas V Międzynarodowego Konkursu Pianistycznego im. Fryderyka Chopina w Warszawie w 1955 roku. Podczas konkursu w prasie polskiej wymieniany był jako Fu Tsung.
Życiorys.
Młodość i wykształcenie.
Pochodził z inteligenckiej rodziny. Jego ojciec Fu Lei (1908–1966) był tłumaczem literatury francuskiej oraz krytykiem sztuki. Fu Cong rozpoczął naukę gry na fortepianie w wieku siedmiu lat, a jego pierwszym nauczycielem został włoski pianista i dyrygent Mario Paci. W 1951 zadebiutował V koncertem fortepianowym Ludwiga van Beethovena.
W 1953 zdobył III nagrodę na Międzynarodowym Festiwalu Młodzieży i Studentów w Bukareszcie. W 1955 reprezentował Chiny na V Konkursie Chopinowskim. Zajął tam 3. miejsce i zdobył nagrodę Polskiego Radia za najlepsze wykonanie mazurków.
W latach 1954–1956 studiował w Państwowej Wyższej Szkoły Muzycznej w Warszawie w klasie Zbigniewa Drzewieckiego.
Kariera pianistyczna.
Działalność koncertową rozpoczął w Chinach. Do Polski po raz pierwszy przyjechał w 1953 jako solista Chińskiego Zespołu Pieśni i Tańca. Od lipca 1954 (gdy rozpoczął studia pod kierunkiem Drzewieckiego) dawał w Polsce liczne recitale i występy z orkiestrą symfoniczną. W latach 50. występował także w wielu państwach Europy Wschodniej. W 1958 z powodu sytuacji politycznej w Chinach przeprowadził się do Anglii. W latach 60. i 70. XX wieku dał około 2400 koncertów solowych, stając się jednym z najpopularniejszych pianistów na świecie. Koncertował w większości krajów Europy, w Azji, obu Amerykach i Australii. W Chinach występował m.in. w 1976, 1989 i 1998. Wiele razy powracał też do Polski, m.in. na Międzynarodowy Festiwal Chopinowski w Dusznikach-Zdroju.
Zasiadał w jury wielu konkursów muzycznych, m.in. Międzynarodowego Konkursu Pianistycznego im. Fryderyka Chopina i Międzynarodowego Konkursu Muzycznego im. Królowej Elżbiety Belgijskiej.
Współpracował m.in. z Yehudim Menuhinem i Danielem Barenboimem. Tygodnik „Time” uznał go za najlepszego z żyjących chińskich muzyków, a niemiecki pisarz Hermann Hesse nazwał go „jedynym prawdziwym wykonawcą Chopina”.
Repertuar i dyskografia.
W jego repertuarze znajdują się utwory m.in. Fryderyka Chopina, Wolfganga Amadeusa Mozarta, Franza Schuberta, Claude’a Debussy’ego, Georga Friedricha Händla, Domenica Scarlattiego, Johanna Sebastiana Bacha i Ludwiga van Beethovena.
Nagrał kilkadziesiąt płyt dla różnych wytwórni muzycznych, m.in. Decca Records, Meridian Records i CBS. W 1994 ukazała się płyta "Sztuka pianistyczna Fou Ts’onga", która została wydana prywatnie przez Marthę Argerich, Leona Fleishera i Radu Lupu.
Zmarł w Londynie na COVID-19 w wieku 86 lat.

</doc>
<doc id="1925619" url="https://pl.wikipedia.org/wiki?curid=1925619" title="Pałac Anny Wazówny w Brodnicy">
Pałac Anny Wazówny w Brodnicy

Pałac Anny Wazówny w Brodnicy – pałac wzniesiony przed rokiem 1564 dla starosty brodnickiego z wykorzystaniem jednego z gotyckich budynków zamku w Brodnicy. W latach 1605-1625 mieszkała tu księżniczka Anna Wazówna, siostra króla polskiego Zygmunta III Wazy.
Historia.
Pałac Anny Wazówny został wzniesiony przed 1564 rokiem z inicjatywy Rafała Działyńskiego – starosty brodnickiego. Bazą dla nowego budynku pałacowego była wcześniejsza budowla gotycka wzniesiona za czasów rządów Zakonu krzyżackiego. Głównym powodem do wzniesienia rezydencji przez Rafała Działyńskiego w Brodnicy był pożar zamku krzyżackiego w 1550 roku, odwiecznej siedziby najwyższej władzy w Brodnicy. Przy budowie pałacu wykorzystano fragmenty murów i zabudowań przedzamcza spalonego zamku.
Jednym z najsławniejszych mieszkańców pałacu starostów w Brodnicy, od którego wywodzi się jego nazwa była księżniczka Anna Wazówna, siostra króla polskiego Zygmunta III Wazy.
Królewna Anna objęła brodnickie starostwo w 1605 roku i mieszkała tu do śmierci w 1625 r. Głównym powodem opuszczenia przez Annę dworu królewskiego w Krakowie było jej protestanckie wyznanie. Ponieważ w odróżnieniu od swojego królewskiego brata Zygmunta III Wazy – gorliwego katolika, była oddaną luteranką co powodowało częste niesnaski na dworze, którego nie cechowała szeroko pojęta tolerancja religijna. Jej wybór co do miejsca przenosin, w którym mogłaby bez przeszkód żyć i głosić swoje poglądy padł na Brodnicę, w której jeszcze dwa lata wcześniej żył i tworzył znany polski działacz protestancki Erazm Gliczner pisarz i reformator religijny, pedagog jeden z twórców zgody sandomierskiej z 1570 r.
Anna Wazówna była osobą inteligentną i gruntownie wykształconą. Stworzyła w Brodnicy silny ośrodek intelektualny szczycący się tolerancją religijną. Na brodnickim dworze gościła uczonych i pisarzy, których była gorliwą i hojną protektorką.
Królewna prowadziła bogatą korespondencję z uczonymi. Interesowała ją tematyka religijna i botanika. Profesor Akademii Krakowskiej Szymon Syreniusz zadedykował jej pierwszy polski zielnik wydany w 1613 r., który to bez finansowego wsparcia Anny Wazówny nieprędko by powstał.
Królewna szwedzka, wnuczka Zygmuta Starego i Bony także z energią przystąpiła do przebudowy pałacu wzniesionego przez Rafała Działyńskiego, czyniąc z niego nowoczesną siedzibę na wzór pałaców skandynawskich, który miał jej zapewne przypominać budowle zapamiętane w rodzinnej Szwecji. Kolejna rozbudowa miała miejsce w latach 1678-98.
Anna Wazówna zmarła w 1625 w Brodnicy i spoczywała tu przez 11 lat, aż do czasu uroczystego pochówku w Toruniu.
Oprócz szwedzkiej księżniczki pałac starostów brodnickich między innymi należał i był rezydencją takich ówczesnych osobistości jak: Konstancja Habsburżanka – królowa Polski i Szwecji, wielka księżna Litwy, Anna Katarzyna Konstancja Waza - królewna polska, córka króla Zygmunta III Wazy, Cecylia Renata Habsburżanka – królowa Polski, żona króla polskiego Władysława IV, Maria Kazimiera d’Arquien, „Marysieńka” - królowa Polski, żona króla Jana III Sobieskiego. Zamieszkiwał tu także Franciszek Bieliński – marszałek wielki koronny od 1742, marszałek nadworny koronny, od urzędu jaki piastował pamiątką jest nazwa najsłynniejszej polskiej ulicy znajdującej się w Warszawie - Marszałkowskiej, czy Andrzej Hieronim Zamoyski – kanclerz wielki koronny oraz wielu innych.
Być może to właśnie w nim zatrzymał się Napoleon Bonaparte – cesarz Francuzów, który w początkach 1807 roku przez dwa dni mieszkał w Brodnicy.
W dwudziestoleciu międzywojennym w pałacu mieściło się gimnazjum handlowe, szkoła powszechna, szkoła muzyczna i inne placówki oświatowe. Podpalony przez żołnierzy radzieckich doszczętnie spłonął w styczniu 1945 r. Odbudowany w latach 1960-70 z przeznaczeniem dla Powiatowego Domu Kultury i biblioteki. Od 1986 roku, po przeniesieniu domu kultury do nowej placówki, był siedzibą Muzeum Regionalnego w Brodnicy. Obecnie pałac to siedziba Miejskiej i Powiatowej Biblioteki Publicznej im. Ignacego Łyskowskiego oraz Informacji Turystycznej. Znajduje się w nim również Sala Ślubów USC.

</doc>
<doc id="1925620" url="https://pl.wikipedia.org/wiki?curid=1925620" title="Pałac Anny Wazówny">
Pałac Anny Wazówny



</doc>
<doc id="1925621" url="https://pl.wikipedia.org/wiki?curid=1925621" title="Tunel średnicowy w Łodzi">
Tunel średnicowy w Łodzi

Tunel średnicowy w Łodzi – budowany kolejowy tunel średnicowy o długości 7,5 km, mający przebiegać 17 m pod centrum Łodzi, który ma połączyć dworzec Łódź Fabryczna z dworcami Łódź Kaliska i Łódź Żabieniec. W tunelu zaplanowano również dodatkowe przystanki z peronami. Przewiduje się budowę jednego tunelu od stacji Łódź Fabryczna, który będzie się rozgałęział do dwóch tuneli, prowadzących do Łodzi Kaliskiej i Łodzi Żabieńca. Budowa realizowana była poprzez wykopy otwarte oraz drążenie tarczami TBM. 
Jeden z nich pierwotnie został przewidziany dla kolei dużej prędkości „Y”, obecnie linii kolejowej nr 85, i umożliwi poprowadzenie jej przez stację kolejową Łódź Fabryczna, natomiast drugi będzie przedłużeniem linii nr 17 z Dworca Fabrycznego, która skrzyżuje się z linią nr 15 na północ od dworca Łódź Kaliska. Odległość między stacjami wynosi około 2,7 km w linii prostej.
Rozpoczęcie inwestycji o wartości 1,59 mld zł nastąpiło pod koniec 2017 roku od podpisania umowy na realizację dokumentacji projektowej i roboty budowlane, a prace budowlane planowano zacząć w czerwcu 2019 r., podczas gdy ich ukończenie zaplanowano w 2022 r. Ostatecznie prace budowlane rozpoczęto w sierpniu 2019 r.
Tunel kolei konwencjonalnej.
Tunel ten będzie służył zarówno pociągom Łódzkiej Kolei Aglomeracyjnej, jak i innym przewoźnikom regionalnym i ponadregionalnym. W funkcjonującym obecnie odcinku tunelu znajduje się jedynie Dworzec Łódź Fabryczna, a po oddaniu do użytku budowanego obecnie odcinka, docelowo powstaną w nim również następujące przystanki:
Tunel Kolei Dużych Prędkości.
W nieokreślonej przyszłości ma powstać drugi tunel, który będzie obsługiwać ruch na linii kolejowej nr 85 z Warszawy do Poznania, będącej rozwinięciem dawnego wariantu linii kolei dużej prędkości „Y”.

</doc>
<doc id="1925622" url="https://pl.wikipedia.org/wiki?curid=1925622" title="Frunzeneć Sumy">
Frunzeneć Sumy



</doc>
<doc id="1925627" url="https://pl.wikipedia.org/wiki?curid=1925627" title="Dominik Tatarka">
Dominik Tatarka

Dominik Tatarka (ur. 14 marca 1913, Plevník-Drienové, zm. 10 maja 1989, Bratysława) – słowacki prozaik, publicysta, scenarzysta i tłumacz.
Życiorys.
Pochodził z rodziny chłopskiej. Ojca, który zginął podczas I wojny światowej, nie pamiętał. Uczył się w gimnazjach w Nitrze i Trenczynie. Maturę zdał w 1934. Studiował w latach 1934–1938 na Wydziale Filozoficznym na Uniwersytecie Karola w Pradze kierunek język słowacki w połączeniu z romanistyką, wiedzę romanistyczną pogłębiał potem na paryskiej Sorbonie. Podczas II wojny światowej pracował jako nauczyciel języka słowackiego i francuskiego w szkołach średnich w Żylinie i Martinie. Brał udział w słowackim powstaniu narodowym, wstąpił wówczas do partii komunistycznej. Po wojnie pracował jako urzędnik, redaktor gazet codziennych, redaktor w wydawnictwie Tatran i scenarzysta filmowy. Z entuzjazmem przyjął idee komunizmu, ale dość szybko na jego wierze w nowy ustrój zaczęły się pojawiać rysy. W 1956 opublikował czasopiśmienniczo rozprawę z kultem jednostki i konformizmem społecznym, „fantastyczny traktat z końca epoki stalinowskiej” "Démon súhlasu" (Demon zgody, publikacja książkowa 1963). W latach 1968–1969 zaangażował się w proces przemian demokratycznych, potępił agresję armii państw Układu Warszawskiego na Czechosłowację. W 1969 wystąpił z KPCz. Był jednym z nielicznych pisarzy słowackich, którzy przez cały okres „normalizacji” objęci byli zakazem druku. Jego książki wycofano też z bibliotek, a jego nazwisko starano się wymazać ze świadomości społecznej. Tatarka utrzymywał stosunki z czechosłowackim ruchem dysydenckim i publikował a samizdacie i wydawnictwach emigracyjnych. Jako jeden z niewielu Słowaków podpisał Kartę 77.
Twórczość.
Debiutował jako uczeń gimnazjum tekstami ogłoszonymi w czasopiśmie „Svojeť”. Jego pierwsze książki zdradzają fascynację filozofią egzystencji i słowackim nadrealizmem. Później w powieści "Republika klechów" użył metody realistycznej dla przedstawienia satelitarnego wobec Niemiec państwa słowackiego z okresu II wojny światowej. Po epizodzie socrealistycznym przyszedł czas na subtelne utwory psychologiczne. Szczytowym osiągnięciem pisarza są jego późne prozy, łączące poetykę powieści z esejem, i autobiografią, przesycone wybujałą erotyką oraz głęboką refleksją na tematy społeczne, polityczne, filozoficzne i literackie. Dominik Tatarka uważany jest za jedną z największych postaci w dziejach kultury słowackiej.
Nagrody i wyróżnienia.
W 1969, tuż przed okresem prześladowań politycznych, otrzymał tytuł zasłużonego artysty. W 1986 Fundacja Karty 77 w Sztokholmie przyznała mu za trylogię "Písaniny" Nagrodę Jaroslava Seiferta.
Recepcja polska.
W Polsce ogłoszono książkowo tłumaczenie jednej tylko powieści Tatarki: "Wiklinowe fotele", przeł. Zdzisław Hierowski, Warszawa 1965. Ponadto większą część numeru 3 z 1991 poświęciła mu „Literatura na Świecie”. Znalazły się w nim opowiadanie "Kogucik w agonii" oraz urywki większych całości w tłumaczeniach Danuty Abrahamowicz, Krystyny Moćko i Leszka Engelkinga. Fragment prozy Tatarki drukowała również „Gazeta Wyborcza”.

</doc>
<doc id="1925631" url="https://pl.wikipedia.org/wiki?curid=1925631" title="Szpital miejski przy ulicy Bema w Raciborzu">
Szpital miejski przy ulicy Bema w Raciborzu



</doc>
<doc id="1925632" url="https://pl.wikipedia.org/wiki?curid=1925632" title="Jozafat Romanyk">
Jozafat Romanyk

Jozafat (Bazyli) Romanyk OSBM [Йосафат (Василь) Романик ЧСВВ] (ur. 21 czerwca 1919 w Łyskowie, zm. 14 stycznia 2007 w Warszawie) – duchowny greckokatolicki, bazylianin.
Życiorys.
Ukończył Instytut Misyjny oo. bazylianów w Buczaczu, gdzie uzyskał tzw. „małą maturę”. 16 sierpnia 1934 wstąpił do zakonu oo. bazylianów w Dobromilu. Tam odbył nowicjat. Pierwsze śluby zakonne złożył 31 marca 1936, a następnie kontynuował naukę uzyskując prawdopodobnie w 1939 świadectwo dojrzałości. Po zdaniu matury rozpoczął studia filozoficzno-teologiczne w seminariach w Krystynopolu pow. Sokal i w Żółkwi, które ukończył w 1944. Śluby wieczyste złożył 11 lipca 1942 w Krechowie pow. Żółkiew. Prawdopodobnie ze względu na toczącą się wojnę, wcześniej niż przewidziano, został dopuszczony do święceń diakonatu (20 grudnia 1942). Na kapłana wyświęcony został 27 grudnia 1942 we Lwowie przez bp. Nykytę Budkę.
Po święceniach wyjechał do klasztoru w Dobromilu (przebywał tam 3 miesiące), a następnie klasztoru w Warszawie (2 miesiące) i klasztoru w Krystynopolu. Po wytyczeniu nowej wschodniej granicy Polski w listopadzie 1946 r. przyjechał do Adampola pow. Włodawa, gdzie był kapelanem w rzymskokatolickim klasztorze s. służebnic. Od 1947 dojeżdżał też do Lublina, gdzie rozpoczął studia teologiczne na Katolickim Uniwersytecie Lubelskim. Ukończył je licencjatem z teologii. Po zakończeniu nauki przyjechał do klasztoru bazyliańskiego w Warszawie. W latach 1953–1954 był wikariuszem w rzymskokatolickiej parafii w Wałczu, zaś w okresie 1957–1965 wikariuszem w Starym Kurowie pow. Strzelce Krajeńskie. Pomagał też w duszpasterstwie greckokatolickim w Kruklankach (1964–1965). W latach 1966–1977 wikariusz greckokatolickiej parafii przy klasztorze bazyliańskim w Warszawie, a następnie jej administrator (1977–1982). W okresie 1979–1982 duszpasterz grekokatolików w Olsztynie. 21 marca 1965 mianowany protoihumenem zakonu w Polsce. Funkcję tę pełnił do 1985.
W dniu 22 grudnia 1981 mianowany został wikariuszem generalnym prymasa Polski dla grekokatolików nieoficjalnego północnego wikariatu. Funkcję tę pełnił do 1989 r., tj. do konsekracji biskupa dla katolików obrządku wschodniego. W l. 1989–1994 pracował w Kołobrzegu, gdzie pełnił funkcję administratora miejscowego domu bazyliańskiego i duszpasterza grekokatolików. Po powrocie do Warszawy, przez następnych pięć lat (1994–1999) był opiekunem duchownym i spowiednikiem kleryków w seminarium bazyliańskim. Odprawiał też w warszawskiej parafii. 26 czerwca 1990 odznaczony papieskim medalem „Pro Ecclesia et Pontifice”. W 1999 wyjechał do domu zakonnego w Przemyślu, gdzie był spowiednikiem i opiekunem duchowym seminarzystów. Zajął się też tam twórczością pisarską tłumacząc na współczesny język ukraiński dzieła św. Jozafata.
Zmarł po ciężkiej chorobie w szpitalu Instytutu Kardiologicznego. Pochowany został 22 stycznia 2007 w grobowcu oo. bazylianów na warszawskim Bródnie (kwatera 91A-1-1/11).

</doc>
<doc id="1925634" url="https://pl.wikipedia.org/wiki?curid=1925634" title="Kazimierz Michalski (kapłan)">
Kazimierz Michalski (kapłan)



</doc>
<doc id="1925637" url="https://pl.wikipedia.org/wiki?curid=1925637" title="Athamé">
Athamé



</doc>
<doc id="1925638" url="https://pl.wikipedia.org/wiki?curid=1925638" title="DK">
DK



</doc>
<doc id="1925639" url="https://pl.wikipedia.org/wiki?curid=1925639" title="Diels-Kranz">
Diels-Kranz



</doc>
<doc id="1925641" url="https://pl.wikipedia.org/wiki?curid=1925641" title="Miasta w Stanach Zjednoczonych">
Miasta w Stanach Zjednoczonych

Według danych oficjalnych pochodzących z 2012 roku Stany Zjednoczone posiadały ponad 300 miast o ludności przekraczającej 100 tys. mieszkańców. Stolica kraju Waszyngton znajduje się dopiero w trzeciej dziesiątce największych miast. Nowy Jork jako jedyne miasto liczyło ponad 5 milionów mieszkańców; 8 miast z ludnością 1-5 mln.; 25 miast z ludnością 500-1000 tys.; 266 miast z ludnością 100-500 tys. oraz reszta miast poniżej 100 tys. mieszkańców.
Największe miasta w Stanach Zjednoczonych.
Największe miasta w Stanach Zjednoczonych według liczebności mieszkańców (stan na 2019 rok):
Alfabetyczna lista miast w Stanach Zjednoczonych.
Poniższa tabela zawiera miejscowości określone przez United States Census Bureau z liczbą ludności przekraczającą 100 000 mieszkańców na dzień 1 lipca 2012 (czcionką pogrubioną wydzielono miasta powyżej 1 mln). United States Census Bureau nie uwzględnia w rankingu miejscowości z terytoriów zależnych Stanów Zjednoczonych ani miast Portoryko.

</doc>
<doc id="1925642" url="https://pl.wikipedia.org/wiki?curid=1925642" title="Cmentarz Niekrasowski">
Cmentarz Niekrasowski

Cmentarz Niekrasowski – czynny zabytkowy rzymskokatolicki parafialny cmentarz grzebalny w Niekrasowie. Jego właścicielem jest parafia rzymskokatolicka Nawiedzenia Najświętszej Maryi Panny w Niekrasowie.
W administracji kościelnej leży w dekanacie połanieckim, w diecezji sandomierskiej, w metropolii lubelskiej; z kolei w administracji państwowej położony jest w gminie Osiek, w powiecie staszowskim, w województwie świętokrzyskim.
Umiejscowiony malowniczo wśród pól uprawnych, w sąsiedztwie drogi powiatowej nr 0813T, która z kolei leży mniej–więcej w odległości około 350–400 m od drogi krajowej nr 79 oraz wiaduktu (linii kolejowej nr 65), jak i w odległości około 200 m od kościoła Nawiedzenia NMP (na dawnej odnodze od „traktu grodowego (Rytwiany–Sworoń przez Strzegom)” łączącym się ze „szlakiem królewskim Sandomierz – Kraków”, na odcinku Niekrasów Poduchowny (w tym sioło Za Górą) – Ossala Dworska – Strużki)). Jest on jedną z atrakcji żółtego szlaku rowerowego, w tym też pielgrzymkowego szlaku architektury drewnianej „Miejsca Mocy” prowadzącego ze Strzegomia do Beszowej; jak i zielonego szlaku turystycznego prowadzącego z Chańczy do Pielaszowa.
Historia.
Na podstawie obszernych badań archeologicznych prowadzonych na ziemi sandomierskiej wiadomo, że już kilka tysięcy lat p.n.e. istniały na tym terenie osiedla ludzkie. Świadczą o tym bogate wykopaliska w Lipniku pod Osiekiem, czy też Tursku Małym i Zawadzie koło Połańca. Z kolei w Niekrasowie, na górze w pobliżu obecnej plebanii, natrafiono na cmentarzysko wczesnośredniowieczne datowane na VI do XI wieku. Świadczy to o dużym ruchu osadniczym na tych terenach i co potwierdza dowody na istnienie rozwiniętych ludzkich społeczności.
Od momentu wzniesienia kościoła rzymskokatolickiego (tj. 1121 roku – XII wieku) w Niekrasowie, w jego najbliższym sąsiedztwie grzebano zwłoki ludzkie według ówczesnych średniowiecznych wyznaczników wiary. Osoby zasłużone w podziemiach kościoła, w tzw. katakumbach (a pozostałą biedotę wokoło świątyni). Ten zwyczaj przetrwał aż do momentu wydania odpowiedniego dekretu przez króla Stanisława Augusta Poniatowskiego w 1792 roku, który to zabraniał grzebania ludzkich zwłok na cmentarzach przykościelnych polskich kościołów rzymskokatolickich ze względu na choroby zakaźne. Zakaz ten rzadko kiedy był respektowany. Wdrażanie dekretu trwało około 40 lat, aż do momentu, gdy w Niekrasowie wybuchła epidemia cholery. Te wydarzenia zbiegły się w czasie z działaniami likwidacyjnymi ówczesnego konsystorza kościoła ewangelicko-reformatorskiego Jednoty małopolskiej. Najstarsza część cmentarza była zapomnianym cmentarzem kalwińskim wywodzącym się jeszcze z okresu reformacji, wciąż w posiadaniu kalwinów. Przejęcie pozostałości majątkowych zborów kalwińskich pozwoliło wówczas urzędującemu proboszczowi ks. Grzybowskiemu, dla wygody parafian, jak i swojej przenieść cmentarz przykościelny w to miejsce (co upamiętnia pokaźnych rozmiarów czerwony granit umieszczony obecnie na placu przykościelnym). Teren ten znajdował się w miarę blisko kościoła, (w odległości około 200 m.), funkcjonował tam też już inny cmentarz (choć zapomniany i niekatolicki). Według Wojciecha Kriegseisena cmentarz kalwiński umiejscowiono tak, aby znajdował się w znacznej odległości od zboru (według nowych wyznaczników reformatorskich), a ówczesna parafia niekrasowska nie była wyjątkiem w tym względzie. Po przejęciu wszelakich pozostałości majątkowych, pozostałych po zlikwidowanych ostatecznie w 1849 roku majątkach kalwińskich zborów, tj. w Niekrasowie i Tursku Wielkim, pozostawiono zgodnie z warunkami przejęcia – marmurowe tablice epitafijne i nagrobki znajdujące się natenczas w kościołach i na cmentarzach w tychże wioskach.
Nowy grzebalny rzymskokatolicki cmentarz parafialny usankcjonował się i administruje w obecnych granicach od 1832 roku. W tymże to roku został konsekrowany i od tego momentu przyjęła się lokalna nazwa „cmentarz niekrasowski”, który wcześniej funkcjonował pod nazwą „cmentarza przykościelnego parafii Nawiedzenia NMP”. Mały obszar cmentarza powiększano jeszcze 2–krotnie. W 1914 roku został powiększony staraniem ks. Cz. Trybulskiego, z kolei kolejne powiększenie cmentarza nastąpiło w 1978 roku, a dokonał tego ówczesny proboszcz parafii ks. J. Śmigielski.
Pierwotny cmentarz kalwiński liczył 40 m długości i 30 m szerokości, zajmując 0,12 ha powierzchni; w 1832 roku powiększono go do wielkości 23,70 arów, przekształcając na cmentarz rzymskokatolicki. W roku 1914 do powierzchni 42,70 arów. Obecnie ma on kształt wydłużonego prostokąta o wymiarach 195,88 × 67,25 m i zajmuje ogółem 1,25 ha powierzchni, bowiem w 1978 roku dokonano powiększenia 82,30 arów.
W ciągu ponad 178 lat jego istnienia zmieniała się jego struktura. Dawniej w południowej jego części, w rogu po lewej stronie znajdowało się miejsce przeznaczone do pochówku dzieci nieochrzczonych, z kolei po prawej stronie było miejsce do składania kości przenoszonych z tymczasowych grobów, bądź zlikwidowanych miejsc pochówku (także z cmentarza przykościelnego). W północno-wschodniej części cmentarza znajdowało się miejsce przeznaczone do chowania niekatolików (np. nagrobek mojżeszowy), oddzielone małym rowem od reszty nekropolii – później zasypanym. W każdym z czterech rogów cmentarza ustawione były drewniane krzyże.
Wygląd.
Cmentarz jest rozlokowany na powierzchni około 1,25 ha, w tym na „zabytkowy stary cmentarz” przypada około 12,00 arów. Całość ogrodzona jest płotem (murem z białej cegły na wysokość 1,2 m, przykrytym palona dachówką), ponadto został uporządkowany i jest w miarę zadbany. Prowadzą do niego trzy kute z żelaza bramy; dwa główne wejścia prowadzą od strony północnej (drogi powiatowej nr 0813T), a jedno tylne (od pól), które znajduje się na przeciwległym końcu do najstarszej części cmentarza.
Obecnie ma kształt wydłużonego prostokąta o wymiarach 195,88 × 67,25 m (w tym zab. 20,80 × 34,60 m) i zajmuje 1,25 ha powierzchni. Składa się z dwóch głównych części – nowej określonej w granicach z 1978 roku i starej, która z kolei dzieli się na trzy osobne części: zabytkowej (pierwotny cmentarz kalwiński sprzed 1832 roku), tej określonej w granicach z 1832 roku, jak i powiększonej a określonej w granicach z 1914 roku. Całość cmentarza poprzecinana jest rzędami alej głównych, umownych i stworzonych na potrzeby parafian (wąskich i ciasnych).
Na cmentarzu znajdują się 2 duże główne aleje, jak i umowna tylna (blisko muru południowego), oraz oddzielająca cmentarz stary od nowego, ponadto wąskie i ciasne stworzone przez parafian okalające cały cmentarz po murze:
Cały cmentarz umiejscowiono na planie prostokąta (z jednym prostokątnym zębem), przylega do drogi dojazdowej do Strzegomia (owej drogi powiatowej nr 0813T); która graniczy z nim od strony północnego muru. Ponadto leży mniej więcej w odległości około 350–400 m od drogi krajowej nr 79 oraz wiaduktu (linii kolejowej nr 65) i około 200 m od kościoła.
Nekropolia niekrasowska charakteryzuje się bardzo dużą różnorodnością form i kształtów nagrobkowych, bowiem spotyka się tu murowane grobowce, obeliski, nagrobne pomniki w formie sarkofagu, kapliczek, kolumn czy żelaznych krzyży na kamiennych cokołach. Przeważają tu dzieła klasycystyczne, aczkolwiek wiele jest też z okresu romantyzmu czy neogotyku. Spotykamy tu dzieła sztuki kamieniarskiej o wysokich walorach artystycznych, autorstwa regionalnych rzeźbiarzy.
Cały teren cmentarza – stanowi skarbnicę rzeźby i małej architektury, ale tylko jego najstarsza część jest objęta ścisłą ochroną konserwatorską podległą Konserwatorowi Zabytków województwa świętokrzyskiego.

</doc>
<doc id="1925644" url="https://pl.wikipedia.org/wiki?curid=1925644" title="Makio">
Makio



</doc>
<doc id="1925646" url="https://pl.wikipedia.org/wiki?curid=1925646" title="Oddział PuMa">
Oddział PuMa

Oddział „PuMa” (ukr. Загін „ПуМа”), zwany też Legionem „PuMa” – ochotniczy oddział wojskowy Abwehry złożony z Ukraińców w 1941 r. podczas II wojny światowej.
Pierwsze przygotowania do utworzenia oddziału zaczęły się w kwietniu 1941 r., kiedy do Bukaresztu przybył z Niemiec były sotnik Ukraińskiej Armii Halickiej, a obecnie porucznik kawalerii Wehrmachtu (faktycznie służący w Abwehrze) Ołeksander Puliuj, pół Ukrainiec, pół Niemiec. Prowadził on rozmowy z rumuńskimi politykami w sprawie sytuacji Ukraińców. Jednocześnie zaproponował plan sformowania z rumuńskich Ukraińców oddziału wojskowego w formie legionu. W wyniku umowy rumuńsko-niemieckiej, po ataku wojsk niemieckich na ZSRR 22 czerwca 1941 r., w Piatra Neamț pod koniec czerwca został utworzony taki oddział. Ze strony OUN-M (melnykowców) w jego organizacji uczestniczyli Konrad Jogan, członek bukaresztańskiego kierownictwa i Orest Masikiewicz, który objął funkcję ukraińskiego dowódcy oddziału. Nazwa oddziału została utworzona od 2 pierwszych liter nazwisk Puliuja i Masikiewicza. Oddział składał się z ok. 40 członków OUN-M, pochodzących z rumuńskiej Bukowiny. Byli to studenci uniwersytetu w Czernihowie oraz Ukraińcy studiujący w Niemczech i Austrii. Otrzymali oni mundury Wehrmachtu. W niemieckiej nomenklaturze oddział otrzymał nazwę Abwehrgruppe 101. Wkrótce oddział został przeniesiony do Jass, a stamtąd trafił na południowy odcinek frontu wschodniego, gdzie podporządkowano go 11 Armii Grupy Armii „Południe”. Poruszał się 2 autobusami i sztabowym mercedesem. Ukraińcy doszli do Mikołajowa, gdzie 25 sierpnia dowiedzieli się o rozkazie dotyczącym rozwiązania Batalionu „Roland” i Batalionu „Nachtigall” oraz ich oddziału. Pierwotnie mieli oni dojść do Kubania. Część członków oddziału zaangażowała się w działalność okupacyjnych władz miejskich w Mikołajowie, zaś O. Masikiewicz objął na krótko stanowisko burmistrza miasta.
Linki zewnętrzne.
Biografia Oresta Masikiewicza, w tym krótka historia Oddziału „PuMa” (jęz. rosyjski)

</doc>
<doc id="1925648" url="https://pl.wikipedia.org/wiki?curid=1925648" title="Jaz dwupoziomowy">
Jaz dwupoziomowy

Jaz dwupoziomowy ("jaz dwupiętrowy", "jaz z belką piętrzącą") – jaz, w którym zastosowano dwa rodzaje urządzeń upustowych z zamknięciami, położonymi jeden pod drugim na dwóch poziomach, rozdzielonych belką piętrzącą (częścią korpusu jazu). Górny poziom stanowi przelew, który może być wyposażony w wybrany rodzaj zamknięć, lub stanowić jaz stały. Dolne urządzenie upustowe stanowi spust wyposażony w odpowiedniego rodzaju zamknięcia. Oba poziomy urządzeń upustowych są umieszczone w jednym bloku budowli piętrzącej. Takie rozwiązanie stosowane jest np. jako element przelewowo-spustowy zapór ziemnych. Przykładem zastosowania takiego rozwiązania w Polsce jest jaz stanowiący element upustowy zapory zbiornika zaporowego Jeziorsko na Warcie, w którym jako zamknięcie górne przelewu zastosowano klapy, a jako dolne – segmenty.

</doc>
<doc id="1925654" url="https://pl.wikipedia.org/wiki?curid=1925654" title="Droga magistralna M01 (Ukraina)">
Droga magistralna M01 (Ukraina)



</doc>
<doc id="1925659" url="https://pl.wikipedia.org/wiki?curid=1925659" title="Aleksandros Papanastasiu">
Aleksandros Papanastasiu

Aleksandros Papanastasiu (; ur. 8 lipca 1876 w Tripoli, zm. 17 listopada 1936 w Atenach) – premier Grecji, polityk.
Ukończył studia prawnicze na Uniwersytecie w Atenach. Dwukrotnie sprawował funkcję premiera Grecji (w okresie od 12 marca 1924 do 24 lipca 1924 oraz od 26 maja 1932 do 5 czerwca 1932). Za jego rządów utworzony został Uniwersytet Arystotelesa w Salonikach.

</doc>
<doc id="1925660" url="https://pl.wikipedia.org/wiki?curid=1925660" title="Gerwazy z Tilbury">
Gerwazy z Tilbury

Gerwazy z Tilbury (ur. ok. 1150 — zm. ok. 1235) – ksiądz katolicki, pochodzący z Anglii, nauczał prawa kanonicznego w Bolonii. Pełnił służbę na dworach królewskich na Sycylii i we Francji. 
Napisał dla cesarza Ottona IV ok. 1212 "Otia imperialia" (łac. "Odpoczynek cesarski"), zbiór rozmaitych prac dotyczący historii i geografii Anglii oraz krajów europejskich. W popularnym w Średniowieczu dziele zajmował się także Polską, wymienił nazwę kraju, pochodzenie nazwy, przedstawił ówczesną wiedzę nt. geografii, obyczajów i historii ziem polskich oraz podziału Kościoła polskiego na diecezje. 

</doc>
<doc id="1925661" url="https://pl.wikipedia.org/wiki?curid=1925661" title="Fou Ts'ong">
Fou Ts'ong



</doc>
<doc id="1925662" url="https://pl.wikipedia.org/wiki?curid=1925662" title="Halowe Mistrzostwa Świata w Lekkoatletyce 2010 – bieg na 400 m mężczyzn">
Halowe Mistrzostwa Świata w Lekkoatletyce 2010 – bieg na 400 m mężczyzn

Bieg na 400 metrów mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 47,00 (uzyskane w hali), bądź – 45,25 (na stadionie). Eliminacje i półfinały odbyły się 12 marca, a finał dzień później. W konkurencji tej startował jeden reprezentant Polski – Marcin Marciniszyn, który odpadł w eliminacjach.
Rezultaty.
Eliminacje.
W rundzie eliminacyjnej zawodników podzielono na pięć grup. Do półfinałów awansowało bezpośrednio 2 pierwszych zawodników z każdego biegu oraz dodatkowo 2, którzy we wszystkich biegach uzyskali najlepsze czasy wśród przegranych.
Półfinał.
Awans do finału gwarantowało tylko zajęcie pierwszych trzech pozycji w jednym z dwóch biegów półfinałowych (Q).

</doc>
<doc id="1925667" url="https://pl.wikipedia.org/wiki?curid=1925667" title="Abramcewo">
Abramcewo

Abramcewo (ros. "Абрамцево") – wieś (ros. село, trb. sieło) w Rosji w Sergijewo-Posadskim rejonie obwodu moskiewskiego, znana z ośrodka artystycznego stworzonego przez przemysłowca Sawwę Mamontowa.
W roku 1843 posiadłość wiejską nabył pisarz Siergiej Aksakow i stworzył tam miejsce spotkań artystów. W Abramcewie bywali wtedy Nikołaj Gogol, Iwan Turgieniew i Fiodor Tiutczew.
W roku 1870 posiadłość odkupił przemysłowiec i mecenas sztuki Sawwa Mamontow. Rezydencja w Abramcewie stała się miejscem spotkań wybitnych malarzy i rzeźbiarzy, a także kompozytorów, aktorów, architektów i śpiewaków. Bywali tam m.in. Ilja Riepin, Walentin Sierow, Wiktor Wasniecow i Michaił Wrubel.
W latach 1870–1885 na zlecenie Mamontowa zbudowano w Abramcewie kolonię budowli w stylu starorosyjskim, oddanych do dyspozycji goszczących tam artystów, oraz cerkiew i tradycyjną rosyjską łaźnię.
Po śmierci Mamontowa w 1918 roku Abramcewo przeszło na własność państwa i zostało przekształcone w ośrodek muzealno-artystyczny, stanowiący atrakcję turystyczną.
Abramcewo położone jest przy szosie A-108 i posiada przystanek kolejowy na 57. kilometrze od Moskwy na kolei transsyberyjskiej.

</doc>
<doc id="1925668" url="https://pl.wikipedia.org/wiki?curid=1925668" title="Bont">
Bont



</doc>
<doc id="1925669" url="https://pl.wikipedia.org/wiki?curid=1925669" title="No Guts. No Glory.">
No Guts. No Glory.

No Guts. No Glory. – album australijskiego zespołu Airbourne z 2010 roku. Wydana została także wersja limitowana tego albumu, zawierająca pięć bonusowych utworów oraz otwieracz do butelek z logo albumu.

</doc>
<doc id="1925671" url="https://pl.wikipedia.org/wiki?curid=1925671" title="Halowe Mistrzostwa Świata w Lekkoatletyce 2010 – bieg na 400 m kobiet">
Halowe Mistrzostwa Świata w Lekkoatletyce 2010 – bieg na 400 m kobiet

Bieg na 400 m kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 53,25 (uzyskane w hali), bądź – 51,25 (na stadionie). Eliminacje i półfinały odbędą się 12 marca, a finał dzień później.
Rezultaty.
Eliminacje.
W rundzie eliminacyjnej zawodniczki podzielono na cztery grup. Do półfinałów awansowały bezpośrednio 2 pierwsze zawodniczki z każdego biegu oraz dodatkowo 4, które we wszystkich biegach uzyskały najlepsze czasy wśród przegranych.
Półfinał.
Awans do finału gwarantowało tylko zajęcie pierwszych trzech pozycji w jednym z dwóch biegów półfinałowych (Q).

</doc>
<doc id="1925673" url="https://pl.wikipedia.org/wiki?curid=1925673" title="Cerkiew Opieki Matki Bożej w Wołokołamsku">
Cerkiew Opieki Matki Bożej w Wołokołamsku

Cerkiew Opieki Matki Bożej – cerkiew prawosławna w Wołokołamsku, w eparchii odincowskiej Rosyjskiego Kościoła Prawosławnego.
Cerkiew powstała jako sobór żeńskiego monasteru św. Barbary w Wołokołamsku. Jego fundatorką była Natalia Naryszkina, która przed swoją śmiercią w 1694 opłaciła wzniesienia dla klasztoru pierwszej kamiennej cerkwi (do tej pory mniszki dysponowały jedynie drewnianymi świątyniami Zaśnięcia Matki Bożej i św. Barbary). Do wzniesionej w 1695 cerkwi przeniesiono przechowywane w nich do tej pory ikony św. Barbary i Zaśnięcia Matki Bożej napisane w XV i XVI wieku. Monaster funkcjonował do 1764, kiedy został zlikwidowany, zaś jego główna cerkiew straciła status soboru i stała się świątynią parafialną. W związku z tym urządzono w niej dodatkowe ołtarze boczne – Zaśnięcia Matki Bożej i św. Barbary. W 1870 powiększono przedsionek, a w 1878 dobudowano dzwonnicę według projektu S. Dmitriewa.
Cerkiew pozostawała czynna także po rewolucji październikowej, oprócz okresu 1932–1935, kiedy jej proboszcz przebywał na zesłaniu w Kazachstanie. W świątyni szczególną czcią otaczane są ikony Opieki Matki Bożej oraz ikona Matki Bożej „Godne Jest”.

</doc>
<doc id="1925677" url="https://pl.wikipedia.org/wiki?curid=1925677" title="Halowe Mistrzostwa Świata w Lekkoatletyce 2010 – trójskok kobiet">
Halowe Mistrzostwa Świata w Lekkoatletyce 2010 – trójskok kobiet

Trójskok kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 14,05 (uzyskane w hali). Eliminacje odbyły się 12 marca, a finał dzień później.
Rezultaty.
Eliminacje.
W rundzie eliminacyjnej wystartował 19 zawodniczek. Minimum potrzebne do awansu do finału wynosiło 14,20 (Q).

</doc>
<doc id="1925679" url="https://pl.wikipedia.org/wiki?curid=1925679" title="No Guts. No Glory. (Special Edition)">
No Guts. No Glory. (Special Edition)



</doc>
<doc id="1925682" url="https://pl.wikipedia.org/wiki?curid=1925682" title="Belki rytmiczne">
Belki rytmiczne



</doc>
<doc id="1925683" url="https://pl.wikipedia.org/wiki?curid=1925683" title="Jajka Fabergé">
Jajka Fabergé



</doc>
<doc id="1925684" url="https://pl.wikipedia.org/wiki?curid=1925684" title="Belka rytmiczna">
Belka rytmiczna



</doc>
<doc id="1925685" url="https://pl.wikipedia.org/wiki?curid=1925685" title="Jajka Faberge">
Jajka Faberge



</doc>
<doc id="1925686" url="https://pl.wikipedia.org/wiki?curid=1925686" title="Sobór Zmartwychwstania Pańskiego w Wołokołamsku">
Sobór Zmartwychwstania Pańskiego w Wołokołamsku

Sobór Zmartwychwstania Pańskiego – prawosławny sobór w Wołokołamsku, wzniesiony w 1480 w obrębie Kremla wołokołamskiego.
Inicjatorem budowy soboru był książę Borys Wołocki, obiekt został ukończony w 1480 w stylu staroruskim. Na przełomie XVIII i XIX wieku obok świątyni dostawiona została dzwonnica, którą połączono z głównym gmachem. Wcześniej, w XVII wieku dokonano przeróbki wcześniejszych fresków wykonanych bezpośrednio po zakończeniu budowy cerkwi. Sobór był czynny do 1930, kiedy został odebrany Rosyjskiemu Kościołowi Prawosławnemu i zaadaptowany początkowo na technikum, a następnie na magazyn. W latach 1944–1947 sobór oraz sąsiadująca z nim cerkiew św. Mikołaja mieściły obóz jeniecki dla Niemców. Dopiero w 1969 świątynia została częściowo poddana konserwacji. Cerkiew została zwrócona prawosławnym w 1993, zaś w 2000 została siedzibą parafii.
Główna nawa soboru została wzniesiona na planie kwadratu, z pojedynczą kopułą położoną na owalnym bębnie, zwieńczoną złoconym krzyżem. Poniżej dachu soboru znajduje się rząd wąskich, półkolistych okien. Podobne, choć dłuższe okna znajdują się w bębnie. Wejście do soboru prowadzi przez skromny portal. Z głównym gmachem połączona jest pięciokondygnacyjna dzwonnica, zdobiona rzędami pilastrów i zwieńczona złoconą cebulastą kopułą z krzyżem. Powyżej dwóch kondygnacji z dzwonami znajduje się zegar.

</doc>
<doc id="1925689" url="https://pl.wikipedia.org/wiki?curid=1925689" title="Komplikacje">
Komplikacje



</doc>
<doc id="1925692" url="https://pl.wikipedia.org/wiki?curid=1925692" title="Komplikacja">
Komplikacja

Komplikacja – element mechanizmu zegarka; dodatkowe, w stosunku do mechanizmu podstawowego konstrukcje, pozwalające na realizację kolejnych wskazań, uzyskanych poprzez zliczanie odpowiednich sekwencji impulsów podstawowych i ich projekcję, zwykle na tarczy zegarka. Jako komplikacje przyjmowane są także dodatkowe zespoły funkcjonalne mechanizmu, pozwalające na rejestrację wskazań, lub realizację funkcji związanych z pomiarem czasu. Komplikacjami mechanizmu są też nowe rozwiązania z rozbudowaną, lub nietypową konstrukcją któregoś z zespołów funkcjonalnych mechanizmu.
Pojęcie komplikacje odnosi się praktycznie tylko do zegarków mechanicznych.

</doc>
<doc id="1925694" url="https://pl.wikipedia.org/wiki?curid=1925694" title="Rejon barguziński">
Rejon barguziński

Rejon barguziński (ros. Баргузинский район; bur. Баргажанай аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest Barguzin (6,0 tys. mieszkańców). Rejon został utworzony 23 grudnia 1923 roku.
Położenie.
Rejon położony jest w centralnej części Buriacji przy ujściu rzeki Barguzin do jeziora Bajkał w Dolinie Barguzińskiej. Średnia wysokość bezwzględna terenów rejonu waha się pomiędzy 500 a 700 m n.p.m., a najwyższe szczyty sięgają nawet 2700 m n.p.m. W krajobrazie Doliny Barguzińskiej przeważa las górskiej tajgi, z obszarami stepowymi w jej środkowej części.
Ludność.
Rejon zamieszkany jest przez 25.689 osób (2007 r.). Struktura narodowościowa rejonu przedstawia się następująco:
Średnia gęstość zaludnienia w rejonie wynosi 1,4 os./km².
Podział administracyjny.
Rejon podzielony jest na 9 wiejskich osiedli i jedno osiedle miejskie:

</doc>
<doc id="1925695" url="https://pl.wikipedia.org/wiki?curid=1925695" title="Athanasia Perra">
Athanasia Perra



</doc>
<doc id="1925696" url="https://pl.wikipedia.org/wiki?curid=1925696" title="Rejon bauntowski">
Rejon bauntowski

Rejon bauntowski (ros. Баунтовский эвенкийский район; bur. Бабанта (Баунтын) аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest Bagdarin (4,8 tys. mieszkańców). Rejon został utworzony 1 kwietnia 1925 roku.
Położenie.
Rejon zajmuje powierzchnię 66.816 km². Położony jest we wnętrzu kontynentu azjatyckiego z dala od oceanów. Większość terenów rejnu położona jest na Płaskowyżu Witemskim. Od strony północno-zachodniej rejon otoczony jest masywem Gór Południowomujskich. W centralnej części znajduje się Kotlina Bauntowska przez którą przepływa rzeka Cypa i w obszarze której znajduje się jezioro Baunt.
Ludność.
Rejon zamieszkany jest przez 10.420 osób (2007 r.). Struktura narodowościowa rejonu przedstawia się następująco:
Średnia gęstość zaludnienia w rejonie wynosi 0,16 os./km².
Podział administracyjny.
Rejon podzielony jest na 9 wiejskich osiedli, na terenie których znajdują się 23 skupiska ludności.
Gospodarka.
Główną gałęzią gospodarki rejonu jest przemysł wydobywczy (kopalnie złota) oraz rolnictwo – przede wszystkim chów zwierząt.

</doc>
<doc id="1925697" url="https://pl.wikipedia.org/wiki?curid=1925697" title="No Guts, No Glory">
No Guts, No Glory



</doc>
<doc id="1925699" url="https://pl.wikipedia.org/wiki?curid=1925699" title="Carl Fredrik Adelcrantz">
Carl Fredrik Adelcrantz

Carl Fredrik Adelcrantz (ur. 30 stycznia 1716 w Sztokholmie, zm. 1 marca 1796 tamże) – szwedzki architekt, członek Królewskiej Szwedzkiej Akademii Nauk.

</doc>
<doc id="1925700" url="https://pl.wikipedia.org/wiki?curid=1925700" title="Ortotropia">
Ortotropia

Ortotropia (z gr. "ortho" – proste, "trópos" – zwrot, obrót) – zjawisko występujące w przypadku, gdy własności materiałowe ciała zmieniają się w kierunkach prostopadłych, nie pokrywających się z osiami głównymi przyjętego układu współrzędnych. Ma to miejsce np. przy rozważaniu konstrukcji wykonanych z żywic zbrojonych włóknem szklanym lub węglowym, jak również przy rozważaniach mikrostruktury niektórych ciał ceramicznych lub metalicznych.
W mechanice ciała stałego właściwości ciała ortotropowego są opisywane za pomocą tensora sztywności cijkl o dziewięciu unikatowych składowych. W przypadku liniowej teorii sprężystości macierz sztywności zapisuje się jako:
lub jej odwrotność w notacji inżynierskiej jako macierz podatności
gdzie:

</doc>
<doc id="1925701" url="https://pl.wikipedia.org/wiki?curid=1925701" title="Pawło Onyśko">
Pawło Onyśko

Pawło Stepanowycz Onyśko, ukr. Павло Степанович Онисько (ur. 12 lipca 1979 we Lwowie) – ukraiński piłkarz grający na pozycji napastnika.
Kariera piłkarska.
Kariera klubowa.
Wychowanek klubu Karpaty Lwów, w którym rozpoczął karierę piłkarską. 18 lipca 1998 debiutował w Wyższej lidze w przegranym 0:1 meczu z Metalistem Charków. W 2001 został wypożyczony do FK Lwów, a latem 2002 do Obołoni Kijów, ale rozegrał tylko jeden mecz i na początku następnego roku przeniósł się do Illicziwca Mariupol. Ale i w mariupolskim klubie nieczęsto wychodził na boisko. Wiosną 2004 przeszedł do Hazowyk-Skała Stryj. Jesienią 2004 próbował swoich sił w Worskłe Połtawa. W 2006 występował w klubie Krymtepłycia Mołodiżne. Na początku 2007 jako wolny agent powrócił do Obołoni Kijów. Obecnie pełni funkcję kapitana drużyny. W lipcu 2010 został piłkarzem Prykarpattia Iwano-Frankowsk.

</doc>
<doc id="1925702" url="https://pl.wikipedia.org/wiki?curid=1925702" title="Anthony Mathenge">
Anthony Mathenge

Anthony Mathenge (ur. 23 października 1978) - kenijski piłkarz grający na pozycji obrońcy lub pomocnika.
Kariera klubowa.
Od początku kariery Mathenge jest związany z jednym klubem, Thika United z miasta Thika. W jego barwach zadebiutował w 1998 roku w kenijskiej Premier League. Wraz z Thiką United nie osiągnął większych sukcesów w karierze.
Kariera reprezentacyjna.
W reprezentacji Kenii Mathenge zadebiutował w 2002 roku. W 2004 roku został powołany do kadry na Puchar Narodów Afryki 2004. Tam był rezerwowym i nie rozegrał żadnego spotkania. Od 2002 do 2009 roku rozegrał w kadrze narodowej 24 mecze i strzelił 2 gole.

</doc>
<doc id="1925704" url="https://pl.wikipedia.org/wiki?curid=1925704" title="24 Baza Lotnicza">
24 Baza Lotnicza

24 Baza Lotnicza – wojskowa baza lotnicza zlokalizowana w Zegrzu Pomorskim, sformowana 1 stycznia 2001 po rozwiązaniu 9 Pułku Lotnictwa Myśliwskiego.
Baza została rozformowana 27 listopada 2002.

</doc>
<doc id="1925705" url="https://pl.wikipedia.org/wiki?curid=1925705" title="Michaił Wrubiel">
Michaił Wrubiel



</doc>
<doc id="1925707" url="https://pl.wikipedia.org/wiki?curid=1925707" title="Centrum Kultury i Wypoczynku w Proszowicach">
Centrum Kultury i Wypoczynku w Proszowicach

Centrum Kultury i Wypoczynku w Proszowicach (CKiW) jest samorządową instytucją kultury utworzoną i nadzorowaną przez Radę Miejską Proszowice, istnieje od 1967 roku. Podstawowym celem statutowym CKiW w Proszowicach jest prowadzenie działalności kulturalnej, rekreacyjnej oraz promocyjnej. Terenem działania CKiW jest gmina i miasto Proszowice. Siedzibą CKiW jest miasto Proszowice, Rynek 18. Centrum Kultury i Wypoczynku w Proszowicach jest członkiem Małopolskiego Forum Kultury. Dyrektorem CKiW jest Danuta Bucka.
Statutowa działalność CKiW w Proszowicach.
CKiW prowadzi działalność kulturalną polegającą na:
CKiW inspiruje grupy animatorów kultury oraz wspiera je poprzez edukację artystyczną oraz ich doskonalenie. Działalność ta może przybierać formy:
CKiW chroni wartości sztuki nieprofesjonalnej i kultury fizycznej promując amatorski ruch artystyczny poprzez:
CKiW prowadzi działalność kulturalną oraz promocyjną i rekreacyjną poprzez:
Najważniejsze działania i wydarzenia artystyczne.
Działalność ciągła:
Ważniejsze imprezy cykliczne: 
Zobacz też.
Małopolskie Forum Kultury

</doc>
<doc id="1925708" url="https://pl.wikipedia.org/wiki?curid=1925708" title="Algierska wojna o niepodległość">
Algierska wojna o niepodległość



</doc>
<doc id="1925709" url="https://pl.wikipedia.org/wiki?curid=1925709" title="Józef Makowski">
Józef Makowski

Józef Makowski (ur. 19 sierpnia 1914 w Toruniu, zm. 6 października 1997 w Bydgoszczy) – polski malarz i rzeźbiarz.
W latach 1936–1939 studiował na Akademii Sztuk Pięknych w Warszawie w pracowni prof. Tadeusza Breyera. Zajmował się rzeźbą oraz rysunkiem (portrety). Uczestniczył w wystawach okręgowych, ogólnopolskich i za granicą (Florencja). Podczas II wojny światowej był podporucznikiem Armii Krajowej (pseud. Ziuk). Dostał się do oflagu, gdzie poznał Konstantego Ildefonsa Gałczyńskiego. Przyjaźń zaowocowała kilkoma portretami, które wykonał Gałczyńskiemu.
Dalszą swoją działalność artystyczną Józef Makowski związał przede wszystkim z Bydgoszczą, dla której wykonał np. pomnik w fordońskiej Dolinie Śmierci, rzeźby w okolicy pomnika głównego, cztery kamienne ryby, które do 2010 tryskały wodą z fontanny w parku Kazimierza Wielkiego, a od 2 czerwca 2022 zdobią bulwar nad Brdą na Wyspie Młyńskiej, oraz rzeźby kompozytorów – Fryderyka Chopina i Ignacego Paderewskiego przy Filharmonii Pomorskiej. Spod jego dłuta wyszły także: tzw. złamana róża, czyli rzeźba symbolizująca mord na bydgoskich gimnazjalistach w 1939, stojący na Błoniu pomnik Lotników Ziemi Bydgoskiej, obelisk ku czci pomordowanych mieszkańców dzielnicy Szwederowo podczas II wojny światowej, Pomnik Pomordowanym 51 polskim patriotom w Puszczy Bydgoskiej oraz monument ku czci poległych kolejarzy na placu przed dyrekcją kolei.
Jest autorem także rzeźbionej skarbonki, ustawionej na przełomie lat 80. i 90. u zbiegu ulicy Mostowej oraz Starego Rynku, do której bydgoszczanie wrzucali datki na odbudowę miejskich zabytków. Wykonał ogromną, misternie rzeźbioną klamkę u drzwi do Księgarni Współczesnej. Skarbonka oraz klamka to jedyne z prac Makowskiego, które nie zachowały się do dnia dzisiejszego.
Ponadto Józef Makowski jest autorem projektu wnętrza Apteki pod Łabędziem przy ulicy Gdańskiej. Był także stałym rysownikiem i grafikiem „Gazety Pomorskiej” oraz autorem jednej z jej winiet. W Pomorskim Muzeum Wojskowym w Bydgoszczy prezentowane były wystawy jego prac: "Galeria Powstańców Warszawskich" oraz "Powstańcy Warszawscy w Karykaturze".
Pomniki, grafiki i obrazy Józefa Makowskiego można znaleźć także w innych miejscowościach regionu, na przykład pomnik Powstańców Wielkopolskich w Łabiszynie, pomnik Bohaterom walk o polskość i wolność ziemi mogileńskiej w Mogilnie, monument ku czci żołnierzy polskich i radzieckich w Chełmży. Makowski był także autorem koncepcji wystrojów wnętrz placówek Herbapolu na terenie całej Polski.
Józef Makowski został pochowany na cmentarzu Św. Trójcy na bydgoskich Jarach. Jego pogrzebowi towarzyszyły salwy honorowe. Do końca swego życia mieszkał na bydgoskim Błoniu. Kilka lat wcześniej, w 1994, obchodził swój jubileusz 80-lecia, podczas którego został odznaczony Medalem Prezydenta Bydgoszczy. Benefis Makowskiego zorganizowano w bydgoskiej kawiarni artystycznej Węgliszek.
Był mężem aktorki Heleny Makowskiej-Fijewskiej.
24 marca 2010 bydgoscy radni, na mocy uchwały nr LXII/968/10, postanowili nazwać jedną z ulic imieniem Józefa Makowskiego. Biegnie ona między ulicą Lisią a Kanałem Bydgoskim (osiedle Prądy).

</doc>
<doc id="1925711" url="https://pl.wikipedia.org/wiki?curid=1925711" title="Halowe Mistrzostwa Świata w Lekkoatletyce 2010 – bieg na 800 m mężczyzn">
Halowe Mistrzostwa Świata w Lekkoatletyce 2010 – bieg na 800 m mężczyzn

Bieg na 800 m mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 1:48.50 (uzyskane w hali), bądź 1:45,50 (na stadionie). Eliminacje odbyły się 12 marca, półfinał 13 marca, a finał ostatniego dnia mistrzostw – 14 marca. W konkurencji tej startował jeden reprezentant Polski – Adam Kszczot.
Rezultaty.
Eliminacje.
W rundzie eliminacyjnej zawodników podzielono na pięć grup. Do półfinałów awansowało bezpośrednio 2 pierwszych zawodników z każdego biegu (Q) oraz dodatkowo 2, którzy we wszystkich biegach uzyskali najlepsze czasy wśród przegranych (q).
Półfinał.
Do finału awansowało tylko 3 pierwszych zawodników z każdego biegu (Q).

</doc>
<doc id="1925714" url="https://pl.wikipedia.org/wiki?curid=1925714" title="Halowe Mistrzostwa Świata w Lekkoatletyce 2010 – bieg na 800 m kobiet">
Halowe Mistrzostwa Świata w Lekkoatletyce 2010 – bieg na 800 m kobiet

Bieg na 800 m kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 2:04,00 (uzyskane w hali), bądź – 2:00,00 (na stadionie). Eliminacje odbyły się 12 marca, a finał zaplanowano na ostatni dzień mistrzostw. W konkurencji tej startowała jedna reprezentantka Polski – Angelika Cichocka. Polka zajęła 3. miejsce w swoim biegu eliminacyjnym, czas jaki uzyskała (2:01,00) dawał jej pewien awans do biegu finałowego, Cichocka została jednak zdyskwalifikowana za wymuszanie na rywalce zmiany toru biegu. Polska ekipa złożyła protest, komisja odwoławcza utrzymała jednak w mocy decyzję o dyskwalifikacji Polki.
Rezultaty.
Eliminacje.
W rundzie eliminacyjnej zawodniczki podzielono na dwie grupy. Do finału awansowały bezpośrednio 2 pierwsze zawodniczki z każdego biegu (Q) oraz dodatkowo 2, które we wszystkich pozostałych biegach uzyskały najlepsze czasy wśród przegranych (q).

</doc>
<doc id="1925717" url="https://pl.wikipedia.org/wiki?curid=1925717" title="Kotzebue Sound">
Kotzebue Sound

Kotzebue Sound – zatoka w stanie Alaska, nad Morzem Czukockim, pomiędzy półwyspami Seward i Baldwin.
Nad zatoką położone są miejscowości Kotzebue, Kiwalik i Deering.
Zatokę nazwano na cześć rosyjskiego żeglarza, podróżnika i badacza Pacyfiku, Otto Kotzebuego.

</doc>
<doc id="1925718" url="https://pl.wikipedia.org/wiki?curid=1925718" title="Rejon biczurski">
Rejon biczurski

Rejon biczurski (ros. Бичурский район; bur. Бэшуурэй аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest Biczura. Rejon został utworzony 11 lutego 1935 roku.
Położenie.
Rejon biczurski położony jest w południowej części Republika Buriacji, przy granicy z Obwodem czytyjskim. Zajmuje powierzchnię 6.201 km2. Przez rejon przepływają rzeki Chiłok i Czikoj. Najwyższy punkt (Góry Kastrjuk) położony jest na wysokości 1656 m n.p.m.
Ludność.
Rejon zamieszkany jest przez 26.897 osób (2007 r.). Struktura narodowościowa rejonu przedstawia się następująco:
Średnia gęstość zaludnienia w rejonie wynosi 4,3 os./km².
Podział administracyjny.
Rejon podzielony jest na 18 wiejskich osiedli, na terenie których znajduje się 38 skupisk ludności.

</doc>
<doc id="1925719" url="https://pl.wikipedia.org/wiki?curid=1925719" title="Halowe Mistrzostwa Świata w Lekkoatletyce 2010 – skok o tyczce mężczyzn">
Halowe Mistrzostwa Świata w Lekkoatletyce 2010 – skok o tyczce mężczyzn

Skok o tyczce mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 5,70. Eliminacje odbyły się 12 marca, a finał zaplanowano na kolejny dzień zawodów. W konkurencji tej startuje jeden reprezentant Polski – zawodnik Zawiszy Bydgoszcz Łukasz Michalski.
Rezultaty.
Eliminacje.
Do zawodów przystąpiło 19 zawodników z 15 krajów. Aby uzyskać awans do finału trzeba było pokonać poprzeczkę zawieszoną na wysokości 5,70 (Q) lub znaleźć się w gronie ośmiu zawodników z najlepszymi rezultatami (q). Po skokach na wysokości 5,60 w eliminacjach pozostało 9 zawodników, organizatorzy doszli do wniosku, że nie ma potrzeby dalszego rozgrywania eliminacji w celu wyłonienia najlepszej ósemki i do finału awansowali wszyscy zawodnicy, którzy pokonali wysokość 5,60 m.

</doc>
<doc id="1925722" url="https://pl.wikipedia.org/wiki?curid=1925722" title="Baldwin (półwysep)">
Baldwin (półwysep)

Baldwin – półwysep w stanie Alaska, nad Morzem Czukockim o długości 72 km i szerokości wahającej się pomiędzy 2 i 19 km.

</doc>
<doc id="1925723" url="https://pl.wikipedia.org/wiki?curid=1925723" title="Kiwalik (Alaska)">
Kiwalik (Alaska)

Kiwalik (także "Keewalik") - miejscowość w stanie Alaska, u ujścia rzeki Kiwalik River do Zatoki Kotzebuego.

</doc>
<doc id="1925724" url="https://pl.wikipedia.org/wiki?curid=1925724" title="Halowe Mistrzostwa Świata w Lekkoatletyce 2010 – pchnięcie kulą mężczyzn">
Halowe Mistrzostwa Świata w Lekkoatletyce 2010 – pchnięcie kulą mężczyzn

Pchnięcie kulą mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 20,00. Eliminacje odbyły się 12 marca, a finał zaplanowano na kolejny dzień zawodów. W konkurencji tej startował jeden reprezentant Polski – mistrz olimpijski z Pekinu Tomasz Majewski.
Rezultaty.
Eliminacje.
Do zawodów przystąpiło 21 zawodników z 17 krajów. Kulomioci w rundzie eliminacyjnej rywalizowali w dwóch grupach: A i B. Aby dostać się do finału trzeba było osiągnąć co najmniej 20,30 m (Q).

</doc>
<doc id="1925726" url="https://pl.wikipedia.org/wiki?curid=1925726" title="Kiwalik">
Kiwalik



</doc>
<doc id="1925729" url="https://pl.wikipedia.org/wiki?curid=1925729" title="Kiwalik (rzeka)">
Kiwalik (rzeka)

Kiwalik River – rzeka w stanie Alaska o długości 93,3 km; uchodzi do zatoki Kotzebue Sound.

</doc>
<doc id="1925730" url="https://pl.wikipedia.org/wiki?curid=1925730" title="Jarosław Godziur">
Jarosław Godziur

Jarosław Michajłowicz Godziur, ros. Ярослав Михайлович Годзюр, ukr. Ярослав Михайлович Годзюр, "Jarosław Mychajłowicz Hodziur" (ur. 6 marca 1985 w Iwano-Frankiwsku) – rosyjski piłkarz pochodzenia ukraińskiego, grający na pozycji bramkarza. Zmienił obywatelstwo ukraińskie na rosyjskie.
Kariera piłkarska.
Kariera klubowa.
Wychowanek DJuSSz-3 w Iwano-Frankiwsku, barwy którego bronił w juniorskich mistrzostwach Ukrainy (DJuFL). Rozpoczął karierę piłkarską w miejscowej drużynie Czornohora Iwano-Frankiwsk. Potem podpisał kontrakt z klubem Hazowyk-Skała Stryj, ale kontynuował występy w Czornohorze na wypożyczeniu. W sierpniu 2006 wyjechał do Rosji, gdzie próbował swoich sił w Krylja Sowietow Samara. Ale występował tylko w drużynie rezerwowej samarskiego klubu. W styczniu 2008 przeszedł do Dynama Kijów. Jednak nie potrafił przebić do podstawowego składu i bronił barw drugiej drużyny. W czerwcu 2008 podpisał kontrakt z rosyjskim klubem Terek Grozny, a 10 sierpnia 2008 debiutował w Premier Lidze. W następnym meczu puścił 5 bramek i od tego czasu występuje w drużynie rezerwowej. 14 czerwca 2017 przeniósł się do Urału Jekaterynburg.

</doc>
<doc id="1925731" url="https://pl.wikipedia.org/wiki?curid=1925731" title="Jarosław Hodziur">
Jarosław Hodziur



</doc>
<doc id="1925732" url="https://pl.wikipedia.org/wiki?curid=1925732" title="Zdzisław Tarnowski">
Zdzisław Tarnowski

Jan Zdzisław Tarnowski (ur. 5 czerwca 1862 w Warszawie; zm. 24 listopada 1937 w Dzikowie) – ziemianin, przemysłowiec, działacz gospodarczy, społeczny i kulturalny, założyciel i fundator licznych placówek pożytku publicznego, polityk: tajny radca, dziedziczny członek Izby Panów w Reichsracie, poseł na galicyjski Sejm Krajowy, prezes Stronnictwa Prawicy Narodowej, członek Naczelnego Komitetu Narodowego, senator II kadencji (1928-30) z listy BBWR, w 1922 roku posiadał majątki ziemskie o powierzchni 24 800 ha.
Życiorys.
Hrabia, od 1894 r. właściciel i administrator Dzikowa, dziś w dzielnicy miasta Tarnobrzeg. Ojcem Zdzisława Tarnowskiego był Jan Dzierżysław Tarnowski, marszałek galicyjskiego Sejmu Krajowego, a matką Zofia z Zamoyskich, córka Zdzisława Zamoyskiego. Pojął za żonę Zofię z Potockich, córkę Artura Władysława Potockiego i Róży z Lubomirskich.
W latach 1903–1914 był prezesem Towarzystwa Rolniczego Krakowskiego.
Zdzisław Tarnowski był posłem na galicyjski Sejm Krajowy i przywódcą stronnictwa konserwatywnego – Stronnictwa Prawicy Narodowej. W roku 1904 ufundował szpital w Tarnobrzegu, dziś noszący imię Zofii z Zamoyskich Tarnowskiej. Jako lider partii współtworzył powstały 16 VIII 1914 r. w Krakowie Naczelny Komitet Narodowy koordynujący walkę o sprawę polską, początkowo jako reprezentacja wszystkich stronnictw galicyjskich i Koła Polskiego, później mniej reprezentatywny, który był najwyższą instancją w zakresie władzy politycznej, skarbowej i wojskowej polskich sił zbrojnych, tj. Legionów Polskich, "de facto" zakończył działalność w roku 1917, a formalnie w roku 1920. Opowiadał się za ścisłym współdziałaniem z Austro-Węgrami, z tych powodów zesłany przez władze carskie. Wraz z żoną Zofią wspierał miejscową ludność miejska i wiejską, tak polską, jak i żydowską w czasie wojennej biedy i głodu (Tarnobrzeg znajdował się stale na froncie albo między frontami), m.in. rozdając lub sprzedając za ułamek wartości żywność, leki i ubrania. W 1920 roku był członkiem prezydium Komitetu Obrony Państwowej w Krakowie. Podczas wojny polsko-bolszewickiej w 1920 zadeklarował szereg działań dobroczynnych, w tym własnym kosztem wystawienie pluton konnych ochotników (ochotnicy dzikowscy), który walczył w składzie 8 pułku ułanów Księcia Józefa Poniatowskiego. W szeregach tego oddziału walczyło dwóch jego synów. 10 grudnia 1928 roku został uhonorowany przez korpus oficerski 8 pułk ułanów odznaką pamiątkową. Ufundował też sierociniec w Tarnobrzegu, prowadzony przez siostry służebniczki (początek XX w.), oraz kościół we wsi Tarnowska Wola budowany w latach 1922–1928, a w latach 1924–1926 także kościół pod wezwaniem św. Stanisława w miejscowości Chmielów. Stronnictwo pod kierownictwem Zdzisława Tarnowskiego, wbrew namowom części członków, potępiło przewrót majowy 1926 r., jednocześnie starając się o wyciągnięcie z dokonanego już zamachu stanu korzyści dla kraju, m.in. przez sformułowanie "ex post" celu zamachu i idącego za nim programu politycznego. W roku 1927, w dniach od 14 do 16 września, zorganizował w Dzikowie kongres konserwatystów, w którym wzięli udział współpracownicy marszałka J. Piłsudskiego, m.in. płk.Walery Sławek, w wyniku którego zawarto tzw. "porozumienie dzikowskie", udzielające poparcia rządowi.
W 2020 roku ukazała się pierwsza biografia Tarnowskiego, "Zdzisław Tarnowski. Opowieść o panu na Dzikowie" Magdaleny Jastrzębskiej (Wydawnictwo LTW).

</doc>
<doc id="1925734" url="https://pl.wikipedia.org/wiki?curid=1925734" title="Halowe Mistrzostwa Świata w Lekkoatletyce 2010 – skok wzwyż kobiet">
Halowe Mistrzostwa Świata w Lekkoatletyce 2010 – skok wzwyż kobiet

Skok wzwyż kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 1,92. Eliminacje odbyły się 12 marca, a finał zaplanowano na kolejny dzień zawodów.
Rezultaty.
Eliminacje.
Do zawodów przystąpiło 20 zawodniczek z 18 krajów. Aby uzyskać awans do finału trzeba było pokonać poprzeczkę zawieszoną na wysokości 1,95 (Q) lub znaleźć się w gronie ośmiu zawodniczek z najlepszymi rezultatami (q). Ponieważ wysokość 1,92 m pokonało 9 lekkoatletek, sędziowie postanowili zakończyć eliminacje na tej wysokości i cała 9 awansowała do finału.

</doc>
<doc id="1925738" url="https://pl.wikipedia.org/wiki?curid=1925738" title="IC 1895">
IC 1895

 
IC 1895 (również PGC 11807) – galaktyka spiralna (SB0-a), znajdująca się w gwiazdozbiorze Pieca. Została odkryta 8 października 1896 roku przez Lewisa Swifta.

</doc>
<doc id="1925742" url="https://pl.wikipedia.org/wiki?curid=1925742" title="Głębia Landsort">
Głębia Landsort

Głębia Landsort (Głębia Landsorcka, szw. Landsortsdjupet) – głębia na Morzu Bałtyckim, będąca najgłębszym punktem tego morza (459 m p.p.m.). Znajduje się 50 km na północny zachód od Gotlandii, 22 km od Landsort.

</doc>
<doc id="1925744" url="https://pl.wikipedia.org/wiki?curid=1925744" title="Ładoska Flotylla Wojenna">
Ładoska Flotylla Wojenna

Ładoska Flotylla Wojenna () – radziecka flotylla operująca na jeziorze Ładoga, sformowana najpierw w 1939, a następnie ponownie w 1941 roku. Brała udział w działaniach podczas II wojny światowej.
Historia.
Pierwsze formowanie.
Flotylla została sformowana po raz pierwszy 10 listopada 1939 roku dla obrony wybrzeża i osłony przyjeziornych flank wojsk radzieckich (takich jak bazy Szlisselburg oraz Łachdienpochja) w czasie wojny zimowej. Jej jednostki wspierały ogniowo wojska 7. i 13. Armii.
Rozformowanie.
W listopadzie 1940 roku flotylla została przeformowana w oddział szkolny. 
Drugie formowanie.
Po ataku Niemiec na ZSRR oddział szkolny został rozwinięty w Ładoską Flotyllę Wojenną (66 jednostek pływających), która od 25 czerwca 1941 roku prowadziła działania bojowe, wspierała wojska Armii Czerwonej i zabezpieczała jeziorną komunikację. Była podporządkowana dowódcy Floty Bałtyckiej od 5 lipca do 25 września 1941 roku.
W drugiej połowie sierpnia 1941 roku flotylla przerzuciła trzy dywizje piechoty 19 Korpusu Piechoty z 23 Armii z rejonu Soratowa i Priozierska na Front Leningradzki. Równocześnie flotylla ewakuowała 18 tysięcy radzieckich cywilów.
Ostateczne rozformowanie.
Z wycofaniem się Finlandii z wojny przeciw ZSRR i zaprzestaniem wojskowych działań na jeziorze Ładoga flotyllę rozwiązano 4 listopada 1944 roku, a jej jednostki przekazano Flocie Bałtyckiej, w której składzie uczestniczyły w wyzwalaniu obszarów nadbałtyckich.
Działania bojowe w latach 1941–1944.
Działania w 1941 roku.
Flotylla była w stałym kontakcie z oddziałami wycofującymi się wzdłuż brzegów jeziora Ładoga oraz zapewniła ewakuację dywizji piechoty, spychanej przez przeciwnika do jeziora. Ewakuacja została przeprowadzona bardzo szybko. W czasie ewakuacji 168 Dywizji Strzelców udało się wywieźć nie tylko żołnierzy, ale większość broni i sprzętu, w tym nawet haubice. W sumie wywieziono z trzech dywizji 23 tysiące ludzi, 140 dział, duże ilości innej broni i sprzętu.
Niemcy kontynuowali ofensywę na zachodnim i wschodnim brzegu i wkrótce zaczęli przejmować kontrolę nad przybrzeżnymi wyspami. Od 10 sierpnia flotylla miała za zadanie utrzymanie wschodniego brzegu jeziora Ładoga i wykonanie desantów na wyspy Lunkulansaari i Mantsinsaari. Desantowanie ze statków flotylli wykonano 24 lipca, wysp jednak nie utrzymano. 28 lipca pozostałości desantu, który poniósł ciężkie straty, ewakuowano.
Flotylla przeprowadziła także atak na wyspę Wałaam. Długotrwałe, ciężkie walki trwały prawie miesiąc, ale w końcu desant musiał opuścić wyspę. Pozostałe garnizony wysp Wałaamskich zostały ewakuowane do 10 września. Ewakuacja garnizonu wyspy Rahmansaari nie powiodła się. Nie przyjęto propozycji przeciwnika do poddania się.
W lipcu – wrześniu 1941 roku flotylla ogniem artyleryjskim wspierała wojska 23, 7 i 54 Armii, wysadzała desanty, przewoziła wojsko i ładunki, ewakuowała część 4 Brygady Piechoty Morskiej i garnizony wysp Wałaam, Koniewiec i innych, a także ludność i przemysłowe wyposażenie z Leningradu. 
8 września wróg zajął Szlisselburg i zamknął pierścień okrążenia wokół Leningradu. W celu uwolnienia miasta zorganizowano operację, w której uczestniczyła też flotylla. Pomiędzy 19 a 26 września w Szlisselburgu desantowano z jednostek pływających wojska spadochronowe dla wsparcia 54 Armii wykonującej główny atak przełamujący blokadę, jednak desant nie powiódł się. Przygotowany w pośpiechu, został przeprowadzony w złych warunkach pogodowych i ze zdecydowaną przewagą przeciwnika. Oblężenia nie przerwano.
5 października 1941 niemieckie lotnictwo zatopiło kanonierkę "Olokma". 4 listopada 1941 fińskie lotnictwo zatopiło dozorowiec "Konstruktor" (powrócił do służby po remoncie 4 kwietnia 1943).
Działania w 1942 roku.
W sierpniu 1942 roku Rosjanie próbowali przełamać oblężenie, usiłując odzyskać zajęty przez Niemców korytarz pomiędzy Tosno a jeziorem Ładoga. Walki trwały aż do października, ale nie przyniosły oczekiwanych efektów. Niemcy i Finowie stworzyli na jeziorze Ładoga zespół mający na celu niszczenie radzieckich okrętów na tym akwenie w celu odcięcia dostaw do Leningradu. Flotylla wroga była dobrze wyposażona – były to samobieżne promy desantowe typu "Siebel", uzbrojone w 88 mm działa przeciwlotnicze i karabiny maszynowe oraz 4 włoskie kutry torpedowe MAS z 12. dywizjonu, przerzucone tam drogą lądową i morską z Włoch. Włoskie kutry działały na jeziorze od lipca do października 1942. Maksymalna liczba jednostek floty państw Osi na tym akwenie wynosiła 21 okrętów desantowych, 8 jednostek transportowych, 1 kanonierka, 6 kutrów torpedowych, 5 ścigaczy oraz 60 łodzi komunikacyjnych i inne mniejsze jednostki pomocnicze.
Wcześniej atakowano konwoje tylko z powietrza, potem doszło do walk okrętów. Obie strony stosowały miny.
W dniu 14 sierpnia włoski kuter torpedowy MAS 527 zatopił radziecką kanonierkę.
Dnia 28 sierpnia (inne dane: 27 sierpnia) MAS 528 zatopił dużą jednostkę "Maona" o wyporności ponad 1000 ton, załadowaną żołnierzami. 
29 września dwie włoskie łodzie MAS zaatakowały torpedami rosyjską uzbrojoną barkę motorową. 
22 października, na kilka dni przed okresem zlodowacenia jeziora, miały miejsce ostatnie walki. Jeszcze tego samego dnia przeciwnik próbował wojskami lądowymi zająć wyspę Sucho, leżącą 37 km od Nowej Ładogi. Ta mała wyspa została wyposażona w latarnię, stanowiska obserwacyjne i baterie artylerii i była jednym z najważniejszych elementów bezpieczeństwa transportu zaopatrzenia do Leningradu. W ataku na nią wzięły udział 23 okręty. 
Około 7 rano na wyspę wykonano atak artyleryjski i próbę lądowania. Akcja miała wielkie szanse osiągnięcia sukcesu – pierwszy strzał zniszczył anteny stacji radiowych, okręty wroga dysponowały większą siłą ognia niż baterie wyspy, a sama wyspa nie była przygotowana do obrony. Mimo tego, w pobliżu lądowania przypadkowo znalazł się trawler, który zaalarmował sztab flotylli. O godzinie 9 w walkę włączyło się radzieckie lotnictwo, o 9:30 przypłynęły pierwsze okręty wezwane na pomoc. W południe atak na wyspę został odparty. W rezultacie 16 okrętów desantowych wroga zostało zniszczonych, jeden dostał się do niewoli. Zestrzelono 15 samolotów wroga. Straty garnizonu na wyspie Sucho wyniosły 8 zabitych, 16 poważnie rannych, 7 rannych i 6 zaginionych. Najważniejszym wynikiem tego starcia było to, że przeciwnik poniósł poważne straty, a zagrożenie dla transportu do Leningradu zanikło.
Pod koniec listopada, kiedy pokrywa lodowa pokryła już jezioro, a flotylla rozpoczęła naprawy własnych okrętów, otrzymała ona rozkaz, aby kontynuować żeglugę. Przygotowania do planowanej ofensywy (operacji "Iskra") w styczniu 1943 roku w celu przerwania blokady wymagały transportu wojska i broni do Leningradu, a droga przez zamarznięte jezioro nadal była niemożliwa do użytku z powodu zbyt małej grubości lodu. 20 grudnia rozpoczął się okres żeglugi w warunkach zimowych. Pływanie odbyło się w trudnych warunkach. Dostarczenie wojsk na planowaną operację miało zostać wykonane bez względu na jakiekolwiek straty. Nawet, gdy statek utknął w lodzie marynarze wyładowywali zaopatrzenie na lodzie. Zła pogoda spowodowała trudności w nawigacji, jednak Niemcy nie przeprowadzali żadnych nalotów. Ostatni konwój dotarł do miejsca przeznaczenia w dniu 13 stycznia, już podczas trwania operacji "Iskra". Do tego czasu przez lód przetransportowano 38 000 żołnierzy i około 1300 ton broni.
Ogólnie, do końca 1942 roku, do Leningradu dostarczono 850 000 ton ładunków oraz ewakuowano 573 000 osób w celu uzupełnienia wojsk.
Działania w 1943 roku.
W styczniu 1943 roku Rosjanie zaatakowali ponownie; tym razem odzyskali Szlisselburg, dzięki czemu dostawy mogły docierać do Leningradu drogą lądową. Podczas operacji "Iskra" flotylla aktywnie uczestniczyła w likwidacji blokady. Pomimo ogromnego politycznego i wojskowego znaczenia Szlisselburga w pierwszym okresie blokady Leningradu, jego przejęcie nie zmieniło działań flotylli. Pomimo ponownego włączenia do użytku linii kolejowych, które prowadziły na tym terenie dostawę do Leningradu, nie zaniechano przewozu towarów na drogach po zamarzniętym jeziorze, a od kwietnia drogą wodną. W 1942–1943 roku skład Flotylli był uzupełniany statkami, kutrami i brzegowymi bateriami artyleryjskimi.
Działania w 1944 roku.
W styczniu 1944 roku Rosjanie przeprowadzili w pełni skoordynowany atak wszystkich frontów na południu i 19 stycznia 1944 Leningrad został odblokowany.
Pomiędzy czerwcem a sierpniem flotylla aktywnie uczestniczyła w operacji wyborsko-pietrozawodzkiej. Okręty flotylli ubezpieczały flanki 7 Armii Frontu Karelskiego, zapewniały wojskom wsparcie ogniowe, wysadzały desanty, zabezpieczały forsowanie rzek i przewoziły wojska. Flotylla brała udział w tułowskiej operacji desantowej (23–27 czerwca), w której na tyłach przeciwnika zdobyto przyczółek i poprzecinano szlaki komunikacyjne.
Wsparcie Leningradu.
Od początku oblężenia Leningradu głównym zadaniem flotylli była dostawa zaopatrzenia dla miasta i ewakuacja ludności cywilnej. Bazę flotylli przeniesiono do Nowej Ładogi. Obok latarni Osinowiec rozpoczęto budowę urządzeń portowych do załadunku i rozładunku statków. Dnia 29 października 1941 roku położono na dnie jeziora Ładoga 43 km opancerzony kabel, który przez długi czas był jedynym przewodowym połączeniem Leningradu ze światem zewnętrznym.
Pod koniec października, z zachodniego do wschodniego brzegu jeziora Ładoga zostały przeniesione dwie dywizje i brygady piechoty morskiej. Tymi siłami udało się zatrzymać ofensywę nieprzyjaciela na Wołchow, zapobiegając tym samym zamknięciu drugiego pierścienia okrążenia wokół Leningradu. 
Był to krytyczny moment dla flotylli. Ze względu na niebezpieczeństwo pełnego okrążenia flotylla została zobowiązana do przygotowania się do zniszczenia budynków, obiektów i statków w bazie w Nowej Ładodze. W tym czasie flotylla przekazała armii lądowej wiele broni ręcznej, działa i amunicję.
Do końca listopada kontynuowano dostawy do Leningradu i ewakuację ludności. Szlakiem wodnym do Leningradu zostało dostarczonych 60 000 ton ładunków, w tym 45 000 ton żywności, 5500 karabinów maszynowych, więcej niż trzy miliony sztuk amunicji, ponad 108 tysięcy pocisków artyleryjskich i 114 tysięcy granatów. Ewakuowano około 33 500 mieszkańców. 
Gdy jezioro Ładoga zamarzło wojska flotylli wzięły udział w budowie trasy drogowej po zamarzniętym jeziorze, znanej później jako Droga Życia. Do Leningradu wysłanych zostało ponad 790 000 ton ładunków, z czego 353 000 ton prowiantu. Ewakuowano ponad pół miliona ludzi, wywieziono około 310 000 ton urządzeń przemysłowych i mienia. Razem przeniesiono milion ton ładunku. W czasie całej blokady jednostki flotylli dostarczyły do Leningradu 311 800 ludzi (głównie żołnierzy) i 1,1 mln ton ładunków oraz wyratowały z miasta koło 1,1 mln ludzi.
Podczas całej blokady miasta flotylla zabezpieczała przerzuty wojska przez jezioro Ładoga, chroniąc je od ataków artylerii i lotnictwa przeciwnika.
Skład i bazy.
W skład flotylli wchodził jeden dozorowiec "Konstruktor" (były niszczyciel, 750 t wyporności, uzbrojenie 3 x 100 mm), 7 kanonierek, 10 łodzi patrolowych, 2 łodzie pancerne oraz 13 trałowców.
Na jeziorze służyły kanonierki typu "Amguń": "Bira", "Burieja", "Nora", "Olokma" (zatopiona 5 października 1941) i "Sielemdża" (wyporność 910 t, uzbrojenie w 2 działa kalibru 100 mm lub 130 mm lub 4 kalibru 76 mm) oraz kanonierki: "Łachta" (540 t, 2 x 100 mm) i "Szeksna" (zdobyta fińska "Aallokas", 370 t, 2 x 76 mm).
Głównymi bazami flotylli były: Sortan-łachti (do 25 sierpnia 1941), Szlisselburg (do 8 września 1941) i Nowa Ładoga, Osinowiec oraz Morje (od zimy 1941). 
Dowódcy.
Flotyllą dowodzili: 

</doc>
<doc id="1925749" url="https://pl.wikipedia.org/wiki?curid=1925749" title="Rejon choriński">
Rejon choriński

Rejon choriński (ros. Хоринский район; bur. Хори аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest Chorinsk (8,1 tys. mieszkańców). Rejon został utworzony w listopadzie 1923 roku.
Położenie.
Rejon położony jest w centralnej części Republiki Buriacji. Zajmuje powierzchnię 13.431 km².
Ludność.
Rejon zamieszkany jest przez 19.208 osób (2006 r.). Struktura narodowościowa rejonu przedstawia się następująco:
Średnia gęstość zaludnienia w rejonie wynosi 1,42 os./km².
Podział administracyjny.
Rejon podzielony jest na 10 wiejskich osiedli, na terenie których znajduje się 27 skupisk ludności.

</doc>
<doc id="1925750" url="https://pl.wikipedia.org/wiki?curid=1925750" title="Helen Upperton">
Helen Upperton

Helen Upperton (ur. 31 października 1979) – kanadyjska bobsleistka (pilot boba). Srebrna medalistka olimpijska z Vancouver.
Urodziła się w Kuwejcie. Starty rozpoczęła w 2002. Igrzyska w ojczyźnie były jej drugą olimpiadą – w 2006 zajęła czwarte miejsce. Partnerowała jej wówczas Heather Moyse. Po medal w Kanadzie sięgnęła z Shelley-Ann Brown. Zwyciężała w zawodach Pucharu Świata.
Zakończyła karierę w 2012 roku.

</doc>
<doc id="1925751" url="https://pl.wikipedia.org/wiki?curid=1925751" title="Głębia Landsorcka">
Głębia Landsorcka



</doc>
<doc id="1925752" url="https://pl.wikipedia.org/wiki?curid=1925752" title="Titus Mulama">
Titus Mulama

Titus Brian Mulama (ur. 6 sierpnia 1980 w Nairobi) – kenijski piłkarz grający na pozycji pomocnika. Jest bratem-bliźniakiem Simeona Mulamy, także piłkarza i reprezentanta Kenii.
Kariera klubowa.
Karierę piłkarską Mulama rozpoczął w klubie Mathare United ze stolicy kraju Nairobi. W jego barwach zadebiutował w 1998 roku w kenijskiej Premier League. W 1998 i 2000 roku zdobył z nim Puchar Kenii. W 2005 roku odszedł do rwandyjskiego APR FC z Kigali. W 2005 i 2006 roku został z nim mistrzem Rwandy, a w tym drugim przypadku zdobył też Puchar Rwandy. W 2006 roku ponownie grał w Mathare United, a w 2007 roku w kostarykańskim CS Herediano. W latach 2007-2008 był zawodnikiem szwedzkiego trzecioligowca Västerås SK. W 2009 roku wrócił do Kenii, do Mathare United. Następnie grał w: KCB, Sofapaka Nairobi, FC Saint Eloi Lupopo, Nakuru AllStars i ponownie Sofapaka, w którym w 2013 zakończył karierę.
Kariera reprezentacyjna.
W reprezentacji Kenii Mulama zadebiutował 10 grudnia 2001 roku w wygranym 2:1 meczu Pucharu CECAFA 2001 z Erytreą. W 2004 roku został powołany do kadry na Puchar Narodów Afryki 2004. Tam był podstawowym zawodnikiem i rozegrał 3 spotkania: z Mali (1:3 i gol w 58. minucie), z Senegalem (0:3) i z Burkina Faso (3:0). Od 2001 do 2012 rozegrał w kadrze narodowej 63 mecze i strzelił 8 goli.

</doc>
<doc id="1925753" url="https://pl.wikipedia.org/wiki?curid=1925753" title="Shoji Nishio">
Shoji Nishio



</doc>
<doc id="1925756" url="https://pl.wikipedia.org/wiki?curid=1925756" title="Robert Mickiewicz">
Robert Mickiewicz

Robert Mickiewicz (lit. "Robert Mickevič"; ur. 31 maja 1969 w Solecznikach) – litewski dziennikarz narodowości polskiej, redaktor naczelny „Kuriera Wileńskiego”, działacz polskiej społeczności na Litwie.
Życiorys.
Jest absolwentem studiów historycznych na Uniwersytecie Grodzieńskim. Po ukończeniu studiów w 1993 został zatrudniony w redakcji „Kuriera Wileńskiego”, gdzie najpierw pracował w dziale zagranicznym, a następnie był korespondentem z rejonów wileńskiego i trockiego. Od 1998 pełnił funkcję sekretarza odpowiedzialnego w tygodniku Związku Polaków na Litwie „Nasza Gazeta”, a od 2001 analogiczną funkcję w redakcji „Naszego Czasu”, ukazującego się na Litwie, Łotwie i w Estonii. W 2003 powrócił do „Kuriera Wileńskiego”, gdzie kierował działem politycznym, a następnie objął stanowisko redaktora naczelnego. Pisał także dla dziennika Rzeczpospolita.

</doc>
<doc id="1925757" url="https://pl.wikipedia.org/wiki?curid=1925757" title="Shelley Ann Brown">
Shelley Ann Brown



</doc>
<doc id="1925758" url="https://pl.wikipedia.org/wiki?curid=1925758" title="Shelley-Ann Brown">
Shelley-Ann Brown

Shelley-Ann Brown (ur. 15 marca 1980) – kanadyjska bobsleistka. Srebrna medalistka olimpijska z Vancouver.
Rodzice czarnoskórej zawodniczki do Kanady przybyli z Jamajki. Wcześniej była lekkoatletką. Po medal w Kanadzie sięgnęła z pilotem Helen Upperton.

</doc>
<doc id="1925759" url="https://pl.wikipedia.org/wiki?curid=1925759" title="Droga krajowa N25 (Ukraina)">
Droga krajowa N25 (Ukraina)

Droga krajowa N25 (. Do 2017 «Droga regionalna R05») − droga krajowa na Ukrainie, łącząca Horodyszcze na granicy białorusko-ukraińskiej (gdzie łączy się z białoruską drogą R88) z Starokonstantynowem. Przechodzi przez teren obwodu rówieńskiego i chmielnickiego. Ma ogólną długość 297,2 km.

</doc>
<doc id="1925761" url="https://pl.wikipedia.org/wiki?curid=1925761" title="IC 4756">
IC 4756

 
IC 4756 (również Gromada Graffa lub OCL 94) – rozproszona gromada otwarta, znajdująca się w gwiazdozbiorze Węża. Po raz pierwszy została opisana przez Thomasa Webba w jego książce z 1859 roku, lecz jego odkrycie zostało przeoczone przez Dreyera przy tworzeniu Index Catalogue i podał on jako odkrywcę Solona Irvinga Baileya, który badał tę gromadę w 1896 roku. IC 4756 znajduje się w odległości około 1300 lat świetlnych od Ziemi.

</doc>
<doc id="1925765" url="https://pl.wikipedia.org/wiki?curid=1925765" title="Iran na Zimowych Igrzyskach Paraolimpijskich 2010">
Iran na Zimowych Igrzyskach Paraolimpijskich 2010

Iran na Zimowych Igrzyskach Paraolimpijskich 2010 reprezentował jeden zawodnik, startujący w narciarstwie alpejskim.

</doc>
<doc id="1925773" url="https://pl.wikipedia.org/wiki?curid=1925773" title="Marian Gorynia">
Marian Gorynia

Marian Gorynia (ur. 7 października 1956 w Dusinie) – polski ekonomista, profesor i rektor Uniwersytetu Ekonomicznego w Poznaniu w latach 2008–2016. Od 2019 zastępca przewodniczącego Rady Doskonałości Naukowej, od 2021 r. - prezes Polskiego Towarzystwa Ekonomicznego.
Życiorys.
Studia magisterskie ukończył w 1980 na Akademii Ekonomicznej w Poznaniu (27 grudnia 2008 przemianowanej na Uniwersytet Ekonomiczny w Poznaniu). Od początku kariery zawodowej nierozerwalnie związany z Uczelnią, gdzie przeszedł wszystkie szczeble awansu zawodowego. Swoją drogę zawodową rozpoczął w 1983 od asystentury w Instytucie Międzynarodowych Stosunków Gospodarczych. Po obronie doktoratu w 1985 awansował na stanowisko starszego asystenta, by rok później objąć stanowisko adiunkta w tymże instytucie. Po uzyskaniu stopnia doktora habilitowanego nauk ekonomicznych został w 1998 mianowany na stanowisko profesora Akademii Ekonomicznej w Poznaniu. W 2000 uzyskał tytuł naukowy profesora nauk ekonomicznych. Od 2003 zajmuje stanowisko profesora zwyczajnego na Akademii Ekonomicznej w Poznaniu (obecnie Uniwersytet Ekonomiczny w Poznaniu).
W latach 1999-2002 sprawował funkcję Prodziekana Wydziału Zarządzania Akademii Ekonomicznej w Poznaniu. W latach 2002-2008, przez dwie kadencje, był Prorektorem ds. Nauki i Współpracy z Zagranicą. Od 2008 pełni funkcję Rektora Uniwersytetu Ekonomicznego w Poznaniu. W latach 2008-2016 pełnił funkcję Rektora Uniwersytetu Ekonomicznego w Poznaniu.
Odbył staże naukowe, wyjazdy konsultacyjne oraz pobyty studyjne w zagranicznych ośrodkach naukowych: na Uniwersytecie w Lyonie (Lyon III) we Francji (1987), w Buckinghamshire College of Higher Education oraz w Nottingham Trent University w Wielkiej Brytanii (1990, 1991-1992), na Uniwersytecie Nauk Społecznych w Tuluzie we Francji (1991), w wyższych szkołach biznesu w Barcelonie i Lizbonie (1992), w Institut de Gestion des Enterprises w Rennes we Francji (1997) oraz na Uniwersytecie Georga Augusta w Getyndze – (1997, 1998 i 1999).
Jest członkiem Komitetu Nauk Ekonomicznych Polskiej Akademii Nauk, redaktorem naczelnym „Ekonomisty”, wchodzi w skład Komitetu Redakcyjnego „Gospodarki Narodowej”, Rady Programowej pisma ”Problemy Zarządzania” – Wydział Zarządzania Uniwersytetu Warszawskiego oraz komitetów redakcyjnych czasopism zagranicznych Journal of Transnational Management, International Journal of Institutional Governance.
Członek Polskiego Towarzystwa Ekonomicznego, Poznańskiego Towarzystwa Przyjaciół Nauk, Towarzystwa Naukowego Organizacji i Kierownictwa, Academy of International Business, European International Business Academy, a także International Management Development Association.
Pełni/pełnił różne funkcje zawodowe, honorowe i społeczne takie jak:
Wielokrotnie wyróżniany nagrodami Ministra (Edukacji Narodowej oraz Nauki i Szkolnictwa Wyższego): siedmiokrotnie nagrodami indywidualnymi (za rozprawę habilitacyjną, książki oraz osiągnięcia dydaktyczne, naukowe i organizacyjne) oraz trzema nagrodami zespołowymi. W 1999 roku wyróżniony nagrodą PAN w dziedzinie ekonomii im. Fryderyka Skarbka za książkę pt. „Zachowania przedsiębiorstw w okresie transformacji. Mikroekonomia przejścia”. W 2004 roku otrzymał Nagrodę Komitetu Nauk Organizacji i Zarządzania Polskiej Akademii Nauk za redakcję naukową monografii-pracy zbiorowej pt. „Luka konkurencyjna na poziomie przedsiębiorstwa a przystąpienie Polski do Unii Europejskiej”. W 2009 roku uhonorowany nagrodą Polskiego Towarzystwa Ekonomicznego im. prof. Edwarda Lipińskiego za książkę pt. „Strategie zagranicznej ekspansji przedsiębiorstw”. Ponadto, w 2013 roku uhonorowany Nagrodą Wiceprezesa Rady Ministrów, Ministra Gospodarki za szczególne osiągnięcia w działalności proeksportowej. W latach 2014-2016 prof. Gorynia został nagrodzony nagrodami indywidualnymi Ministra Nauki i Szkolnictwa Wyższego za osiągnięcia organizacyjne. W 2021 roku otrzymał nagrodę Ministra Edukacji i Nauki za znaczące osiągnięcia w zakresie działalności organizacyjnej w kadencji 2017-2020. 
Życie prywatne.
Żonaty. Ma troje dzieci.

</doc>
<doc id="1925774" url="https://pl.wikipedia.org/wiki?curid=1925774" title="Islandia na Zimowych Igrzyskach Paraolimpijskich 2010">
Islandia na Zimowych Igrzyskach Paraolimpijskich 2010

Reprezentację Islandii na Zimowych Igrzyskach Paraolimpijskich 2010 reprezentowała jedna zawodniczka, startująca w narciarstwie alpejskim.

</doc>
<doc id="1925775" url="https://pl.wikipedia.org/wiki?curid=1925775" title="Biskupi Phnom Penh">
Biskupi Phnom Penh

Biskupi Phnom Penh – lista biskupów sprawujących swoją posługę w wikariacie apostolskim Phnom Penh na terenie Kambodży. 

</doc>
<doc id="1925776" url="https://pl.wikipedia.org/wiki?curid=1925776" title="Serbia na Zimowych Igrzyskach Paraolimpijskich 2010">
Serbia na Zimowych Igrzyskach Paraolimpijskich 2010

Serbię na Zimowych Igrzyskach Paraolimpijskich 2010 reprezentował jeden zawodnik, startujący w narciarstwie alpejskim.

</doc>
<doc id="1925777" url="https://pl.wikipedia.org/wiki?curid=1925777" title="Oblężenie Azowa (1695)">
Oblężenie Azowa (1695)

Oblężenie Azowa – oblężenie, które miało miejsce w dniach od 9 lipca do 9 października 1695 roku podczas pochodu azowskiego.
Gdy wewnętrzne zmagania o władzę zakończyły się zwycięstwem cara Piotra nad carówną Zofią, Rosja w 1694 roku znów postanowiła spróbować sił w wojnie z Turcją. Z pomysłem tym wyszedł Franciszek Lefort, a za cel wyprawy wybrano Azow, który pół wieku wcześniej zdobyli Kozacy, lecz ojciec Piotra Wielkiego, Aleksy, zrzekł się zdobyczy z obawy przed Turcją.
Opanowanie Azowa dałoby Rosji bezpośredni dostęp do morza – to było głównym argumentem dla zakochanego w sprawach morskich młodego cara.
Do działania przystąpiono w 1695 roku, starając się utrzymać kierunek swego ataku w tajemnicy. Uwagę Turków od głównego uderzenia odciągnąć miała licząca około 120 tys. żołnierzy armia rosyjska dowodzona przez Borysa Szeremietewa. Idąca na Krym armia wzmocniona została wkrótce przez siły kozackie dowodzone przez Iwana Mazepę.
Szeremietew oraz główne siły ruszyły wiosną. W skład wojsk idących na Azow wchodziły jednostki doborowe: pułki preobrażeński, siemionowski, butyrski Patryka Gordona oraz pułk Leforta, a także strzelcy moskiewscy oraz zawodowe jednostki tzw. żołnierzy grodowych. Sztab dowodzenia składał się z trzech generałów: Leforta, Gordona oraz dowodzącego pułkiem preobrażeńskim Awtamona Gołowina. Car wziął udział w stopniu bombardiera i dowodził tylko rotą.
Maszerujące siły, gdy tylko było to możliwe, płynęły rzekami, unikając marszu lądem. Armia załadowana została na łodzie w stolicy i ruszyła na południe, płynąc rzekami Moskwą, Oką i Wołgą do Carycyna. Pierwsze poważne trudności napotkano dopiero przy przeprawie lądowej prowadzącej do rzeki Don, gdzie z powodu braku koni przeładowani nadmiarem broni i sprzętu żołnierze posuwali się bardzo wolno, co znacznie wydłużyło czas podróży. Z kolei nad Donem okazało się, że zgromadzone zapasy żywności są niewystarczające.
Armia rosyjska po wielu trudach dotarła pod Azow 9 lipca – czyli dokładnie w dniu carskich imienin. Na miejscu spotkano siły Gordona, który maszerował lądem z Tambowa przez Czerkask. Siły wojsk oblężniczych skoncentrowanych pod Azowem liczyły około 31 000 żołnierzy i 170 dział.
Późne przybycie okazało się główną przyczyną niepowodzenia, gdyż Turcy zdążyli zorientować się w zamiarach Rosjan i dwukrotnie zwiększyli siłę azowskiego garnizonu, który osiągnął stan 7 000 żołnierzy. Oblężeni nie musieli martwić się o żywność i sprzęt, które bez przeszkód otrzymywali drogą morską oraz Donem. Rosjanie z braku własnej floty nie byli w stanie temu przeszkodzić.
Don nie mógł posłużyć armii oblężniczej jako droga zaopatrzeniowa, gdyż przeszkadzały temu dwie tureckie forteczki leżące naprzeciw siebie po obu brzegach rzeki i połączone żelaznymi łańcuchami. Zatem, by móc prowadzić oblężenie, obie forteczki należało zdobyć – w tym celu przystąpiono do werbowania ochotników, obiecując każdemu po 10 rubli. W większości zgłosili się Kozacy Dońscy, którzy jedną z forteczek zdobyli. Garnizon drugiej forteczki na widok upadku pierwszej, wycofał się. Sukces w postaci otwarcia drogi przez Don popsuła udana wycieczka Turków z Azowa, którzy zdobyli 9 dział oraz zagwoździli działa oblężnicze.
Po okresie ostrzału artyleryjskiego wojska rosyjskie 15 sierpnia ruszyły do generalnego szturmu. Brak jednolitego dowodzenia sprawił, że poszczególne oddziały działały na własną rękę. Gordon zdobył nawet jeden z azowskich bastionów, jednak Lefort i Gołowin spóźnili się z pomocą i walczące w osamotnieniu siły Gordona musiały opuścić bastion. Ostatecznie rosyjski szturm załamał się w ogniu dział tureckich. Rozmiar rosyjskiej klęski powiększył niespodziewany atak jazdy tureckiej na rozłożony obozem pułk Leforta.
Przez cały okres oblężenia Rosjanie nękani byli dotkliwie przez wycieczki ruchliwej jazdy tatarskiej, która kilka razy w tygodniu atakowała siły oblężnicze.
Ostatni szturm przeprowadzono 5 października – także i tym razem zakończył się on klęską Rosjan. Cztery dni później podjęto decyzję o odwrocie. Piotr Wielki wrócił do Moskwy 2 grudnia.
Nieudana wyprawa przyniosła jednak pewne korzyści - w dwóch zdobytych forteczkach nad Donem pozostawiono silny garnizon liczący 3 000 żołnierzy, a prowadząca działania osłonowe armia Szeremietewa zdobyła 4 małe twierdze tureckie leżące w dolnym biegu Dniepru (w tym Kyzykermen i Tawań).

</doc>
<doc id="1925779" url="https://pl.wikipedia.org/wiki?curid=1925779" title="Oyodo">
Oyodo



</doc>
<doc id="1925782" url="https://pl.wikipedia.org/wiki?curid=1925782" title="Noc róży">
Noc róży

Noc róży – piąty studyjny album Shazzy wydany 20 czerwca 1996 roku nakładem Blue Star. Płyta zyskała status platynowej.

</doc>
<doc id="1925783" url="https://pl.wikipedia.org/wiki?curid=1925783" title="Kristian Djurhuus">
Kristian Djurhuus

Kristian Djurhuus (ur. 12 lutego 1895 w Tórshavn, zm. 20 listopada 1984 w Trongisvágur opodal Tvøroyri) – farerski polityk, aktywny w latach 1926-70. Był premierem archipelagu w latach 1950-59 i 1968-70, sprawował także inne ważne funkcje w kraju, jednak nigdy nie był przewodniczącym partii Partii Unii (far. "Sambandsflokkurin"), do której należał.
Życie prywatne.
Kristian Djurhuus urodził się 12 lutego 1895 roku w Tórshavn, stolicy archipelagu Wysp Owczych i największym mieście tego regionu. Był synem Elin (z d. Larsen) z Porkeri i Hansa Anreasa ("Dia í Ólastovu") Djurhuusów. Ojciec Kristiana był stolarzem, żył w latach 1869-1949.
Kristian ukończył szkołę w roku 1910, później, w Kopenhadze, w 1922 skończył szkolenie policyjne. Od 1910 był także urzędnikiem pocztowym w rodzinnym Tórshavn. Później pracował, jako pracownik cywilny. W 1917 roku pojął za żonę Margrethę (z d. Nielsen), z którą miał czwórkę dzieci. W 1920 przenieśli się do Tvøroyri.
Zmarł w Trongisvágur, miejscowości przyległej do Tvøroyri, 20 listopada 1984 roku, w wieku 89 lat.
Kariera polityczna.
Djurhuus zaczął karierę polityczną po przeprowadzce do Tvøroyri, gdzie został gubernatorem regionu Suðuroy w 1920 roku. W latach 1926-34 był członkiem rady Froðbiar kommuna (obecnie Tvøroyrar kommuna). Sprawował także urząd burmistrza tejże gminy w latach 1926-30.
Od roku 1932 Djurhuus zaczął zasiadać w farerskim Løgtingu, wybrany z okręgu Suðuroy z listy Sambandsflokkurin. Do parlamentu wybierano go aż do 1962 roku, a później jeszcze na okres 1966-70. W okresie 1940-45 był wiceprzewodniczącym Løgtingu, a pomiędzy sierpniem a listopadem 1945 sprawował funkcję przewodniczącego obrad parlamentu. Był też w okresie 1938-45 przewodniczącym rady rolniczej Wysp Owczych.
W roku 1940 został jednym z rządowych przedstawicieli w Londynie, a później, w czasie pokojowej okupacji brytyjskiej, pracował w wielu komitetach, służących usprawnieniu ich relacji z władzami Wysp Owczych. Brał także udział w negocjacjach w 1941 roku pomiędzy Islandią i USA. Od 1951 roku członek komisji do spraw rybołówstwa.
W roku 1948 Wyspy Owcze uzyskały autonomię w ramach Królestwa Danii w ramach tak zwanej Zasady Samostanowienia. Pierwszym rządem po tej zmianie pokierował Andrass Samuelsen. Kristian Djurhuus został wtedy ministrem bez teki do 12 maja 1950 roku, kiedy wybrano go premierem. Jego pierwszy gabinet składał się z dwóch ministrów bez tek, z których obaj byli członkami Partii Ludowej (far. "Fólkaflokkurin"). W skład drugiego rządu, utworzonego 18 grudnia 1954 wszedł jeden polityk Partii Niepodległościowej, Edward Mitens. Był to jeden z powodów wystąpień produńskich w rejonie miasta Klaksvík, zwanych Klaksvíksstríðið. 15 listopada 1955 roku skazano pierwszych winnych w tychże wystąpieniach, czego skutkiem mogło być ostrzelanie domu Kristiana Djurhuusa z pistoletu maszynowego trzy dni później. Djurhuus ani żaden z jego domowników nie ucierpiał w tym ataku.
Wystąpienia w Klaksvík spowodowały spadek popularności Kristiana Djurhuusa i całej jego partii. W wyborach parlamentarnych w roku 1958 wygrała Partia Socjaldemokratyczna ("Javnaðarflokkurin") i nowym premierem został Peter Mohr Dam (9 stycznia 1959). W roku 1965, po 45 latach sprawowania urzędu, zrezygnował ze stanowiska gubernatora regionu Suðuroy. 12 stycznia 1967 roku wszedł w skład drugiego rządu Petera Mohra Dama, jako minister finansów, rolnictwa i rybołówstwa. Urząd ten sprawował do 19 listopada 1968 roku, kiedy ponownie został wybrany premierem i stworzył rząd składający się z polityków Partii Socjaldemokratycznej oraz Partii Niepodległościowej. Urząd ten sprawował do 12 grudnia 1970 roku, zastąpiony przez Atli Dama.

</doc>
<doc id="1925784" url="https://pl.wikipedia.org/wiki?curid=1925784" title="Jisaburo Ozawa">
Jisaburo Ozawa



</doc>
<doc id="1925786" url="https://pl.wikipedia.org/wiki?curid=1925786" title="Regina Chłopicka">
Regina Chłopicka

Regina Maria Chłopicka z d. Rudnicka (ur. 19 sierpnia 1934 w Jaryczowie Nowym, k. Lwowa, zm. 25 października 2021) – polska teoretyk muzyki, profesor emerytowany Akademii Muzycznej w Krakowie.
Życiorys.
W latach 1957–1959 studiowała grę na fortepianie w Państwowej Wyższej Szkole Muzycznej (obecnie Akademia Muzyczna) w Krakowie, a w latach 1959–1965 teorię muzyki tamże. W 1998 r. zrealizowała przewód kwalifikacyjny pierwszego stopnia na macierzystej uczelni. Mimo braku przewodu kwalifikacyjnego II stopnia (do 2003 r. odpowiednika habilitacji) została na podstawie art. 115, ust. 1 i 5 Ustawy z dnia 27 lipca 2005 roku "Prawo o szkolnictwie wyższym" ( z późn. zm.), po uzyskaniu pozytywnej opinii Centralnej Komisji do Spraw Stopni i Tytułów, mianowana profesorem nadzwyczajnym Akademii Muzycznej w Krakowie. W latach 1999–2004 pełniła funkcję dziekana Wydziału Twórczości, Interpretacji i Edukacji Muzycznej.
Wykładała gościnnie na uczelniach polskich i zagranicznych, m.in. w Paryżu – École normale supérieure i Centre national de la recherche scientifique (1998), w Tours – Universite F. Rabelais (1996 i 1998), w Eugene – International Bach Academy (1998). Członek stowarzyszeń takich jak Związek Kompozytorów Polskich, Societe Francaise d'Analyse Musicale (1990), Societe Internationale d'Histoire Comparee du Theatre, de l'Opere et du Ballet (1991). Współredagowała serię "Studies in Penderecki" (Princeton – od 1998). Brała udział w licznych konferencjach naukowych za granicą, m.in. w Paryżu, Tours, Londynie, Chemnitz, Lublanie, Aarhus.
W obszarze jej zainteresowań znajdowały się: polska muzyka XX i XXI wieku (Krzysztof Penderecki, Witold Lutosławski), topos śmierci w muzyce (gatunki pasji i requiem), teatr muzyczny XX wieku na tle historii i teorii teatru.

</doc>
<doc id="1925788" url="https://pl.wikipedia.org/wiki?curid=1925788" title="Acker Bilk">
Acker Bilk

Acker Bilk, właśc. Bernard Stanley Bilk (ur. 28 stycznia 1929 w Pensford, Somerset, zm. 2 listopada 2014 w Bath) – brytyjski klarnecista, kompozytor, wokalista i kierownik zespołu jazzowego.
Karierę zawodową rozpoczął w wieku 18 lat. W 1958 wyszła jego pierwsza płyta "Mr Acker Bilk Requests", która zapoczątkowała jego karierę. Towarzyszył mu zespół Paramount Jazz Band. Wystąpił w kilku filmach. W 1956 gościł w Polsce jeszcze jako mało znany muzyk. W 1962 wydał wspólną płytę z Kenny Ballem i Chrisem Barberem.
Najpopularniejsze nagrania: "Stranger on the Shore", "Buona Sera", "That's My Home", "Summer Set".

</doc>
<doc id="1925791" url="https://pl.wikipedia.org/wiki?curid=1925791" title="Seigo Narazaki">
Seigo Narazaki



</doc>
<doc id="1925794" url="https://pl.wikipedia.org/wiki?curid=1925794" title="Tippeligaen (1993)">
Tippeligaen (1993)

Sezon (1993) był 49. sezonem o mistrzostwo Norwegii w piłce nożnej. Rozgrywki rozpoczęły się 1 maja 1993 i trwały do 17 października 1993. Tytuł obroniła drużyna Rosenborg BK. Tytuł króla strzelców zdobył Mons Ivar Mjelde, który w barwach klubu Lillestrøm SK strzelił 19 goli.

</doc>
<doc id="1925797" url="https://pl.wikipedia.org/wiki?curid=1925797" title="Tippeligaen (1994)">
Tippeligaen (1994)

Sezon (1994) był 50. sezonem o mistrzostwo Norwegii w piłce nożnej. Rozgrywki rozpoczęły się 16 kwietnia 1994 i trwały do 16 października 1994. Tytuł obroniła drużyna Rosenborg BK. Tytuł króla strzelców zdobył Harald Martin Brattbakk, który w barwach klubu Rosenborg BK strzelił 17 goli.

</doc>
<doc id="1925798" url="https://pl.wikipedia.org/wiki?curid=1925798" title="Halowe Mistrzostwa Świata w Lekkoatletyce 2010 – bieg na 3000 m kobiet">
Halowe Mistrzostwa Świata w Lekkoatletyce 2010 – bieg na 3000 m kobiet

Bieg na 3000 m kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 9:03,00 (uzyskane w hali), bądź - 8:38,00 (na stadionie). Eliminacje odbyły się 12 marca, a finał zaplanowano na drugi dzień mistrzostw. W konkurencji tej startowały dwie reprezentantki Polski – Lidia Chojecka, która wywalczyła prawo startu w finale oraz Renata Pliś, która swoją przygodę z mistrzostwami zakończyła na biegu eliminacyjnym.
Rezultaty.
Eliminacje.
W rundzie eliminacyjnej zawodniczki podzielono na dwie grupy. Do finału awansowały bezpośrednio 4 pierwsze zawodniczki z każdego biegu (Q) oraz dodatkowo 4, które we wszystkich pozostałych biegach uzyskały najlepsze czasy wśród przegranych (q).

</doc>
<doc id="1925800" url="https://pl.wikipedia.org/wiki?curid=1925800" title="EKO Holding S.A.">
EKO Holding S.A.



</doc>
<doc id="1925804" url="https://pl.wikipedia.org/wiki?curid=1925804" title="Oskierki">
Oskierki

Oskierki – baza przeładunkowa paliw płynnych oleju napędowego oraz propanu-butanu – (z toru szerokiego na normalny oraz na cysterny samochodowe – Baza Paliw nr 15 Narewka firmy Naftobazy sp. z o.o.) położona na terenie zamkniętym w Puszczy Ladzkiej w gminie Narewka, w województwie podlaskim, w Polsce. 

</doc>
<doc id="1925805" url="https://pl.wikipedia.org/wiki?curid=1925805" title="Tippeligaen (1995)">
Tippeligaen (1995)

Tippeligaen (1995) – 51 sezon o mistrzostwo Norwegii w piłce nożnej. Liga liczyła 14 zespołów. Rozgrywki rozpoczęły się 21 kwietnia 1995 i trwały do 22 października 1995. Tytuł obroniła drużyna Rosenborg BK. Tytuł króla strzelców zdobył Harald Martin Brattbakk, który w barwach klubu Rosenborg BK strzelił 26 goli.

</doc>
<doc id="1925806" url="https://pl.wikipedia.org/wiki?curid=1925806" title="Halowe Mistrzostwa Świata w Lekkoatletyce 2010 – bieg na 60 m przez płotki kobiet">
Halowe Mistrzostwa Świata w Lekkoatletyce 2010 – bieg na 60 m przez płotki kobiet

Bieg na 60 m przez płotki kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 8,18 (uzyskane w hali), bądź - 12,95 (uzyskane w biegu na 100 m przez płotki na stadionie). Eliminacje odbyły się 12 marca, a półfinały i finał zaplanowano na drugi dzień mistrzostw.
Rezultaty.
Eliminacje.
W rundzie eliminacyjnej zawodniczki podzielono na cztery grupy. Do półfinału awansowały bezpośrednio 3 pierwsze zawodniczki z każdego biegu (Q) oraz dodatkowo 4, które we wszystkich pozostałych biegach uzyskały najlepsze czasy wśród przegranych (q).
Półfinał.
Awans do finału gwarantowało tylko zajęcie jednego z pierwszych 4 miejsc w jednym z dwóch biegów półfinałowych (Q).

</doc>
<doc id="1925808" url="https://pl.wikipedia.org/wiki?curid=1925808" title="David Morris (snookerzysta)">
David Morris (snookerzysta)

David Morris (ur. 27 listopada 1988 w Kilkenny, Irlandia) – irlandzki snookerzysta.
Kariera.
W wieku 16 lat zagrał w ćwierćfinale Snookerowych Mistrzostw świata do lat 21. Trzykrotnie zdobył mistrzostwo kraju (2004–2006). Dzięki zwycięstwu w 2004 roku, Morris stał się najmłodszym zwycięzcą tych rozgrywek.
W Main Tourze występuje od 2006.
Największe jego osiągnięcie w sezonie 2006/2007 to dwukrotne miejsce w najlepszej 64. turniejów rankingowych.
Najlepszy wynik tego zawodnika w sezonie 2007/2008 to dojście do najlepszej 48. turnieju UK Championship, gdzie został pokonany przez Dave’a Harolda (w poprzednim sezonie pokonał tego zawodnika podczas kwalifikacji do Welsh Open).
W sezonie 2008/2009, w kwalifikacjach do Bahrain Championship, Morris pokonał swoich rodaków: Rodneya Gogginsa i Adriana Gunnella. Doszedł do ostatniej, czwartej rundy, w której przegrał z Michaelem Holtem 0-5, zdobywając z całym spotkaniu zaledwie 10 punktów (najmniej w meczu do 5 zwycięstw od 1992 roku).

</doc>
<doc id="1925809" url="https://pl.wikipedia.org/wiki?curid=1925809" title="George Japtheth Waweru">
George Japtheth Waweru

George Japtheth Waweru (ur. 12 października 1978) - były kenijski piłkarz grający na pozycji obrońcy.
Kariera klubowa.
Karierę piłkarską Waweru rozpoczął w klubie Tusker FC ze stolicy kraju Nairobi. W jego barwach zadebiutował w 1998 roku w kenijskiej Premier League. W 1999 roku osiągnął swój pierwszy sukces w karierze, gdy wywalczył mistrzostwo kraju. Z kolei w 2000 obronił tytuł mistrzowski. Dwukrotnie wraz z Tusker FC zdobył CECAFA Clubs Cup w latach 2000 i 2001.
W 2004 roku Waweru został piłkarzem Bloemfontein Celtic z Republiki Południowej Afryki. W 2005 roku odszedł do tanzańskiego Mtibwa Sugar FC z miasta Turiani. W 2006 roku ponownie grał w RPA, tym razem w klubie Bloemfontein Young Tigers, a następnie w szwedzkim trzecioligowcu Västerås SK. Z kolei w latach 2007-2008 był zawodnikiem Sandvikens IF.
Kariera reprezentacyjna.
W reprezentacji Kenii Waweru zadebiutował w 1999 roku. W 2004 roku został powołany do kadry na Puchar Narodów Afryki 2004. Tam rozegrał jedno spotkanie, z Mali (1:3). Od 1999 do 2007 roku rozegrał w kadrze narodowej 42 spotkania.

</doc>
<doc id="1925811" url="https://pl.wikipedia.org/wiki?curid=1925811" title="Droga regionalna R14 (Ukraina)">
Droga regionalna R14 (Ukraina)

Droga regionalna R14 − droga regionalna na Ukrainie, łącząca Dolsk na granicy białorusko-ukraińskiej (gdzie łączy się z białoruską drogą R144) z Łuckiem. Przechodzi przez teren obwodu wołyńskiego. Ma ogólną długość 154,1 km.

</doc>
<doc id="1925812" url="https://pl.wikipedia.org/wiki?curid=1925812" title="Prefektura apostolska Bătdâmbâng">
Prefektura apostolska Bătdâmbâng

Prefektura apostolska Bătdâmbâng (łac.: "Apostolica Praefectura Battambangensis") – katolicka jednostka podziału administracyjnego Kościoła katolickiego w Kambodży, obejmująca swoim zasięgiem północno-zachodnią część kraju, w tym prowincje: Battambang, Pursat, Kampong Chhnang, Kampong Thom, Siem Reap, Preah Vihear, Oddar Meancheay, Banteay Meanchey i Pailin. Siedziba prefekta apostolskiego znajduje się w Battambang.
Historia.
Prefektura apostolska Bătdâmbâng została założona 26 września 1968 r. przez papieża Pawła VI w wyniku podziału wikariatu apostolskiego Phnom Penh na trzy mniejsze jednostki, podległe bezpośrednio do Stolicy Apostolskiej.
W czasach rządów Czerwonych Khmerów zakazano sprawowania jakiegokolwiek kultu w kraju, w tym katolicyzmu. Oznaczało to likwidację struktur kościelnych i zejście ich do podziemia. Wielu katolików była z tego powodu prześladowana, a większość świątyń zniszczono. Liczba wiernych spadła z 30 do 10 tysięcy. Dopiero upadek rządów komunistycznych w 1990 r. i wprowadzenie nowej konstytucji umożliwiło ponowną swobodę kultu.
Podział administracyjny.
W skład prefektury wchodzi obecnie 26 wspólnot, z których 9 ma status parafii, zgrupowanych w 4 dekanatach:

</doc>
<doc id="1925813" url="https://pl.wikipedia.org/wiki?curid=1925813" title="Cmentarz Wołkowski">
Cmentarz Wołkowski

Cmentarz Wołkowski, ros. Волковское кладбище (wcześniejsza nazwa ros. Волково кладбище) – cmentarz w Petersburgu, o powierzchni 26 ha. Składa się z cmentarza prawosławnego i luterańskiego. Słynny z "Literackich mostków" – obszarów, gdzie spoczywa wielu rosyjskich i radzieckich pisarzy, poetów, muzyków, aktorów, uczonych i działaczy społecznych, a także matka i siostry Lenina. W XVIII–XIX w. Cmentarz Wołkowski należał do największych w mieście.
Część prawosławna cmentarza.
Wołkowski cmentarz prawosławny został założony postanowieniem Senatu 11 maja 1756, w związku z zamknięciem z polecenia cesarzowej Elżbiety Romanowej cmentarza przy cerkwi św. Jana Chrzciciela. Nazwa cmentarza pochodzi od znajdującej się nieopodal wsi Wołkowa, która to z kolei otrzymała swoją nazwę z powodu dużej ilości wilków, żyjących wtedy w tej okolicy. Jeszcze w XVIII wieku notowano przypadki napaści tych zwierząt na samotnie idących ludzi. Cmentarz został stworzony dla osób ubogich, przeznaczano na niego niewiele środków, nie przynosił dochodów. Ponadto nie kontrolowano, gdzie chowani są zmarli. Dlatego na cmentarzu brakowało dróżek, poruszanie się było utrudnione. Brakowało melioracji. Z tego powodu na podmokłych ścieżkach kładziono deski, tak zwane "mostki". Stąd nazwa "Literackie mostki" – miejsce pochówku znanych pisarzy, działaczy kultury i sztuki.
Część luterańska.
Cmentarz luterański został założony w drugiej połowie XVIII wieku, na drugim brzegu rzeczki Wołkowki. W tym czasie znaczna część mieszkańców miasta była wyznania luterańskiego. Byli to głównie Niemcy, ale też Francuzi, Holendrzy i Anglicy. Pierwszy pochówek, niemieckiego kupca Johanna Bretfelda miał tam miejsce w 1773 r. Przez długi czas cmentarz nazywany był bretfeldowym. Nadzór nad cmentarzem miał najbogatszy w tym czasie zbór Świętych Piotra i Pawła. Pierwszeństwo przy przydziale miejsc na pochówek mieli członkowie tego zboru i zboru św. Anny. Cmentarz podzielono na linie i sektory, w zależności od lokalizacji obowiązywały różne ceny za miejsce. Wszystkie groby były ponumerowane, prowadzono ich rejestr. Został też wprowadzony unikatowy układ współrzędnych, pozwalający ściśle określić miejsce pochówku. Dzięki temu i zachowanym dokumentom jeszcze dziś jest możliwe ustalenie miejsc pochówku co najmniej 40 000 ludzi. Księgi archiwalne zawierają zapisy z lat 1820–1935 i są przechowywane w Centralnym Państwowym Archiwum Historycznym w Petersburgu.

</doc>
<doc id="1925816" url="https://pl.wikipedia.org/wiki?curid=1925816" title="Marian McPartland">
Marian McPartland

Margaret Marian McPartland, z d. Turner (ur. 20 marca 1918 w Slough, zm. 20 sierpnia 2013 na Long Island) – angielska pianistka i kompozytorka jazzowa. Laureatka NEA Jazz Masters Award 2000.
Uczyła się gry na skrzypcach i fortepianie. W czasie II wojny światowej dawała koncerty w jednostkach wojskowych. W 1945 wyjechała do Francji, gdzie wyszła za mąż za kornecistę Jimmy’ego McPartlanda. Po przeniesieniu się do USA w 1951 założyła własne trio. W latach 60. XX w. szczególnie interesowała się muzyką filmową. Występowała m.in. z Bennym Goodmanem, George’em Shearingem, Joe Venutim, Teddym Wilsonem i Bennym Carterem. Wykonywała także repertuar klasyczny. Odznaczona Orderem Imperium Brytyjskiego IV klasy (OBE).
Wybrane kompozycje.
"Ambiance" • "In the Days of Our Love" • "So Many Things" • "There’ll Be Other Times" • "Twilight World" • "With You in My Mind"

</doc>
<doc id="1925817" url="https://pl.wikipedia.org/wiki?curid=1925817" title="Kazimierz Braun (reżyser)">
Kazimierz Braun (reżyser)

Kazimierz Braun (ur. 29 czerwca 1936 w Mokrsku Dolnym) – polski reżyser teatralny, pisarz, profesor nauk humanistycznych.
Życiorys.
Ukończył dwa kierunki studiów: filologię polską na Uniwersytecie im. Adama Mickiewicza w Poznaniu (1958) oraz reżyserię dramatu w Państwowej Wyższej Szkoły Teatralnej im. Aleksandra Zelwerowicza w Warszawie (1962). Doktoryzował się na UAM w Poznaniu (1971), stopień doktora habilitowanego nauk humanistycznych (ze specjalnością: teatrologia) uzyskał na Uniwersytecie Wrocławskim (1975), a w roku 1992 nadano mu tytuł profesora. W latach 1982–1986 był profesorem wizytującym na kilku uczelniach w USA, a od roku 1989 profesorem na University at Buffalo (stan Nowy Jork), obecnie emerytowanym.
Jako reżyser zadebiutował w teatrze w 1961 r., w telewizji w 1962 r. Reżyserował w Teatrze Polskim w Warszawie, Teatrze Wybrzeże w Gdańsku, Teatrze im. Juliusza Słowackiego w Krakowie, Teatrze im. Wilama Horzycy w Toruniu, Teatrze im. Ludwika Solskiego w Tarnowie, oraz za granicą m.in. w USA, Irlandii, Kanadzie, Niemczech. W latach 1967–1971 był dyrektorem artystycznym Teatru im. Juliusza Osterwy w Lublinie, w latach 1971–1974 dyrektorem naczelnym i artystycznym tamże, w latach 1975–1984, dyrektorem naczelnym i artystycznym Wrocławskiego Teatru Współczesnego, skąd został zwolniony przez władze z powodu działalności opozycyjnej. Od 1985 r. pracował i mieszkał w USA. Reżyserował m.in. w The Guthrie Theatre w Minneapolis, Odyssey Theatre w Los Angeles, Chicago Actors Ensemble, Kavinoky Theatre w Buffalo oraz na uniwersytetach.
Do jego najwybitniejszych prac zaliczano cykle
przedstawień według sztuk C. Norwida (13 widowisk), T. Różewicza (19 widowisk), Shakespeare’a (12 widowisk w językach polskim i angielskim), oraz "Dziady" A. Mickiewicza (dwukrotnie) oraz "Dżuma" według A. Camusa i "Anna Livia" według J. Joyce’a i inne.
Wykładał m.in. na Uniwersytecie Wrocławskim, New York University, Uniwersytet Kalifornijski (kampus w Santa Cruz) i University at Buffalo. Prowadził warsztaty reżyserskie w USA, Polsce, Irlandii i Wielkiej Brytanii. Współpracował z zespołami polskimi w USA i Kanadzie. Jest członkiem zwyczajnym Polskiego Towarzystwa Naukowego na Obczyźnie.
W swoich pracach teatralnych odwołuje się do tradycji Appii, Craiga, Wyspiańskiego i Osterwy. Tworzy przedstawienia w oparciu o swą ideę „Teatru wspólnoty”, dążąc do przemienienia aktorów i widzów w jedną twórczą grupę. Osiąga to poprzez wytworzenie specjalnych relacji międzyludzkich w czasie akcji widowiska, jak również budując przestrzeń teatralną, która łączy wszystkich obecnych. W swoich utworach prozatorskich i dramatycznych Braun posługuje się stylistyką i środkami wyrazowymi „fikcji historycznej”, w której prawdziwe zdarzenia i prawdziwe postaci służą jako fundament do zbudowania skomplikowanej rzeczywistości symbolicznej i duchowej. W swoich pracach poświęconych historii teatru wydobywa zależności między estetyką, a społecznym i politycznym kontekstem życia teatralnego. Tłumaczył z angielskiego, francuskiego i włoskiego na polski, oraz z polskiego, francuskiego i rosyjskiego na angielski.
Życie prywatne.
Jego rodzicami byli Juliusz Braun, profesor, działacz katolicki, więzień stalinowski, oraz Elżbieta, z domu Korwin-Szymanowska (oboje zmarli w 1990 r.). Stryjami Kazimierza byli Jerzy i Kazimierz, a ciotką (siostrą ojca) Jadwiga Domańska.
Ożenił się z Zofią Reklewską, córką Wincentego Reklewskiego, pisarką i teatrologiem. Ich dziećmi są Monika Braun, pisarka i nauczyciel akademicki, Grzegorz Braun, reżyser filmowy, publicysta, poseł IX kadencji oraz Justyna Braun, nauczyciel akademicki. Ich wnuczkami są Anna, Joanna, Aniela, Zofia, Elżbieta.
Kariera zawodowa (wybór).
Źródło
Prace reżyserskie (wybór).
Źródło
Książki naukowe (wybór).
Źródło
Łącznie w latach 1967–2014 21 książek naukowych
Utwory literackie (wybór).
Łącznie w latach 1989–2011 20 utworów literackich (powieści, poezji, opowiadań, wspomnień)

</doc>
<doc id="1925819" url="https://pl.wikipedia.org/wiki?curid=1925819" title="Długoszpon żółtoczelny">
Długoszpon żółtoczelny

Długoszpon żółtoczelny ("Jacana spinosa") – gatunek średniego, długopalczastego ptaka z rodziny długoszponów (Jacanidae). Występuje w Meksyku i Ameryce Środkowej, w tym na Kubie i innych karaibskich wyspach; sporadycznie także na południowych krańcach USA. Nie jest zagrożony.
Systematyka, zasięg występowania.
Międzynarodowy Komitet Ornitologiczny (IOC) uznaje ten gatunek za monotypowy. Autorzy "Handbook of the Birds of the World" wstępnie wyróżniają 3 podgatunki:
Status.
Międzynarodowa Unia Ochrony Przyrody (IUCN) uznaje długoszpona żółtoczelnego za gatunek najmniejszej troski (LC – "Least Concern") nieprzerwanie od 1988 roku. W 2019 roku organizacja Partners in Flight szacowała, że liczebność światowej populacji lęgowej mieści się w przedziale 0,5–5,0 milionów osobników. BirdLife International uznaje globalny trend liczebności populacji za trudny do określenia ze względu na niepewność co do wpływu modyfikacji siedlisk na wielkość populacji.

</doc>
<doc id="1925820" url="https://pl.wikipedia.org/wiki?curid=1925820" title="Halowe Mistrzostwa Świata w Lekkoatletyce 2010 – bieg na 60 m mężczyzn">
Halowe Mistrzostwa Świata w Lekkoatletyce 2010 – bieg na 60 m mężczyzn

bieg na 60 m mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 6,69 (uzyskane w hali), bądź - 10,20 (wynik uzyskany w biegu na 100 m na stadionie). Eliminacje odbyły się 12 marca, a półfinały i finały zaplanowano na 13 marca.
Rezultaty.
Eliminacje.
Do zawodów zgłoszono 53 sprinterów. W rundzie eliminacyjnej zawodników podzielono na siedem grup. Do półfinałów awansowało bezpośrednio 3 pierwszych zawodników z każdego biegu oraz dodatkowo trzech, którzy we wszystkich biegach uzyskali najlepsze czasy wśród przegranych.
Półfinał.
Rozegrano 3 biegi półfinałowe. Awans do finału dawało zajęcie jednego z dwóch pierwszych miejsc w swoim biegu półfinałowym (Q). Skład finału uzupełniono o dwóch zawodników z najlepszymi czasami wśród przegranych (q).

</doc>
<doc id="1925822" url="https://pl.wikipedia.org/wiki?curid=1925822" title="Prefektura apostolska Battambang">
Prefektura apostolska Battambang



</doc>
<doc id="1925827" url="https://pl.wikipedia.org/wiki?curid=1925827" title="Fontanna Paukscha">
Fontanna Paukscha



</doc>
<doc id="1925830" url="https://pl.wikipedia.org/wiki?curid=1925830" title="As-Saura">
As-Saura



</doc>
<doc id="1925831" url="https://pl.wikipedia.org/wiki?curid=1925831" title="Chashu">
Chashu



</doc>
<doc id="1925833" url="https://pl.wikipedia.org/wiki?curid=1925833" title="Przeznaczenie (serial telewizyjny)">
Przeznaczenie (serial telewizyjny)

Przeznaczenie – polski serial kryminalny, dokumentalny i mystery crime nadawany przez stację Polsat od 4 marca do 3 czerwca 2010. w każdy czwartek, o godz. 23.00 Serial w reżyserii Mariusza Paleja został wyprodukowany przez AB Film Production.
Obsada.
W pozostałych rolach
Opis fabuły.
Anna (Magdalena Nieć) młoda, lecz doświadczona policjantka zajmuje się rozwiązywaniem przeróżnych zagadek kryminalnych. Bardzo często korzysta z rady wróżki-jasnowidza Małgorzaty (Małgorzata Trzaskoma), która jest przyjaciółką Anny i jej dopełnieniem. Razem tworzą zespół, rozwiązujący najtrudniejsze sprawy.

</doc>
<doc id="1925834" url="https://pl.wikipedia.org/wiki?curid=1925834" title="Gordon Willis">
Gordon Willis

Gordon Willis (ur. 28 maja 1931 w Nowym Jorku, zm. 18 maja 2014 w North Falmouth) – amerykański operator filmowy nagrodzony w 2010 Oscarem za całokształt twórczości. Wcześniej był 2 razy nominowany do nagrody Oscara za zdjęcia do filmów: "Zelig" (1983; reż. Woody Allen) i "Ojciec chrzestny III" (1990; reż. Francis Ford Coppola).
Najczęściej współpracował z takimi reżyserami jak: Woody Allen, Alan J. Pakula i Francis Ford Coppola.

</doc>
<doc id="1925835" url="https://pl.wikipedia.org/wiki?curid=1925835" title="Halowe Mistrzostwa Świata w Lekkoatletyce 2010 – bieg na 1500 m mężczyzn">
Halowe Mistrzostwa Świata w Lekkoatletyce 2010 – bieg na 1500 m mężczyzn

Bieg na 1500 m mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 3:42.50 lub 4:00.00 w przypadku biegu na milę (uzyskane w hali), bądź - 3:34.50 lub 3:52.00 w przypadku biegu na milę (na stadionie). Eliminacje odbyły się 12 marca, a finał zaplanowano na drugi dzień mistrzostw.
Rezultaty.
Eliminacje.
W rundzie eliminacyjnej zawodników podzielono na trzy grupy. Do finały awansowało bezpośrednio 2 pierwszych zawodników z każdego biegu (Q) oraz dodatkowo 5, którzy we wszystkich biegach uzyskali najlepsze czasy wśród przegranych (q).

</doc>
<doc id="1925839" url="https://pl.wikipedia.org/wiki?curid=1925839" title="AZS UKW Bydgoszcz">
AZS UKW Bydgoszcz

Klub Uczelniany Akademickiego Związku Sportowego Uniwersytetu Kazimierza Wielkiego w Bydgoszczy – wielosekcyjny uczelniany klub sportowy działający przy Uniwersytecie Kazimierza Wielkiego w Bydgoszczy.
Sekcje sportowe.
Wykaz sekcji sportowych prowadzonych przez Centrum Edukacji Kultury Fizycznej i Sportu dla studentów UKW w 2016 roku:
Baza sportowa.
KU AZS UKW Bydgoszcz dysponuje obiektami sportowymi na terenie byłego klubu Polonia Bydgoszcz. W 2003 wszystkie obiekty poza stadionem przekazano Uniwersytetowi Kazimierza Wielkiego, który w latach 2008-2013 rozbudował tutaj Centrum Edukacji Kultury Fizycznej i Sportu. Obejmuje ono m.in. halę sportową o pojemności 1,5 tys. widzów, halę sportów walki, basen pływacki, korty tenisowe, boisko piłkarskie. AZS UKW dysponuje również salami gimnastycznymi m.in. w kompleksie przy ul. Grabowej.
Historia.
Początki akademickiego klubu sportowego w Bydgoszczy sięgają 1952 roku i związane są z osobą Teodora Kocerki, który po Igrzyskach Olimpijskich w Helsinkach, gdzie w barwach AZS Warszawa zdobył brązowy medal, wrócił do Bydgoszczy i założył tu klub wioślarski pod szyldem Akademickiego Zrzeszenia Sportowego. Bydgoski AZS istniejący do końca 1956 roku był medalową potęgą. Teodor Kocerka zdobył mistrzostwo Polski w skifie oraz z Antonim Rosołowiczem w dwójce podwójnej. Wanda Adach była mistrzynią na jedynce i z Alicją Mońko na dwójce podwójnej. W barwach AZS Bydgoszcz Teodor Kocerka uczestniczył w Igrzyskach Olimpijskich w Melbourne 1956, gdzie zdobył 4 miejsce w jedynce. 
W latach 60. XX w. wraz z rozwojem szkół wyższych powstał Akademicki Związek Sportowy (AZS) w Bydgoszczy. W 1969 roku powołano AZS-WSN, działający przy Wyższej Szkole Nauczycielskiej. Początkowo miał on charakter szkolno-akademicki (SZS-AZS). W 1971 na Środowiskowej Konferencji AZS w Bydgoszczy ustalono, że Klub Środowiskowy zajmie się sportem wyczynowym (siatkówka, koszykówka, piłka ręczna), a uczelniane kluby AZS – sportem masowym (liga międzyuczelniana w grach zespołowych, lekkoatletyce i pływaniu). W 1972 przyjęto uchwałę, że przy WSN rozwijać się będzie w pierwszej kolejności sekcja siatkówki kobiet. Ogólnomiejski KS AZS liczył 839 członków, co stanowiło 27% ogółu studentów dwóch uczelni: Akademii Techniczno-Rolniczej (ATR) i Wyższej Szkoły Pedagogicznej (WSP).
W latach 70. XX w. w ramach przygotowań do Akademickich Mistrzostw Polski odbywały się rozgrywki środowiskowe, które przekształciły się w Mistrzostwa Szkół Wyższych Bydgoszczy i Torunia (później zwane Akademickimi Mistrzostwami Pomorza), które stanowiły cykl całorocznych rozgrywek w 15 dyscyplinach sportowych. W 1974 AZS-WSP był organizatorem VIII Akademickich Mistrzostw Polski w lekkoatletyce, w których jego reprezentacja zdobyła 1. miejsce w punktacji drużynowej. Od 1975 rozpoczęto wyjazdy na obozy sportowe. W 1976 AZS-WSP posiadał 7 sekcji: lekkoatletykę, pływanie, tenis stołowy, piłkę nożną, ręczną, koszykówkę i siatkówkę. Do sukcesów można zaliczyć awans drużyny piłki ręcznej do II ligi oraz udział koszykarzy w rozgrywkach o wejście do klasy A seniorów i juniorów. Prezesem klubu uczelnianego WSP był doc. dr hab. Włodzimierz Jastrzębski.
W 1979 roku liczba członków AZS-WSP sięgała 400 osób (20% ogółu studentów). Działało 13 sekcji sportowych, w tym trzy sekcje wyczynowe o charakterze międzyuczelnianym i środowiskowym (młodzież szkół podstawowych, ponadpodstawowych i wyższych). W rozgrywkach piłki ręcznej i koszykówki występowały 3 drużyny: seniorzy, juniorzy i juniorzy młodsi. W piłce siatkowej prowadzono dwie drużyny: seniorek: MKS-AZS Pałac Młodzieży (uczestnictwo w rozgrywkach o wejście do II ligi) i seniorów (klasa A). Ponadto istniała sekcja windsurfingu i żeglarstwa. Na corocznych Akademickich Mistrzostwach Pomorza WSP rywalizowało w kategorii kobiet o palmę zwycięzcy z toruńskim UMK. W 1979 wyczynową sekcję siatkówki kobiet przejął Pałac Młodzieży. Dobrze zorganizowana była sekcja piłki ręcznej mężczyzn, która jako jedyna w województwie posiadała prawidłowo zorganizowany cykl szkoleniowy i skupiała łącznie 110 zawodników. Sekcja windsurfingu zajęła 4. miejsce w punktacji zespołowej Mistrzostw Polski.
W latach 1981-1983, mimo regresu w sporcie akademickim, AZS-WSP liczył 280 członków, w 14 sekcjach. Korzystano z obiektów Studium WFiS, KKS Brda, KS Astoria, WKS Zawisza i sali sportowej Technikum Kolejowego. W roku akademickim 1980/81 najbardziej usportowionym wydziałem był Wydział Matematyki i Techniki WSP, a w 1981/82 — Wydział Pedagogiczny WSP. W latach 1983-1986 AZS-WSP zajmował drugie miejsca w Akademickich Mistrzostwach Polski Typu Uczelni (na 11-15 startujących).
W 2002 roku po upadku klubu Polonia Bydgoszcz magistrat Bydgoszczy z ówczesnym prezydentem miasta Konstantym Dombrowiczem przekazał klubowi uczelnianemu majątek KS Polonia. W latach 2008-2013 z udziałem funduszy europejskich rozbudowano bazę sportową klubu. W 2007 roku rozpoczęto budowę silnej drużyny piłki ręcznej mężczyzn. W 2010 i 2014 zespół uzyskał awans na zaplecze ekstraklasy.
KU AZS UKW był kilkukrotnie organizatorem Akademickich Mistrzostw Polski w Wioślarstwie, a w 2016 roku Akademickich Mistrzostw Świata w Strzelectwie.

</doc>
<doc id="1925840" url="https://pl.wikipedia.org/wiki?curid=1925840" title="Leopold Schulhof">
Leopold Schulhof



</doc>
<doc id="1925841" url="https://pl.wikipedia.org/wiki?curid=1925841" title="Léopold Schulhof">
Léopold Schulhof



</doc>
<doc id="1925842" url="https://pl.wikipedia.org/wiki?curid=1925842" title="Kazachstan na Zimowych Igrzyskach Paraolimpijskich 2010">
Kazachstan na Zimowych Igrzyskach Paraolimpijskich 2010

Kazachstan na Zimowych Igrzyskach Paraolimpijskich 2010 reprezentował jeden zawodnik, startujący w biegach narciarskich.

</doc>
<doc id="1925843" url="https://pl.wikipedia.org/wiki?curid=1925843" title="HMS Abercrombie (1942)">
HMS Abercrombie (1942)

HMS Abercrombie – monitor z okresu II wojny światowej należący do Royal Navy.
Okręt został zbudowany w stoczni Vickers-Amstrong Ltd., gdzie jego budowę rozpoczęto w 1941 roku, zwodowany w 1942 roku i oddany do służby w dniu 5 maja 1943 roku. Przy jego budowie wykorzystano wieże artyleryjskie dla krążownika liniowego , który przebudowano na lotniskowiec.
Po wcieleniu do brytyjskiej marynarki wojennej został skierowany na Morze Śródziemne, gdzie wszedł w skład amerykańskiej grupy okrętów US Task Force 85. W lipcu 1943 roku w składzie tej grupy wziął udział w operacji Husky, wspierając lądowanie wojsk amerykańskich na Sycylii. Następnie wspierał lądowanie wojsk alianckich pod Salerno w trakcie operacji Avalanche i w dniu 9 września 1943 roku został uszkodzony po wejściu na minę kontaktową. 
Po uszkodzeniu skierowany do stoczni w Tarencie, gdzie przebywał do października. Po zakończeniu naprawy skierowano go na Maltę. W dniu 21 sierpnia 1944 roku w rejonie południowo-wschodniej Malty powtórnie został uszkodzony po wejściu na dwie miny morskie. Skierowano go naprawy w porcie Valletta. 
W 1945 roku został skierowany na Pacyfik, gdzie miał wspierać aliantów w walkach z Japonią. W walkach jednak nie wziął udziału w związku z kapitulacją Japonii. 
Po zakończeniu II wojny światowej okręt został skierowany do portu Chatham, gdzie dotarł w listopadzie 1945 roku. Od tego momentu służył jako artyleryjski okręt szkolny i koszary dla kursantów. 
W 1954 roku okręt jako przestarzały został skreślony z listy floty, a następnie zezłomowany w porcie Barrow. 

</doc>
<doc id="1925844" url="https://pl.wikipedia.org/wiki?curid=1925844" title="Aleksandr Rındin">
Aleksandr Rındin

Aleksandr Yevqenyeviç Rındin (ros. Александр Евгеньевич Рындин, "Aleksandr Jewgienjewicz Ryndin"; ur. 14 stycznia lub 5 kwietnia 1985 w Sumgaicie) – azerski koszykarz grający na pozycji środkowego. Reprezentant Azerbejdżanu w tej dyscyplinie sportu. Dwukrotny zdobywca mistrzostwa małych krajów Europy, czterokrotny mistrz Azerbejdżanu.
Życiorys.
Rındin jest wychowankiem azerskiego klubu Qala Baku, w którym grał do 2006 roku. Z drużyną tą w latach 2003–2006 czterokrotnie zdobywał mistrzostwo Azerbejdżanu. W 2004 roku wziął także udział w meczu gwiazd ligi azerskiej. W 2005 roku zgłosił się do draftu NBA, jednak wycofał swoje zgłoszenie przed rozpoczęciem draftu. Od 2006 do 2008 roku był zawodnikiem rosyjskiego klubu Ural Great Perm, jednak występował w nim głównie w drużynie rezerw – w ostatnim sezonie (2008/2009) w pierwszej drużynie z Permu wystąpił w 2 meczach ligowych, w których nie zdobył punktu i 7 spotkaniach EuroChallenge. W lutym 2010 roku został koszykarzem Turowa Zgorzelec. W barwach Turowa rozegrał 3 mecze Polskiej Ligi Koszykówki, w których zdobył łącznie 4 punkty, 3 zbiórki i 3 bloki. Kolejny sezon (2010/2011) spędził w tureckim TED Ankara Kolejliler Spor Kulübü, w którego barwach występował w drugiej lidze tureckiej, zdobywając średnio po 3,3 punktu i 2,5 zbiórki na mecz. W listopadzie 2011 roku został zawodnikiem rosyjskiego klubu Uniwiersitiet-Jugra Surgut, w którym występuje nieprzerwanie od tego czasu. 
Rındin grał w koszykarskiej reprezentacji Azerbejdżanu od 2004 do 2012 roku. Wystąpił wraz z nią na igrzyskach solidarności islamskiej w 2005 roku. W 2006 i 2008 roku wraz z azerską kadrą zdobył także zdobywca mistrzostwo małych krajów Europy.
Mierzący 225 centymetrów wzrostu Rındin grając w Turowie, został nie tylko najwyższym koszykarzem w historii Polskiej Ligi Koszykówki (poprzednim rekordzistą był Aleksandar Radojević – 221 cm), ale i najwyższym zawodnikiem, jaki kiedykolwiek zagrał w meczu ligowym polskiej ligi, niezależnie od poziomu rozgrywkowego (rekordzistą w tym względzie w momencie debiutu Rındina był Wiktor Zabołotny – 222 cm). Rındin jest również uznawany za najwyższego Azera.

</doc>
<doc id="1925847" url="https://pl.wikipedia.org/wiki?curid=1925847" title="Lascelles Oneil Brown">
Lascelles Oneil Brown

Lascelles Brown (ur. 12 października 1974) – kanadyjski bobsleista jamajskiego pochodzenia. Dwukrotny medalista olimpijski.
W barwach Jamajki brał udział w IO 02, w kadrze jamajskich bobsleistów znajdował się między 1999 a 2004 rokiem. Jego żona jest Kanadyjką, przed igrzyskami w Turynie dostał obywatelstwo tego kraju. Na IO 06 wspólnie z Pierre'em Luedersem wywalczył srebrny medal w dwójkach. Cztery lata później był członkiem "brązowej" czwórki Lyndona Rusha. Ma w dorobku medale mistrzostw świata, w tym złoty (z Luedersem, 2005).

</doc>
<doc id="1925850" url="https://pl.wikipedia.org/wiki?curid=1925850" title="As-Saura (dzielnica)">
As-Saura (dzielnica)

As-Saura (, czyli Rewolucja) – jedna z dzielnic Bagdadu, zamieszkana głównie przez szyitów.
Wybudowana została w 1959 roku za wskazaniem ówczesnego premiera Iraku, Abd al-Karima Kasima, jako odpowiedź na rosnące zapotrzebowanie lokalowe w Bagdadzie, zapewniając miejsce zamieszkania dla ubogich mieszkańców prowincji, przybywających do stolicy w celu osiedlenia się. W latach 80., po przejęciu władzy przez Saddama Husajna dzielnica nazwana została "Miastem Saddama" ("Madinat Saddam"). Po obaleniu władzy Saddama Husajna w 2003 roku nazwę zmieniono na "Miasto as-Sadra" (arab. مدينة الصدر, "Madinat as-Sadr"), na pamiątkę ajatollaha Muhammada Sadika as-Sadra, zamordowanego przez zwolenników Husajna.

</doc>
<doc id="1925856" url="https://pl.wikipedia.org/wiki?curid=1925856" title="Powiat górnokalwaryjski">
Powiat górnokalwaryjski

Powiat górnokalwaryjski lub górno-kalwaryjski – dawny powiat guberni warszawskiej, istniejący w latach 1866–1879. Siedzibą powiatu była Góra Kalwaria.
W 1879 roku powiat został zniesiony, a jego obszar włączono do powiatu grójeckiego.

</doc>
<doc id="1925857" url="https://pl.wikipedia.org/wiki?curid=1925857" title="Powiat górno-kalwaryjski">
Powiat górno-kalwaryjski



</doc>
<doc id="1925859" url="https://pl.wikipedia.org/wiki?curid=1925859" title="Powiat góro-kalwaryjski">
Powiat góro-kalwaryjski



</doc>
<doc id="1925864" url="https://pl.wikipedia.org/wiki?curid=1925864" title="Słowenia na Zimowych Igrzyskach Paraolimpijskich 2010">
Słowenia na Zimowych Igrzyskach Paraolimpijskich 2010

Słowenię na Zimowych Igrzyskach Paraolimpijskich 2010 reprezentował jeden zawodnik, startujący w narciarstwie alpejskim.

</doc>
<doc id="1925867" url="https://pl.wikipedia.org/wiki?curid=1925867" title="Boog and Elliot’s Midnight Bun Run">
Boog and Elliot’s Midnight Bun Run

Boog and Elliot’s Midnight Bun Run – amerykański film krótkometrażowy z 2007 roku, zrealizowany przez wytwórnię Sony Pictures Animation. Jest to spin-off filmu "Sezon na misia" ("Open Season"). "Boog and Elliot’s Midnight Bun Run" znajduje się wśród dodatków wydań DVD "Sezonu na misia".
Fabuła.
Boguś i Elliot zostają przetransportowani do przyszłości, gdzie ma zostać ogłoszony koniec zawodów z biegami. Niedźwiadek i jelonek postanawiają temu zapobiec. W misji pomaga im Gizela, także wysłana w przyszłość.
Obsada.
i inni

</doc>
<doc id="1925870" url="https://pl.wikipedia.org/wiki?curid=1925870" title="Jacana spinosa">
Jacana spinosa



</doc>
<doc id="1925871" url="https://pl.wikipedia.org/wiki?curid=1925871" title="Halowe Mistrzostwa Świata w Lekkoatletyce 2010 – trójskok mężczyzn">
Halowe Mistrzostwa Świata w Lekkoatletyce 2010 – trójskok mężczyzn

Trójskok mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 16,95. Eliminacje odbyły się 12 marca, a finał zaplanowano na niedzielę 14 marca.
Rezultaty.
Eliminacje.
Do zawodów przystąpiło 19 zawodników z 13 krajów. Aby uzyskać awans do finału trzeba było uzyskać wynik 16,95 (Q) lub mieć jeden z ośmiu najlepszych wyników (q).

</doc>
<doc id="1925874" url="https://pl.wikipedia.org/wiki?curid=1925874" title="Tantalos">
Tantalos



</doc>
<doc id="1925875" url="https://pl.wikipedia.org/wiki?curid=1925875" title="Kraskówka azjatycka">
Kraskówka azjatycka

Kraskówka azjatycka ("Eurystomus orientalis") – gatunek średniej wielkości ptaka ptaka z rodziny krasek (Coraciidae). Występuje w południowych Indiach, południowo-wschodniej i wschodniej Azji, Indonezji, północnej, wschodniej i południowo-wschodniej Australii, na Nowej Gwinei, Archipelagu Bismarcka i Wyspach Salomona. Nie jest zagrożona.
Systematyka.
Po raz pierwszy zgodnie z zasadami nazewnictwa binominalnego gatunek ten opisał Karol Linneusz w 1766 w 12. edycji "Systema Naturae". Autor nadał gatunkowi nazwę "Coracias orientalis", a jako miejsce typowe wskazał Indie Wschodnie (dawniej tak nazywano wyspiarską część Azji Południowo-Wschodniej); Erwin Stresemann uściślił, że miejscem typowym była Jawa.
Obecnie gatunek ten umieszczany jest w rodzaju "Eurystomus". Zwykle wyróżnia się 10 podgatunków, choć opisano ich więcej. Według najnowszych badań przeprowadzonych w oparciu o sekwencjonowanie DNA do gatunku "E. orientalis" należałoby także zaliczyć takson uznawany obecnie przez systematyków za osobny gatunek – kraskówkę lazurową "Eurystomus azureus", która zamieszkuje Moluki Północne.
Status.
W Czerwonej księdze gatunków zagrożonych IUCN kraskówka azjatycka jest klasyfikowana jako gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest liczny lub pospolity na większości swego zasięgu występowania. Trend liczebności populacji oceniany jest jako spadkowy ze względu na postępujące niszczenie siedlisk.
Podgatunki i zasięg występowania.
Poszczególne podgatunki zamieszkują:

</doc>
<doc id="1925877" url="https://pl.wikipedia.org/wiki?curid=1925877" title="Kombinacja norweska na Mistrzostwach Świata w Narciarstwie Klasycznym 2007">
Kombinacja norweska na Mistrzostwach Świata w Narciarstwie Klasycznym 2007

Zawody w kombinacji norweskiej na XXXIII Mistrzostwach świata w narciarstwie klasycznym odbyły się w dniach 23 lutego - 3 marca 2007 w japońskim Sapporo.

</doc>
<doc id="1925878" url="https://pl.wikipedia.org/wiki?curid=1925878" title="Achacjusz z Melitene">
Achacjusz z Melitene



</doc>
<doc id="1925880" url="https://pl.wikipedia.org/wiki?curid=1925880" title="Święty Achacjusz">
Święty Achacjusz



</doc>
<doc id="1925886" url="https://pl.wikipedia.org/wiki?curid=1925886" title="A Perfect Day">
A Perfect Day



</doc>
<doc id="1925887" url="https://pl.wikipedia.org/wiki?curid=1925887" title="Machcin (gmina)">
Machcin (gmina)

Machcin (od 1870 "Czersk") – dawna gmina wiejska istniejąca w XIX wieku w guberni warszawskiej. Siedzibą władz gminy był Machcin.
Za Królestwa Polskiego gmina Machcin należała do powiatu górnokalwaryjskiego w guberni warszawskiej.
 do gminy przyłączono pozbawiony praw miejskich Czersk.
Gminę zniesiono w połowie 1870 roku i odtąd jednostka figuruje już pod nazwą "gmina Czersk".

</doc>
<doc id="1925889" url="https://pl.wikipedia.org/wiki?curid=1925889" title="ShareTheMusic">
ShareTheMusic

ShareTheMusic – internetowa platforma do legalnej i bezpłatnej wymiany muzyki, należąca do Desh Sp. z o.o. Uruchomiona na świecie 26 października 2009 roku. W grudniu 2009 przyjęta do Microsoft BizSpark – globalnego programu dla projektów typu startup należących do podmiotów prywatnych.
Legalność.
ShareTheMusic działa na zasadzie pośrednika między użytkownikami portalu, którzy chcą umożliwić innym odsłuchanie swoich zasobów muzycznych.
Osoby posiadające na swoim dysku określony utwór muzyczny mogą go nadawać w danym momencie tylko jednemu odbiorcy (One-2-One Streaming), a utwór nie może być zwielokrotniany poprzez zapis na dysk innego użytkownika – w ten sposób respektowane są prawa autorów, wykonawców i producentów.
Linki zewnętrzne.
Serwis ShareTheMusic jest dostępny za darmo na całym świecie. Od momentu otwarcia strony w październiku 2009 roku, jest ona dostępna w ośmiu wersjach językowych: angielskiej, hiszpańskiej, portugalskiej, francuskiej, niemieckiej, włoskiej, niderlandzkiej i polskiej. Serwis odwiedzili już użytkownicy z ponad 200 krajów.
Baza utworów.
Z poziomu witryny internetowej użytkownik ma możliwość przeszukiwania muzycznej bazy danych za pomocą wbudowanej wyszukiwarki. Pozwala ona szukać artystów, albumów, utworów, grup tematycznych oraz innych użytkowników.
Dostępne do słuchania albumy bądź poszczególne utwory można od razu odtworzyć za pomocą aplikacji ShareTheMusic Player lub dodać je do playlisty w tym programie. Po wyszukaniu danego wykonawcy, albumu czy utworu użytkownik może spotkać się z trzema typami oznaczeń:
Obecnie (lipiec 2010) w serwisie udostępnionych jest ponad 100 000 unikatowych utworów z różnych gatunków muzycznych. Dostępne są także piosenki grupy The Beatles, co wyróżnia ShareTheMusic na tle innych, podobnych serwisów.
Oprócz listy albumów i utworów, profil wykonawcy zawiera informacje o użytkownikach udostępniających jego muzykę, koncertach, powiązanych artystach, dacie i miejscu urodzenia, latach aktywności i reprezentowanych stylach muzycznych.
Randomizer.
Drugim rozwiązaniem, umożliwiającym słuchanie muzyki w ShareTheMusic, jest Randomizer – zbiór kanałów muzycznych, na które składają się tematycznie powiązane ze sobą utwory udostępnione w serwisie. Muzyka odtwarzana jest losowo i bez ingerencji użytkownika za pomocą ShareTheMusic Playera. Działanie Randomizera, tak jak całego ShareTheMusic, jest oparte na zasadzie One-2-One Streaming.
Społeczność.
ShareTheMusic zawiera dział muzycznej społeczności w duchu Web 2.0, w którym użytkownicy mogą tworzyć własne profile, komunikować się ze sobą, zakładać grupy tematyczne i umieszczać informacje na temat muzyki – bezpośrednio wpływając na treści pojawiające się w serwisie.
Zakładając profil użytkownik dostaje możliwość swobodnego komunikowania się z innymi członkami społeczności – za pomocą skrzynki pocztowej czy komentarzy.
Każdy użytkownik serwisu ma możliwość założenia dowolnej grupy (publicznej lub prywatnej) i zakładania wątków na jej forum. Moderatorami dyskusji są sami użytkownicy – tylko oni decydują, o czym chcą pisać.
Aplikacje.
Dzielenie się muzyką i odsłuchiwanie utworów odbywa się za pomocą dostarczanych przez ShareTheMusic aplikacji.
ShareTheMusic Player służy do odtwarzania plików audio, takich jak: mp3, wma, wav, tworzenia i odtwarzania Playlist. Z ShareTheMusic Player można odtwarzać pliki muzyczne udostępnione w serwisie (również kanały Randomizer) i udostępniać muzykę innym użytkownikom portalu. Udostępniane pliki muzyczne muszą być w formacie mp3 o gęstości strumienia bitowego (bitrate) od 64 do 192 Kb/s i częstotliwości próbkowania od 22 do 44 Khz. Odtwarzacz pozwala na przechodzenie, poprzez hiperłącza, do stron wykonawców, płyt oraz powiązanych artystów.
ShareTheMusic Ripper to program służący do zgrywania muzyki z płyt CD-Audio do plików w formacie mp3. Zintegrowany z bazą CDDB Ripper automatycznie rozpoznaje tytuły zgrywanych utworów.
Rozwój.
Plany rozwojowe serwisu przewidują przygotowanie aplikacji w wersji pod systemy operacyjne OS X i Linux. W dalszym etapie przygotowana będzie wersja na urządzenia mobilne.

</doc>
<doc id="1925890" url="https://pl.wikipedia.org/wiki?curid=1925890" title="Temperatura Debye'a">
Temperatura Debye'a



</doc>
<doc id="1925891" url="https://pl.wikipedia.org/wiki?curid=1925891" title="Na skrzydłach marzeń">
Na skrzydłach marzeń

Na skrzydłach marzeń (ben. "Swopnodanay") – banglijski dramat filmowy z 2007 roku.

</doc>
<doc id="1925892" url="https://pl.wikipedia.org/wiki?curid=1925892" title="Fredrik Balkåsen">
Fredrik Balkåsen

Fredrik Balkåsen (ur. 13 maja 1989) – szwedzki skoczek narciarski i komentator sportowy. W czasie kariery sportowej zawodnik klubu Holmens IF.
Najwyżej sklasyfikowany w Pucharze Kontynentalnym był 30 stycznia 2010 w Iron Mountain – zajął 9. miejsce.
Rekordzista skoczni Sysslebäcksbacken o punkcie K-75, w miejscowości Sysslebäck. 10 lutego 2007 skoczył tam 75,5 metra, wyrównując rekord Andreasa Aréna i Isaka Grimholma.
Latem 2012 zakończył karierę sportową.
Po zakończeniu kariery sportowej podjął studia w Królewskim Instytucie Technicznym w Sztokholmie. Został także komentatorem sportowym konkursów skoków narciarskich transmitowanych przez szwedzką telewizję publiczną.

</doc>
<doc id="1925893" url="https://pl.wikipedia.org/wiki?curid=1925893" title="Fredrik Balkasen">
Fredrik Balkasen



</doc>
<doc id="1925894" url="https://pl.wikipedia.org/wiki?curid=1925894" title="Fredrik Balkaasen">
Fredrik Balkaasen



</doc>
<doc id="1925899" url="https://pl.wikipedia.org/wiki?curid=1925899" title="Halowe Mistrzostwa Świata w Lekkoatletyce 2010 – bieg na 1500 m kobiet">
Halowe Mistrzostwa Świata w Lekkoatletyce 2010 – bieg na 1500 m kobiet

Bieg na 1500 m kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 4:15,00 (uzyskane w hali), bądź - 4:32,00 (na stadionie). Eliminacje odbyły się 12 marca, a finał zaplanowano na ostatni dzień mistrzostw. W konkurencji tej startowała jedna reprezentantka Polski – Sylwia Ejdys.
Rezultaty.
Eliminacje.
W rundzie eliminacyjnej zawodniczki podzielono na dwie grupy. Do finału awansowały bezpośrednio 3 pierwsze zawodniczki z każdego biegu (Q) oraz dodatkowo 3, które we wszystkich pozostałych biegach uzyskały najlepsze czasy wśród przegranych (q).

</doc>
<doc id="1925905" url="https://pl.wikipedia.org/wiki?curid=1925905" title="Wzór McMillana">
Wzór McMillana

Wzór McMillana – wzór pozwalający oszacować temperaturę krytyczną przejścia substancji w stan nadprzewodnictwa w przypadku silnego sprzężenia elektron-fonon. Wzór ten ma postać
gdzie:
Dla typowych materiałów wartość formula_4 wynosi ok. 0,13. Wzór pozostaje słuszny dla wartości formula_3 rzędu 1. Dla bardzo silnych sprzężeń formula_7 może dawać tylko bardzo przybliżone wyniki.
W poniższej tabeli zestawione są wartości temperatury krytycznej formula_8 temperatury Debeye’a formula_2 oraz sprzężenia elektron-fonon formula_3 dla niektórych pierwiastków wykazujących nadprzewodnictwo.
Dla małych wartości parametru formula_3 (ok. 0,3) ma zastosowanie teoria BCS, z której wynika prosta zależność temperatury krytycznej od formula_3 w postaci:
Wielkość formula_4 różni się od klasycznego odpychania μ uwzględnieniem logarytmicznej redukcji oddziaływania kulombowskiego zachodzącego między parami elektronów w obecności innych elektronów. Ekranowanie zachodzi, ponieważ oddziaływanie kulombowskie rozchodzi się szybciej, niż oddziaływanie za pośrednictwem fononu:
gdzie:
Wzór McMillana pozwolił porównać efektywność oddziaływania prowadzącego do powstania par elektronów w różnych materiałach nadprzewodzących. Dodatkowo wykazano silny wpływ struktury krystalicznej na oddziaływanie elektron-fonon.

</doc>
<doc id="1925906" url="https://pl.wikipedia.org/wiki?curid=1925906" title="Słowacja na Zimowych Igrzyskach Paraolimpijskich 2010">
Słowacja na Zimowych Igrzyskach Paraolimpijskich 2010

Słowację na Zimowych Igrzyskach Paraolimpijskich 2010 reprezentowało trzynastu zawodników w narciarstwie alpejskim i biegach narciarskich.

</doc>
<doc id="1925907" url="https://pl.wikipedia.org/wiki?curid=1925907" title="Antoni Lenkiewicz">
Antoni Lenkiewicz

Antoni Jan Lenkiewicz (ur. 25 października 1934 w Ostrołęce) – polski historyk, prawnik, publicysta, działacz opozycji antykomunistycznej i więzień polityczny w okresie PRL, samorządowiec. Kawaler Orderu Orła Białego.
Życiorys.
W 1964 ukończył studia na Wydziale Historii, a w 1973 Wydziale Prawa i Administracji Uniwersytetu Wrocławskiego, natomiast w 1970 uzyskał stopień doktora nauk prawnych.
Od 1949 do 1949 i od 1956 do 1963 należał do Związku Harcerstwa Polskiego, a w latach 1949–1952 był współtwórcą i członkiem konspiracyjnego Związku Skautów Polski Walczącej. W październiku 1952 został aresztowany z powodu tej działalności. W 1953 Wojskowy Sąd Rejonowy w Olsztynie skazał go na karę 12 lat pozbawienia wolności. Był osadzony w aresztach i zakładach karnych w Pasłęku, Olsztynie, Barczewie, Iławie, Sosnowcu, Rawiczu i Jaworznie oraz obozie pracy w Rudzie Śląskiej. W 1956 został zwolniony na mocy amnestii. Od 1959 do 1961 był prezesem Studencko-Harcerskiej Spółdzielni Pracy Eweks. W 1961 ponownie został aresztowany, a następnie skazany na karę 2,5 roku więzienia w związku z oskarżeniami, że kierowana przez niego spółdzielnia była bazą działalności opozycyjnej. W 1963 został zwolniony warunkowo. Następnie pracował jako referent ds. organizacyjno-prawnych we Wrocławskim Przedsiębiorstwie Transportu Budownictwa, skąd w 1968 zwolniono go dyscyplinarnie z powodu odmowy napisania listu do żołnierzy polskich biorących udział w inwazji wojsk Układu Warszawskiego w Czechosłowacji. W kolejnych latach był kierownikiem sekcji badawczej Wojewódzkiej Spółdzielni Pracy Przeładunek we Wrocławiu, w latach 1969–1972 kierownikiem w Ośrodku Badawczo-Rozwojowym Przedsiębiorstwie Kopalnictwa Rud Metali Nieżelaznych w tym mieście, a w okresie 1972–1980 kierownikiem działu organizacji pracy w oddziale wrocławskim Ośrodka Badawczo-Rozwojowym Oczyszczania Miast w Łodzi.
W latach 70. współpracował z Ruchem Obrony Praw Człowieka i Obywatela oraz Studenckim Komitetem Solidarności i publikował w pismach, które ukazywały się poza cenzurą. Od 1979 do 1991 należał do Konfederacji Polski Niepodległej. Na początku 1980 był współorganizatorem bojkotu wyborów do Sejmu PRL i wyborów do rad narodowych na terenie Wrocławia. W sierpniu 1980 współpracował z Międzyzakładowym Komitetem Strajkowym we Wrocławiu.
Jesienią 1980 współorganizował NSZZ „Solidarność” we Wrocławiu. Był szefem doradców prawnych związku na Dolnym Śląsku. Był delegatem na I Krajowy Zjazd Delegatów „Solidarności” i członkiem Zarządu Regionu, a także sygnatariuszem deklaracji założycielskiej Klubów Służby Niepodległości i organizatorem wrocławskiego KSN. Następnie został współpracownikiem „Tygodnika Solidarność”. Od 13 grudnia 1981 do 23 grudnia 1982 był internowany, a następnie pozbawiony pracy do 1990. Od 1983 do 1990 należał do Solidarności Walczącej. 11 listopada 1985 po wykładzie w kościele św. Karola Boromeusza we Wrocławiu został porwany przez działających po cywilnemu funkcjonariuszy SB i został skazany na karę 1 roku pozbawienia wolności za "wzywanie do niepokojów społecznych". W więzieniu spędził 9 miesięcy. W 1986 był członkiem założycielem Komisji Interwencji i Praworządności „Solidarności”. Od 1987 do 1990 był redaktorem podziemnego pisma „Konfederacja Dolnośląska”.
Od 1989 do 1991 zasiadał w radzie politycznej KPN. W 1989 bez powodzenia kandydował z ramienia tej partii do Sejmu, a w kadencji 1990–1994 był z jej listy radnym i przewodniczącym Komisji Rewizyjnej Rady Miasta Wrocławia. Swoje doświadczenie społeczno-polityczne z tego okresu przedstawił w książce "zdRada naGminna m. Wrocławia". Następnie był redaktorem naczelnym „Wrocławskiej Gazety Polskiej”. W 1994 przeszedł na emeryturę.
Był jedną z pierwszych osób, które wystąpiły o odszkodowanie za okres internowania w stanie wojennym. W styczniu 2008 sąd przyznał mu 23 tysiące złotych zadośćuczynienia.
Publikacje.
Jest autorem kilkuset artykułów o tematyce społeczno-politycznej, prawniczej, filozoficznej i historycznej oraz książek biograficznych i monograficznych.
Wybrane biografie i monografie

</doc>
<doc id="1925908" url="https://pl.wikipedia.org/wiki?curid=1925908" title="Knights of Columbus">
Knights of Columbus



</doc>
<doc id="1925912" url="https://pl.wikipedia.org/wiki?curid=1925912" title="Mongolia na Zimowych Igrzyskach Paraolimpijskich 2010">
Mongolia na Zimowych Igrzyskach Paraolimpijskich 2010

Reprezentacja Mongolii na Zimowe Igrzyska Paraolimpijskie 2010 liczyła 2 reprezentantów. Obaj startowali w biegach narciarskich.

</doc>
<doc id="1925914" url="https://pl.wikipedia.org/wiki?curid=1925914" title="Andrzej Iszczak">
Andrzej Iszczak

Andrzej Iszczak (, ur. 23 września 1887 w Mikołajowie, zm. 26 czerwca 1941 w Sychowie, ob. osiedle Lwowa) – duchowny greckokatolicki, błogosławiony Kościoła katolickiego.
Ukończył gimnazjum w Stryju, następnie – studia teologiczne na uniwersytetach we Lwowie i Innsbrucku. Święcenia kapłańskie i tytuł doktora teologii otrzymał w 1914 roku. Wykładowca Greckokatolickiej Akademii Teologicznej od 1928 roku. Kontynuował działalność duszpasterską także po agresji bolszewickiej. Aresztowany w czerwcu 1941 roku i rozstrzelany bez wyroku przez wycofujące się wojska sowieckie.
Beatyfikowany 27 czerwca 2001 roku we Lwowie w grupie 27 nowomęczenników greckokatolickich przez papieża Jana Pawła II.

</doc>
<doc id="1925915" url="https://pl.wikipedia.org/wiki?curid=1925915" title="Mogielnica (gmina w guberni warszawskiej)">
Mogielnica (gmina w guberni warszawskiej)

Mogielnica – dawna gmina wiejska istniejąca na przełomie XIX i XX wieku w guberni warszawskiej. Siedzibą władz gminy była osada miejska Mogielnica.
Gmina Mogielnica powstała za Królestwa Polskiego – w powiecie grójeckim w guberni warszawskiej w związku z utratą praw miejskich przez miasto Mogielnica i przekształceniu jego w wiejską "gminę Mogielnica" w granicach dotychczasowego miasta.
Jako gmina wiejska jednostka przestała funkcjonować 7 lutego 1919 w związku z przywróceniem Mogielnicy praw miejskich i przekształceniem jednostki w gminę miejską.

</doc>
<doc id="1925918" url="https://pl.wikipedia.org/wiki?curid=1925918" title="Gmina Mogielnica (ujednoznacznienie)">
Gmina Mogielnica (ujednoznacznienie)

dawne gminy:

</doc>
<doc id="1925919" url="https://pl.wikipedia.org/wiki?curid=1925919" title="Rumunia na Zimowych Igrzyskach Paraolimpijskich 2010">
Rumunia na Zimowych Igrzyskach Paraolimpijskich 2010

Rumunię na Zimowych Igrzyskach Paraolimpijskich 2010 reprezentowała jedna zawodniczka, startująca w narciarstwie alpejskim.

</doc>
<doc id="1925920" url="https://pl.wikipedia.org/wiki?curid=1925920" title="ESO 306-17">
ESO 306-17

ESO 306-17 (również PGC 17570 i AM 0538-405) – duża galaktyka eliptyczna, znajdująca się w konstelacji Gołębia w odległości około 500 milionów lat świetlnych od Ziemi. Galaktyka ta ma około 1 milion lat świetlnych średnicy.
ESO 306-17 powstała prawdopodobnie w wyniku wchłonięcia pobliskich galaktyk, które dostały się pod wpływ jej przyciągania grawitacyjnego. Na zdjęciu galaktyka ta wydaja się być otoczona przez inne galaktyki, znajdujące się jednak w innej odległości i jedynie widoczne w tej samej linii co ESO 306-17. Jest ona otoczona jedynie przez gorący gaz, oraz, prawdopodobnie, przez duże ilości ciemnej materii. Samotne galaktyki tego typu są określane jako gromady szczątkowe.
ESO 306-17 jest drastycznym przykładem „galaktycznego kanibalizmu”. Prawdopodobnie tak długo wchłaniała okoliczne galaktyki, aż w pobliżu nie pozostała już żadna inna. Na zdjęciach wykonanych przez Kosmiczny Teleskop Hubble’a widoczne są słabe grupy gromad kulistych, które były związane na tyle silnie grawitacyjnie, że nie rozpadły się w trakcie wchłaniania ich galaktyki macierzystej. Zdjęcia tej galaktyki posłużą też poszukiwaniom ultrazwartych galaktyk karłowatych, których większość można odnaleźć w okolicach olbrzymich galaktyk eliptycznych znajdujących się w dużych gromadach galaktyk. Zbadanie okolicznych gromad oraz ewentualnych wchłoniętych galaktyk karłowatych będzie pomocne w odtworzeniu historii galaktyki ESO 306-17.

</doc>
<doc id="1925921" url="https://pl.wikipedia.org/wiki?curid=1925921" title="Hiszpańska konstytucja z roku 1876">
Hiszpańska konstytucja z roku 1876

Hiszpańska konstytucja z roku 1876 – dokument ten został podpisany 30 czerwca 1876 za czasów panowania Alfonsa XII z dynastii Burbonów. Jego autorem jest Alonso Martínez, a głównym pomysłodawcą Antonio Cánovas del Castillo, później mianowany premierem przez króla, który zawdzięczał mu powrót na tron hiszpański i przywrócenie Burbonów do władzy. Konstytucja z roku 1876 obowiązywała przez kolejnych 47 lat.
Efekty konstytucji w praktyce.
Dokument ten miał na celu między innymi pogodzenie dwóch partii walczących o władzę. Przepisy zawarte w konstytucji były na tyle elastyczne, by zadowolić zarówno konserwatystów, jak i liberałów. Postanowienia sformułowane w ten sposób zapewniały możliwość przejęcia władzy przez jednych i drugich bez potrzeby zmian w konstytucji. Utwierdziło to tak zwany system kanowistyczny (zawdzięczający swoją nazwę Antonio Cánovas del Castillo) który polegał na naprzemiennym rządzeniu przez wyżej wymienione partie. Nowo przyjęty układ nie był zbyt uczciwy ze względu na założenie, że król wyznacza partię, która przez kolejny okres ma rządzić krajem. Wcielenie tego planu w życie wymagało podjęcia nie do końca legalnych przedsięwzięć. Aby wynik wyborów był zgodny z rozporządzeniem króla, dokonywano fałszerstw, szerzyła się również korupcja. Na terenach wiejskich, zamożni i wpływowi kacykowie (hiszp. caciques) dyktowali ludności jak głosować, natomiast w mieście fałszowano wyniki wyborów, gdy te nie pokrywały się z wolą monarchy.

</doc>
<doc id="1925923" url="https://pl.wikipedia.org/wiki?curid=1925923" title="Pseudokibic">
Pseudokibic

Pseudokibic (inaczej chuligan stadionowy, "potocznie" kibol) – osoba związana z subkulturą stadionową, uczestnicząca w zbiorowym naruszaniu prawa na obiektach sportowych, najczęściej na stadionach piłki nożnej. Mianem pseudokibiców (kiboli) określa się również osoby prowokujące do naruszenia prawa (bójek) i uczestniczące w tzw. ustawkach. Naruszają one prawo w sposób zbiorowy, często także zorganizowany (tworzą tzw. bojówki). Za pseudokibiców uważa się najbardziej radykalnych kibiców danego klubu (najczęściej piłkarskiego). W Polsce do pseudokibiców należą najczęściej mężczyźni w wieku od 15 do 25 lat wywodzący się ze środowiska o niskim standardzie społecznym i kulturowym, bez wykształcenia lub z niskim poziomem wykształcenia, bez aspiracji i ambicji życiowych, często związani ze środowiskiem przestępczym. W warunkach polskich pseudokibice towarzyszą prawie każdej drużynie piłkarskiej, nawet w najniżej plasujących się klubach, czasem również w klubach innych niż piłkarskie (np. żużel). W celu uniknięcia odpowiedzialności za popełniane wykroczenia oraz przestępstwa pseudokibice zakładają na twarz kominiarki lub chusty.
Pseudokibiców (kiboli) zasadniczo od kibiców wyróżnia brak celu uczestniczenia w meczach z powodów, dla których uczestniczą w nich prawdziwi kibice (nawet najbardziej radykalni tzw. ultrasi), ale przede wszystkim wyróżnia ich chęć wszczynania burd bezpośrednio przed, w czasie trwania i po meczu. Pseudokibice zachowują się agresywnie wobec kibiców innych drużyn, zawodników, a także policji czy służb porządkowych. Pseudokibice uważają się za sympatyków danej drużyny, jednak charakter ich działań ma najczęściej znamiona przestępcze (napaści, groźby karalne, niszczenie mienia, uszkodzenia ciała, a nawet zabójstwa).
Penalizacja.
Środowisko pseudokibiców jest środowiskiem osób związanych ze środowiskiem przestępczym. Przestępstwa i wykroczenia popełniane przez pseudokibiców często mają miejsce poza obiektami sportowymi oraz bez związku z nimi – np. pobicia, uszkodzenia ciała na ulicy, itp. Członkowie tego środowiska dopuszczają się naruszeń prawa, takich jak niszczenie mienia, groźby karalne, udział w bójkach, uszkodzenia ciała, a nawet najcięższych przestępstw, takich jak uprowadzenia, zgwałcenia, ciężkie uszkodzenia ciała, handel i produkcja narkotyków, a nawet zabójstw.
Grupy pseudokibicowskie poszczególnych klubów sportowych, mogą być nastawione wobec siebie wrogo („mieć kosę”) lub też przyjaźnie („mieć zgodę”). Niezależnie od tego pseudokibice mają wspólnego wroga – policję. W Komendach Wojewódzkich Policji istnieją specjalne wydziały do spraw zwalczania przestępczości pseudokibiców.
Odpowiedzialność karną określa ustawa z 2009 r. o bezpieczeństwie imprez masowych.
Przemocy stadionowej poświęcone zostały dwie Konwencje Rady Europy z 1985 i 2016 r.

</doc>
<doc id="1925925" url="https://pl.wikipedia.org/wiki?curid=1925925" title="Mikołaj Konrad">
Mikołaj Konrad



</doc>
<doc id="1925926" url="https://pl.wikipedia.org/wiki?curid=1925926" title="Dmitrij Fiłosofow">
Dmitrij Fiłosofow

Dmitrij Władimirowicz Fiłosofow (; ur. 26 marca/7 kwietnia 1872 w Sankt Petersburgu, zm. 4 sierpnia 1940 w Otwocku) – rosyjski publicysta, krytyk literacki, emigrant polityczny, jedna z najważniejszych postaci rosyjskiej diaspory w Polsce międzywojennej. 
Pochodził z arystokratycznej rodziny. Jego ojciec, Władimir Dmitriewicz Fiłosofow był w latach 1861 – 1881 głównym prokuratorem wojskowym, matka, poetka i działaczka społeczna Anna Pawłowna Fiłosofowa, z domu Diagilewa, była spokrewniona z impresario Siergiejem Diagilewem. 
Po ukończeniu w 1890 petersburskiego gimnazjum ukończył 1895 studia prawnicze na Uniwersytecie Petersburskim. W roku 1896 studiował na uniwersytecie w Heidelbergu. 
1897 zaczął publikować artykuły w prasie rosyjskiej: „Siewiernyj wiestnik” i „Trudowaja pomoszcz’”.
Był od 1898 do 1904 redaktorem działu literackiego "Świata Sztuki". Po porażce rewolucji 1905 roku propagował filozofię religijno-mistyczną. Był przyjacielem Dmitrija Mereżkowskiego i jego żony Zinaidy Gippius. Wraz z Mereżkowskimi przebywał w latach 1906-1908 w Paryżu. 
W latach 1918—1919 pracował w bibliotece publicznej. W grudniu 1919 przedostał się wraz z Mereżkowskimi przez front wojny polsko-bolszewickiej do Wilna, w połowie stycznia 1920 do Mińska. Na początku marca 1920 znaleźli się w Warszawie. Mereżkowscy pojechali do Paryża, Fiłosofow pozostał w Polsce. 
W Warszawie redagował emigracyjną prasę rosyjską. Był prywatnym doradcą Józefa Piłsudskiego w sprawach rosyjskich i ukraińskich. Protestował przeciwko ekscesom antysemickim. W latach 1934-1936 kierował rosyjsko-polskim klubem literackim „Domek w Kołomnie”. Po roku 1936 Fiłosofow zniechęcony niepowodzeniami zaprzestał działalności literackiej i politycznej.
Zmarł w drugim roku wojny w Otwocku.

</doc>
<doc id="1925927" url="https://pl.wikipedia.org/wiki?curid=1925927" title="Ukraina na Zimowych Igrzyskach Paraolimpijskich 2010">
Ukraina na Zimowych Igrzyskach Paraolimpijskich 2010

Ukrainę na Zimowych Igrzyskach Paraolimpijskich 2010 reprezentowało dziewiętnastu zawodników.

</doc>
<doc id="1925928" url="https://pl.wikipedia.org/wiki?curid=1925928" title="Halowe Mistrzostwa Świata w Lekkoatletyce 2010 – bieg na 3000 m mężczyzn">
Halowe Mistrzostwa Świata w Lekkoatletyce 2010 – bieg na 3000 m mężczyzn

Bieg na 3000 metrów mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 7:54,00 (uzyskane w hali), bądź - 7:44,00 (wynik uzyskany w biegu na 3000 metrów na stadionie) lub 13:19,00 (wynik uzyskany w biegu na 5000 metrów na stadionie). Eliminacje odbyły się 12 marca, a finał zaplanowano na 14 marca.
Rezultaty.
Eliminacje.
W rundzie eliminacyjnej zawodników podzielono na dwie grupy. Do półfinałów awansowało bezpośrednio 4 pierwszych zawodników z każdego biegu (Q) oraz 4 z najlepszymi czasami spośród tych którzy zajęli dalsze miejsca w swoich biegach (q).

</doc>
<doc id="1925930" url="https://pl.wikipedia.org/wiki?curid=1925930" title="Mykoła Konrad">
Mykoła Konrad

Mykoła Konrad (, ur. 16 maja 1876 w Strusowie, zm. 26 czerwca 1941 koło Stradczu) – duchowny greckokatolicki.
Ukończył filozofię i teologię w Rzymie, święcenia uzyskał w 1899 roku. Nauczyciel w szkołach średnich w Brzeżanach i Trembowli, od 1930 roku wykładowca Lwowskiej Akademii Teologicznej.
Zamordowany wraz z Wołodymyrem Pryjmą przez NKWD, gdy obaj powracali od chorej kobiety, której udzielano sakramentu ostatniego namaszczenia. Beatyfikowany przez Jana Pawła II 27 czerwca 2001 roku we Lwowie w grupie 27 nowomęczenników greckokatolickich.

</doc>
<doc id="1925931" url="https://pl.wikipedia.org/wiki?curid=1925931" title="Bośnia i Hercegowina na Zimowych Igrzyskach Paraolimpijskich 2010">
Bośnia i Hercegowina na Zimowych Igrzyskach Paraolimpijskich 2010

Bośnia i Hercegowina na Zimowych Igrzyskach Paraolimpijskich 2010 w Vancouver była reprezentowana przez jednego zawodnika, który nie zdobył żadnego medalu. Był to debiut tego państwa na zimowych igrzyskach paraolimpijskich. 

</doc>
<doc id="1925932" url="https://pl.wikipedia.org/wiki?curid=1925932" title="Dańków (gmina w guberni warszawskiej)">
Dańków (gmina w guberni warszawskiej)

Dańków – dawna gmina wiejska istniejąca w XIX wieku w guberni warszawskiej. Siedzibą władz gminy był Dańków.
Za Królestwa Polskiego gmina Dańków należała do powiatu grójeckiego w guberni warszawskiej.
Gmina została zniesiona w 1874 roku, a jej obszar włączono do gminy Błędów.

</doc>
<doc id="1925933" url="https://pl.wikipedia.org/wiki?curid=1925933" title="Gmina Dańków">
Gmina Dańków

dawne gminy:

</doc>
<doc id="1925937" url="https://pl.wikipedia.org/wiki?curid=1925937" title="Enrique Figaredo Alvargonzalez">
Enrique Figaredo Alvargonzalez

 
Enrique Figaredo Alvargonzales SJ (ur. 21 września 1959 r. w Gijón) – hiszpański duchowny katolicki, prefekt apostolski Battambang od 2000 roku, znany z prowadzonych przez siebie akcji humanitarnych dla ludności mieszkającej w Kambodży.
Rodzina.
Enriqie Figaredo Alvargonzales urodził się w 1959 r. w Gijón, w Asturii jako siódme z ośmiorga dzieci Alberto Figaredo i jego żony Any Mari Alvargonzález. Jego ojciec należał do wpływowych przemysłowców działających na terenie Hiszpanii. Kuzyn Enrique, Rodrigo Rato jest politykiem konserwatywnym.
Wykształcenie.
Po ukończeniu szkoły elementarnej Enrique wstąpił do Colegio de la Inmaculada w rodzinnym mieście, szkoły średniej prowadzonej przez zakon jezuitów, którą ukończył w 1976 r. Trzy lata później wstąpił do tego zakonu, co miało miejsce 15 października 1979 r. Studiował następnie ekonomię, teologię i filozofię. Podczas studiów, w 1985 r. przyłączył się do grupy: "Jesuit Refugee Service" (JRS), której celem była pomoc uchodźcom z Kambodży przebywającym w obozach na terenie Tajlandii, w związku z tym udał się po raz pierwszy do Azji. Po powrocie dokończył studia i w 1992 r. otrzymał święcenia kapłańskie. Po czym ponownie wrócił do Kambodży.
Pomoc humanitarna.
Pierwszy raz Figaredo niósł pomoc humanitarną mieszkańcom Indochin podczas pobytu w obozie dla uchodźców w Tajlandii. Od tej pory zaangażował się w działalność osobom niepełnosprawnym, okaleczonym przez miny. Także współpracuje z Międzynarodową Kampanią na Rzecz Zakazu Min Przeciwpiechotnych, która otrzymała w 1997 r. Pokojową Nagrodę Nobla. Hiszpański jezuita podjął wiele inicjatyw w celu wsparcia finansowego tej organizacji oraz w walce o pomoc ich ofiarom.
W 1991 r. był założycielem w Phnom Penh założenia szkoły "Banteay Prieb", gdzie dzieci okaleczone przez miny lądowe mogą normalnie pobierać naukę, poruszając się na drewnianych wózkach z trzema kołami.
Z kolei w Battambang założył "Arrupe Center", które zajmuje się kształceniem dorosłych oraz udzielaniem im poradnictwa zawodowego. Ksiądz Figuredo chętnie angażuje się również w działalność innych organizacji pozarządowych, których celem jest podniesienie poziomu cywilizacyjnego Kambodży.
Ponadto ksiądz Figuredo angażuje się w promocję Kambodży za granicą, przybliżając jej kulturę i rzeczywistość m.in. Europejczykom.
1 kwietnia 2000 r. Enrique Figuredo został mianowany przez papieża Jana Pawła II prefektem apostolskim Battambang.
Nagrody i odznaczenia.
Alvargonzalez otrzymał wiele nagród i wyróżnień za swoją działalność humanitarną w Kambodży. Należą do nich Wielki Krzyż Orderu Solidarności Społecznej, przyznane przez rząd hiszpański oraz Złotego Amuravela, nagrodę przyznawaną co roku przez Stowarzyszenie Przyjaciół Cudillero.

</doc>
<doc id="1925938" url="https://pl.wikipedia.org/wiki?curid=1925938" title="Roman Łysko">
Roman Łysko

Roman Łysko, (, ur. 14 sierpnia 1914 w Gródku Jagiellońskim, zm. 14 października 1949 we Lwowie) – duchowny greckokatolicki, męczennik chrześcijański, błogosławiony Kościoła greckokatolickiego.
Ukończył Lwowską Akademię Teologiczną. Wraz z żoną pracowali z młodzieżą. Święcenia kapłańskie przyjął w 1941 roku z rąk metropolity lwowskiego Andrzeja Szeptyckiego. Został aresztowany przez NKWD 9 września 1949 roku i osadzony w więzieniu za odmowę konwersji na prawosławie.
Po wielokrotnym pobiciu przez strażników więziennych zamurowano go żywcem. Zmarł w wieku 35 lat.
Został beatyfikowany 27 czerwca 2001 roku przez Jana Pawła II we Lwowie wraz z innymi ofiarami reżimu sowieckiego.
Jego wspomnienie liturgiczne w Kościele łacińskim obchodzone jest za "Martyrologium Rzymskim" w dzienną pamiątkę śmierci (14 października) oraz 27 czerwca w grupie 27 nowomęczenników greckokatolickich. W Kościele greckokatolickim, z uwagi na liturgię według kalendarza juliańskiego, obchodzone jest odpowiednio: lub .

</doc>
<doc id="1925939" url="https://pl.wikipedia.org/wiki?curid=1925939" title="Arthur Gundaccar von Suttner">
Arthur Gundaccar von Suttner

Arthur Gundaccar von Suttner (ur. 21 lutego 1850 w Schloss Harmannsdorf, Dolna Austria, zm. 10 grudnia 1902) – austriacki baron, pisarz, był żonaty z Berthą Kinsky von Wchinitz und Tettau, sekretarką Alfreda Nobla (i późniejszą laureatką Pokojowej Nagrody Nobla). 
Najmłodszy syn w rodzinie von Suttnerów. W 1873 zaręczył się z zubożałą hrabianką Berthą Kinsky, która pracowała jako guwernantka u Suttnerów. Mimo sprzeciwu rodziny, poślubił ją potajemnie trzy lata później, gdy pracowała jako paryska sekretarka i gosposia Alfreda Nobla. Po ślubie oboje wyjechali do Gruzji. Podczas pobytu tam wraz z żoną przetłumaczył gruziński epos narodowy "Rycerz w tygrysiej skórze" poety Szoty Rustawelego.

</doc>
<doc id="1925940" url="https://pl.wikipedia.org/wiki?curid=1925940" title="Piaseczno (gmina w guberni warszawskiej)">
Piaseczno (gmina w guberni warszawskiej)

Piaseczno – dawna gmina wiejska istniejąca na przełomie XIX i XX wieku w guberni warszawskiej. Siedzibą władz gminy była osada miejska Piaseczno.
Gmina Piaseczno powstała za Królestwa Polskiego – w powiecie warszawskim w guberni warszawskiej w związku z utratą praw miejskich przez miasto Piaseczno i przekształceniu jego w wiejską "gminę Piaseczno" w granicach dotychczasowego miasta.
Jako gmina wiejska jednostka przestała funkcjonować 10 grudnia 1916 w związku z przywróceniem Piasecznu praw miejskich i przekształceniem jednostki w gminę miejską.

</doc>
<doc id="1925941" url="https://pl.wikipedia.org/wiki?curid=1925941" title="Kirsten van der Kolk">
Kirsten van der Kolk

Kirsten van der Kolk (ur. 18 grudnia 1975 w Haarlem) – holenderska wioślarka. Dwukrotna medalistka olimpijska.
Sukcesy odnosiła w parze z Marit van Eupen. Startowały w dwójce podwójnej wagi lekkiej. Wspólnie brały udział w trzech igrzyskach (IO 00, IO 04, IO 08), na dwóch olimpiadach zdobywały medale: brąz w 2004 i złoto cztery lata później. 

</doc>
<doc id="1925942" url="https://pl.wikipedia.org/wiki?curid=1925942" title="Witalis Bajrak">
Witalis Bajrak

Witalij Bajrak (; ur. 24 lutego 1907 w Szwajkowcach, zm. 16 maja 1946 w Drohobyczu) – duchowny greckokatolicki, bazylianin, błogosławiony Kościoła katolickiego.
W zakonie bazylianów od 1924 roku, święcenia przyjął w 1933. Ihumen klasztoru w Drohobyczu od 1941 roku. Aresztowany przez NKWD 17 września 1945 roku i skazany na osiem lat pobytu w zakładzie poprawczym. Zmarł w wyniku pobicia w więzieniu w Drohobyczu. Beatyfikowany 27 czerwca 2001 roku we Lwowie przez papieża Jana Pawła II w grupie 27 nowomęczenników greckokatolickich.

</doc>
<doc id="1925944" url="https://pl.wikipedia.org/wiki?curid=1925944" title="Robert Brown (aktor)">
Robert Brown (aktor)

Robert James Brown (ur. 23 lipca 1921 w Swanage, zm. 11 listopada 2003 w Swanage) - brytyjski aktor; odtwórca roli M - szefa Jamesa Bonda w 4 filmach o przygodach agenta 007: "Ośmiorniczka" (1983), "Zabójczy widok" (1985), "W obliczu śmierci" (1987), "Licencja na zabijanie" (1989). Zastąpił w tej roli zmarłego w 1981 Bernarda Lee.

</doc>
<doc id="1925945" url="https://pl.wikipedia.org/wiki?curid=1925945" title="Diecezja Châlons">
Diecezja Châlons

Diecezja Châlons – diecezja Kościoła rzymskokatolickiego w północnej Francji, w metropolii Reims. Istnieje od IV wieku, z przerwą jedynie w latach 1801-22. Siedzibą biskupa jest Châlons-en-Champagne.

</doc>
<doc id="1925949" url="https://pl.wikipedia.org/wiki?curid=1925949" title="Marit van Eupen">
Marit van Eupen

Marit van Eupen (ur. 26 września 1969 w Arnhem) – holenderska wioślarka. Dwukrotna medalistka olimpijska.
Sukcesy odnosiła w parze z Kirsten van der Kolk. Startowały w dwójce podwójnej wagi lekkiej. Wspólnie brały udział w trzech igrzyskach (IO 00, IO 04, IO 08), na dwóch olimpiadach zdobywały medale: brąz w 2004 i złoto cztery lata później. Odnosiła sukcesy w jedynce wagi lekkiej, łącznie ze zwycięstwami w zawodach Pucharu Świata i mistrzostwach globu (2005, 2006, 2007).

</doc>
<doc id="1925950" url="https://pl.wikipedia.org/wiki?curid=1925950" title="Dzerkało Tyżnia">
Dzerkało Tyżnia

Dzerkało Tyżnia (, ) – ukraiński tygodnik społeczno-polityczny, jedno z najbardziej wpływowych czasopism na Ukrainie. Nakład 57 tysięcy egzemplarzy (2005 r.)
Gazetę założono w Kijowie w 1994 jako rosyjskojęzyczny tygodnik pod nazwą „Zerkało nedeli”, ale od 2002 roku wychodzi zarówno po rosyjsku, jak i po ukraińsku. Począwszy od 2001 roku najważniejsze artykuły publikowane są na stronie internetowej również po angielsku. Na stronie internetowej gazety cała zawartość tygodnika jest publikowana bezpłatnie. Tygodnik wychodzi w soboty, a strona internetowa jest aktualizowana w piątek wieczorem lub w nocy z piątku na sobotę.
Audytorium.
Poniższe dane z ankieta 2000 roku.
Audytorium w 2/3 składa się z mężczyzn i w 1/3 – z kobiet. Średni wiek czytelnika – 39 lat.
Zdecydowana większość czytelników ma wyższe wykształcenie – 79,7%.
Wykwalifikowani specjaliści stanowią 39% wszystkich ankietowanych, menedżerowie i kierownicy średniego szczebla – 20%, 5% ankietowanych ma swój własny biznes, 3% stanowią kierownicy przedsiębiorstw.
Zdecydowana większość ankietowanych uznaje „Dzerkało Tyżnia” za gazetę niezaangażowaną i obiektywną.

</doc>
<doc id="1925951" url="https://pl.wikipedia.org/wiki?curid=1925951" title="Hotel zła III">
Hotel zła III

Hotel zła III (tytuł oryg. "Fritt vilt III", tytuł międzynar. "Cold Prey 3") – norweski horror filmowy w reżyserii Mikkela Brænne Sandemose'a z 2010 roku, drugi sequel "Hotelu zła" (2006). Premiera filmu odbyła się 15 października 2010; sam film powstał w konwencji prequela.
Zarys fabuły.
Pięcioro młodych snowboardzistów wybiera się na wycieczkę w góry. Nie wiedzą, że w miejscu ich wypoczynku czai się niebezpieczny morderca.

</doc>
<doc id="1925954" url="https://pl.wikipedia.org/wiki?curid=1925954" title="Wysiedlenia Polaków podczas II wojny światowej dokonane przez Niemców">
Wysiedlenia Polaków podczas II wojny światowej dokonane przez Niemców

Wysiedlenia Polaków podczas II wojny światowej dokonane przez Niemców, tzw. "Generalsiedlungsplan" (Generalny Plan Przesiedleńczy) miały miejsce w latach 1939–1945 w okupowanej Polsce i związane były z niemieckimi planami germanizacji terenów należących do II Rzeczypospolitej, które w wyniku kampanii wrześniowej znalazły się pod niemiecką okupacją. Wysiedlenia te początkowo miały charakter spontaniczny i polegały na zabieraniu majątku oraz nieruchomości byłym właścicielom – Polakom przez członków mniejszości niemieckiej zamieszkałej na terenie Polski. Później przybrały charakter zorganizowanych przez rząd III Rzeszy starannie zaplanowanych wysiedleń całych obszarów zamieszkanych przez ludność polską z zamiarem osiedlenia na tych terenach ludności niemieckiej przesiedlanej z innych państw jak Rosja, Rumunia czy państwa bałtyckie. Wysiedlenia Polaków przez Niemców odbywały się praktycznie od momentu rozpoczęcia wojny do ostatnich chwil pobytu armii niemieckiej na terenach Polski.
Wysiedlenia „dzikie”.
Pierwsze migracje ludności na terenie Polski podczas II wojny światowej rozpoczęły się we wrześniu 1939 roku. Dzieliły się one na dwa rodzaje. Pierwsze wiązały się z ucieczkami cywilów z terenów objętych działaniami wojennymi. W obawie o życie, wielu Polaków, chroniąc się przed zbliżającą się armią niemiecką, opuszczało swoje miejsca zamieszkania, udając się w głąb kraju. Część uciekinierów, która ocalała we wrześniu, wróciła po ustaniu ostatnich walk; niektórzy, obawiając się represji, rozproszyli się po całym kraju lub uszli za granicę.
Drugą grupę dzikich wysiedleń stanowiły spontaniczne wysiedlenia Polaków przeprowadzane z inicjatywy niemieckich władz lokalnych, bez zgody centralnych urzędów administracji Rzeszy. „Dzikie” wypędzenia rozpoczęły się w pierwszych tygodniach okupacji i trwały aż do końca listopada 1939. Polegały one na wzywaniu imiennie poszczególnych osób (głównie posiadaczy ziemskich, kupców i rzemieślników) przez lokalne nowo powołane władze okupacyjne i nakazywaniu im opuszczenia w ciągu 24 godzin miejsca zamieszkania. Inną praktyką było otaczanie całych dzielnic miast kordonami wojska i policji, a następnie usuwanie ich mieszkańców. Wzywani mogli zabrać jedynie niezbędną odzież, podręczne przedmioty oraz żywność na drogę. Cały swój majątek, nieruchomości, meble i urządzenia musieli pozostawić do dyspozycji władz niemieckich, które przekazywały je osadnikom niemieckim. Ze względu na to, że często wysiedleń tych dokonywano na wniosek miejscowej mniejszości niemieckiej, dotychczasowych sąsiadów wysiedlanych, majątki te przechodziły na ich własność. W niektórych powiatach wysiedlono w ten sposób kilkaset osób, w powiecie bydgoskim ok. 1000, a w Gdyni kilka tysięcy osób. W sumie liczbę wysiedlonych oraz zbiegłych, po wybuchu wojny, których zmuszono do porzucenia swoich majątków, niemieckie władze oszacowały na liczbę od 30 do 40 tys.
Teoretycznie po próbie wprowadzania przez Niemców zorganizowanych akcji wysiedleńczych realizowanych w ramach Generalplan Ost dzikie wysiedlenia ustały. W praktyce jednak podczas okupacji miało miejsce wiele epizodów zachowujących barbarzyński charakter akcji z pierwszych chwil wojny. Niemieckie wojsko oraz służby policyjne miały dość dużą swobodę działania na okupowanych terenach i dopuszczały się one na własną rękę w ramach działań wojennych, bez zezwoleń administracji centralnej, szeregu wysiedleń oraz pacyfikacji całych obszarów na terenie Polski. W szeregu dzikich wysiedleń można przykładowo postawić łapanki przeprowadzane na ulicach miast oraz akcje pacyfikacji polskich wsi w ramach ściągania kontrybucji i działań odwetowych na ludności cywilnej za działalność polskiej partyzantki. Jednym ze słynących z barbarzyństwa wysiedleń tego typu były pierwsze samowolne wysiedlenia policyjne dokonane na początku listopada 1941 roku na Zamojszczyźnie. Otwarte i nieskrępowane okrucieństwa jakich dokonała niemiecka policja pod dowództwem Odila Globocnika podczas wysiedlania 2000 chłopów z pięciu zamojskich wsi, wstrząsnęła nawet niemieckim dowództwem i była powodem do usunięcia go z zajmowanego stanowiska.
System organizacyjny wysiedleń.
„[...] całą wschodnią i południowo-wschodnią Europę częściowo wypełniają odpryski niemieckiego narodu. Właśnie w tym leży powód i przyczyna następujących międzypaństwowych konfliktów. W epoce pryncypium narodowości i idei rasowej utopijna jest wiara, iż członkowie wysokowartościowego narodu mogą zostać zasymilowani. Zatem zadaniem perspektywicznego porządku europejskiego życia jest przeprowadzenie przesiedleń, aby tym sposobem zlikwidować część europejskiego podłoża konfliktów”. – Adolf Hitler, mowa wygłoszona w Reichstagu 6 października 1939 roku
W III Rzeszy istniały dwie organizacje zajmujące się problematyką wysiedleń z terenów okupowanych. Pierwszą była organizacja VoMi (niem. "Volksdeutsche Mittelstelle"; pol. Główny Urząd Kolonizacyjny dla Niemców etnicznych), a drugą RuSHA (niem. "SS-Rasse-und-Siedlungshauptamt", czyli Główny Urząd do spraw Rasowych i Osiedleńczych SS). Ich celem była germanizacja terenów podbitych za pomocą masowych wysiedleń ludności polskiej i zasiedlanie ich Niemcami. W 1940 roku obie organizacje zostały połączone w Komisariat Rzeszy do spraw Umacniania Niemczyzny, na którego czele stał od początku jego utworzenia do końca wojny Ulrich Greifelt podlegający bezpośrednio Heinrichowi Himmlerowi. Szefem działu przesiedleńczego tej organizacji zajmującej się logistyką wysiedleń był Werner Lorenz. Siedziba tego Urzędu mieściła się w Berlinie-Halensee, Kurfurstendamm 140.
W celu zorganizowanego przebiegu wysiedleń Niemcy utworzyli także system urzędów oraz obozów przesiedleńczych. Dnia 11 listopada 1939 r. w Poznaniu utworzono po raz pierwszy zalążki instytucji dedykowanej temu problemowi tzw. Specjalny Sztab dla Przesiedlania Polaków i Żydów (niem. "Sonderstab für Umsiedlung der Polen und Juden"), który wkrótce przekształcono w Urząd dla Przesiedlania Polaków i Żydów (niem. "Amt für Umsiedlung der Polen und Juden"). Wiosną 1940 r. nastąpiła kolejna zmiana nazwy na Urząd Przesiedleńczy (niem. "Umwanderungsstelle"), by po upływie kilku tygodni stać się Centralą Przesiedleńczą (niem. "Umwandererzentralstelle", w skrócie UWZ). Siedzibą tej instytucji był od początku Poznań, ale wkrótce powstały także kolejne oddziały. Wyżej wymienionym urzędom podlegała rozbudowana sieć Obozów przesiedleńczych. Pierwszy z nich utworzony został na przełomie 1939/1940 roku w Łodzi i związany był z akcją wysiedleń z Wielkopolski (Kraj Warty). Później powstawały także inne obozy. Sieć tych urzędów wraz z podporządkowanymi im obozami przedstawiała się następująco:
Zorganizowane wysiedlenia.
Administracja niemiecka, po początkowym okresie chaosu wynikającym z działań wojennych, starała się położyć kres dzikim wysiedleniom. W swoim sprawozdaniu o stanie policji niemieckiej w Generalnym Gubernatorstwie z dnia 8 listopada 1939 roku Friedrich Krüger napisał: „Dzikim przesiedleniom należy najszybciej położyć kres”. Sprzeciw ten nie był jednak sprzeciwem wobec samego zjawiska, lecz próbą uporządkowania go i nadania mu bardziej zorganizowanego charakteru. Wysiedlenia Polaków rząd III Rzeszy planował jeszcze przed rozpoczęciem wojny. W trakcie jej trwania 21 września 1939 r. na konferencji odbytej w Berlinie u szefa policji bezpieczeństwa i służby bezpieczeństwa Reinharda Heydricha nakazano dowódcom Einsatzgruppen (grup operacyjnych) przesiedlenie ludności żydowskiej do Polski centralnej. Z kolei 11 października 1939 r. – po wcześniejszym uzgodnieniu sprawy z Hitlerem – Reichsführer-SS Heinrich Himmler, już jako Komisarz Rzeszy dla Umocnienia Niemczyzny, upoważnił policję bezpieczeństwa i służbę bezpieczeństwa do rozpoczęcia wysiedleń ludności polskiej i żydowskiej z Gdańska, Gdyni i Poznania.
Na temat zasięgu i kierunków wysiedleń toczyły się dyskusje w kierowniczych kręgach III Rzeszy. 30 października 1939 r. jednym z pierwszych dekretów wydanych przez Hitlera po zakończeniu wojny z Polską był tzw. Dekret o umocnieniu niemieckości polecający Himmlerowi przeprowadzenie masowych przesiedleń ludności polskiej, datowany na 7 października 1939 roku. Wyznaczono w nim kryteria wysiedleń. W pierwszym rzędzie objąć miały one ludność napływową, czyli urodzoną poza terenem dawnego zaboru pruskiego, oraz ludność żydowską. W kolejnym rozporządzeniu z 3 listopada 1939 r. Himmler zezwolił na dalsze przesiedlenia w Poznańskiem i na Pomorzu, wiążąc je z osadnictwem Niemców z Krajów nadbałtyckich oraz innych obszarów anektowanych przez ZSRR. Z terenów II Rzeczypospolitej wcielonych do Niemiec planowano przesiedlić do Generalnego Gubernatorstwa docelowo 8 mln osób, tj. ok. 80% zamieszkałej tam ludności polskiej. W pierwszym rzucie zamierzano w okresie od listopada 1939 do lutego 1940 roku wysiedlić ok. 1 mln osób. Reszta Polaków przesiedlona miała być do końca wojny.
W punkcie trzecim dekretu „...o umocnieniu niemieckości” Hitler zalecał: „Utworzenie nowych niemieckich terenów osadniczych przez przesiedlenie tam, a zwłaszcza osiedlenie na stałe, reichs- i volksdeutschów powracających do kraju z zagranicy”. Byli to Niemcy mieszkający w Rosji, Rumunii oraz w krajach bałtyckich, którzy na mocy porozumień międzypaństwowych (z ZSRR był to Niemiecko-radziecki traktat o granicach i przyjaźni) poddani zostali repatriacji z tych terenów na tereny okupowanej II RP. Do wykonania akcji przesiedleńczych dokument wyznaczał szefów administracji Ober-Ost oraz podległych mu szefów administracji okupacyjnych okręgów wojskowych. W okręgu Gdańsk oraz Prusy Zachodnie był to Albert Forster, w okręgu Poznań Arthur Greiser, a w okręgu krakowskim Arthur Seyss-Inquart. Dekret Hitlera zwalniał przy tym wykonawców tych przesiedleń z odpowiedzialności karnej za ewentualne przestępstwa. „Osoby, które dla wykonania tych zadań mają zlecone zadania specjalne, nie podlegają w tym zakresie sądownictwu wojskowemu”. W praktyce przepis ten dawał całkowitą bezkarność w przypadku popełniania przestępstw oddziałom bądź jednostkom niemieckim, tym bardziej że przy okazji wysiedleń równolegle realizowano także czystki etniczne, takie jak Operacja Tannenberg, oraz regionalne akcje "Intelligenzaktion" mające na celu eliminację polskiej inteligencji oraz warstwy przywódczej narodu polskiego.
Dnia 25 listopada 1939 w Urzędzie Polityki Rasowej NSDAP powstał memoriał Erharda Wetzela i Günthera Hechta pt. „Traktowanie ludności byłych obszarów Polski z punktu widzenia polityki rasowej”, który poruszał kwestie wysiedleń oraz strategii okupantów w tym zakresie. Memoriał ten różnicował traktowanie ludności z podziałem na tereny wcielone do III Rzeszy oraz te, z których utworzyć miano Generalne Gubernatorstwo. W pierwszej kolejności miano wysiedlić z terenów wcielonych do Rzeszy – Pomorza, Śląska i Wielkopolski wszystkich Polaków i Żydów. Punkt drugi memoriału dotyczy w całości tej problematyki. Dokument szacował liczbę Polaków przeznaczonych do wysiedlenia z zaanektowanych terenów na 6 636 000. Pozostałą część Polaków wykazujących sympatie wobec okupantów oraz Kaszubów, Mazurów i Ślązaków, pogardliwie określonych jako Wasserpolen, szacował na około 1,2 mln i przeznaczał do tzw. procesu całkowitego zniemczenia. Memoriał wyszczególniał także 530 000 Żydów mających zostać wysiedlonych wraz z Polakami. "Zdecydowanie polska ludność – o ile nie nadaje się do zasymilowania – powinna zostać wysiedlona, a pozostała zniemczona".
W okresie późniejszym po wysiedleniach z terenów II RP, które zostały wcielone do III Rzeszy, przewidywano także usunięcie Polaków oraz wszelkich Słowian (głównie Ukraińców) także z terenów Generalnego Gubernatorstwa. Hans Frank gubernator GG na posiedzeniu rządu 11 marca 1942 w Krakowie stwierdził: „...celem naszym [...] winno być opróżnienie dla osadnictwa niemieckiego całego Kraju Wisły (niem. "Weichselland") włącznie z Galicją. Będzie to oczywiście możliwe tylko wówczas, jeśli się z biegiem czasu usunie stąd obce narodowości – Polaków i Ukraińców. Nie ulega wątpliwości, że przeprowadzenie takich zmian potrwa dziesiątki lat; jest to jednakże jedynie słuszna linia postępowania; każda inna jest błędna”.
Te szerokie plany wysiedleń zgodne były z doktryną polityczną i wojskową III Rzeszy tzw. Lebensraum – „poszerzania przestrzeni życiowej” dla Niemców, inspirowaną tradycyjnymi niemieckimi koncepcjami geopolitycznymi znanymi jako Drang nach Osten – parcia na wschód. Sposób realizacji tych celów zawarto w opracowanym przez dra Erharda Wetzela – kierownika Wydziału Polityki Rasowej w Ministerstwie Rzeszy, planie "Generalplan Ost" przewidującym zyskanie tej przestrzeni na wschodzie. Plan przesiedleńczy ("Generalsiedlungsplan") stanowił jeden z najważniejszych punktów zawartych w generalnym planie wschodnim i przewidywał przekształcenie grupy ok. 14 mln ludzi w niewolników w charakterze siły roboczej oraz wysiedlenie na Syberię lub wyniszczenie 51 milionów Słowian (w tym 80–85% Polaków, 50% Czechów i Morawian, 65% Ukraińców i 75% Białorusinów, a także bliżej nieokreśloną liczbę Rosjan i Tatarów Krymskich). Na terenach przeznaczonych pod kolonizację planowano osiedlić w ciągu pierwszych 10 lat realizacji planu 4 mln osadników niemieckich, a w dalszych latach kolejne 6 mln, oraz dodatkowo ludność z innych krajów germańskich. Plan przewidywał docelowo m.in. przesiedlenie 80–85% ludności polskiej na Syberię. „Plan przewiduje wysiedlenie 80–85% Polaków, tzn. [...] miałoby zostać wysiedlonych 16-20,4 miliona Polaków, podczas gdy 3-4,8 miliona Polaków miałoby pozostać na niemieckim terenie osiedleńczym”. Pozostałych Polaków planowano przeznaczyć do niewolniczej pracy w charakterze siły roboczej.
Wysiedlenia planowe rozpoczęły się formalnie w drugiej połowie listopada 1939 r., w praktyce jednak – w początkach 1940 r. Ostatecznie przybrały mniejsze rozmiary od planowanych. Ludność polską przymuszano do podpisania volkslisty oraz starano się ją zgermanizować. Wyjątkiem był Kraj Warty, gdzie namiestnik Rzeszy Arthur Greiser, uznając Polaków za „element niegodny do włączenia w społeczeństwo niemieckie”, zarządził masowe wysiedlenia.
Wysiedlanie z Kraju Warty.
„Zaskoczyli nas w nocy. Przesiedlenie przebiegało u wszystkich w podobny sposób: około czwartej, piątej rano głośne dobijanie się do drzwi lub bram okrzykiem: „Aufmachen! Polizei!”. Po otworzeniu oświadczyli, że należy się spakować w ciągu pół godziny i opuścić gospodarstwo. Określali również, co wolno zabierać (rzeczy osobiste oraz żywność na dwa dni). [...] Przez cały czas jeden umundurowany Niemiec stał rozkraczony w drzwiach i patrzył, co pakujemy. Raz po raz wydawał polecenie, żeby czegoś tam nie zabierać, a nawet przetrząsnął bieliznę, sprawdzając, czy nie zabieramy czegoś „zakazanego”. W ten sposób znalazł złoty zegarek – jedyną rzecz ze złota, jaką rodzice (poza ślubnymi obrączkami) posiadali. Oświadczył, że zegarek konfiskuje. Nie pomogły prośby i wyjaśnienia, że jest to rodzinna pamiątka, o czym świadczy wyryty na zegarku monogram. Usłyszał to jednak starszy wiekiem Niemiec [...]. Ku naszemu wielkiemu zdziwieniu wysłuchał prośby matki i kazał swemu kamratowi zegarek oddać”. – Edmund Makowski – mieszkaniec wsi Bielawy w powiecie gnieźnieńskim”.
Wysiedlano z Kraju Warty do Generalnego Gubernatorstwa w szczególności Żydów oraz Polaków – ziemian i przedsiębiorców, którym bez rekompensat odbierano majątki. Do końca 1939 r. wysłano do GG ok. 80 transportów – ogółem 87 883 osób. Do końca 1940 r. wysiedlenia objęły już ponad 250 tys. osób.
Po zawarciu niemiecko-radzieckiego paktu o nieagresji (Pakt Ribbentrop-Mołotow), w którym ustalono, że kraje bałtyckie (Estonia, Łotwa) i Finlandia staną się strefą wpływów i przyszłym terytorium ZSRR, na jesieni 1939 r. wielu Niemców bałtyckich otrzymało zaproszenie z nazistowskich Niemiec do osiedlenia się w Kraju Warty, skąd przymusowo wysiedlano Polaków i Żydów. Jeszcze w 1939 r. przesiedlono 87 rejsami ponad 60 tys. Niemców z krajów bałtyckich, z których większość trafiła do Kraju Warty.
W 1941 r. nasilono politykę wysiedlania stąd Żydów do dowolnego z blisko 200 gett utworzonych na terenie GG. Z samego Poznania przesiedlono do GG ok. 70 tys. osób. Setki tysięcy ludzi, głównie młodych, czasem jeszcze przed osiągnięciem pełnoletności, wysiedlono jako robotników przymusowych w głąb Rzeszy. Na miejsce Polaków i Żydów napływały grupy Niemców ze Wschodu, z terenów zajętych przez ZSRR. Dalszymi grupami byli Niemcy z Wołynia – ponad 50 tys., z Małopolski – ponad 50 tys., z Podlasia – prawie 10 tys. Zgodnie z porozumieniem z ZSRR, rozpoczęto w 1940 r. politykę „repatriacji” dziesiątek tysięcy Niemców z Besarabii, Bukowiny i innych części Rumunii. Istniały plany sprowadzenia na te tereny Niemców zamieszkujących obie Ameryki.
Wysiedlenia z Pomorza.
Masowe wysiedlenia dotknęły również wcielone do Rzeszy obszary Pomorza. W pierwszym rzędzie objęły one Polaków z południowej części Pomorza (z racji dużych skupisk ludności polskiej w tych rejonach), mieszkańców Gdyni, a także rodziny osób zamordowanych jesienią 1939 r. Celem było usunięcie tzw. elementów stanowiących zagrożenie dla Rzeszy, w tym osób mogących prowadzić działalność niepodległościową. Na ogół jednak wysiedlenia na Pomorzu nie przybrały tak wielkich rozmiarów jak w Kraju Warty, gdyż tamtejszy gauleiter – Albert Forster – preferował raczej zniemczanie polskiej ludności poprzez masowe wpisywanie na volkslistę i niechętnie przyjmował niemieckich przesiedleńców z Europy Wschodniej. Jesienią 1940 roku akcję wysiedleńczą na Pomorzu przeprowadzano w zorganizowany sposób, tworząc Centralną Komórkę Przesiedleń w Gdyni. Urząd ten nawiązał współpracę z rządem okupacyjnym Generalnego Gubernatorstwa. Wyższy dowódca SS i policji w Gdańsku, Richard Hildebrandt w swoim raporcie do Forstera raportował, że „od marca 1940 roku wysiedlono do GG bądź umieszczono w obozach dla przesiedleńców ponad 120 000 Polaków i Żydów”. Deportacje ludności polskiej odbywały się w czasie surowych mrozów zimą 1939/40 roku, w zaplombowanych bydlęcych wagonach bez ogrzewania, z których nie było możliwości wychodzenia nawet w celu załatwienia potrzeb fizjologicznych. Hans Frank, wspominając te transporty, powiedział na posiedzeniu rządu 9 grudnia 1942 roku, że „dzień po dniu przybywały do Generalnego Gubernatorstwa pociągi towarowe obładowane ludźmi. Niektóre wagony były po brzegi wypełnione trupami”.
Dane liczbowe dotyczące wysiedlonej ludności z Pomorza są rozbieżne. Według W. Jastrzębskiego do początków 1943 r. wysiedlono 121 765 osób, w tym 91 533 do Generalnego Gubernatorstwa i 30 232 wyrugowanych w ramach tzw. przesiedleń wewnętrznych, do obozów i prac przymusowych lub poddanych procesowi germanizacji. C. Łuczak wymienia liczbę 124 tys. osób. Z kolei J. Sziling pisał o ponad 170 tys. wysiedlonych, w tym 90 tys. do Polski centralnej. Znaczna część wysiedlonych (60 do 80 tys.) pochodziła z Gdyni. Natomiast według niepełnych danych, podczas okupacji z różnych stron Europy przybyło na Pomorze około 130 tys. Niemców, w tym 57 tys. z Europy Wschodniej.
Wysiedlenia z Zamojszczyzny.
Pierwsze wysiedlenia na Zamojszczyźnie odbyły się na początku listopada 1941 roku i miały charakter próbny. Na rozkaz dowódcy SS i policji Odila Globocnika niemiecka policja wysiedliła 2000 polskich chłopów ze wsi Brody Duże oraz pięciu innych wsi w powiecie zamojskim. Na ich gospodarstwach osiedlono Niemców z Besarabii. Polacy nie otrzymali siedzib zastępczych ani żadnych rekompensat.
Szeroko zakrojona akcja już w ramach Generalplan Ost rozpoczęła się na tym terenie w nocy z 27 na 28 listopada 1942 w Skierbieszowie i okolicznych wsiach. Akcję przeprowadzono w okresie od listopada 1942 r. do marca 1943 roku na terenie powiatów: zamojskiego, hrubieszowskiego i tomaszowskiego. W sumie wysiedlono ok. 120 tys. osób, w tym 30 tys. Dzieci Zamojszczyzny, które zostały odebrane rodzicom w celu germanizacji w ośrodkach Lebensborn. Po wojnie udało się odnaleźć jedynie około 800 z nich. Wiele osób, które nie chciały poddać się wysiedleniom, zastrzelono w trakcie ucieczki. Na gospodarstwach polskich chłopów osiedlano volksdeutschów z terenów Generalnego Gubernatorstwa oraz Niemców z Siedmiogrodu i Besarabii.
Drugi etap masowych wysiedleń podjęto na Zamojszczyźnie pod koniec maja 1943 r. w ramach tzw. operacji „Werwolf” („Wilkołak”). Akcje wysiedleńcze połączono w niej z zakrojonymi na szeroką skalę działaniami przeciwpartyzanckimi i pacyfikacyjnymi. Planowano wysiedlenie około 30 tys. Polaków, a zasiedlane przez Niemców wioski miały być otaczane pasami miejscowości zamieszkiwanych przez Ukraińców i volksdeutschów. Operacja „Werwolf” rozpoczęła się w nocy z 23 na 24 czerwca 1943 r. atakiem jednostek Wehrmachtu i policji na szereg miejscowości w gminie Aleksandrów. W ramach Akcji Ukraina (niem. "Ukraineraktion") na teren powiatu hrubieszowskiego przesiedlono także ok. 7 tys. Ukraińców, którzy czasowo mieli stanowić pas ochronny osłaniający niemieckie kolonie na Rzeszowszczyźnie. Wysiedlenia w zamojskim nie zostały zrealizowane według pierwotnych założeń ze względu na akcję obronną polskiego podziemia – oddziałów AK i BCH, znanej jako powstanie zamojskie. W wyniku szeregu akcji partyzanckich dokończenie tej akcji Niemcy przesunęli na okres powojenny. Chociaż władze III Rzeszy zamierzały osiedlić 60 tys. kolonistów niemieckich, to zdołano osiedlić ich jedynie 12 tys. Z planowanej liczby 696 polskich osad zdołano jednak wysiedlić 293 wioski.
Wysiedlenia z rejencji kaliskiej i łódzkiej.
Dnia 11 grudnia 1939 r. wyrzucono z osiedla pierwsze rodziny spośród mieszkańców osiedla im. „Montwiłła” Mireckiego w Łodzi. Kolejnych kilkanaście wygnano w noc sylwestrową. Największa akcja wysiedleńcza miała miejsce na przełomie 14–15 stycznia 1940 roku, kiedy to hitlerowcy wysiedlili ok. 5 tysięcy pozostałych mieszkańców osiedla. Lokatorów budzono waleniem w drzwi. Po otwarciu do mieszkań wchodzili uzbrojeni Niemcy prowadzeni przez Volksdeutchów pełniących funkcję tłumaczy nakazując zaskoczonym mieszkańcom opuszczenie mieszkań. Ludzie mieli 15–20 minut na ubranie się i zabranie najpotrzebniejszych rzeczy, po czym przewożono ich do dawnej fabryki tkanin B.A. Gliksmana przy ul. Łąkowej 4 gdzie znajdował się Centralny obóz przesiedleńczy (niem. "Durchgangslager I der Umwandererzentralstelle Posen, Dienststelle Litzmannstadt"). Na dziedzińcu wysiedlonych rejestrowano, a potem pędzono do nieogrzewanych pofabrycznych hal, w których przeprowadzano segregacje rasową oraz oddzielano starsze osoby od dzieci. Dzieci o nordyckich rysach przeznaczano do germanizacji, a sprawne i względnie młode osoby wywożono na roboty przymusowe w głąb Rzeszy. Pozostałą część wywieziono na tereny znajdujące się w granicach Generalnego Gubernatorstwa i zasiedlano nimi powiaty: opoczyński, piotrkowski, łowicki, skierniewicki oraz Podkarpacie. Na ich miejsce zakwaterowano urzędników niemieckich z terenów III Rzeszy oraz Niemców sprowadzonych z krajów nadbałtyckich, z Besarabii, Bukowiny oraz Wołynia. Wysiedleń dokonywano także w innych miejscowościach rejencji łódzkiej. Wielu Polaków, w tym również dzieci deportowano do Rzeszy na przymusowe roboty z Pabianic oraz Sieradza. W sumie w latach 1939–1945 wysiedlono z rejencji łódzkiej około 444 tys. osób narodowości polskiej (25% ludności).
Wysiedlenia z rejencji górnośląskiej.
Na Śląsku Niemcy utworzyli sieć niespotykanych nigdzie indziej obozów wysiedleńczych zwanych Polenlager. Obozy te były przeznaczone dla Polaków, którzy byli tam więzieni bezterminowo wraz z całymi rodzinami. Więźniami były osoby narodowości polskiej znane ze swego antyhitlerowskiego nastawienia, rodziny działaczy na rzecz polskości Śląska oraz ci, którzy odmówili podpisania niemieckiej listy narodowościowej ("Volkslisty"). Obozy mieściły się na ogół w starych, pozbawionych podstawowych urządzeń sanitarnych, halach fabrycznych gdzie panowały bardzo trudne warunki bytowe. Wszystkich więźniów, również dzieci od 12 roku życia, zmuszano do ciężkiej pracy w zakładach przemysłowych oraz w rolnictwie. Większość Polenlagrów znajdowała się przy południowej granicy Śląska, część z nich na obecnym terenie Czech.
Wysiedlano również Polaków i Żydów z Oświęcimia i okolicznych wsi, które zostały wcielone do III Rzeszy w granice rejencji śląskiej. Niemcy postanowili usunąć miejscową ludność z najbliższej okolicy planowanego obozu koncentracyjnego Auschwitz-Birkenau. Aby pozbyć się świadków oraz uniemożliwić miejscowej ludności kontakt z przyszłymi więźniami zaplanowano wokół obozu strefę buforową o promieniu około 40 kilometrów. Wysiedlenia okolicznej ludności odbyły się w dwóch etapach na przełomie 1940–1941 roku. W pierwszej turze, 19 czerwca 1940 roku, zostali wysiedleni mieszkańcy tak zwanej Osady Barakowej. Większość budynków wysiedleńców została rozebrana, a pozyskany materiał wykorzystany do rozbudowy obozu. W bezpośrednim sąsiedztwie obozu Auschwitz I rozebrano ponad sto budynków. W drugiej na przełomie lipca i listopada 1940 roku oraz w kwietniu 1941 Niemcy usunęli ludność z lewobrzeżnej dzielnicy Oświęcimia – Zasola. Również w tym przypadku po deportacjach rozbierano zabudowania mieszkalne. W Pławach i Harmężach zniszczono w ten sposób ponad 90 procent gospodarstw. W Brzezince z kolei z przeszło 500 budynków mieszkalnych istniejących przed wojną zostało jedynie sześć. W Babicach, Broszkowicach, Borze i Rajsku rozebrano ponad 40 procent domów. Część budynków pozostawiono z przeznaczeniem dla rodzin SS-manów pilnujących obozu oraz Niemców zatrudnionych przy budowie fabryki chemicznej należącej do koncernu IG Farben. 8 marca 1941 wysiedlono mieszkańców wsi Pławy, których wywieziono do Gorlic. Wysiedlono również mieszkańców Boru i Bud (przysiółki Brzeszcz), Harmęża, Rajska, Brzezinki, Babic i Broszkowic, których wywieziono do miejscowości znajdujących się w granicach Generalnego Gubernatorstwa oraz do pobliskich miejscowości na Górnym Śląsku (Bojszowy, Jedliny, Wola), a także w powiecie bielskim (Dankowice, Osiek, Grojec, Monowice, Dwory). W efekcie wysiedlenia z Oświęcimia i okolic usunięto około 17 000 Polaków oraz Żydów całkowicie niszcząc osiem wsi. W Oświęcimiu pod koniec kwietnia mieszkało jedynie 7600 ludzi, z czego około 90% stanowili Polacy. Do gett deportowano całą żydowską ludność Oświęcimia – łącznie około 7 tysięcy osób.
Wysiedlenia z Żywiecczyzny do Generalnego Gubernatorstwa, tzw. Akcja Żywiec (niem. „Saybush Aktion”) miały objąć liczbę 20 tys. Polaków, na miejsce których zamierzano osiedlić od 600-800 rodzin górali niemieckich z Galicji (galiziendeutsche Bergbauern). Akcja trwała od 22 września 1940 roku do 31 stycznia 1941 roku i wysiedlono w niej w sumie 19 856 mieszkańców z 35 miejscowości powiatu żywieckiego. Podawane są również liczby 17 990 osób przez prof. Koniecznego natomiast profesor Dobosz liczbę osób wysiedlonych w latach 1940–1943 z powiatu żywieckiego szacuje na 20 497 osób. Polaków wywieziono w okolice Biłgoraju, Wadowic, Radzymina, na Lubelszczyznę i Kielecczyznę, gdzie zostali pozostawieni sami sobie. Niemcy uprzedzali miejscową ludność, że deportowani są bandytami, co dodatkowo pogarszało ich sytuację. Wysiedleń dokonali Politzei-Batalion Nr. 83 pod dowództwem majora Eugena Seima liczący ok. 500 osób oraz funkcjonariusze Katowickiego Gestapo. W akcji użyto także wojska niemieckiego składającego się w dużej części z proniemiecko nastawionych Ślązaków. Za akcję Żywiec odpowiedzialny był Obergruppenfuehrer SS Erich von dem Bach-Zelewski, który osobiście objeżdżał wysiedlane wsie, a później witał niemieckich kolonistów. W drugiej fali wysiedleń z tego terenu w latach 1942–1944 deportowano także kolejne 12–14 tys. mieszkańców. Do końca wojny z Żywiecczyzny i jej okolic wysiedlono około 50 000 osób, czyli blisko jedną trzecią mieszkańców. W ich domach osiedlono 10 000 osadników z Małopolski Wschodniej i Bukowiny. Wysiedleni gospodarze mogli powrócić do swoich, często zniszczonych, gospodarstw dopiero po zakończeniu wojny.
Wysiedlenia z rejencji ciechanowskiej.
„Około godziny 22.30 słyszę na ulicy tupot żołnierskich butów. Zerwałam się i usiadłam na łóżku, serce biło mi strasznie i robiło mi się słabo. Walenie do bramy. Słyszę, jak dozorczyni otwiera bramę, ciężkie kroki na schodach i łomotanie do drzwi. Wyskoczyłam z łóżka na wpół ubrana i poszłam otworzyć.[...] Weszło trzech esesmanów, z gołymi bagnetami na karabinach, podali mi kartę i mówią, że jestem wysiedlana. Mam 15 minut na przygotowanie się do opuszczenia domu. [...] Niemcy popędzali nas nieustannie: „Schnell, schnell”. Mój zegarek leżał na stole. Jeden z Niemców wyciągnął szybko rękę i wsunął go do kieszeni, a drugi skradł leżące na stole nożyczki. Córka wzięła sanki syna, załadowała na nie nasz cały „dobytek” i wyszliśmy z domu przeprowadzani przez pięciu uzbrojonych Niemców.(...) O 13.00 Niemcy wezwali nas do innej sali i kazali mi się podpisać, że wszystkiego zrzekam się na korzyść Rzeszy i rościć nie będę żadnych pretensji do pozostawionego majątku. Po odebraniu niemieckiego dowodu osobistego zaprowadzono mnie z córką do rewizji. Rewidowały kobiety Volksdeutschki, szukając złota. Nic nie miałam”. – Janina Matraś – emerytowana nauczycielka Liceum Ziemi Kujawskiej z Włocławka”
Wysiedlenia z rejencji ciechanowskiej w okresie od lutego do maja 1940 roku odbywały się poprzez obóz przesiedleńczy znajdujący się w Działdowie. W okresie od lutego do maja 1940 r. był to obóz przejściowy dla Polaków, wysiedlanych z byłych powiatów płockiego i ciechanowskiego, a także z Białostocczyzny. Do obozu kierowano również mieszkańców powiatu przasnyskiego, gdzie rozpoczęto budowę poligonu wojskowego, uprzednio wysiedlając całe wsie. Obóz ten został przekształcony pod koniec 1940 roku w wychowawczy obóz pracy i do lata 1941 r. oddział obozu przeznaczony dla wysiedleńców przestał istnieć. W sumie w rejencji ciechanowskiej wysiedlono w czasie wojny około 25 000 Polaków.
Wysiedlenia po powstaniu warszawskim.
Po wybuchu powstania Hitler wydał rozkaz zniszczenia miasta oraz wymordowania wszystkich jego mieszkańców. W pierwszych dniach sierpnia 1944 r. realizacja tego rozkazu zaowocowała masakrami na dotąd niespotykaną skalę (tylko na warszawskiej Woli zamordowano jednego dnia 45 tysięcy osób). Masowe egzekucje wstrzymał około 10 sierpnia rozkaz Hitlera, nakazujący wysyłanie zagarniętej ludności do obozów koncentracyjnych i zakładów pracy na terenie GG i Rzeszy. Odtąd ludność cywilna była wypędzana z miasta. Schemat wysiedleń wyglądał zazwyczaj podobnie. Najpierw cywilów spędzano wśród gwałtów i grabieży do prowizorycznych obozów przejściowych znajdujących się w obrębie miasta – takich jak kościół św. Wojciecha na Woli, targowisko „Zieleniak” na Ochocie, koszary "Stauferkaserne" i "Flakkaserne" na Mokotowie czy gmach CIWF na Bielanach. Przetrzymywani w nieludzkich warunkach (bez żywności, wody i pomocy medycznej) i narażeni na coraz to nowe gwałty, szykany i grabieże Polacy byli następnie wywożeni poza miasto, głównie do zorganizowanego przez Niemców obozu przejściowego w Pruszkowie (przeszło przezeń od 390 do 410 tysięcy warszawiaków).
Dalej los wypędzonych bywał różny. Około 90 tys. Polaków wysłano do pracy przymusowej w głąb Rzeszy, 60 tys. skierowano do obozów koncentracyjnych, a około 100 tys. zwolniono, ewentualnie wyprowadzono z obozów przejściowych pod różnymi pretekstami. Resztę, to jest 300–350 tys. osób, rozwieziono po całym Generalnym Gubernatorstwie (najwięcej do zachodniej części dystryktu warszawskiego, następnie radomskiego i krakowskiego), pozostawiając ich tam bez jakichkolwiek środków do życia.
Deportowani na roboty przymusowe.
W wysiedleniach znaczną rolę odegrały organizowane od początku wojny tzw. łapanki. Były one głównym narzędziem polityki germanizacyjnej okupantów w realizowaniu wysiedleń oraz pozyskiwaniu darmowej siły roboczej dla niemieckiego rolnictwa i przemysłu zbrojeniowego. Ludność złapaną w łapankach wywożono głównie w głąb Niemiec. Deportowanych na roboty przymusowe zatrudniano najczęściej w rolnictwie, leśnictwie, ogrodnictwie i rybołówstwie, nieco rzadziej w przemyśle i transporcie. Pewna część pracowała w innych gałęziach niemieckiej gospodarki, a także np. gospodarstwach domowych (jako służący). Z robotnikami przymusowymi nie zawierano umów pisemnych, a o czasie ich pracy decydował pracodawca, często nie respektując prawa do niedziel i świąt. Robotnicy przymusowi nie mieli praw urlopowych, nie mogli także bez przepustki oddalać się poza miejscowość, gdzie byli zatrudnieni, nie wolno im było uczestniczyć w imprezach kulturalnych ani przebywać w lokalach publicznych; nie wolno im było bez zezwolenia zawierać związków małżeńskich. Mieli obowiązek nosić na ubraniu wyróżniającą ich naszywkę (Polacy – trójkąt z literą „P”). Młodociani zobowiązani byli do pracy w wymiarze identycznym z dorosłymi, ale za mniejsze wynagrodzenie. Z terenów Generalnego Gubernatorstwa wywieziono około 1,3 miliona osób, a z ziem wcielonych do Niemiec około 600-700 tysięcy. Najbardziej problematyczne jest ustalenie liczby ludności wywiezionej do Niemiec ze wschodnich terenów Rzeczypospolitej. Szacunkowe dane, jakie są podawane dla tych ziem to liczba 300-600 tysięcy osób. Na konferencji tematycznie poświęconej Polakom wywiezionym do Rzeszy na roboty, która odbyła się w marcu 1942 roku w Krakowie, kierownik dr Frauendorfer stwierdził, że: „liczba Polaków zatrudnionych w Rzeszy osiągnęła 1,1 miliona, z czego Główny Wydział Pracy sam jeden skierował do Rzeszy 630 000. ludzi. Obecnie wciąż jeszcze wysyła się do Rzeszy 7000 do 8000 Polaków tygodniowo”. Łącznie szacuje się, że do jesieni 1944 do robót przymusowych skierowano łącznie z jeńcami wojennymi – (w łącznej liczbie sięgającej 300 tys. osób) około 2,8 mln Polaków, w tym prawie połowę stanowili mieszkańcy GG, czyli co dziesiąty obywatel GG pracował w Rzeszy. Robotników przymusowych rozlokowywano m.in. na terenach:
Wysiedlenia z ziem przeznaczonych na poligony i obiekty wojskowe.
Tylko w czasie 1941 roku planowano przesiedlić wewnątrz Generalnego Gubernatorstwa ok. 180 000 osób w związku z potrzebami Wehrmachtu. Wiązało się z tym zakwaterowanie żołnierzy niemieckich, tworzenie poligonów, magazynów oraz bazy gospodarczej dla niemieckiego wojska. Na posiedzeniu rządu okupacyjnego dnia 13 stycznia 1941 roku w Krakowie uzgodniono, że wysiedleniom z planowanych obiektów Wehrmachtu zostanie poddanych 80 000 osób z terenu Konin-Pleszew, 40 000 z Sieradza, 20 000 z terenów przeznaczonych na składy wojskowe w okręgu Warty (Oborniki), 22 000 z terenów przeznaczonych na Składy Lotnictwa Północ (Rypin), 25 000 z terenów przeznaczonych na Składy Wojsk Lądowych Północ (Mława), 10 000 z Brizji k. Bytomia, 5000 z Torunia. Wysiedlano również całe wsie w powiecie przasnyskim, gdzie rozpoczęto budowę poligonu wojskowego. W okresie między 1 lutego a 30 kwietnia 1941 przesiedlono 64 500 osób. W sieradzkim, gdzie Niemcy w latach 1940–1942 na obszarze ok. 320km² utworzyli poligon niemieckich wojsk pancernych, na którym testowano m.in. rakiety V-1, zlikwidowano 150 wsi zamieszkanych przez ok. 26 tys. Polaków. Na tym terenie znajdowało się 4876 gospodarstw chłopskich i 9 folwarków ziemskich. Wysiedlono 20 712 osób, resztę zatrudniono na miejscu: w zachowanych majątkach rolnych, przy budowie dróg, lotniska, koszar, baraków dla jeńców wojennych. Część ludności przesiedlono do Łodzi (Litzmannstadt), pozostałych do sąsiednich powiatów.
Na Podkarpaciu na mocy rozporządzenia Dowództwa Sił Zbrojnych Rzeszy (OKW) z 21 grudnia 1939 roku podjęto decyzję utworzenia Poligonu SS „Obóz Puszczański” (SS Truppenubungsplatz „Heidenlager”) w rejonie miast Dębica oraz Mielec. Na potrzeby poligonu przewidziano dokonanie wysiedleń ludności polskiej zamieszkałej na tym terenie, które przeprowadzała filia Towarzystwa Przesiedleńczego w Mielcu przy pomocy terenowych organów administracyjnych Kreishauptmannschaft w Dębicy oraz landkomisariatów w Kolbuszowej i Mielcu. Pierwsze wysiedlenia rozpoczęto w najbliższej okolicy siedziby komendy poligonu już na wiosnę 1940 roku. Wysiedlono mieszkańców Brzeźnicy oraz jej przysiółków, Wielonczy, Kotowrotnię oraz przysiółek Pustkowa – Wólkę Pustkowską. W lipcu wysiedlono wieś Ocieka wraz z przysiółkiem Sadykierz. We wrześniu podczas 10-dniowych wysiedleń wsie Kamionka oraz Żdżary, a w listopadzie wsie Cierpisz, Rudę, przysiółek Borku Wielkiego – Poręby, Boreczek, Wolicę Ługową, Wolicę Piaskową oraz liczącą 2000 osób wieś Czarną. Wysiedleń bezpośrednio dokonywało SS, stosując przymus fizyczny. Dobytek, który nie został zabrany przez wysiedleńców, przejmowały władze niemieckie, a pozostawione domy i gospodarstwa były burzone lub demontowane. W sumie wysiedlono kilkadziesiąt tysięcy osób, a na miejscu ich zamieszkania utworzono dobra ziemskie SS Heidelager, Poligon SS Dębica, Poligon Wehrmachtu oraz Poligon lotnictwa (niem. Truppenubengsplatz der Luftwaffe) notowany pod kryptonimem „Gemeinde Górno” – „Gmina Górno”.
Szacunek liczby ludności wysiedlonej przez Niemców w okupowanej Polsce.
Istnieją różne szacunki Polaków wysiedlonych przez Niemców podczas II wojny światowej. Według szacunku Czesława Łuczaka, który publikował w latach 70., liczba wysiedlonych w okupowanej Polsce wynosiła między 1689 a 1709 tys. osób narodowości polskiej. Obecnie zweryfikowane przez historyków dane dotyczące wysiedleń podają, że w latach 1939–1945 okupanci niemieccy wysiedlili przymusowo ok. 2478 tys. Polaków.
Konfiskaty majątków polskich.
Jednym z pierwszych prawnych dokumentów dotyczących konfiskaty majątków polskich na terenach wysiedleńczych było wydane już 27 września 1939, a później uzupełniane „Rozporządzenie o konfiskacie polskiej własności w Prusach zachodnich”, które mówi: „Aktywa państwa polskiego, instytucji państwowych, walory przyrodnicze oraz aktywa osób fizycznych i prawnych mogą być zatrzymane i skonfiskowane” Przepisy te spowodowały masowe przejmowanie własności polskiej – państwowej przez niemieckie państwo, a prywatnej przez osoby fizyczne narodowości niemieckiej.
Niemieckie dowództwo wojskowe, a później Główny Urząd Powierniczy do prowadzenia prywatnych przedsiębiorstw oraz firm powoływały tzw. powierników. Z danych Głównego Urzędu Powierniczego wynika przykładowo, że na terenie Gdańsk-Prusy Zachodnie powiernictwem objęto 774 przedsiębiorstwa, jak drogerie, hotele, spółdzielnie, drukarnie czy cegielnie.
Organizacje wysiedlonych Polaków.
Istnieje w Polsce kilka organizacji skupiających wysiedlonych Polaków:

</doc>
<doc id="1925955" url="https://pl.wikipedia.org/wiki?curid=1925955" title="Meksyk na Zimowych Igrzyskach Paraolimpijskich 2010">
Meksyk na Zimowych Igrzyskach Paraolimpijskich 2010

Reprezentacja Meksyku na Zimowe Igrzyska Paraolimpijskie 2010 liczyła 2 reprezentantów, obaj startowali w narciarstwie alpejskim.
Kadra.
Narciarstwo alpejskie.
Mężczyźni.
Obaj zawodnicy wystartowali w zawodach na wózkach inwalidzkich.

</doc>
<doc id="1925957" url="https://pl.wikipedia.org/wiki?curid=1925957" title="Himalaya - Dzieciństwo wodza">
Himalaya - Dzieciństwo wodza

Himalaya - Dzieciństwo wodza () – dramat przygodowy z 1999 roku w reżyserii Erica Valliego. Wyprodukowany w koprodukcji francusko-brytyjsko-nepalsko-szwajcarskiej.
Opis fabuły.
Epicka opowieść o rywalizacji. Na wysokości 5000 metrów, w sercu Himalajów, w małej wiosce Dolpo, stary przywódca Tinle właśnie stracił syna, który zginął w górach. Obarczając za to winą młodego Karmę, Tinle zakazuje mu prowadzenia karawany z ładunkiem soli. Jednak Karma nie słucha słów szamana i wbrew niemu wyrusza z drogocennym ładunkiem w drogę.

</doc>
<doc id="1925958" url="https://pl.wikipedia.org/wiki?curid=1925958" title="SR">
SR



</doc>
<doc id="1925960" url="https://pl.wikipedia.org/wiki?curid=1925960" title="Gedania Żukowo">
Gedania Żukowo



</doc>
<doc id="1925963" url="https://pl.wikipedia.org/wiki?curid=1925963" title="Michael Christensen">
Michael Christensen

Michael Klitgaard Christensen (ur. 28 sierpnia 1990 roku w Karlslunde) – duński kierowca wyścigowy.
Życiorys.
Formuła BMW.
Po zakończeniu kariery kartingowej, w roku 2008 Michael zadebiutował w serii open-wheel – Europejskiej Formule BMW. W pierwszym roku startów, będąc w ekipie mistrza świata F1, Kimiego Räikkönena, Christensen zmagania zakończył na 6. pozycji. W drugim podejściu reprezentował bardziej konkurencyjny niemiecki zespół Mücke Motorsport. Był jednym z czołowych kierowców i nawet miał szansę na zdobycie tytułu. Ostatecznie jednak z wyniku dyskwalifikacji z aż pięciu wyścigów, Duńczyk zajął dopiero 5. miejsce. W ciągu szesnastu wyścigów, sześciokrotnie stanął na podium, z czego cztery razy na najwyższym stopniu.
Seria GP3.
Na sezon 2010 Christensen został zakontraktowany, jako jeden z kierowców australijskiego zespołu MW Arden, którego współwłaścicielem jest kierowca Formuły 1, Mark Webber. Debiut w serii nie był jednak udany dla Duńczyka, który w żadnym z rozegranych wyścigów nie dojechał na punktowanej pozycji.
Rok 2011 był zdecydowanie bardziej udany dla Michaela. Po punkty sięgał czterokrotnie, z czego dwa razy na średnim stopniu podium (w sprincie w Turcji oraz w głównym wyścigu na Węgrzech, gdzie uzyskał również najszybsze okrążenie). Zdobyte punkty sklasyfikowały Duńczyka na 11. miejscu.
Wyniki.
Podsumowanie.
† - Christensen nie był klasyfikowany

</doc>
<doc id="1925968" url="https://pl.wikipedia.org/wiki?curid=1925968" title="Węgry na Zimowych Igrzyskach Paraolimpijskich 2010">
Węgry na Zimowych Igrzyskach Paraolimpijskich 2010

Reprezentacja Węgier na Zimowe Igrzyska Paraolimpijskie 2010 liczyła 2 reprezentantów, oboje wystartowali w narciarstwie alpejskim.

</doc>
<doc id="1925971" url="https://pl.wikipedia.org/wiki?curid=1925971" title="Puchar Świata w biathlonie 2009/2010 – Kontiolahti 2010">
Puchar Świata w biathlonie 2009/2010 – Kontiolahti 2010

Zawody pucharu świata w biathlonie w Kontiolahti były ósmymi w sezonie 2009/2010 w tej dyscyplinie sportu. Konkurencje zostały rozegrane w dniach 12 – 14 marca. Zawodnicy będą rywalizować w sztafecie mieszanej, sprincie oraz w biegu na dochodzenie.
Pierwszego dnia rozegrana została sztafeta mieszana. Zwyciężyła Norwegia pokonując Niemcy oraz Włochy.
Drugiego dnia rozegrano sprinty. Wśród kobiet tryumfowała Białoruśinka Darja Domraczewa pokonując Rosjankę Olgę Zajcewą i Niemkę Kati Wilhelm. Wśród mężczyzn wygrał Rosjanin Iwan Czeriezow pokonując Norwega Emila Hegle Svendsena i Francuza Martina Fourcade.
Trzeciego dnia rozegrano biegi na dochodzenie. Wśród kobiet wygrała Białorusinka Darja Domraczewa pokonując Niemki Magdaleneę Neuner i Simone Hauswald. U mężczyzn wygrał Francuz Martin Fourcade pokonując Włocha Christiana De Lorenzi i innego Francuza Vincenta Jay.
Sztafety mieszane - 12.03.2010.
Do zawodów zgłoszono 17 sztafet. Zawodów nie ukończyły i .
Wyniki:
Sprinty - 13.03.2010.
Mężczyźni.
Do zawodów zgłoszonych zostało 111 zawodników. Na starcie wycofał się Martten Kaldvee, a zwodów nie ukończył Imre Tagscherer.
Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Kobiety.
Do zawodów zgłoszonych zostało 88 zawodniczek. Na starcie wycofały się Olga Nazarowa, Swietłana Slepcowa, Solveig Rogstad, Nadzieżda Skardino.
Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Biegi na dochodzenie - 14.03.2010.
Mężczyźni.
Do zawodów zakwalifikowało się 60 zawodników. Na starcie wycofali się Paavo Puurunen, Ołeksandr Batiuk, Aleksander Syman i Andrij Deryzemla.
Wyniki:
"Uwzględniono tylko najlepszych dwudziestu zawodników"
Kobiety.
Do zawodów zakwalifikowało się 60 zawodniczek. Na starcie wycofały się Ann Kristin Flatland, Magda Rezlerowa i Sandrine Bailly, a biegu nie ukończyła Rosanna Crawford.
Wyniki:
"Uwzględniono tylko najlepszych dwadzieścia zawodniczek"
Klasyfikacja po zawodach.
"Uwzględniono tylko pierwszą dziesiątkę"

</doc>
<doc id="1925972" url="https://pl.wikipedia.org/wiki?curid=1925972" title="Operacja Północ">
Operacja Północ

Operacja Północ () – kryptonim operacji przeprowadzonej przez "Ministerstwo Bezpieczeństwa Państwowego ZSRR" ("MGB", późniejsze "KGB"), dotyczącej masowych deportacji na Syberię Świadków Jehowy oraz członków ich rodzin mieszkających na terenie ZSRR, która rozpoczęła się w nocy 1 kwietnia 1951 roku. Liczba deportowanych w trakcie tej operacji wyniosła 9793 osoby z sześciu republik radzieckich. Operacja miała przeciwdziałać liczebnemu wzrostowi Świadków Jehowy na terenie Związku Radzieckiego, a osoby zesłane miały nigdy nie powrócić z Syberii. Deportowani zostali zesłani do 54 łagrów na terenie Związku Radzieckiego.
Operacja Północ stała się najbardziej masową deportacją ludności cywilnej przez sowiecki reżim totalitarny z powodu prześladowań religijnych.
Tło.
Na terenach zajmowanych przez późniejszy ZSRR Świadkowie Jehowy rozpoczęli działalność na początku XX wieku. Do 1939 roku w Związku Radzieckim było niewielu Świadków Jehowy, przez co władze się nimi nie interesowały. Sytuacja zmieniła się od momentu aneksji państw nadbałtyckich, zachodniej Białorusi, zachodniej Ukrainy, Besarabii i północnej Bukowiny. Już w 1940 roku, za zachowanie neutralności, wywieziono członków wyznania z ZSRR w głąb Rosji do obozów pracy. Cztery lata później kolejne setki Świadków Jehowy zesłano do łagrów i więzień na terenie całej Rosji. W roku 1945 w głąb Rosji wywieziono również ukraińskich głosicieli, działających przedtem na wschodzie Polski. Ogółem w latach 1940–1945 wywieziono ponad 1000 Świadków Jehowy. Kolejna zsyłka ponad 4800 Świadków Jehowy z Mołdawskiej SRR miała miejsce 6 lipca 1949 roku. W latach 1947–1950 aresztowano 1048 Świadków Jehowy i ich sympatyków.
Ponieważ w wyniku wojny na terenie ZSRR znalazły się setki Świadków Jehowy mieszkających na ziemiach zajętych przez ZSRR, w 1946 roku zanotowano około 1600 głosicieli na terenie całego państwa. Pod koniec lat 40. liczba Świadków znacznie przekroczyła już 8000. Większość głosicieli zamieszkiwała głównie w Mołdawskiej SRR i Ukraińskiej SRR. W 1947 roku aresztowano 313 Świadków Jehowy, a trzech zostało zastrzelonych. Ponad 200 było torturowanych i zostało osadzonych w gułagach.
W sierpniu 1948 na terenie Estońskiej SRR aresztowano i uwięziono pięć osób kierujących działalnością wyznania na terenie tej republiki. W 1949 roku władze ZSRR ponownie odmówiły rejestracji tego wyznania bez podania listy wszystkich Świadków Jehowy mieszkających na terenie całego ZSRR. Świadkowie Jehowy narazili się sowieckiej władzy, głównie z powodu odmowy służby wojskowej i braku zaangażowania w proradziecką działalność polityczną. Ich wierzenia zostały wkrótce uznane za antyradzieckie, a Świadków zakwalifikowano jako potencjalne zagrożenie dla reżimu komunistycznego. W 1950 roku aresztowano 221 Świadków Jehowy.
W listopadzie 1950 roku Wiktor Abakumow przedstawił Stalinowi pomysł deportacji Świadków Jehowy. Stalin zaproponował czas deportacji na Syberię na marzec-kwiecień 1951 roku.
W dniu 19 lutego 1951 Abakumow wystosował tajne pismo do Stalina, omawiające szczegółowy plan deportacji Świadków Jehowy do obwodów tomskiego i irkuckiego, a Stalin ten plan zatwierdził. Deportowani mogli wziąć maksymalnie 150 kg bagaży, wszystko pozostałe, w tym nieruchomości, miało być skonfiskowane "w celu pokrycia zobowiązań deportowanych wobec państwa". Abakumow przedstawił planowaną liczbę deportowanych. Łączna planowana liczba deportowanych miała wynieść 8576 osób (3048 rodzin), w tym z:
W dniu 3 marca 1951 roku "Rada Ministrów ZSRR" wydała odpowiedni dekret (Nr 667 339ss), a następnie polecenie "Ministerstwu Bezpieczeństwa Państwowego" (nr 00193) z dnia 5 marca 1951. W dniu 24 marca tego samego roku "Rada Ministrów Mołdawskiej SRR" wydała dekret w sprawie konfiskaty i sprzedaży mienia deportowanych. Według oficjalnych wytycznych każdemu deportowanemu urzędnicy uczestniczący przy deportacji mieli dać dostatecznie dużo czasu na spakowanie swoich rzeczy osobistych, a wagony miały być „dobrze przystosowane do transportu ludzi”.
Zgodnie z przyjętym planem, we wszystkich sześciu republikach ZSRR deportacja miała nastąpić w jeden dzień – w niedzielę 1 kwietnia 1951 roku.
Przebieg Operacji Północ.
Jeszcze przed świtem 1 kwietnia 1951 roku uzbrojone grupy z psami wkroczyły do osad na terenie republik radzieckich Białorusi, Mołdawii, Estonii, Łotwie i Litwie, ale nie na Ukrainie.
Z nieznanych powodów operacja Północ na Ukrainie została odroczona o tydzień. Odbyła się nocą kolejnej niedzieli 8 kwietnia 1951 roku. Podobna akcja miała miejsce w setkach ukraińskich wiosek i kilku miastach. W archiwach nie odnaleziono jeszcze dokumentów wyjaśniających, dlaczego pierwotny plan został opóźniony na terenie Ukraińskiej SRR. Niektóre źródła wspominają o 31 marca, ponieważ grupy zadaniowe zostały zebrane wieczorem tego dnia, ale zaczęły atakować domy Świadków Jehowy dopiero po północy, już 1 kwietnia.
W Ukraińskiej SRR operacja Północ miała miejsce w 370 osadach. W 1949 roku Minister Bezpieczeństwa Państwowego Ukraińskiej SRR przesłał do Moskwy raport o liczbie 8149 zidentyfikowanych Świadków Jehowy. Ustalono, że Świadkowie Jehowy mieszkali w 10 rejonach obwodu lwowskiego, 24 rejonach obwodu stanisławowskiego, 19 rejonach obwodu tarnopolskiego, 17 rejonach obwodu drohobyckiego, 6 rejonach obwodu wołyńskiego, 8 rejonach obwodu rówieńskiego, 5 rejonach obwodu czerniowieckiego i w 11 obwodach Zakarpacia. Wiadomo, że akcja odbyła się w ośrodkach regionalnych, np. 10 rodzin zostało wysiedlonych z Tarnopola, a także ze Lwowa i miasta Iwano-Frankowsk.
W Mołdawskiej SRR operacja miała miejsce w 92 osadach.
W Estońskiej SRR w środku nocy obudzono 282 Świadków Jehowy w 19 miejscowościach, w tym 21 w Tallinie. Hiisi Lember wspominała wydarzenia z 1 kwietnia 1951 roku: „Ni z tego, ni z owego przyszli w środku nocy i powiedzieli: «Macie pół godziny na spakowanie swoich rzeczy!»”. W ciemnościach przetransportowano ją razem z sześcioletnią córeczką na dworzec. Skrzypiący pociąg toczył się od stacji do stacji i zabierał kolejnych Świadków. „Załadowano nas do bydlęcego wagonu. Dobrze, że zwierzęce odchody były zamarznięte, bo nie wiem, jak byśmy w nich stali. Upchano nas jak zwierzęta”.
W Łotewskiej SRR objęła 7 miejscowości, w tym Rygę, skąd deportowano 8 osób. Ponad połowa zesłanych z tej republiki, 26 osób, mieszkała w Windawie.
Nie ustalono jeszcze liczby miejscowości na terenie Litewskiej SRR i Białoruskiej SRR.
"Operacja Północ" rozpoczęła się o godzinie 4 nad ranem w nocy w niedzielę 1 kwietnia 1951, a trwała około miesiąca. Deportowani zostali sklasyfikowani jako "osadnicy specjalni". W środku nocy do domów Świadków Jehowy wpadało przeciętnie po 4 żołnierzy i 4 urzędników. Budzili mieszkańców i pokazywali im nakaz deportacji. Zaraz po wtargnięciu do domów Świadkowie Jehowy byli informowani o możliwości uniknięcia zsyłki, jeśli zgodzą się podpisać przygotowane oświadczenie, iż wyrzekają się swych przekonań religijnych, uważają je za błędne i są gotowi do dalszej współpracy z władzami. Jednak Świadkowie Jehowy na to nie przystawali. Dawano im zaledwie od pół godziny do 2 godzin na spakowanie, po czym transportowano ich do pociągów. Wykorzystywano do tego ciężarówki i wozy konne. Na przykład w Mołdawskiej SRR przydzielono 415 pojazdów. Ze względu na tajemnicę, ciężarówki zostały rzekomo przydzielone do prac rolniczych, a przedział oddziałów wojskowych rzekomo na budowę państwowych linii komunikacyjnych. W Ukraińskiej SRR do operacji przeznaczono 2640 pojazdów i wzięło w niej udział około 20 tysięcy żołnierzy. Transport konny, czyli furmanki, miał być stosowany, jeśli dojazd ze wsi do stacji nie przekraczał 15 kilometrów, jednak w czasie wiosennych roztopów drogi nie nadawały się do takiej jazdy. Po przybyciu na stacje kolejowe, zatrzymani widząc długie szeregi ciężarówek i wozów pełnych rzeczy, zdali sobie sprawę, że trwa masowa deportacja Świadków Jehowy. Ponieważ deportacja odbyła się w niedzielę, na stację kolejową przychodziło wiele osób, aby okazać im swoje poparcie. Gdy wagon był pełny, odbył się apel i drzwi zostały zamknięte. Śpiewy dochodzące z wagonów, poruszały tych, którzy pozostali.
Przed odjazdem pociągu miejscowi urzędnicy spisywali zdeponowane rzeczy osobiste. Często jednak uwzględniali tylko przedmioty małowartościowe, natomiast cenne po prostu „znikały”.
Do operacji na terenie Mołdawskiej SRR oddelegowano 177 funkcjonariuszy bezpieczeństwa państwowego z Moskwy, Kaługi, Kostromy, Rostowa, Jarosławia, Kurska, Gorkiego, Woroneża, Krasnodaru, Stawropola i ukraińskiej SRR. Ogółem w akcji wzięło udział 2698 osób, w tym 546 funkcjonariuszy MSP, 1127 żołnierzy MSP, 275 policjantów i 750 członków partii. W przeddzień operacji, w nocy, pod różnymi pretekstami, żołnierze byli przenoszeni we wcześniej ustalone miejsca.
Informowano, że w niektórych regionach brakowało oficerów, na przykład w Obwodzie Zakarpackim Ukraińskiej SRR. Według wywiadu mieszkało tam 929 rodzin Świadków Jehowy, ale tylko 590 funkcjonariuszy Ministerstwa Bezpieczeństwa Państwowego lub Ministerstwa Spraw Wewnętrznych było w stanie poprowadzić grupę operacyjną. Brakowało też szeregowych funkcjonariuszy policji, więc wymagało to przeniesienia w to miejsce całego pułku w liczbie 1858 osób.
W aktach archiwalnych, ani we wspomnieniach ocalałych nie ma wzmianki o oporze ze strony Świadków Jehowy, ani o konieczności użycia przeciwko nim siły fizycznej lub broni.
Domy, w których mieszkali wygnańcy, zamieniono na wiejskie szkoły, przedszkola i czytelnie. Meble, budynki pomocnicze, urządzenia, duże instrumenty, środki transportu, ogrody, winnice, bydło, zboża i uprawy techniczne – wszystko to podlegało bezwarunkowej konfiskacie i przekazaniu kołchozom. Zajęto Biblie i inne książki, które znajdowały się w posiadaniu deportowanych.
Do transportu deportowanych używano wagonów towarowych do przewozu bydła (6,4 m długości i 2,7 m szerokości, a ich powierzchnia wynosiła 17,5 m kwadratowych). Każdy wagon miał przewozić 40 osób w różnym wielu. Na niektóre załadowano od 25 do 50 osób.
Według danych z dokumentów utworzono 9 składów pociągów po 50 wagonów z Ukraińskiej SRR oraz 2 składy z Mołdawskiej SRR. Dla deportowanych z Litewskiej SRR, Łotewskiej SRR i Estońskiej SRR utworzono jeden skład, który nie był wystarczająco duży, a wagony były przepełnione. W oficjalnej korespondencji za braki wagonów odpowiadało Ministerstwo Transportu. Każdemu konwojowi towarzyszył konwój składający się z 36 żołnierzy i oficerów. Obecnie brak jest informacji o wygnaniu 153 rodzin Świadków Jehowy z Białoruskiej SRR.
Pociąg wiozący deportowanych z terenów nadbałtyckich ustawiono w Pskowie. Dołączyli do dwóch wagonów zestawionych oddzielnie z miast Valga i Võru oraz wagonów z terenów Łotewskiej SRR i Litewskiej SRR.
Deportowani przez dwa, trzy tygodnie, pod eskortą wojska, jechali stłoczeni w pociągach towarowych – w wagonach bydlęcych – zanim dostali się na Syberię; ponad 5000 km od swoich domów. Nikt z deportowanych nie wiedział, gdzie zostanie wywieziony. W czasie podróży deportowani modlili się, śpiewali pieśni Królestwa i organizowali wzajemną pomoc, m.in. w posiłkach i opiece medycznej. Niektórzy wywieszali na wagonach napisy lokalizujące ich dotychczasowy rejon zamieszkania, np.: "Jesteśmy Świadkami Jehowy z Wołynia" lub "Jesteśmy Świadkami Jehowy spod Lwowa". W czasie postojów na stacjach można było zobaczyć wiele tak oznakowanych przez nich składów pociągów, dzięki czemu zesłańcy orientowali się, że deportacją objęto ich współwyznawców z wielu terenów ZSRR. Świadkowie Jehowy wzmocnili się modlitwami i pieśniami. Nie było widać płaczu. Dowódcy konwojów wielokrotnie próbowali powstrzymać ich śpiew. Często, śpiew zaczynał się w jednym wagonie, a potem do niego włączał się cały pociąg. Żołnierze przeklinali, walili kolbami karabinów w boki wagonów, ale nie można było powstrzymać śpiewu. Wśród wygnańców panował duch wzajemnego wsparcia i pomocy.
Według ich późniejszych relacji, po dotarciu na miejsce zsyłki niektórych z nich wysadzono z pociągu w środku lasu. Dawano im siekiery, żeby zbudowali sobie schronienia i samodzielnie stworzyli warunki egzystencji. Kilka pierwszych zim przeżyli w ziemiankach krytych darnią. Mieszkając w lesie, często musieli jeść pokrzywy i korę drzew. Wielu zmarło z powodu głodu i różnych chorób.
Deportowani od 16 roku życia byli zobowiązani do pracy. Jednak nawet dzieci w wieku powyżej 12 lat były rekrutowane do pracy. W czasie ciężkiej pracy pocieszali się biblijną nadzieją na wyzwolenie. Deportowani mogli swobodnie poruszać się w promieniu czterech kilometrów. Podróże do sąsiednich wiosek lub ośrodków regionalnych wymagały uzasadnionego powodu i specjalnego pozwolenia z biura komendanta. Większość jednak osadzono w łagrach.
Pociągi były rozładowywane na stacjach Asino, Mieżeninowka, 34. Razjezd, Bogaszewo, Tomsk i Tugan w obwodzie tomskim; na stacjach Aczyńsk, Reszoty i Abakan na terytorium Kraju Krasnojarskiego; w Zimie, Tułun, Zalari, Tajszet i innych w obwodzie irkuckim. Według dokumentów archiwalnych z 13 i 14 kwietnia 1951 roku zesłańcy z Mołdawskiej SRR zostali wysadzeni na stacjach Bogaszewo (193 osoby), Tugan (175 osób) i Asino (2251 osób) w obwodzie tomskim.
Deportowani z terenów nadbałtyckich zostali wysadzeni w obwodzie tomskim: 270 osób z Estońskiej SRR i 53 osoby z Łotewskiej SRR wysiadło na stacji 34. Razjezd, a 151 osób z Litewskiej SRR na stacji Mieżeninowka. Na trasie nie było ucieczek ani prób ucieczki.
Plany polegały na rozładowaniu deportowanych z Ukraińskiej SRR na stacjach Abakan i Reszoty na terytorium Kraju Krasnojarskiego, Tomsk i Asino w obwodzie tomskim, Zima, Tułun, Zalari, Angara i Tajszet w celu przekazania ich do obwodu brackiego i irkuckiego.
Z "Mołdawskiej SRR" 1 kwietnia 1951 roku deportowano 2617 osób (723 rodziny) do odległego o około 4500 km Tomska na zachodzie Syberii. Z zachodniej Ukrainy wywieziono na Syberię ponad 6300 osób, m.in. na Olchon, największą wyspę na jeziorze Bajkał. Z "Estońskiej SRR" grupę 270 osób przewieziono do znanego zespołu łagrów w Workucie w republice Komi. Z "Łotewskiej SRR", "Białoruskiej SRR" i "Litewskiej SRR" kierowano w okolice Tomska.
W sumie z terenu całego ZSRR deportowano 9793 osoby. Przewieziono ich na Syberię w specjalnych pociągach towarowych. Mężczyzn i kobiety osadzono w osobnych łagrach. Na przykład w latach 1959–1966 ponad 450 z 600 więźniów Obozu Pracy nr 1 w Mordowii było Świadkami Jehowy. Obóz nr 10 we wsi Udarny (obecnie PKU IK-10 Federalnej Służby Więziennej Rosji w Republice Mordowii) miał bardziej surowe warunki i przebywało w nim co najmniej 100 Świadków Jehowy.
W roku 1951 władze planowały również deportację Świadków Jehowy z ukraińskiego "Obwodu Zakarpackiego". Sprowadzono nawet puste pociągi towarowe, jednak z nieznanych powodów zamiaru tego zaniechano. 254 rodziny uniknęły deportacji. Z jakiegoś powodu, po deportacji z samego obwodu stanisławowskiego, władze obliczyły później, że pozostało tam jeszcze około 450 Świadków Jehowy. W 1951 roku w specjalnych osiedlach przebywało już 10 387 Świadków Jehowy.
Zsyłano wszystkich, których zastano w domu, bez względu na podeszły wiek czy zły stan zdrowia, w tym również kobiety w zaawansowanej ciąży. Osób, których nie zastano w domu, nie próbowano już odszukać, a jeśli usiłowały one połączyć się z wywiezionymi rodzinami, nie odpowiadano na ich prośby, ani nie informowano o miejscu pobytu krewnych. Zesłanie miało być dożywotnie, stąd zakładano, że Świadkowie Jehowy już nigdy nie opuszczą miejsca zsyłki.
W rezultacie tej akcji Świadkowie Jehowy pojawili się w miejscach, gdzie wcześniej nikt o nich nie słyszał. Na Syberii zorganizowano małe zbory i rozpoczęto ostrożną działalność kaznodziejską. Po pewnym czasie pomimo sprzeciwu i działań prewencyjnych KGB, Świadkami Jehowy zaczęli zostawać miejscowi mieszkańcy.
W roku 1961 Walter Kolarz w książce Religion in the Soviet Union pisał o operacji Północ: „To nie był koniec „Świadków” w Rosji, ale dopiero początek nowego rozdziału w ich działalności. Próbowali nawet szerzyć swoją wiarę, zatrzymując się na stacjach w drodze na wygnanie (...). Deportując ich rząd radziecki nie mógł zrobić nic lepszego dla szerzenia ich wiary. Z odizolowanych wiosek [w zachodnich republikach radzieckich] „Świadkowie” zostali przeniesieni na szerszy świat, nawet jeśli był to tylko straszny świat obozów koncentracyjnych i niewolniczej pracy”.
Kazachski religioznawca Artur Artemjew, zauważył, że żadne sowieckie metody – choćby najbardziej brutalne – nie doprowadziły do zniszczenia wspólnoty religijnej Świadków Jehowy ani nawet nie osłabiły ich gorliwości. Walerij Borszczow, obrońca praw człowieka z Moskiewskiej Grupy Helsińskiej: „Prześladowania jedynie wzmacniają Świadków Jehowy. Władze powinny to zrozumieć”.
Łączna liczba deportowanych wzrosła z planowanych 8576 do 9793 osób, w tym z:
Petycja do władz.
W roku 1956 prawie 500 000 uczestników 199 kongresów z całego świata wysłało do ówczesnych władz ZSRR petycję o wolność religijną dla współwyznawców, przetrzymywanych w przeszło 50 obozach pracy. Zawierała ona m.in. stwierdzenie, że "Świadkowie Jehowy są przetrzymywani w przeszło 50 obozach w europejskiej części Rosji, na Syberii, na wybrzeżu Oceanu Arktycznego, a nawet na arktycznym archipelagu Nowa Ziemia (...) W Ameryce i w innych krajach zachodnich Świadków Jehowy nazywa się komunistami, a w krajach komunistycznych imperialistami (...) Rządy komunistyczne oskarżają ich, że są 'imperialistycznymi szpiegami’, i skazują nawet na 20 lat więzienia. Ale oni nigdy nie angażowali się w żadną działalność wywrotową". Oprócz domagania się przywrócenia im wolności, petycja zawierała również wezwanie do "przyznania prawa do otrzymywania i wydawania czasopisma Strażnica – w języku rosyjskim i ukraińskim, a w razie potrzeby także w innych językach – jak również pozostałych publikacji biblijnych, których Świadkowie Jehowy używają na całym świecie". Petycja ta nie przyniosła jednak żadnej ulgi ze strony władz dla większości zesłańców. Jednak uwięzionych w zakładach karnych estońskich Świadków Jehowy zwalniano na podstawie amnestii oraz pozwalano im powrócić do domu.
Rok później około 40% wszystkich głosicieli w ZSRR stanowiły osoby, które zaznajomiły się z religią Świadków w więzieniach i obozach pracy.
W roku 1958 Świadkowie Jehowy przebywający w łagrach na Syberii konspiracyjnie nagrali pieśni i pozdrowienia, które potem zostały przemycone przez małżeństwo Świadków Jehowy z Polski, przebywające na wakacjach w Rosji. Informacja o nagraniu i planie wywiezienia go w wyniku działań konfidentów dotarła do służby bezpieczeństwa. Mimo kilkukrotnej rewizji i długiego przesłuchania osób wywożących nagranie przez służbę bezpieczeństwa, dotarło ono do Nowego Jorku i zostało odtworzone na tamtejszym kongresie międzynarodowym pod hasłem „Wola Boża” w trakcie przemówienia Alfreda Rütimanna „Za żelazną kurtyną”.
W roku 1959 setki głosicieli trafiło do specjalnego obozu pracy w Mordwie, w którym przetrzymywano około 600 więźniów. W pewnym okresie przebywało w tym obozie około 450 Świadków Jehowy równocześnie.
Amnestia.
Niespodziewane odsunięcie od władzy Nikity Chruszczowa w 1964 roku zapoczątkowało proces ograniczania represji wobec Świadków Jehowy. W dniu 30 września 1965 roku, dekretem nr 4020-U1, "Prezydium Rady Ministrów ZSRR" anulowało "specjalne rozwiązania" ograniczenia dla deportowanych członków wyznania oraz ich rodzin. Jednakże dekret ten, podpisany przez Anastasa Mikojana, stwierdzał, że nie będzie odszkodowania za skonfiskowane mienie, a sam powrót do poprzedniego miejsca zamieszkania będzie podlegał zatwierdzeniu przez administrację lokalną.
Choć wydano ten dekret, Świadkowie Jehowy nadal byli przedmiotem prawnego prześladowania ze względu na przekonania religijne, klasyfikowane jako antysowieckie.
Świadkowie Jehowy zostali zalegalizowani w ZSRR w 1991 roku, a po jego rozpadzie również w większości byłych republik radzieckich. Osoby, które zostały deportowane oraz otrzymały wyroki skazujące, zostały zrehabilitowane jako ofiary sowieckich represji politycznych. Prezydent Federacji Rosyjskiej Borys Jelcyn zatwierdził dekret z dnia 3 marca 1996, w sprawie rehabilitacji kapłanów i wiernych, którzy stali się ofiarami nieuzasadnionych represji ("О мерах по реабилитации священнослужителей и верующих, ставших жертвами необоснованных репрессий").
W rezultacie po 1965 roku Świadkowie Jehowy zaczęli masowo opuszczać Syberię. Wkrótce większość z nich osiedliła się w różnych miejscach na terenie ZSRR, gdyż nie zezwolono im na powrót w rodzinne strony. Decyzja władz przyczyniła się do rozpoczęcia działalności kaznodziejskiej na nowych terenach, m.in. w regionie Krasnodaru i Stawropola, Zakaukazia i Azji Środkowej. Za ich przykładem poszli Syberyjczycy, którzy zostali Świadkami Jehowy. Jednocześnie wielu Świadków Jehowy deportowanych na Syberię zdecydowało się tam pozostać.
Film o "Operacji Północ".
W kwietniu 2001 roku, w Moskwie, miała miejsce premiera filmu dokumentalnego "Wierni w obliczu prób – Świadkowie Jehowy w Związku Radzieckim" z okazji 50. rocznicy ukazanych w nim wydarzeń. W tym samym roku film został zaprezentowany również przez rosyjskie stacje telewizyjne m.in. w Sankt Petersburgu, Omsku oraz na Ukrainie w Winnicy, Kerczu, Melitopolu i we Lwowie. Film ten jest dostępny w 32 językach. W 2003 roku na festiwalu filmowym "Telly Award" zdobył brąz w kategorii – Historia/Biografia.
Wystawy i konferencje poświęcone "Operacji Północ".
Na okolicznościowym znaczku wydanym 14 czerwca 2007 roku przez Pocztę Estońską, widnieje data 1 kwietnia 1951 roku. Umieszczona na nim liczba 382 nawiązuje do deportowanych w tym dniu Świadków Jehowy z Estonii, ich dzieci, a nawet niektórych bliskich i sąsiadów niebędących ich współwyznawcami.
26 kwietnia 2012 roku w Warszawie odbyła się międzynarodowa konferencja naukowa "Narracja i pamięć. Konstrukcje i destrukcje tożsamości", na której wygłoszono temat "Świadkowie Jehowy na Syberii – ustne narracje wspomnieniowe zesłanych za wiarę". W programie Międzynarodowej Konferencji „Kresowe dziedzictwo – narody, wyznania, kultura”, która odbyła się 8 listopada 2012 roku w Przemyślu przedstawiono wykład "„W tych czasach była i wolność i prześladowanie”. Kulturowe narracje Świadków Jehowy z Kresów".
24 października 2016 roku w Bibliotece Regionalnej w Irkucku odbyła się konferencja „Teoria i praktyka realizacji etniczno–wyznaniowych stosunków w regionie Irkucka”, opisująca historię Świadków Jehowy w regionie Bajkału, którzy zostali tam przesiedleni w rezultacie "Operacji Północ". 25 października 2017 roku na ogólnopolskiej konferencji naukowej "Pamięć Kresów. Kresy w pamięci" organizowanej przez Instytut Pamięci Narodowej w Gliwicach, w wykładzie "„Mieliśmy wszystko (...), wszystko, co było potrzebne”. Kresy w pamięci Świadków Jehowy deportowanych na Syberię" przedstawiono historię "Operacji Północ".
1 kwietnia 2021 roku religioznawcy i działacze na rzecz praw człowieka w centrum prasowym Rosbalt w Moskwie zorganizowali konferencję prasową „70. rocznica operacji Północ. Lekcje represji”. Tego samego dnia podobna konferencja odbyła się w Kiszyniowie w Mołdawii. Została zorganizowana przez Instytut Historii Mołdawskiej Akademii Nauk, Uniwersytet im. Alecu Russa w Bielcach i Uniwersytet im. Bogdana Petriceicu Hasdeu w Kagule. 6 kwietnia 2021 roku Stowarzyszenie Memoriał zorganizowało w Sankt Petersburgu konferencję pt. „70. rocznica operacji Północ”, która była również transmitowana online. 8 i 9 kwietnia 2021 roku w Kijowie odbyła się seria konferencji online pt. „Operacja Północ 70 lat później: ważne wnioski płynące z represji wobec wiary”. W pierwszy dzień konferencji udział wzięło czternastu uczonych z sześciu krajów (w tym dr Tomasz Bugaj z Instytutu Nauk o Kulturze Wydziału Humanistycznego Uniwersytetu Śląskiego). Uczeni zwrócili uwagę na podobieństwo między przyczynami Operacji Północ a współczesnym prześladowaniem Świadków Jehowy w Rosji. 8 kwietnia 2021 roku w języku rosyjskim, angielskim i ukraińskim uruchomiono stronę internetową 1951deport.org, na której umieszczono dokumenty, publikacje, filmy i relacje dotyczące operacji Północ. Projekt ten zawiera też możliwość wirtualnego zwiedzenia wystawy „70 lat Operacji Północ” w 3D.

</doc>
<doc id="1925975" url="https://pl.wikipedia.org/wiki?curid=1925975" title="NDR">
NDR



</doc>
<doc id="1925976" url="https://pl.wikipedia.org/wiki?curid=1925976" title="Pruszków (gmina w guberni warszawskiej)">
Pruszków (gmina w guberni warszawskiej)

Pruszków (od 1916 "miasto Pruszków" i "Skorosze") – dawna gmina wiejska istniejąca na przełomie XIX i XX wieku w guberni warszawskiej. Siedzibą władz gminy była wieś Pruszków.
Za Królestwa Polskiego gmina Pruszków należała do powiatu warszawskiego w guberni warszawskiej. 
8 kwietnia 1916 generał-gubernator Hans Hartwig von Beseler wydał rozporządzenie włączające do Warszawy (od 1 kwietnia 1916) z gminy Pruszków: folwark i wieś Rakowiec (z pogranicznymi gruntami wojskowo-fiskalnymi), kolonie Janków i Wyględów oraz posiadłość ziemską nr 1 Leona Wilmana (ze wsi Szczęśliwice). 
Gmina Pruszków przestała funkcjonować z dniem 10 grudnia 1916 w związku z nadaniem osadzie fabrycznej Pruszków praw miejskich (wyodrębnieniem jako gmina miejska) i dołączeniem do niej wsi Wyględówek, Tworki, Józefów, Żbików, Żbikówek i Pohulanka, oraz przekształceniem pozostałego obszaru dotychczasowej jednostki w gminę Skorosze.

</doc>
<doc id="1925978" url="https://pl.wikipedia.org/wiki?curid=1925978" title="Chile na Zimowych Igrzyskach Paraolimpijskich 2010">
Chile na Zimowych Igrzyskach Paraolimpijskich 2010

Reprezentacja Chile na Zimowe Igrzyska Paraolimpijskie 2010 liczyła 2 zawodników, obaj startowali w narciarstwie alpejskim.

</doc>
<doc id="1925979" url="https://pl.wikipedia.org/wiki?curid=1925979" title="BR">
BR

BR, Br lub br może oznaczać:

</doc>
<doc id="1925982" url="https://pl.wikipedia.org/wiki?curid=1925982" title="Halowe Mistrzostwa Świata w Lekkoatletyce 2010 – skok wzwyż mężczyzn">
Halowe Mistrzostwa Świata w Lekkoatletyce 2010 – skok wzwyż mężczyzn

Skok wzwyż mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 2,28. Eliminacje odbyły się 12 marca, a finał zaplanowano na niedzielę 14 marca.
Rezultaty.
Eliminacje.
Do zawodów przystąpiło 19 zawodników z 14 krajów. Aby uzyskać awans do finału trzeba było pokonać poprzeczkę zawieszoną na wysokości 2,31 (Q) lub znaleźć się w gronie ośmiu zawodników z najlepszymi rezultatami (q).

</doc>
<doc id="1925986" url="https://pl.wikipedia.org/wiki?curid=1925986" title="Ernest Ziaja">
Ernest Ziaja

Ernest Ziaja (ur. 11 kwietnia 1919 w Siemianowicach Śląskich, zm. 29 sierpnia 1997 tamże) – polski hokeista na lodzie, olimpijczyk z Zimowych Igrzysk Olimpijskich w Sankt Moritz w 1948. Zawodnik HKS Siemianowiczanki. Stryj wielokrotnego reprezentanta Polski w hokeju na trawie Witolda Ziai.

</doc>
<doc id="1925987" url="https://pl.wikipedia.org/wiki?curid=1925987" title="WDR">
WDR



</doc>
<doc id="1925990" url="https://pl.wikipedia.org/wiki?curid=1925990" title="Andora na Zimowych Igrzyskach Paraolimpijskich 2010">
Andora na Zimowych Igrzyskach Paraolimpijskich 2010

Reprezentacja Andory na Zimowe Igrzyska Paraolimpijskie 2010 liczyła 2 reprezentantów, oboje startowali w narciarstwie alpejskim.

</doc>
<doc id="1925993" url="https://pl.wikipedia.org/wiki?curid=1925993" title="Kyryło Kowalczuk">
Kyryło Kowalczuk

Kyryło Serhijowycz Kowalczuk, ukr. Кирило Сергійович Ковальчук (ur. 6 marca 1985 w Bielajewce, w obwodzie odeskim, Ukraińska SRR) – ukraiński piłkarz, grający na pozycji pomocnika. Posiadał obywatelstwo mołdawskie. Brat Sergheia Covalciuka.
Kariera piłkarska.
Kariera klubowa.
Wychowanek klubu Dnipro Dniepropetrowsk, w drugiej drużynie której rozpoczął karierę piłkarską. Od 2006 bronił barw klubu Zimbru Kiszyniów. Na początku 2008 został wypożyczony do Tawrii Symferopol. W 2009 podpisał kontrakt z rosyjskim Tom Tomsk. 9 sierpnia 2011 został wypożyczony do Czornomorca Odessa. 8 lutego 2012 podpisał 3,5-letni kontrakt z Czornomorcem Odessa. Na początku stycznia 2015 opuścił odeski klub, a 29 stycznia 2015 podpisał kontrakt z Metalistem Charków. 22 stycznia 2016 przeszedł do tureckiego Karşıyaka SK. 17 czerwca 2016 powrócił do Tomi Tomsk. 21 lutego 2017 przeniósł się do kazachskiego Ordabasy Szymkent.
Kariera reprezentacyjna.
3 września 2014 debiutował w narodowej reprezentacji Ukrainy w wygranym 1:0 meczu z Mołdawią.

</doc>
<doc id="1925995" url="https://pl.wikipedia.org/wiki?curid=1925995" title="Sagarmatha (film)">
Sagarmatha (film)

Sagarmatha – czechosłowacko - nepalski film fabularny z 1988 roku w reżyserii Jána Piroha.

</doc>
<doc id="1926003" url="https://pl.wikipedia.org/wiki?curid=1926003" title="Czyste (gmina)">
Czyste (gmina)

Czyste – dawna gmina wiejska istniejąca na przełomie XIX i XX wieku w guberni warszawskiej. Siedzibą władz gminy było Czyste (obecnie część Warszawy).
Opis.
Za Królestwa Polskiego gmina Czyste należała do powiatu warszawskiego w guberni warszawskiej.
29 lipca 1910 wieś Ochota otrzymała status osady miejskiej.
8 kwietnia 1916 generał-gubernator Hans Hartwig von Beseler wydał rozporządzenie włączające 1 kwietnia 1916 gminę Czyste do Warszawy (od, oprócz posiadłości sukcesorów Ulricha (obszar 10 morgów i 8 prętów), które przyłączono do wsi Górce w gminie Młociny w tymże powiecie.
W wykazie gmin z 1921 roku jednostka o nazwie Czyste już nie występuje.

</doc>
<doc id="1926004" url="https://pl.wikipedia.org/wiki?curid=1926004" title="Parafia św. Barbary w Warszawie">
Parafia św. Barbary w Warszawie

Parafia św. Barbary – parafia rzymskokatolicka w dzielnicy Śródmieście w Warszawie. Obsługiwana przez księży archidiecezjalnych.
Opis.
Parafia została erygowana w 1866 roku; została wydzielona z parafii Świętego Krzyża. Pierwotnie kościołem parafialnym była kaplica cmentarna św. Barbary. W latach 1883–1885 wybudowano nowy, znacznie większy kościół parafialny pod wezwaniem św. Apostołów Piotra i Pawła, który został zniszczony przez wojska niemieckie po zakończeniu powstania warszawskiego. W latach 1946–1979 kościół został odbudowany według nowego projektu.
Proboszczami parafii byli sufragani warszawscy Władysław Szcześniak i Antoni Szlagowski.

</doc>
<doc id="1926009" url="https://pl.wikipedia.org/wiki?curid=1926009" title="Artur von Suttner">
Artur von Suttner



</doc>
<doc id="1926010" url="https://pl.wikipedia.org/wiki?curid=1926010" title="Powązki (gmina)">
Powązki (gmina)

Powązki – dawna gmina wiejska istniejąca na przełomie XIX i XX wieku w guberni warszawskiej. Siedzibą władz gminy były Powązki (obecnie część Warszawy).
Za Królestwa Polskiego gmina Powązki należała do powiatu warszawskiego w guberni warszawskiej.
Brak informacji o dacie zniesienia gminy Powązki, ale nastąpiło do między 1897 a 1904 przez włączenie do gminy Młociny.
W 1916 roku Powązki, wówczas jako część gminy Młociny, włączono do Warszawy. W wykazie gmin z 1921 roku jednostka o nazwie Powązki już nie występuje.

</doc>
<doc id="1926011" url="https://pl.wikipedia.org/wiki?curid=1926011" title="Parafia Wszystkich Świętych w Warszawie">
Parafia Wszystkich Świętych w Warszawie

Parafia Wszystkich Świętych w Warszawie – parafia rzymskokatolicka w Warszawie w dekanacie śródmiejskim. Posługa duszpasterska sprawowana jest przez kapłanów archidiecezji warszawskiej.
Parafia została erygowana w 1866. Kościół parafialny wybudowany w XIX wieku, został odbudowany po zniszczeniach wojennych.
W latach 1915–1945 proboszczem parafii był Marceli Godlewski.
Administratorem parafii był między innymi ks. Tadeusz Karolak.

</doc>
<doc id="1926012" url="https://pl.wikipedia.org/wiki?curid=1926012" title="Argentyna na Zimowych Igrzyskach Paraolimpijskich 2010">
Argentyna na Zimowych Igrzyskach Paraolimpijskich 2010

Reprezentacja Argentyny na Zimowe Igrzyska Paraolimpijskie 2010 liczyła 2 zawodników, obaj startowali w narciarstwie alpejskim.

</doc>
<doc id="1926013" url="https://pl.wikipedia.org/wiki?curid=1926013" title="Geografia Malezji">
Geografia Malezji

Geografia Malezji – dziedzina nauki zajmująca się badaniem Malezji pod względem geograficznym.
Malezja leży w Azji Południowo-Wschodniej, obejmuje część kontynentalną na Półwyspie Malajskim i część wyspiarską na Borneo. Ponad 50% powierzchni kraju zajmują wiecznie zielone lasy tropikalne. Malezja zaliczana jest do krajów rozwijających się o wysokim tempie rozwoju gospodarczego.
Położenie i powierzchnia.
Malezja leży w Azji Południowo-Wschodniej, na północ od równika, obejmuje część kontynentalną na Półwyspie Malajskim (Malezja Zachodnia) i część wyspiarską – północną część Borneo (Malezja Wschodnia).
Od północy, na Półwyspie Malajskim, graniczy z Tajlandią (granica ma długość 595 km), a na Borneo na południu z Indonezją (1881 km) a na północy z enklawą Brunei (266 km). Przy południowym krańcu Półwyspu Malajskiego leży na wyspie Singapur, z którym Malezja Zachodnia połączona jest groblą komunikacyjną Johor-Singapur i mostem. Pomiędzy Malezją Wschodnią obejmującą dwa największe stany Sarawak i Sabah a Malezją Zachodnią rozciąga się Morze Południowochińskie.
Powierzchnia kraju wynosi 329 847 km² (328 657 km² zajmuje ląd a 1190 km² wody). Długość linii brzegowej to 4675 km.
Budowa geologiczna i rzeźba terenu.
Ponad połowę powierzchni kraju stanowią tereny górskie i wyżynne.
Malezja Zachodnia.
W Malezji Zachodniej na Półwyspie Malajskim ciągną się południkowo zerodowane i silnie rozczłonkowane pasma górskie. Największym z nich jest Główny Grzbiet – Banjaran Titiwangsa, biegnący na długości 480 km, którego najwyższy szczyt Gunung Korbu wznosi się na 2183 m n.p.m. Za nim ciągną się pasma Keledang, Banjaran Bintang, Benom i Tahan, gdzie znajduje się najwyższy szczyt Półwyspu Malajskiego Gunung Tahan (2190 m n.p.m.). Pasma te zbudowane są z granitów, kwarcytów, łupków i wapieni. Występują tu liczne zjawiska krasowe. Ponad połowa malezyjskiej części półwyspu wznosi się na ponad 150 m n.p.m.
Wzdłuż wybrzeży Malezji Zachodniej ciągną się rozległe, zabagnione niziny; na zachodzie niziny biegną pasem o szerokości 15–80 km, na wschodzie dużo węższym. Równoległe do linii brzegowej wschodniego wybrzeża ciągną się piaszczyste wały o długości ok. 20 km.
U wybrzeży leżą niewielkie wyspy, m.in. Penang i Pulau Tioman.
Malezja Wschodnia.
W Malezji Wschodniej dominują liczne, silnie rozczłonkowane pasma górskie z najwyższym masywem – Górami Crockera, gdzie znajduje się najwyższy szczyt kraju – Gunung Kinabalu (4101 m n.p.m.). Góry Crockera zostały wypiętrzone podczas orogenezy alpejskiej i zbudowane są przede wszystkim z piaskowców i wapieni. Obszar Gunung Kinabalu podlega ochronie – powstał tu Park Narodowy Kinabalu, który w 2000 roku został wpisany na listę światowego dziedzictwa UNESCO.
Wzdłuż wybrzeży Borneo ciągnie się pas nadmorskich nizin, gdzie tak jak w przypadku Malezji Zachodniej tak i tu w wielu miejscach niziny są silnie zabagnione. W stanie Sarawak niziny biegną pasem o szerokości 30–60 km, a w stanie Sabah – 15–30 km.
U wybrzeży leżą niewielkie wyspy, m.in. Pulau Banggi i Pulau Labuan.
Klimat.
Cały obszar Malezji leży w pasie klimatu równikowego, gdzie cyrkulacja monsunowa ma istotny wpływ na pogodę. Stałym elementem jest bardzo wysoka względna wilgotność powietrza – 80–95%, wysokie temperatury powietrza i obfite opady.
Średnia temperatura miesięczna to 26–28 °C. W Malezji Zachodniej średnia temperatura roczna wynosi 27 °C na nizinach. Na wybrzeżu Malezji Wschodniej temperatury wahają się do 23 °C do 32 °C.
Średnia roczna suma opadów wynosi 2000–3000 mm, przy czym na zachodnich stokach gór do ok. 4000 mm. W Malezji Zachodniej średnia roczna suma opadów to ok. 2540 mm, a największe opady ok. 5000 mm odnotowywane są na Maxwell’s Hill. Średnia roczna suma opadów w stanie Sabah to 2030–3560 mm, natomiast w stanie Sarawak opady wynoszą 3050 mm. Szczególnie silne opady występują od listopada do marca kiedy wieje monsun północno-wschodni, który przynosi intensywne burze.
Wody.
Z racji obfitych opadów deszczu sieć rzeczna w Malezji jest gęsta i zasobna w wodę. Główne rzeki kraju to: na Półwyspie Malajskim – Sungai Pahang (434 km długości), uchodząca do Morza Południowochińskiego i Sungai Perak uchodząca do cieśniny Malakka, a na Borneo – Batang Rajang (563 km).
Wody rzek zasilane są przez obfite opady, które często powodują powodzie, szczególnie na terenach przekształconych przez górnictwo i rolnictwo.
Gleby.
W Malezji występują głównie gleby tropikalne, cechujące się niską ilością składników odżywczych i małą zawartością próchnicy – czerwonoziemy i lateryty. Wzdłuż wybrzeży występują gleby aluwialne i torfowe.
Flora i fauna.
Flora Malezji wyróżnia się szczególnie bogatą bioróżnorodnością. Występuje tu kilka tysięcy gatunków roślin – na jednym akrze lasu odnotowano 100 różnych gatunków drzew. Świat zwierząt jest też bardzo zróżnicowany.
Flora.
Wiecznie zielone lasy tropikalne zajmują ponad 50% powierzchni kraju – dwie piąte obszaru Malezji Zachodniej i dwie trzecie Malezji Wschodniej. Wyższe partie porasta las mglisty. W lasach występuje ok. 3 tys. gatunków drzew. Głównym ich zagrożeniem jest masowy wyrąb, głównie pod tereny uprawne – jeszcze pod koniec lat 60. XX w. lasy zajmowały prawie 70% powierzchni kraju. Na terenach nadbrzeżnych pospolitym typem lasów są namorzyny.
W lasach Malezji rośnie m.in. bukietnica Arnolda, która posiada największy kwiat w świecie roślin, oraz wiele gatunków mięsożernych dzbaneczników ("Nepenthes").
Fauna.
Świat zwierząt jest typowy dla Regionu Sundajskiego. Do dużych ssaków żyjących w Malezji należą: słonie, nosorożce, tapiry, tygrysy i gaury. Do naczelnych należą gibony, a także orangutany. W Malezji znajduje się największe skupisko orangutanów, żyjącym w rezerwacie Sepilok. Liczne są także gatunki gadów, gdzie oprócz krokdyli i węży, w tym jadowitych, żyją jaszczurki. Ze względu na klimat liczne są owady, zwłaszcza moskity i jadowite gatunki pająków.
Na plażach wschodniego wybrzeża gniazdują żółwie jadalne i żółwie skórzaste.
Ochrona środowiska.
Wiele terenów objętych jest ochroną w parkach narodowych – do największych parków zaliczają się: Park Narodowy Kinabalu, Park Narodowy Nar Niach i Taman Negara. Na terenie Malezji znajduje się również największy na świecie rezerwat orangutanòw – Sepilok w Malezji Wschodniej.
Demografia.
Liczba ludności Malezji szacowana jest w 2021 roku na 33 519 406 milionów. Ludność jest wielce zróżnicowana pod względem etnicznym, kulturowym, językowym i religijnym. Większość Malezyjczyków mieszka na Półwyspie Malajskim.
62,5% populacji to rdzenni mieszkańcy – Bumiputera, 20,6% to Chińczycy, 6,2% – hindusi, 0.9% jest innego pochodzenia etnicznego (dane szacunkowe na 2019 rok).
Językiem urzędowym jest język malezyjski, ponadto w powszechnym użyciu są języki: chiński, tamilski, telugu, malajalam, pendżabski i tajski. Na terenie Malezji używane są w sumie 134 języki, w tym 112 języków rdzennej ludności – najbardziej rozpowszechnione to język iban i kadazan.
61,3% wyznaje islam, który jest religią oficjalną, 19,8% buddyzm, 9,2% chrześcijaństwo, 6,3% hinduizm, 1,3% konfucjanizm, taioizm lub inną tradycyjną religię Chin, innego wyznania jest 0,4%, 0,8% nie deklaruje wyznania a 1% go nie precyzuje (dane szacunkowe na 2010 rok).
Gospodarka.
Malezja zaliczana jest do krajów rozwijających się, o wysokim tempie rozwoju gospodarczego. Jeszcze w latach 60. XX w. gospodarka Malezji opierała się na eksporcie surowców – przede wszystkim kauczuku i cyny, które stanowiły 85% eksportu. W Malezji występują największe na świecie złoża rud cyny – ok. 20% zasobów światowych, obfite złoża ropy naftowej oraz gazu ziemnego na Morzu Południowochińskim .
W latach 70. i 80. XX w. nastąpił szybki rozwój przemysłu przetwórczego nastawionego na eksport, głównie dzięki kapitałowi zagranicznemu i taniej sile roboczej. Malezja pozostaje jednym z największych producentów kauczuku, oleju palmowego, ropy naftowej i gazu, oraz drewna. Jednocześnie rozwinęła przemysł elektroniczny, chemiczny i tekstylny. Rozwijany jest też sektor usług, m.in. finansowych.

</doc>
<doc id="1926014" url="https://pl.wikipedia.org/wiki?curid=1926014" title="Salix amygdalina">
Salix amygdalina



</doc>
<doc id="1926015" url="https://pl.wikipedia.org/wiki?curid=1926015" title="Parafia Najświętszego Zbawiciela w Warszawie">
Parafia Najświętszego Zbawiciela w Warszawie

Parafia Najświętszego Zbawiciela w Warszawie – parafia rzymskokatolicka w Warszawie (dekanat śródmiejski). Obsługiwana przez księży archidiecezjalnych.
Parafia została erygowana w 1911. Kościół wybudowany na początku XX wieku, odbudowany po zniszczeniach wojennych. Od 2006 siedziba Sanktuarium Matki Bożej – Matki Zbawiciela.
W parafii działa Duszpasterstwo Akademickie „Sandał”, wspólnoty katolickie oraz poradnia rodzinna.

</doc>
<doc id="1926016" url="https://pl.wikipedia.org/wiki?curid=1926016" title="Enrique Figaredo Alvargonzález">
Enrique Figaredo Alvargonzález



</doc>
<doc id="1926018" url="https://pl.wikipedia.org/wiki?curid=1926018" title="Miłosna (gmina)">
Miłosna (gmina)

Miłosna – alternatywna nazwa dawnej wiejskiej gminy Wawer istniejącej od XIX wieku w guberni warszawskiej. Nazwa pochodzi od miejscowości Miłosna, lecz siedzibą władz gminy był Wawer (obecnie część Warszawy).
Za Królestwa Polskiego jednostka należała do powiatu warszawskiego w guberni warszawskiej i była określana jako gmina Wawer lub Miłosna.
Ostatecznie zdecydowano się na nazwę "gmina Wawer".

</doc>
<doc id="1926019" url="https://pl.wikipedia.org/wiki?curid=1926019" title="Puchar Mołdawii w piłce nożnej">
Puchar Mołdawii w piłce nożnej

Puchar Mołdawii w piłce nożnej () – cykliczne rozgrywki piłkarskie o charakterze pucharu krajowego w Mołdawii. Organizowane co sezon przez Mołdawski Związek Piłki Nożnej (FMF) i przeznaczone są dla krajowych klubów piłkarskich. Najważniejsze po Divizia Națională piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Konferencji Europy.
Historia.
Pierwsza edycja rozgrywek o Puchar Mołdawskiej SRR w piłce nożnej startowała w sezonie 1945. Wtedy Mołdawia znajdowała się jako republika radziecka w składzie ZSRR. W rozgrywkach Pucharu nie uczestniczyły mołdawskie zespoły grające na najwyższym poziomie Mistrzostw ZSRR, czyli turniej już nie był ogólnokrajowym.
Po upadku ZSRR w 1991 roku Mołdawia uzyskała niepodległość. Rok po uzyskaniu niepodległości w 1992 wystartowały pierwsze oficjalne rozgrywki Pucharu Mołdawii. Wtedy również organizowano pierwsze Mistrzostwa Mołdawii w piłce nożnej mężczyzn.
Pierwszy finał Pucharu Mołdawii rozegrano wiosną 1992 roku. W tym meczu Bugeac Komrat zwyciężył 5:0 klub Tiligul-Tiras Tyraspol. Regularne rozgrywki systemem jesień - wiosna zaczęto rozgrywać od sezonu 1992/93.
Format.
Format rozgrywek był wiele razy zmieniany. W rozgrywkach uczestniczą 32 kluby występujące w Mistrzostwach Mołdawii. Obecnie wszystkie rywalizacje od rundy wstępnej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2018/19 rozgrywki składają się z 7 etapów: rundy wstępnej eliminacyjnej, rundy pierwszej i drugiej, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Zimbru w Kiszyniowie.
Zwycięzcy i finaliści.
Puchar Mołdawii.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Mołdawii na podium oficjalnie stawało w sumie 15 drużyn. Liderem klasyfikacji jest Sheriff Tyraspol, który zdobył 11 Pucharów.

</doc>
<doc id="1926020" url="https://pl.wikipedia.org/wiki?curid=1926020" title="Piekielna noc">
Piekielna noc

Piekielna noc (tytuł oryg. "Hell Night") − amerykański film fabularny (horror) powstały w 1981 roku, łączący w sobie elementy charakterystyczne dla podgatunku slasher z motywem gotyckich filmów o nawiedzonych domach.
Opis fabuły.
Tytułowa „Piekielna noc” („Hell Night”) to forma inicjacji, którą przejść muszą uczniowie szkoły wyższej, by dołączyć do stowarzyszenia studenckiego.
Tym razem forma kocenia, którą wymyśla Peter Bennett, prezes bractwa Sigma Alpha Rho, mrozi krew w żyłach; Marti, Denise, Jeff i Seth mają bowiem za zadanie spędzić noc w domostwie Raymonda Gartha − miejscu morderstw popełnionych przed dwudziestoma laty. Na temat posiadłości krążą zatrważające miejskie legendy, a aurę przerażenia ma wzniecić dwójka członków bractwa, którzy zjawiają się niepostrzeżenie w domu Gartha, by straszyć adeptów. Nieoczekiwanie, zaczyna dochodzić do brutalnych morderstw...
Produkcja.
Filmowanie "Piekielnej nocy" zajęło w sumie czterdzieści dni. Na teren atelierowy obrano Kalifornię. Za ogrody rezydencji Gartha posłużyła zewnętrzna część dworu Kimberly Crest w Redlands (wkrótce po nakręceniu filmu teren przebudowano i oddano do użytku publicznego jako muzeum), wnętrze nawiedzonej posiadłości sfilmowano zaś w prywatnej willi w Pasadenie. W Los Angeles nakręcono także scenę imprezową. Tunele, które widz może zaobserwować w filmie, to w rzeczywistości dwa korytarze; aktorzy musieli jedynie biegać w tę i z powrotem.
"Piekielna noc" to ostatni film zrealizowany dla wytwórni filmowej Compass International Pictures.

</doc>
<doc id="1926021" url="https://pl.wikipedia.org/wiki?curid=1926021" title="Grand Prix Bahrajnu 2010">
Grand Prix Bahrajnu 2010

Grand Prix Bahrajnu 2010 (oryg. 2010 Formula 1 Gulf Air Bahrain Grand Prix) – wyścig będący pierwszą rundą Mistrzostw Świata Formuły 1 w sezonie 2010. Odbył się w dniach 12-14 marca 2010 roku na torze Bahrain International Circuit w stolicy Bahrajnu – Manamie. Było to siódme Grand Prix Bahrajnu w historii (wszystkie odbyły się na tym torze). Pierwszy raz od sezonu 2006, wyścig ten był rundą otwierającą sezon i po raz pierwszy odbył się on na wydłużonym układzie toru, który służył wcześniej do rozgrywania wyścigów długodystansowych.
Wyścig zakończył się dubletem zespołu Ferrari – Fernando Alonso jako pierwszy minął linię mety, Felipe Massa zajął drugą pozycję. Podium uzupełnił Lewis Hamilton z McLarena, a zdobywca pole position – Sebastian Vettel z Red Bulla ukończył wyścig na 4. pozycji.
Opis weekendu Grand Prix.
Tło wyścigu.
Wyścig ten był debiutem zespołów HRT oraz Virgin, a także powrotem do stawki Mercedesa, który po zakończeniu sezonu 2009 przejął zespół Brawn GP, Lotusa, który wrócił do stawki po 16. latach dzięki wsparciu malezyjskiej spółki 1Malaysia F1 Team Sdn Bhd i szefa Tune Group – Tony’ego Fernandesa oraz Saubera – zespołu prowadzonego przez Petera Saubera, który odkupił udziały w zespole BMW Sauber, jednak zachował w nazwie człon BMW.
Był to pierwszy wyścig w Formule 1 dla Nico Hülkenberga, który zadebiutował za kierownicą Williamsa, Lucasa di Grassi, który zadebiutował w zespole Virgin, Witalija Pietrowa, który został kierowcą Renault oraz Karuna Chandhoka i Bruno Senny, dla których był to pierwszy wyścig w zespole HRT. Pietrow to pierwszy rosyjski kierowca Formuły 1; Chandhok to drugi, po Narainie Karthikeyanie, hinduski kierowca Formuły 1; Senna to siostrzeniec trzykrotnego mistrza świata – Ayrtona Senny.
Mistrz świata z 2009 roku – Jenson Button przeniósł się z zespołu Brawn GP do McLarena. Siedmiokrotny mistrz świata – Michael Schumacher po 3 latach przerwy powrócił do Formuły 1 w zespole Mercedes GP, a jego partnerem zespołowym został Nico Rosberg, który w sezonie 2009 reprezentował barwy zespołu Williams. Felipe Massa powrócił po kontuzji odniesionej podczas Grand Prix Węgier, a Timo Glock powrócił z zespołem Virgin po wypadku podczas Grand Prix Japonii. Robert Kubica został kierowcą zespołu Renault, zajął on tam miejsce Fernando Alonso, który przeniósł się do Ferrari. Rubens Barrichello, który w sezonie 2009 był kierowcą zespołu Brawn GP, przeniósł się do Williamsa. Jarno Trulli i Heikki Kovalainen zostali kierowcami Lotusa, pierwszy przeniósł się tam z Toyoty, a drugi z McLarena. Pedro de la Rosa – wieloletni kierowca testowy McLarena oraz Kamui Kobayashi, który był kierowcą testowym Toyoty w sezonie 2009, zostali kierowcami zespołu BMW Sauber.
W wyścigu wystartowali wszyscy poprzedni zwycięzcy tego wyścigu: Jenson Button (zwycięzca z sezonu 2009), Felipe Massa (2007 i 2008), Fernando Alonso (2005 i 2006) oraz Michael Schumacher (2004).
Był to pierwszy wyścig od Grand Prix Australii w 1993 roku, w którym zakazane było dotankowywanie bolidów podczas wyścigu. W tym wyścigu zadebiutował także nowy system punktacji dający dużą przewagę zwycięzcy wyścigu. W wyścigu tym wystartowało także największa stawka kierowców od 1995 roku.
Po raz pierwszy podczas wyścigu sędziom pomagał były kierowca Formuły 1, był nim czterokrotny mistrz świata – Alain Prost.
Sesje treningowe.
Kierowca zespołu Force India – Adrian Sutil ustanowił najlepszy czas w pierwszej piątkowej sesji treningowej. Kolejne miejsca zajęli kierowca Ferrari – Fernando Alonso, Robert Kubica (Renault), Felipe Massa (Ferrari), Jenson Button, Lewis Hamilton (obaj McLaren). Powracający po trzech latach przerwy, siedmiokrotny mistrz świata Michael Schumacher uplasował się na 10. miejscu, dwa miejsca niżej od swojego kolegi z zespołu Mercedes GP – Nico Rosberga. Z nowych zespołów tylko kierowcom Lotusa – Heikiemu Kovalainenowi i Jarno Trullemu oraz Timo Glockowi z zespołu Virgin udało się ustanowić czasy okrążenia. Drugi kierowca zespołu Virgin – Lucas Di Grassi oraz Bruno Senna (HRT) wyjechali jedynie na okrążenia instalacyjne, gdyż ich bolidy nie były do końca zmontowane, a Karun Chandhok z tego samego powodu w ogóle nie pojawił się na torze.
W drugim treningu najlepszy czas uzyskał Nico Rosberg, trzeci był jego kolega z zespołu – Michael Schumacher, a przedzielił ich Lewis Hamilton. Na torze pojawili się także kierowcy nowych zespołów, jednak ich czasy znacznie odstawały od reszty stawki, najlepsze czasy z nowych zespołów uzyskali kierowcy Lotusa, a Bruno Senna uzyskał nieco lepszy czas od najlepszego kierowcy azjatyckiej serii GP2. Problemy z bolidem miał kierowca Toro Rosso – Sébastien Buemi, który wyjechał tylko na jedno okrążenie instalacyjne i nie ustanowił żadnego czasu, a Karun Chandhok po raz kolejny nie wyjechał na tor.
Fernando Alonso zakończył sobotnią sesję treningową przed pierwszym wyścigiem sezonu z najlepszym czasem, uzyskując lepszy czas od drugiego Nico Rosberga i trzeciego Marka Webbera (Red Bull), ósmy czas uzyskał Robert Kubica. Bolidy nowych zespołów po raz kolejny uzyskiwały słabe czasy, tym razem najlepszy czas wśród nowych zespołów uzyskał Timo Glock, jednak podczas przejazdu od samochodu odpadło mu lewe, przednie koło; jego kolega z zespołu – Lucas Di Grassi nie uzyskał żadnego czasu okrążenia, pojawił się na torze tylko po to by wykonać okrążenia instalacyjne, a Karun Chandhok znowu nie pojawił się na torze.
Kwalifikacje.
W pierwszej części sesji kwalifikacyjnej brali udział wszyscy zawodnicy, w tym Karun Chandhok z HRT, który nie pojawił się na torze w żadnej z sesji treningowych. Najlepszy czas uzyskał Fernando Alonso, drugi wynik uzyskał kierowca Red Bulla – Sebastian Vettel, a trzeci Adrian Sutil z Force India. Robert Kubica wywalczył ósmy rezultat. Stawkę kierowców, którzy awansowali do drugiego bloku kwalifikacji zamknęli kierowcy Saubera – Pedro de la Rosa i Kamui Kobayashi. Do drugiej części kwalifikacji nie udało się awansować Jaime Alguersuariemu z Toro Rosso oraz żadnemu kierowcy z nowych zespołów. Ostatni czas uzyskał Karun Chandhok, był on wolniejszy od najszybszego Fernando Alonso o ponad 10 sekund, a najszybszy kierowca z nowych zespołów – Timo Glock stracił do lidera ponad 5 sekund.
Najlepszy czas w drugiej części "czasówki" uzyskał Sebastian Vettel, trzeci był jego kolega z zespołu – Mark Webber, a przedzielił ich Fernando Alonso. Do finałowej części sesji kwalifikacyjnej z siódmym czasem awansował Robert Kubica. Ostatnie miejsce premiowane awansem do kolejnej części kwalifikacji uzyskał mistrz świata z 2009 roku, kierowca McLarena – Jenson Button. Na drugim bloku swój występ w kwalifikacjach zakończyli obaj kierowcy Williamsa: Rubens Barrichello i Nico Hülkenberg, Vitantonio Liuzzi (Force India), Pedro de la Rosa, Kamui Kobayashi, Sébastien Buemi (Toro Rosso) oraz kolega Roberta Kubicy z zespołu Renault – Witalij Pietrow.
W decydującej rundzie sesji kwalifikacyjnej najlepszy wynik, a co za tym idzie pole position wywalczył Sebastian Vettel, drugi czas uzyskał Felipe Massa, a zaraz za nim uplasował się jego partner z zespołu – Fernando Alonso. Czwarte pole startowe wywalczył mistrz świata z 2008 roku, kierowca zespołu McLaren – Lewis Hamilton. Z trzeciej linii do wyścigu mieli ruszyć Nico Rosberg oraz kierowca zespołu Red Bull – Mark Webber, a za nimi w czwartej linii mieli się ustawić do wyścigu byli mistrzowie świata: Michael Schumacher i Jenson Button. Dziewiątą pozycje wywalczył jedyny polak w Formule 1 – Robert Kubica, a ostatnie miejsce w trzecim bloku "czasówki" zajął Adrian Sutil.
Wyścig.
Na starcie wyścigu Sebastian Vettel utrzymał pierwszą pozycję wywalczoną w kwalifikacjach. Na kolejnych pozycjach doszło jednak do rotacji między kierowcami Ferrari – startujący z drugiego pola Felipe Massa został wyprzedzony przez Fernando Alonso. Pozycje na starcie zyskali także obaj kierowcy Mercedesa: Nico Rosberg po wyprzedzeniu Lewisa Hamiltona zajmował czwartą pozycję, natomiast Michael Schumacher poradził sobie z szóstym na starcie Markiem Webberem. Na drugim zakręcie doszło do kontaktu pomiędzy Adrianem Sutilem a Robertem Kubicą; po poślizgu obaj mogli kontynuować wyścig, ale spadli na odległe pozycje. Po tym zdarzeniu obaj wzięli się za odrabianie strat, na czwartym okrążeniu Kubica zajmował 16. pozycję, a Sutil – 18. Największy awans na starcie wyścigu zaliczył partner Roberta Kubicy z zespołu Renault – Witalij Pietrow, który awansował z 17. na 11. miejsce.
Tymczasem Karun Chandhok po wypadku zakończył swoją jazdę w wyścigu, a chwilę później Lucas Di Grassi był zmuszony wycofać się z rywalizacji z powodu awarii układu hydraulicznego. Kłopoty miał także reprezentant zespołu Williams – Nico Hülkenberg, któremu pękła tylna opona, jednak po wizycie w alei serwisowej powrócił na tor na ostatniej pozycji. W tym czasie Adrian Sutil wyprzedził kierowcę Lotusa – Heikkiego Kovalainena i zbliżył się do Roberta Kubicy, który nie mógł uporać się z Sébastienem Buemim. Na 11. okrążeniu awaria układu hydraulicznego zmusiła Kamuiego Kobayashiego do wycofania się z dalszej rywalizacji.
Po przejechaniu dziesięciu okrążeń kolejność w pierwszej dziesiątce przedstawiała się następująco: Sebastian Vettel, Fernando Alonso (strata 3,1s), Felipe Massa (+5,2s), Nico Rosberg (+12,8s), Lewis Hamilton (+13,5s), Michael Schumacher (+16,9s), Mark Webber (+17,6s), Jenson Button (+19,8s), Vitantonio Liuzzi (+24,2s) oraz Rubens Barrichello (+27,9s).
Jako pierwszy, na 12. okrążeniu, na planowany postój zjawił się Bruno Senna. Później na swój pierwszy pit stop zjechali kierowcy Renault: Robert Kubica i Witalij Pietrow. Podczas postoju Rosjanina w jego bolidzie wykryto usterkę zawieszenia i był on zmuszony zakończyć wyścig. Lewis Hamilton, Michael Schumacher i Adrian Sutil zjechali na swój postój na 15. okrążeniu, po nich, na 16. kółku w boksach pojawili się Fernando Alonso, Nico Rosberg, Mark Webber oraz Jenson Button, a na 17. okrążeniu lider wyścigu – Sebastian Vettel oraz Felipe Massa pojawili się w alei serwisowej. Po serii pit-stopów kolejność w czołówce nie uległa większym zmianom i tak nadal na prowadzeniu był Sebastian Vettel, przed Fernando Alonso i Felipe Massą. W czołowej dziesiątce bez postoju byli Vitantonio Liuzzi oraz Rubens Barrichello, którzy zajmowali kolejno 4. i 5. miejsce. Jadący za nimi Lewis Hamilton na 18. okrążeniu wyprzedził Rubensa Barrichello. Brazylijczyk następnie zjechał na swój postój, po którym wyjechał na tor na 11. pozycji, tuż za Sébastienem Buemim. Na kolejnym okrążeniu w boksach pojawił się Vitantonio Liuzzi, który powrócił na tor przed Rubensem Barrichello – na 10. miejscu. Bez postoju pozostało trzech kierowców: Sébastien Buemi, Heikki Kovalainen oraz Jarno Trulli (kolejno 9., 17. i 18. miejsce). Tymczasem z rywalizacji wycofali się: Timo Glock, który miał problemy ze skrzynią biegów, oraz Bruno Senna, któremu posłuszeństwa odmówił silnik.
Na 22. okrążeniu dzięki udanemu manewrowi wyprzedzania w pierwszym zakręcie Vitantonio Liuzzi znalazł się przed Sébastienem Buemim. Dwa okrążenia później w tym samym miejscu Robert Kubica wyprzedził Pedro de la Rosę i awansował na 12. pozycję. Przed nim znajdował się Sébastien Buemi, którego tempo było wyraźnie gorsze od tempa Polaka i szybko został przez niego wyprzedzony. Na następnym okrążeniu Szwajcar zjechał do swoich mechaników, a po powrocie na tor znalazł się na 15. miejscu. Na swój pierwszy i jedyny postój zjechał także Jarno Trulli.
Tymczasem Fernando Alonso znacząco zbliżył się do lidera wyścigu – Sebastiana Vettela i na 28. okrążeniu jego strata wynosiła 2,4 sekundy. Najszybszym kierowcą na torze był wtedy Jaime Alguersuari, który ustanowił najlepszy czas okrążenia, jednak na kolejnym okrążeniu jego czas został poprawiony przez Fernando Alonso, który zbliżył się do Sebastiana Vettela na 1,5 sekundy. Na następnym okrążeniu Hiszpan był już niewiele ponad sekundę za liderem wyścigu, jednak na 31. okrążeniu kierowca Red Bulla przyśpieszył i zaczął powiększać swoją przewagę nad dwukrotnym mistrzem świata – Fernando Alonso. W tym czasie z rywalizacji wycofał się Pedro de la Rosa, któremu posłuszeństwa odmówił układ hydrauliczny. Chwilę potem lider wyścigu – Sebastian Vettel zaczął uskarżać się przez radio na problemy z utratą mocy, przez co zaczął jechać wolniej i tak w końcówce 34. okrążenia został wyprzedzony przez Fernando Alonso, a chwilę później przed nim znalazł się także Felipe Massa. Na 38. okrążeniu borykający się z problemami Niemiec stracił pozycję na rzecz Lewisa Hamiltona, po czym został poinformowany przez zespół, że powodem jego problemów jest usterka układu wydechowego i nie mogą nic na to poradzić. Z kolei Lewis Hamilton zaczął uskarżać się na wibrację w przedniej części bolidu, ale nie przeszkadzało mu to w utrzymaniu dobrego tempa. W tym czasie na miejscach 6-8 toczyła się walka pomiędzy Michaelem Schumacherem, Jensonem Buttonem oraz Markiem Webberem, jednak po kilku okrążeniach odległość między nimi zwiększyła się. Sebastian Vettel mimo problemów utrzymywał w miarę równe tempo, starając się zapobiec wyprzedzeniu przez Nico Rosberga. Problemy z bolidem wyeliminowały Sébastiena Buemiego i Jarno Trullego, jednak ich rezultaty zostały zaliczone gdyż przejechali ponad 90% wyścigu.
Wyścig zakończył się dubletem zespołu Ferrari – Fernando Alonso jako pierwszy minął linię mety, Felipe Massa zajął drugą pozycję. Podium uzupełnił Lewis Hamilton z McLarena, zdobywca pole position – Sebastian Vettel z Red Bulla ukończył wyścig na 4. pozycji, a na dalszych miejscach uplasowali się dwaj kierowcy Mercedesa: Nico Rosberg i Michael Schumacher, a pierwszą dziesiątkę zamknęli kolejno: Jenson Button, Mark Webber, Vitantonio Liuzzi oraz Rubens Barrichello. Jedyny Polak w Formule 1 – Robert Kubica ukończył wyścig poza punktowaną dziesiątką – na 11. pozycji. Najszybsze okrążenie w wyścigu uzyskał jego zwycięzca – Fernando Alonso.
Po wyścigu.
Po wyścigu zaczęto krytykować „nową” Formułę 1. Szef McLarena – Martin Whitmarsh stwierdził, że Formule 1 potrzebna jest poprawa widowiskowości. Wielu kierowców także stwierdziło, że wyścigi przekształciły się w jednostajną procesję. Pojawiły się też głosy, aby wprowadzić drugi przymusowy postój. Także były kierowca i ekspert BBC – David Coulthard skrytykował widowiskowość wyścigu, obwiniając o to byłego szefa Fédération Internationale de l’Automobile Maxa Mosleya. Wśród wielu ekspertów powiązanych z FIA pojawiły się głosy jakoby w Formule 1 brakowało chęci do wprowadzenia zmian.
Jedną z niewielu osób, która nie zgodziła się z krytyką był były mistrz świata – Alain Prost, który był sędzią podczas wyścigu. Stwierdził on, że z krytyką trzeba jeszcze poczekać.
Prowadzenie w wyścigu.
!Nr
!Kierowca
!Okrążenia
!Suma
Imprezy towarzyszące.
Wyścigowi o Grand Prix Bahrajnu towarzyszyły także inne imprezy. Z okazji sześćdziesięciolecia Formuły 1 odbyła się parada byłych mistrzów świata. W trakcie weekendu odbyły się także wyścigi azjatyckiej serii GP2, Porsche Mobil 1 Supercup oraz Chevrolet Super Car Middle East, a także pokazy lotnicze.
Parada mistrzów Formuły 1.
Z okazji 60. rocznicy powstania Formuły 1 odbyła się parada żyjących, byłych mistrzów świata. Trzykrotny mistrz – Sir Jackie Stewart poprowadził bolid Matra MS80, w którym zdobył swój pierwszy tytuł mistrzowski w 1969 roku, a jego syn Mark Stewart poprowadził Tyrrella 006, w którym jego ojciec w 1973 roku sięgnął po swój 3. tytuł mistrzowski. Mistrz z 1978 roku – Mario Andretti poprowadził Lotusa 79, a Emerson Fittipaldi, mistrz z 1972 roku, pokierował Lotusem 72. Nigel Mansell, który zdobył tytuł mistrzowski w 1992 roku, poprowadził Ferrari 125 z 1950 roku. Jody Scheckter zaprezentował się na torze w bolidzie Ferrari 312T, w którym wywalczył tytuł w sezonie 1979. Damon Hill, mistrz z 1996 roku poprowadził bolid Williams FW18, jego syn Josh poprowadził Lotusa 49B, w którym jego dziadek – Graham sięgnął po tytuł w 1968 roku. Dwukrotny tryumfator cyklu Grand Prix – Mika Häkkinen poprowadził bolid Mercedes-Benz W196, w którym tytuł mistrzowski w 1954 roku wywalczył Juan Manuel Fangio. Bratanek Fangio – Juan Manuel Fangio II poprowadził Maserati 250F. Mistrz z 1982 roku – Keke Rosberg pokierował Williamsem FW08. Na torze obecni byli także inni dawni mistrzowie świata: Alain Prost, Niki Lauda, Alan Jones, John Surtees, a także najstarszy żyjący mistrz świata – Sir Jack Brabham.
GP2 Asia Series.
Tryumfatorem pierwszego wyścigu został Luca Filippi (Qi-Meritus), który nie oddał przez cały wyścig swojej pozycji wywalczonej w kwalifikacjach. Podium uzupełnili Davide Valsecchi (iSport) oraz Charles Pic (Arden).
W drugim wyścigu zwycięzcą okazał się Giacomo Ricci (DPR), który na starcie przebił się z czwartej pozycji na czoło stawki, prowadzenia nie oddał do mety. Podium uzupełnili kolejno Sam Bird (ART) i Álvaro Parente (Coloni). Zwycięzca z soboty – Luca Filippi zajął ósmą lokatę.
Porsche Supercup.
W pierwszym wyścigu zwycięzcą został René Rast (Al Faisal Lechner), który obronił swoją pozycję startową. Drugie miejsce zajął Stefan Rosina (Lechner), a podium uzupełnił Jan Seyffarth (Veltins). Robert Lukas i Kuba Giermaziak, reprezentując barwy debiutanckiego polskiego zespołu Verva Racing Team zajęli kolejno 10. i 12. pozycję.
Zwycięzcą drugiego wyścigu został także René Rast (Al Faisal Lechner), który startował z pole position, za nim uplasował się jego partner zespołowy – Jeroen Bleekemolen, a podium uzupełnił Nick Tandy. Polacy spisali się gorzej niż w sobotę, Kuba Giermaziak zajął 14. miejsce, a Robert Lucas uplasował się na 20. pozycji.

</doc>
<doc id="1926027" url="https://pl.wikipedia.org/wiki?curid=1926027" title="Parafia Świętej Trójcy w Warszawie (Solec)">
Parafia Świętej Trójcy w Warszawie (Solec)

Parafia Świętej Trójcy w Warszawie (na Solcu) – parafia rzymskokatolicka w Warszawie (dekanat śródmiejski). Obsługiwana przez karmelitów bosych.
Parafia została erygowana w XIII wieku. Kościół wybudowany w XVIII wieku, odbudowany po zniszczeniach wojennych.

</doc>
<doc id="1926029" url="https://pl.wikipedia.org/wiki?curid=1926029" title="Paul-Pierre Henry">
Paul-Pierre Henry



</doc>
<doc id="1926030" url="https://pl.wikipedia.org/wiki?curid=1926030" title="Mathieu-Prosper Henry">
Mathieu-Prosper Henry



</doc>
<doc id="1926032" url="https://pl.wikipedia.org/wiki?curid=1926032" title="Parafia św. Teresy od Dzieciątka Jezus w Warszawie (Śródmieście)">
Parafia św. Teresy od Dzieciątka Jezus w Warszawie (Śródmieście)

Parafia Świętej Teresy od Dzieciątka Jezus – parafia rzymskokatolicka w Warszawie (dekanat śródmiejski). Obsługiwana przez księży archidiecezjalnych.
Parafia została erygowana w 1938. Kościół wybudowany w latach 30. XX wieku, odbudowany po zniszczeniach wojennych.

</doc>
<doc id="1926038" url="https://pl.wikipedia.org/wiki?curid=1926038" title="Parafia św. Aleksandra w Warszawie">
Parafia św. Aleksandra w Warszawie

Parafia św. Aleksandra w Warszawie – parafia rzymskokatolicka w Warszawie (dekanat śródmiejski). Obsługiwana przez księży diecezjalnych.
Opis.
Parafia została erygowana w 1820. Kościół wybudowany w XIX wieku, odbudowany po zniszczeniach wojennych.
W latach 1919–1924 plebania była siedzibą Nuncjatury Stolicy Apostolskiej w Polsce.
Na terenie parafii znajdują się cztery kaplice:

</doc>
<doc id="1926041" url="https://pl.wikipedia.org/wiki?curid=1926041" title="Massimo Margiotta">
Massimo Margiotta

Massimo Margiotta (ur. 27 lipca 1977 roku w Maracaibo) – piłkarz włoski wenezuelskiego pochodzenia, występujący na pozycji napastnika w klubie Vicenza Calcio.
Kariera klubowa.
Margiotta jako dziecko wyjechał z rodzicami do Włoch i tam też stawiał pierwsze piłkarskie kroki, a konkretnie w klubie Delfino Pescara 1936. Przez 3 lata gry w seniorskiej kadrze występował sporadycznie i zdecydował się na transfer do Serie C. W Cosenzie grał tylko przez jeden sezon, ponieważ, zdobywając 19 goli zwrócił na siebie uwagę mocniejszych klubów, i mimo że Cosenza awansowała do Serie B Margiotta, podpisał kontrakt z Lecce. 
Na drugim szczeblu rozgrywek również grał tylko przez rok, gdyż zarówno w Lecce jak i w Reggianie zaprezentował wysoką skuteczność łącznie, trafiając do siatki 17 razy.
Został sprowadzony do Udinese Calcio, gdzie zadebiutował 19 września 1999 roku w wysoko przegranym spotkaniu z Juventusem. Pobyt w Udinese Calcio nie był dla Margiotty specjalnie udany, gdyż rozegrał w lidze tylko 35 spotkań głównie, wchodząc z ławki rezerwowych, jednak w europejskich rozgrywkach spisywał się przyzwoicie. Zdobył 2 gole w spotkaniach z Bayerem 04 Leverkusen, oraz 1, grając przeciwko Sigmie Ołomuniec w Pucharze Intertoto. Kolejnym jego klubem była Vicenza, gdzie zdołał odbudować swoją strzelecką formę, zdobywając w sezonie 2002/2003 11 goli w 32 występach. Niezłe występy pozwoliły mu na powrót do Serie A i wypożyczenie do Perugii Calcio, jednak znowu nie poradził sobie w najwyższej klasie rozgrywkowej i po 6 miesiącach powrócił do macierzystego klubu. W rundzie wiosennej sezonu 2003/04 znów udowowodnił swą wartość, trafiając do siatki dziesięciokrotnie w 17 spotkaniach, i mając duży udział w zajęciu przez Vicenzę 13 miejsca w tabeli.
Był wypożyczony do Piacenzy, a następnie do Frosinone Calcio, jednak ani w jednym, ani w drugim klubie nie trafiał zbyt często do siatki i postanowił po raz kolejny wrócić do Vicenzy, gdzie gra do dziś.

</doc>
<doc id="1926042" url="https://pl.wikipedia.org/wiki?curid=1926042" title="Cygów (gmina)">
Cygów (gmina)

Cygów – dawna gmina wiejska istniejąca w XIX wieku w guberni warszawskiej. Siedzibą władz gminy był Cygów.
Za Królestwa Polskiego gmina Cygów należała do powiatu radzymińskiego w guberni warszawskiej. Gmina została zniesiona postanowieniem z 29 grudnia 1867, obowiązującym od 10 stycznia 1868, a Cygów włączono do gminy Ręczaje.

</doc>
<doc id="1926043" url="https://pl.wikipedia.org/wiki?curid=1926043" title="Sandra Kociniewski">
Sandra Kociniewski

Sandra Kociniewski (ur. 22 maja 1975 w Paryżu) – francuska siatkarka pochodzenia polskiego. Obecnie broni barw klubu Saint-Raphaël. Wychowanka klubu ASPTT Paryż.
W 1996 została powołana do kadry narodowej. Ma na swoim koncie 100 występów.

</doc>
<doc id="1926044" url="https://pl.wikipedia.org/wiki?curid=1926044" title="Parafia Świętego Krzyża w Warszawie">
Parafia Świętego Krzyża w Warszawie

Parafia Świętego Krzyża w Warszawie – parafia rzymskokatolicka w Warszawie (dekanat staromiejski). Obsługiwana przez księży misjonarzy św. Wincentego a Paulo.
Parafia została erygowana w 1626. Kościół wybudowany w XVII wieku, odbudowany w XX w. po zniszczeniach wojennych.

</doc>
<doc id="1926045" url="https://pl.wikipedia.org/wiki?curid=1926045" title="Pogorzelec (gmina)">
Pogorzelec (gmina)

Pogorzelec – dawna gmina wiejska istniejąca w XIX wieku w guberni warszawskiej. Siedzibą władz gminy był Pogorzelec.
Za Królestwa Polskiego gmina Pogorzelec należała do powiatu radzymińskiego w guberni warszawskiej. Gmina została zniesiona postanowieniem z 29 grudnia 1867, obowiązującym od 10 stycznia 1868, a Pogorzelec włączono do gminy Jadów.

</doc>
<doc id="1926047" url="https://pl.wikipedia.org/wiki?curid=1926047" title="Huta Szkła w Dubecznie">
Huta Szkła w Dubecznie

Huta Szkła Dubeczno – huta produkująca szkło gospodarcze i wyroby z niego. Znajduje się ona w miejscowości Dubeczno.
Historia.
Huta została założona ok. 1755 roku. Wybudował ją i jej pierwszym właścicielem był J. Schuldberg. Wiąże się z tym legenda - założyciel wybudował hutę na mrowisku, ponieważ uważał, że będzie tam przychodziło wielu ludzi, tak jak mrówki do mrowiska. W późniejszym czasie odziedziczył ją jego syn. W czasach okupacji niemieckiej budynek został zbombardowany i spalony. Odbudowa huty trwała około 2 lat. W latach ok. 1959–1998 huta działała w ramach Lubelskich Hut Szkła. W 1998 roku w wyniku prywatyzacji LHS, właścicielem został prywatny przedsiębiorca z Pacanowa. 
Właściciele.
Lista właścicieli huty szkła w Dubecznie:

</doc>
<doc id="1926048" url="https://pl.wikipedia.org/wiki?curid=1926048" title="Dmytro Parfionow">
Dmytro Parfionow



</doc>
<doc id="1926049" url="https://pl.wikipedia.org/wiki?curid=1926049" title="Mary Whipple">
Mary Whipple

Mary Whipple (ur. 10 maja 1980 w Sacramento) – amerykańska wioślarka (sternik). Dwukrotna medalistka olimpijska.
Przez wiele lat była sterniczką amerykańskiej reprezentacyjnej ósemki. Zdobyła dwa medale igrzysk olimpijskich: srebro w 2004 i złoto cztery lata później. Ma w dorobku pięć złotych medali mistrzostw świata.

</doc>
<doc id="1926050" url="https://pl.wikipedia.org/wiki?curid=1926050" title="Słupno (gmina w guberni warszawskiej)">
Słupno (gmina w guberni warszawskiej)

Słupno – dawna gmina wiejska istniejąca w XIX wieku w guberni warszawskiej. Siedzibą władz gminy było Słupno.
Za Królestwa Polskiego gmina Słupno należała do powiatu radzymińskiego w guberni warszawskiej. Gmina została zniesiona postanowieniem z 29 grudnia 1867, obowiązującym od 10 stycznia 1868, a Słupno włączono do gminy Radzymin.

</doc>
<doc id="1926051" url="https://pl.wikipedia.org/wiki?curid=1926051" title="Hilary Skarżyński">
Hilary Skarżyński

Hilary Skarżyński (ur. 18 czerwca 1925 w Katowicach, zm. 30 września 1987 w Miami Beach, USA) – polski hokeista na lodzie, reprezentant Polski, trzykrotny olimpijczyk.
Syn Franciszka i Zofii Sawickiej.
Kariera.
W sezonie 1959/1960 19 marca 1960 rozegrał ostatni mecz w karierze w barwach Górnika w meczu przeciw Legii Warszawa w Katowicach (0:4). Łącznie zagrał 371 meczów ligowych, w których strzelił 449 goli.
W latach 1947–1958 był reprezentantem Polski. W 47 meczach zdobył 23 gole. Uczestniczył w turniejach mistrzostw świata w 1948, 1952, 1959, zimowych igrzysk olimpijskich 1948, 1952 i 1956, strzelając 10 goli.
W etapie finałowej sezonu I ligi 1960/1961 opiekował się drużyną Baildonu Katowice.
Zginął w wypadku samochodowym w Miami Beach (USA).

</doc>
<doc id="1926052" url="https://pl.wikipedia.org/wiki?curid=1926052" title="Język mikmak">
Język mikmak

Język mikmak (mi'kmaq) – język z grupy wschodniej języków algonkiańskich, używany przez niemal 11 tys. rdzennych mieszkańców Kanady i północno-wschodnich rejonów USA.
Nazwa "mi'kmaq" oznacza: „moi przyjaciele” (liczba pojedyncza – míkm).

</doc>
<doc id="1926053" url="https://pl.wikipedia.org/wiki?curid=1926053" title="Parafia Świętych Teresy od Dzieciątka Jezus i Męczenników Rzymskich w Warszawie">
Parafia Świętych Teresy od Dzieciątka Jezus i Męczenników Rzymskich w Warszawie

Parafia Świętych Teresy od Dzieciątka Jezus i Męczenników Rzymskich w Warszawie – parafia rzymskokatolicka w Warszawie (dekanat ursuski). Obsługiwana przez księży archidiecezjalnych. Parafia obejmuje swoim zasięgiem teren Nowych Włoch ograniczony od wszystkich stron torami kolejowymi.
Historia.
Parafia została erygowana w 1934, a jej pierwszym proboszczem został ksiądz Julian Chrościcki, który obowiązki swe pełnił do roku 1973. Parafia obejmowała teren dzisiejszych Nowych i Starych Włoch. W 1957 roku drewniana kaplica – pierwsza parafialna świątynia – została przeniesiona (w związku z budową obecnego kościoła) na osiedle Stare Włochy. Tym samym utworzono filię parafii, którą opiekowali się saletyni. Ostatecznie 1 września 1976 filia stała się samodzielną parafią. Budowa obecnego kościoła rozpoczęła się w roku 1946. Pierwszą mszę odprawiono w nim 8 grudnia 1953, a od początku 1958 roku wszystkie nabożeństwa odbywały się już w nowym kościele. Konsekracji kościoła dokonał 24 czerwca 1965 roku Stefan Wyszyński. 
W bocznych nawach kościoła znajdują się dwa monumentalne obrazy Michaela Willmanna z ok. 1700: "Męczeństwo Św. Judy Tadeusza" i "Męczeństwo Św. Jakuba Młodszego". Pochodzą one z Opactwa Cystersów w Lubiążu. 
Do parafii należy cmentarz parafialny.

</doc>
<doc id="1926054" url="https://pl.wikipedia.org/wiki?curid=1926054" title="Mlęcin (gmina)">
Mlęcin (gmina)

Mlęcin (lub "Mlencin") – dawna gmina wiejska istniejąca w XIX wieku w guberni warszawskiej. Siedzibą władz gminy był Mlęcin.
Za Królestwa Polskiego gmina Mlęcin należała do powiatu radzymińskiego w guberni warszawskiej. Gmina została zniesiona postanowieniem z 29 grudnia 1867, obowiązującym od 10 stycznia 1868, a Mlęcin włączono do gminy Rudzienko.

</doc>
<doc id="1926055" url="https://pl.wikipedia.org/wiki?curid=1926055" title="Armenia na Zimowych Igrzyskach Paraolimpijskich 2010">
Armenia na Zimowych Igrzyskach Paraolimpijskich 2010

Armenia na Zimowych Igrzyskach Paraolimpijskich 2010 w Vancouver była reprezentowana przez dwoje zawodników, którzy nie zdobyli żadnego medalu. Był to czwarty występ tego państwa na zimowych igrzyskach paraolimpijskich (po startach w roku 1998, 2002 i 2006). 

</doc>
<doc id="1926056" url="https://pl.wikipedia.org/wiki?curid=1926056" title="Pniewnik (gmina)">
Pniewnik (gmina)

Pniewnik – dawna gmina wiejska istniejąca w XIX wieku w guberni warszawskiej. Siedzibą władz gminy był Pniewnik.
Za Królestwa Polskiego gmina Pniewnik należała do powiatu radzymińskiego w guberni warszawskiej. Gmina została zniesiona postanowieniem z 29 grudnia 1867, obowiązującym od 10 stycznia 1868, a Pniewnik włączono do gminy Strachówka.

</doc>
<doc id="1926057" url="https://pl.wikipedia.org/wiki?curid=1926057" title="Merlin Olsen">
Merlin Olsen

Merlin Jay Olsen (ur. 15 września 1940 w Logan w stanie Utah, zm. 11 marca 2010 w Duarte w stanie Kalifornia) – amerykański aktor i sportowiec.
W 1962 ukończył Utah State University. W latach 1962-1976 grał w futbol amerykański; był zawodnikiem drużyny Los Angeles Rams, w której rozegrał 208 meczów w 15 sezonach. W późniejszych latach komentował piłkarskie mecze.
Jako aktor, zagrał w kilkunastu filmach i serialach, a jego najbardziej znaną rolą była postać Jonathana Garveya w serialu "Domek na prerii", w którą to wcielał się w latach 1977-1981.
Zmarł na międzybłoniaka, rok po wykryciu choroby, która jak sądził była konsekwencją jego wcześniejszych kontaktów z azbestem.

</doc>
<doc id="1926060" url="https://pl.wikipedia.org/wiki?curid=1926060" title="Parafia Matki Bożej Saletyńskiej w Warszawie">
Parafia Matki Bożej Saletyńskiej w Warszawie

Parafia Matki Bożej Saletyńskiej w Warszawie – parafia rzymskokatolicka w dekanacie ursuskim archidiecezji warszawskiej.
Opis.
Parafia została erygowana w 1976. Wcześniej funkcjonowała jako filia Parafii Świętej Teresy od Dzieciątka Jezus na Nowych Włochach. Kiedy w 1957 rozpoczęto budowę kościoła na Nowych Włochach, drewniana kaplica (zbudowana między innymi z podkładów kolejowych) – została przeniesiona na Stare Włochy, dając początek nowej parafii. 
Przez kolejne lata kościół był rozbudowywany. Obecny kształt zyskał w latach 80. XX wieku.

</doc>
<doc id="1926062" url="https://pl.wikipedia.org/wiki?curid=1926062" title="Parafia św. Elżbiety w Warszawie">
Parafia św. Elżbiety w Warszawie

Parafia Świętej Elżbiety w Warszawie – parafia rzymskokatolicka w Warszawie (dekanat wilanowski). Obsługiwana przez księży archidiecezjalnych.
Opis.
Parafia została erygowana w 1410 przez biskupa poznańskiego Wojciecha Jastrzębca. Kościół był na tym miejscu w 1398, ufundowany przez Elżbietę Ciołkową, wdowę po Andrzeju Ciołku. Obecny kościół wybudowano w 1725 według projektu Józefa Fontany z fundacji Elżbiety Sieniawskiej, później przebudowywany.
W latach 1803-1815 proboszczem parafii i gospodarzem kościoła był ks. Jan Paweł Woronicz. W 1997 w kościele parafialnym umieszczono epitafium ku jego czci.
Plebania zbudowana w latach 1907–1908. Parafia posiada własny cmentarz grzebalny, powiększony w latach 1950–1951.

</doc>
<doc id="1926063" url="https://pl.wikipedia.org/wiki?curid=1926063" title="Caryn Davies">
Caryn Davies

Caryn Davies (ur. 14 kwietnia 1982 w Ithaca) – amerykańska wioślarka. Trzykrotna medalistka olimpijska.
Przez wiele lat była członkinią amerykańskiej reprezentacyjnej ósemki. Zdobyła dwa medale igrzysk olimpijskich: srebro w 2004 i złoto cztery lata później. Ma w dorobku trzy tytuły mistrzyni świata w tej konkurencji (2002, 2006 i 2007). W czwórkach była mistrzynią w 2003.

</doc>
<doc id="1926064" url="https://pl.wikipedia.org/wiki?curid=1926064" title="Parafia Wniebowstąpienia Pańskiego w Warszawie (rzymskokatolicka)">
Parafia Wniebowstąpienia Pańskiego w Warszawie (rzymskokatolicka)

Parafia Wniebowstąpienia Pańskiego w Warszawie (rzymskokatolicka) – parafia rzymskokatolicka w Warszawie (dekanat ursynowski). Obsługiwana przez księży archidiecezjalnych.
Parafia została erygowana w 1984. Kościół Wniebowstąpienia Pańskiego wybudowany w latach 80. XX wieku.
Chór Vox Cordis.
Przy parafii pw. Wniebowstąpienia Pańskiego działa chór „Vox Cordis”. Zapewnia oprawę muzyczną wybranych mszy świętych, śpiewa podczas uroczystości kościelnych oraz daje koncerty poza kościołem. W repertuarze chór ma około 250 pieśni religijnych i świeckich, po polsku, łacinie, angielsku i niemiecku.
Chór został założony we wrześniu 1998 r. Jego założycielką i pierwszą dyrygentką została siostra Michaela ze Zgromadzenia Córek św. Franciszka Serafickiego. Pierwszy występ chór dał podczas mszy św. w dniu św. Cecylii, 22 listopada 1998. Chór liczył wówczas (poza dyrygentką) 19 osób: 7 sopranów, 7 altów, 3 tenory i 2 basy. Po odwołaniu siostry przez władze zakonne, kolejną dyrygentką zostały siostra Patrycja Mirosławska (październik 2001). Obecną dyrygentką jest mgr Katarzyna Zemler (od września 2003). W marcu 2008 w chórze śpiewało 31 osób: 11 sopranów, 10 altów, 5 tenorów i 5 basów.

</doc>
<doc id="1926065" url="https://pl.wikipedia.org/wiki?curid=1926065" title="Parafia bł. Edmunda Bojanowskiego w Warszawie">
Parafia bł. Edmunda Bojanowskiego w Warszawie

Parafia Błogosławionego Edmunda Bojanowskiego – parafia rzymskokatolicka w Warszawie (dekanat ursynowski). Obsługiwana przez księży archidiecezjalnych.
Parafia została erygowana w 2002. Kościół znajduje się w budowie. Nabożeństwa odprawiane są w górnym kościele.

</doc>
<doc id="1926066" url="https://pl.wikipedia.org/wiki?curid=1926066" title="Denisa Ščerbová-Rosolová">
Denisa Ščerbová-Rosolová



</doc>
<doc id="1926067" url="https://pl.wikipedia.org/wiki?curid=1926067" title="Towarzystwo Młodokaszubów">
Towarzystwo Młodokaszubów

Towarzystwo Młodokaszubów (kasz. "Towarzëstwò Młodokaszëbów") – organizacja założona w sierpniu 1912 roku w Gdańsku. Jej sekretarzem był doktor Aleksander Majkowski. Do najznamienitszych poetów wchodzących w jej skład należeli, prócz Majkowskiego, Jan Karnowski oraz ks. Leon Heyke. Za podstawowy cel Towarzystwo stawiało sobie obudzenia w Kaszubach własnej świadomości etnicznej oraz promowanie wiedzy o nich, a także włączenie ich w nurt życia ogólnopolskiego. Młodokaszubi zamieszczali swoje publikacje w czasopiśmie „Gryf”. Ich hasło brzmiało "Co kaszubskie, to polskie" – wyrażało to myśl, iż wbrew różnicom językowym stanowią niewyodrębnioną część narodu polskiego ugruntowaną wspólną historią, kulturą oraz religią.
Twórczość.
Twórczość Młodokaszubów bazowała przeważnie na motywach kaszubskiej mitologii oraz tradycji. Krytykowano ponadto szerzące się pośród Kaszubów pieniactwo, zabobonność, pijaństwo i brak ogłady. Traktują o tym między innymi poemat epicki Majkowskiego pod tytułem "Jak w Koscérznie kòscelnégò òbrelë abò piãc kawalerów a jednô jedinô brutka" (1899) oraz tomik poezji Jana Karnowskiego "Nowòtné spiéwë".

</doc>
<doc id="1926068" url="https://pl.wikipedia.org/wiki?curid=1926068" title="Grzegorz Strzelczyk">
Grzegorz Strzelczyk

Grzegorz Strzelczyk (ur. 24 stycznia 1971 w Piekarach Śląskich) – polski prezbiter katolicki, doktor teologii dogmatycznej. 
W latach 2004–2012 pracownik Wydziału Teologicznego Uniwersytetu Śląskiego, gdzie wykładał dogmatykę i pełnił funkcję prodziekana ds. nauki, od 2012 sekretarz II Synodu Archidiecezji Katowickiej. Autor licznych publikacji i książek zarówno w języku polskim, angielskim, jak i włoskim. Od 28 sierpnia 2019 proboszcz w parafii św. Maksymiliana Marii Kolbe w Tychach. Członek zarządu Fundacji Świętego Józefa.
Życiorys.
Grzegorz Strzelczyk urodził się w 1971 w Piekarach Śląskich, jako syn Józefa i Marty z domu Biernot. W tym mieście ukończył również szkołę podstawową. 
Następnie uczęszczał do technikum przy Zespole Szkół Elektryczno-Elektronicznych w Bytomiu. W latach 1991–1995 odbył magisterskie studia filozoficzno-teologiczne w Wyższym Śląskim Seminarium Duchownym w Katowicach. Naukę kontynuował na Wydziale Teologicznym w Lugano, zdobywając tytuł naukowy licencjata kanonicznego. 
6 kwietnia 1997 przyjął święcenia diakonatu, a 3 lipca 1998 święcenia kapłańskie. Od 1998 pełnił posługę kapłańską w Riverze, Bironico i Camignolo, a w latach 1999–2000 w parafii św. Szczepana w Katowicach. W marcu 2004, po czteroletnim kształceniu na Papieskim Uniwersytecie Gregoriańskim w Rzymie, obronił pracę doktorską zatytułowaną: "Communicatio idiomatum", której przedmiotem rozważań stała się wymiana wzajemnych przymiotów między Jezusem jako Synem Bożym i Synem Człowieczym.
W latach 2004–2012 był kierownikiem Pracowni Komputerowej oraz adiunktem w Zakładzie Teologii Dogmatycznej WTL UŚ. Od września 2008 do sierpnia 2012 zasiadał we władzach Wydziału, jako prodziekan do spraw nauki.
Posiada doświadczenie wychowawcze i pedagogiczne, które nabywał w kraju i za granicą, posługuje się sześcioma językami obcymi. Od 2006 jest członkiem założycielem Towarzystwa Teologów Dogmatyków, od 2008 "Laboratorium Więzi". W latach 2007–2011 należał do Europejskiego Towarzystwa Teologii Katolickiej oraz był redaktorem naczelnym czasopisma "Teologia w Polsce," zaś w latach 2007–2010 działał w Centrum Kultury i Dialogu przy Wyższej Szkole Filozoficzno-Pedagogicznej "Ignatianum".
W czerwcu 2012 został powołany przez abpa Wiktora Skworca w skład Zespołu Presynodalnego, przygotowującego II Synod Archidiecezji Katowickiej, następnie został sekretarzem tegoż synodu.
Jego głównym centrum teologicznych zainteresowań jest systematyka, w tym: chrystologia, eklezjologia, dogmatyka, problemy metodologiczne, ruchy charyzmatyczne oraz historia teologii. Jak sam wyznaje, wyrósł w Ruchu Światło-Życie, dlatego też poświęca się kwestii prac nad odnową programu formacyjnego. W 2008 roku został powołany na członka Komisji Teologiczno-Programowej Ruchu.
W sierpniu 2020 roku został wybrany na zebraniu plenarnym Episkopatu Polski członkiem zarządu Fundacji Świętego Józefa. 
Poglądy teologiczne.
Ks. Strzelczyk jest jednym z pierwszych polskich katolickich duchownych, którzy podjęli otwartą dyskusję z jezuologią, czyli formą refleksji nad osobą Jezusa z Nazaretu pomijającą wiarę w jego boskość w ramach tzw. „trzeciego podejścia do Jezusa historycznego”. W 2008 na łamach „Tygodnika Powszechnego” ukazywała się jego krytyczna analiza wykładów Tomasza Polaka. Niemniej, w trwających współcześnie badaniach nad Jezusem historycznym dopatruje się kilku możliwych korzyści dla polskiego Kościoła:

</doc>
<doc id="1926069" url="https://pl.wikipedia.org/wiki?curid=1926069" title="Anna Cummins">
Anna Cummins

Anna Mickelson-Cummins (ur. 21 marca 1980 w Seattle) – amerykańska wioślarka. Dwukrotna medalistka olimpijska.
Przez wiele lat była członkinią amerykańskiej reprezentacyjnej ósemki. Zdobyła dwa medale igrzysk olimpijskich: srebro w 2004 i złoto cztery lata później. Ma w dorobku trzy tytuły mistrzyni świata w tej konkurencji (2002, 2006 i 2007).

</doc>
<doc id="1926070" url="https://pl.wikipedia.org/wiki?curid=1926070" title="Anna Mickelson-Cummins">
Anna Mickelson-Cummins



</doc>
<doc id="1926072" url="https://pl.wikipedia.org/wiki?curid=1926072" title="Australia na Zimowych Igrzyskach Paraolimpijskich 2010">
Australia na Zimowych Igrzyskach Paraolimpijskich 2010

Reprezentacja Australii na Zimowe Igrzyska Paraolimpijskie 2010 liczyła 11 reprezentantów, występujących w narciarstwie alpejskim i biegach narciarskich.

</doc>
<doc id="1926074" url="https://pl.wikipedia.org/wiki?curid=1926074" title="Andriej Proszyn">
Andriej Proszyn

Andriej Władimirowicz Proszyn, ros. Андрей Владимирович Прошин (ukr. Андрій Володимирович Прошин, "Andrij Wołodymyrowycz Proszyn"; ur. 19 lutego 1985 w Borze, Rosyjska FSRR) – rosyjski piłkarz, grający na pozycji obrońcy, a wcześniej pomocnika. Zmienił obywatelstwo ukraińskie na rosyjskie.
Kariera piłkarska.
Kariera klubowa.
Wychowanek miejscowej sekcji „Wodnyk” w Borze, a potem DJuSSz „Sormowicz” w Niżnym Nowogrodzie. Potem przeszedł do szkoły piłkarskiej Spartaka Moskwa, skąd po roku przeniósł się do Dynama Kijów. Rozpoczął karierę piłkarską w klubie Borysfen-2 Boryspol na wypożyczeniu. Potem występował w drugiej drużynie Dynama. Na początku 2005 wyjechał do Rosji, gdzie został piłkarzem FK Chimki. W 2006 podpisał kontrakt z rosyjskim Tom Tomsk, w którym debiutował w Premier Lidze. Od 2008 bronił barw Ałanii Władykaukaz. Na początku 2010 przeszedł do FK Rostów. Następnie grał w Sybirze Nowosybirsk, a w 2012 roku został zawodnikiem FK Dołgoprudny. Latem 2013 przeniósł się do Chimika Dzierżyńsk.
Kariera reprezentacyjna.
Mimo iż urodził się w Rosji, zdecydował się reprezentować Ukrainę. Debiutował w reprezentacji Ukrainy U-17. Na juniorskich Mistrzostwach Europy U-19 rozgrywanych w 2004 roku w Szwajcarii występował w reprezentacji Ukrainy. Następnie bronił barw reprezentacji Ukrainy U-20 na Mistrzostwach świata U-20.

</doc>
<doc id="1926075" url="https://pl.wikipedia.org/wiki?curid=1926075" title="Parafia św. Bonifacego w Warszawie">
Parafia św. Bonifacego w Warszawie

Parafia św. Bonifacego w Warszawie – parafia rzymskokatolicka w Warszawie (dekanat wilanowski). Obsługiwana przez ojców bernardynów.
Opis.
Parafia została erygowana w 1916 i była początkowo obsługiwana przez duchowieństwo diecezjalne, a następnie od 1930 przez Zgromadzenie Zmartwychwstania Pana Naszego Jezusa Chrystusa. 
W 1945 po odzyskaniu kościoła i klasztoru przez bernardynów parafia została przeniesiona do kościoła św. Kazimierza. Została ona ponownie erygowana w 1950 przez arcybiskupa Stefana Wyszyńskiego. 
Kościół św. Antoniego z Padwy został wybudowany w XVII wieku, budowę nowego kościoła św. Jana z Dukli zakończono w 2000.
Z parafią była związana Władysława Papis – tercjarka.

</doc>
<doc id="1926076" url="https://pl.wikipedia.org/wiki?curid=1926076" title="Andrij Proszyn">
Andrij Proszyn



</doc>
<doc id="1926077" url="https://pl.wikipedia.org/wiki?curid=1926077" title="Halowe Mistrzostwa Świata w Lekkoatletyce 2010 – bieg na 60 m kobiet">
Halowe Mistrzostwa Świata w Lekkoatletyce 2010 – bieg na 60 m kobiet

bieg na 60 metrów kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 7,37 (uzyskane w hali), bądź - 11,25 (wynik uzyskany w biegu na 100 metrów na stadionie). Eliminacje odbyły się 12 marca, a półfinały i finały zaplanowano na 14 marca. Jedyną reprezentantką Polski była sprinterka bydgoskiego Zawiszy Marika Popowicz, która swój udział w zawodach zakończyła na eliminacjach.
Z powodu dopingu LaVerne Jones-Ferrette (6,97) straciła srebrny medal zdobyty na tych mistrzostwach, srebro trafiło do trzeciej na mecie Amerykanki Carmelity Jeter, a brąz otrzymały Gabonka Ruddy Zang Milama i Jamajka Sheri-Ann Brooks.
Rezultaty.
Eliminacje.
Do zawodów zgłoszono 35 sprinterek. W rundzie eliminacyjnej zawodniczki podzielono na pięć grup. Do półfinałów awansowały bezpośrednio 4 pierwsze zawodniczki z każdego biegu oraz dodatkowo 4, które we wszystkich biegach uzyskały najlepsze czasy wśród przegranych.
Półfinał.
Rozegrano 3 półfinały. Awans do finału można było uzyskać zajmując pierwsze dwa miejsce w swoim biegu (Q). Skład końcowego biegu uzupełniono o dwie zawodniczki z legitymujące się najlepszymi czasami wśród przegranych (q).

</doc>
<doc id="1926079" url="https://pl.wikipedia.org/wiki?curid=1926079" title="Porsuk">
Porsuk

Porsuk (Kocasu-Porsuk, nazwa starożytna: Tembris albo Tembrogius, tur. "Porsuk Çayı", "Kocasu-Porsuk Çayı") – rzeka w Turcji o długości 435 kilometrów i powierzchni dorzecza 11 325 kilometrów kwadratowych. Swój początek bierze u podnóża gór Murat, a uchodzi do rzeki Sakarya. Największymi miastami leżącymi nad jej brzegami są Eskişehir i Kütahya. Na rzece znajdują się dwie tamy, spiętrzające jej wody.

</doc>
<doc id="1926082" url="https://pl.wikipedia.org/wiki?curid=1926082" title="Parafia Posłania Uczniów Pańskich w Warszawie">
Parafia Posłania Uczniów Pańskich w Warszawie

Parafia Posłania Uczniów Pańskich w Warszawie – parafia rzymskokatolicka w Warszawie (dekanat wilanowski). Obsługiwana przez księży archidiecezjalnych.
Parafia została erygowana w 2006. Kościół w budowie. Nabożeństwa odprawiane są w tymczasowej kaplicy.

</doc>
<doc id="1926087" url="https://pl.wikipedia.org/wiki?curid=1926087" title="Bułgaria na Zimowych Igrzyskach Paraolimpijskich 2010">
Bułgaria na Zimowych Igrzyskach Paraolimpijskich 2010

Bułgarię na Zimowych Igrzyskach Olimpijskich 2010 reprezentowało troje zawodników. Wszyscy oni wystartowali w biegach narciarskich.

</doc>
<doc id="1926088" url="https://pl.wikipedia.org/wiki?curid=1926088" title="Spotkanie w Hendaye">
Spotkanie w Hendaye

Spotkanie w Hendaye miało miejsce 23 października 1940 roku. Generał Francisco Franco wraz z ministrem spraw zagranicznych Hiszpanii, Ramonem Serrano Suñerem, spotkał się z Adolfem Hitlerem na stacji kolejowej w Hendaye, na granicy hiszpańsko-francuskiej. To spotkanie miało na celu ustalenie warunków przystąpienia Hiszpanii do II wojny światowej.
Geneza spotkania.
Geneza porozumienia w Hendaye sięga czerwca 1940 roku, kiedy to upadek Francji był nieunikniony po ataku sił Osi. W związku z tym Hiszpania zmieniła swoje stanowisko w sprawie wojny, zastępując termin "neutralność" formułą "strony niewalczącej", co można postrzegać jako pierwszy krok tego kraju w kierunku sojuszu z państwami Osi. 14 czerwca 1940 roku wojska hiszpańskie wkroczyły do międzynarodowej strefy Tangeru w Afryce Północnej, a pięć dni później Franco po raz pierwszy przedstawił Hitlerowi swoją ofertę włączenia się do wojny.
Przebieg spotkania.
O godzinie 15:20 dnia 23 października 1940 Adolf Hitler przybył w wagonie swojego pociągu „Amerika” na stację w Hendaye. W towarzystwie ministra spraw zagranicznych Rzeszy, Joachima von Ribbentropa, Führer czekał na Franco, który spóźnił się osiem minut. Rozmowa odbyła się w salonie wagonu pociągu, gdzie zasiadali Hitler, Franco, von Ribbentrop, Serrano-Suñer oraz, jako tłumacze, ze strony niemieckiej Gross i ze strony hiszpańskiej Luis Álvarez de Estrada y Luque, barón de las Torres. Führer przedstawił długi wywód na temat nowego porządku, jaki miał zamiar wprowadzić w Europie, i podkreślił ogromne znaczenie udziału Hiszpanii w wojnie po stronie Osi. Zgodnie z relacją Álvareza de Estrady deklaracja Hitlera wyglądała następująco:
"Führer wymienił ogromne korzyści, jakie czerpałaby Hiszpania przystępując do wojny po stronie państw Osi, zaznaczając, że wierzy, iż nadejdzie moment, w którym kraj ten zdeterminuje się do działania, nie do przyjęcia jest bowiem, by pozostał neutralny w obliczu wydarzeń wojennych i interwencji wojsk Rzeszy w Pirenejach."
Później Caudillo wygłosił równie długą mowę, która bardzo zirytowała Hitlera. Franco wciąż mówił o przejęciu przez Hiszpanów francuskiej strefy wpływów w Maroku z wyszczególnieniem Gibraltaru, pytając też, czy Rzesza jest w stanie wysłać Hiszpanii 100 000 ton pszenicy. Argumenty generała przedstawiały się następująco:
Zezwolenie Rzeszy na przejęcie Maroka przez Franco znacznie pogorszyłoby stosunki z francuskimi zwolennikami Hitlera, a w ujęciu Führera, Francja Vichy była o wiele ważniejszym sojusznikiem niż Hiszpania generała Franco. Ponoć niemożliwe do przyjęcia warunki Hiszpanii sprawiły, że Hitler wpadł w furię, mimo to spotkanie w Hendaye nie było kompletną klęską. Franco obiecał, że Hiszpania będzie uczestniczyć w wojnie, aczkolwiek nie była to formalna obietnica i Hiszpania nie przystąpiła oficjalnie do Osi.
Według odtajnionych współcześnie dokumentów wiadomo że brytyjscy agenci MI6 mieli przekupić doradców Franco kwotą 200 milionów funtów, aby ten nie dołączył do Osi – pieniądze rządu Wielkiej Brytanii zostały przelane ze Szwajcarii na konto przedsiębiorcy Juana Marcha. Pieniądze miały trafić do współpracowników Franco, hiszpańskich agentów, armatorów, aby odmówili budowy okrętów wojennych, a nawet Nicolasa – brata Franco.
Błękitna Dywizja.
Wydarzenie, które wykazało poparcie Hiszpanii dla państw Osi miało miejsce w czerwcu 1941 roku, po ataku III Rzeszy na ZSRR. Minister Serrano Suñer utworzył ochotniczy oddział mający walczyć z Sowietami. Oddział ten, znany pod nazwą Błękitnej Dywizji, był całkowicie finansowany ze środków Rzeszy, a jego działania odbywały się głównie w centralnej części ZSRR oraz na przedpolach Leningradu.
Plany eksterminacji Żydów hiszpańskich.
W 1941 roku Hiszpania przygotowała listę wszystkich 6000 Żydów znajdujących się na jej terytorium i przekazała ją Himmlerowi. W praktyce wiele dokumentów potwierdzających współpracę między frankistami i nazistami zostało spalonych po 1945 roku. Według współcześnie znalezionych dokumentów wiadomo, że Himmler współpracował z Państwem Hiszpanii przy ustalaniu miejsca pobytu żydów nawróconych na chrześcijaństwo, a przedstawiciele władz lokalnych mieli zlokalizować mogących ukrywać się w Hiszpanii Żydów sefardyjskich.

</doc>
<doc id="1926089" url="https://pl.wikipedia.org/wiki?curid=1926089" title="Parafia św. Tadeusza Apostoła w Warszawie">
Parafia św. Tadeusza Apostoła w Warszawie

Parafia Świętego Tadeusza Apostoła – parafia rzymskokatolicka w Warszawie (dekanat wilanowski). Obsługiwana przez księży archidiecezjalnych. Parafia została erygowana w marcu 1950. Kościół parafialny św. Tadeusza Apostoła został wybudowany w latach 80. XX wieku. Na terenie parafii znajdują się dwa domy zakonne: zgromadzenia Sióstr Szkolnych de Notre Dame (SSND) oraz zgromadzenia Sióstr św. Pawła (paulistek).

</doc>
<doc id="1926093" url="https://pl.wikipedia.org/wiki?curid=1926093" title="Parafia Najświętszej Maryi Panny Królowej Wyznawców w Warszawie">
Parafia Najświętszej Maryi Panny Królowej Wyznawców w Warszawie

Parafia Najświętszej Maryi Panny Królowej Wyznawców w Warszawie – parafia rzymskokatolicka w Warszawie (dekanat wilanowski). Obsługiwana przez księży pijarów.
Parafia została erygowana w 1988. 22 października 1988 r. został wmurowany kamień węgielny pod budowę kościoła, która została ukończona 17 września 1994 r. 

</doc>
<doc id="1926095" url="https://pl.wikipedia.org/wiki?curid=1926095" title="BNP Paribas Open 2010 (kobiety)">
BNP Paribas Open 2010 (kobiety)

Tenisowy turniej WTA BNP Paribas Open 2010 odbył się w dniach 8 - 21 marca 2010 w amerykańskim Indian Wells na kortach twardych. Pula nagród wynosiła 4 500 000 dolarów amerykańskich.

</doc>
<doc id="1926096" url="https://pl.wikipedia.org/wiki?curid=1926096" title="Halowe Mistrzostwa Świata w Lekkoatletyce 2010 – skok w dal mężczyzn">
Halowe Mistrzostwa Świata w Lekkoatletyce 2010 – skok w dal mężczyzn

Skok w dal mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 8,10. Eliminacje odbyły się 12 marca, a finał zaplanowano na sobotę 13 marca.
Rezultaty.
Eliminacje.
Do zawodów przystąpiło 27 zawodników z 21 krajów. Skoczków podzielono na dwie grupy: A i B. Aby uzyskać awans do finału trzeba było uzyskać wynik 8.00 (Q) lub mieć jeden z ośmiu najlepszych wyników (q).

</doc>
<doc id="1926099" url="https://pl.wikipedia.org/wiki?curid=1926099" title="Parafia św. Kazimierza w Warszawie">
Parafia św. Kazimierza w Warszawie

Parafia św. Kazimierza w Warszawie – parafia rzymskokatolicka w Warszawie (dekanat mokotowski). Obsługiwana przez księży Zmartwychwstańców.
Parafia została erygowana w 1950. Kościół został wybudowany w dwudziestoleciu międzywojennym.

</doc>
<doc id="1926100" url="https://pl.wikipedia.org/wiki?curid=1926100" title="Chorwacja na Zimowych Igrzyskach Paraolimpijskich 2010">
Chorwacja na Zimowych Igrzyskach Paraolimpijskich 2010

Reprezentacja Chorwacji na Zimowe Igrzyska Paraolimpijskie 2010 liczyła czworo zawodników. Wszyscy oni wystartowali w narciarstwie alpejskim.

</doc>
<doc id="1926101" url="https://pl.wikipedia.org/wiki?curid=1926101" title="Fabian Lamotte">
Fabian Lamotte

Fabian Lamotte (ur. 25 lutego 1983 w Marsbergu) – niemiecki piłkarz występujący na pozycji obrońcy. Były zawodnik FC Schalke 04, TSV 1860 Monachium oraz Sturmu Graz. Obecnie bez klubu.

</doc>
<doc id="1926102" url="https://pl.wikipedia.org/wiki?curid=1926102" title="Parafia św. Stefana Króla w Warszawie">
Parafia św. Stefana Króla w Warszawie

Parafia Świętego Stefana w Warszawie – parafia rzymskokatolicka w Warszawie (dekanat mokotowski). Obsługiwana przez księży diecezjalnych.
Parafia została erygowana w 1973. 
Kościół parafialny św. Józefa Oblubieńca został zbudowany jako kaplica szkolna Zgromadzenia Sióstr Najświętszej Rodziny z Nazaretu w latach 1922–1926.

</doc>
<doc id="1926107" url="https://pl.wikipedia.org/wiki?curid=1926107" title="Parafia św. Antoniego Marii Zaccarii w Warszawie">
Parafia św. Antoniego Marii Zaccarii w Warszawie

Parafia Świętego Antoniego Marii Zaccarii w Warszawie – parafia rzymskokatolicka w Warszawie (dekanat wilanowski). Obsługiwana przez księży barnabitów.
Parafia została erygowana w 1996. Kościół został wybudowany na początku XXI wieku.

</doc>
<doc id="1926108" url="https://pl.wikipedia.org/wiki?curid=1926108" title="Mario Sonnleitner">
Mario Sonnleitner

Mario Sonnleitner (ur. 8 października 1986 w Vorau) – austriacki piłkarz występujący na pozycji obrońcy. Były zawodnik Grazer AK, Kapfenberger SV oraz Sturmu Graz. Od 2010 roku występuje w Rapidzie Wiedeń.

</doc>
<doc id="1926109" url="https://pl.wikipedia.org/wiki?curid=1926109" title="Mistrzostwa Świata w Łyżwiarstwie Szybkim w Wieloboju 1959">
Mistrzostwa Świata w Łyżwiarstwie Szybkim w Wieloboju 1959

53. mistrzostwa świata w łyżwiarstwie szybkim w wieloboju odbyły się w dniach 14–15 lutego 1959 roku w stolicy Norwegii, Oslo. Zawodnicy startowali na naturalnym lodowisku na Bislett Stadion po raz piąty (wcześniej w 1925, 1947, 1949 i 1956). Łyżwiarze startowali na czterech dystansach: 500 m, 1500 m, 5000 m, 10 000 m. Złoto zdobył Fin Juhani Järvinen. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 45 łyżwiarzy z 14 krajów. Wszyscy zostali sklasyfikowani.

</doc>
<doc id="1926110" url="https://pl.wikipedia.org/wiki?curid=1926110" title="Stara Wieś (gmina w powiecie mińskim)">
Stara Wieś (gmina w powiecie mińskim)

Stara Wieś – dawna gmina wiejska istniejąca w XIX wieku w guberni warszawskiej. Siedzibą władz gminy była Stara Wieś.
Za Królestwa Polskiego gmina Stara Wieś należała do powiatu mińskiego w guberni warszawskiej. Gmina została zniesiona postanowieniem z 29 grudnia 1867, obowiązującym od 10 stycznia 1868, a gmina włączona głównie do gminy ołbiel.

</doc>
<doc id="1926111" url="https://pl.wikipedia.org/wiki?curid=1926111" title="Parafia św. Anny w Warszawie">
Parafia św. Anny w Warszawie

Parafia św. Anny w Warszawie – parafia rzymskokatolicka w Warszawie (dekanat wilanowski). Obsługiwana przez księży archidiecezjalnych.
Parafia została erygowana w XIV wieku. Kościół został wybudowany w XVIII wieku, przebudowany w XIX wieku.

</doc>
<doc id="1926112" url="https://pl.wikipedia.org/wiki?curid=1926112" title="Halowe Mistrzostwa Świata w Lekkoatletyce 2010 – bieg na 60 m przez płotki mężczyzn">
Halowe Mistrzostwa Świata w Lekkoatletyce 2010 – bieg na 60 m przez płotki mężczyzn

Bieg na 60 m przez płotki mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 7,74 (uzyskane w hali), bądź – 13,55 (uzyskane w biegu na 110 m przez płotki na stadionie). Eliminacje odbyły się 12 marca, a półfinały i finał zaplanowano na ostatni dzień mistrzostw. Jedynym reprezentantem Polski podczas zawodów był zawodnik Zawiszy Bydgoszcz Dominik Bochenek.
Rezultaty.
Eliminacje.
W rundzie eliminacyjnej płotkarzy podzielono na pięć grupy. Do półfinału awansowało bezpośrednio 4 pierwszych zawodników z każdego biegu (Q) oraz dodatkowo 4, którzy we wszystkich pozostałych biegach uzyskali najlepsze czasy wśród przegranych (q).
Półfinał.
Rozegrano trzy biegi półfinałowe. Awans do finału gwarantowało zajęcie dwóch pierwszych miejsc w swoim półfinale (Q). Skład finału uzupełniono o dwóch zawodników, którzy legitymowali się najlepszymi czasami wśród przegranych.

</doc>
<doc id="1926114" url="https://pl.wikipedia.org/wiki?curid=1926114" title="Manuel Weber">
Manuel Weber

Manuel Weber (ur. 28 sierpnia 1985 w Villach) – austriacki piłkarz występujący na pozycji pomocnika. Były zawodnik FC Kärnten oraz Austrii Kärnten. Od 2009 roku do 2014 występował w Sturmie Graz. Latem 2014 przeszedł do Wolfsberger AC. W 2016 roku zakończył karierę.

</doc>
<doc id="1926115" url="https://pl.wikipedia.org/wiki?curid=1926115" title="William Lehman">
William Lehman

William Lehman (ur. 20 grudnia 1901 w Saint Louis, zm. styczeń 1979) – amerykański piłkarz, reprezentant kraju.
Kariera klubowa.
Podczas kariery piłkarskiej występował w klubach Wellstones i Stix, Baer and Fuller F.C.
Kariera reprezentacyjna.
W 1934 został powołany na MŚ 1934. Nie wystąpił w spotkaniu z reprezentacją Włoch przegranym aż 1:7. W sumie w reprezentacji wystąpił w 1 spotkaniu.

</doc>
<doc id="1926116" url="https://pl.wikipedia.org/wiki?curid=1926116" title="Chorągiew Torunia">
Chorągiew Torunia



</doc>
<doc id="1926117" url="https://pl.wikipedia.org/wiki?curid=1926117" title="Parafia Opatrzności Bożej w Warszawie (Wilanów)">
Parafia Opatrzności Bożej w Warszawie (Wilanów)

Parafia Opatrzności Bożej w Warszawie (Wilanów) – parafia rzymskokatolicka w Warszawie (dekanat wilanowski). Obsługiwana przez księży archidiecezjalnych.
Parafia została erygowana w 2005. Kościół parafialny w budowie od 2003.

</doc>
<doc id="1926118" url="https://pl.wikipedia.org/wiki?curid=1926118" title="Tom Lynch">
Tom Lynch

Thomas “Tom” Lynch – amerykański piłkarz, reprezentant kraju. 
Kariera klubowa.
Podczas kariery piłkarskiej występował w klubie Brooklyn Celtic.
Kariera reprezentacyjna.
W 1934 został powołany na MŚ 1934. Nie wystąpił w spotkaniu z reprezentacją Włoch przegranym aż 1:7.

</doc>
<doc id="1926119" url="https://pl.wikipedia.org/wiki?curid=1926119" title="Ooid powierzchniowy">
Ooid powierzchniowy

Ooid powierzchniowy – terminem tym określa się ooidy o bardzo cienkiej powłoce okalającej jądro, do ooidów powierzchniowych można zaliczyć:

</doc>
<doc id="1926122" url="https://pl.wikipedia.org/wiki?curid=1926122" title="Haris Bukva">
Haris Bukva

Haris Bukva (ur. 15 marca 1988 w Fočy) – austriacki piłkarz bośniackiego pochodzenia, występujący na pozycji pomocnika. Były zawodnik FC Wels, Austrii Kärnten, FC Kärnten, Sturmu Graz, LASK Linz, Hajduka Split, Rot-Weiß Erfurt, Austrii Salzburg, BV Cloppenburg, ATSV Stadl-Paura i Herthy Wels. Od 2018 roku występuje w Union Peuerbach.

</doc>
<doc id="1926124" url="https://pl.wikipedia.org/wiki?curid=1926124" title="Łaziska (gmina w guberni warszawskiej)">
Łaziska (gmina w guberni warszawskiej)

Łaziska – dawna gmina wiejska istniejąca w XIX wieku w guberni warszawskiej. Siedzibą władz gminy były Łaziska.
Za Królestwa Polskiego gmina Łaziska należała do powiatu mińskiego w guberni warszawskiej.
Gminę zniesiono w połowie 1870 roku a jej obszar włączono do gminy Jakubów.

</doc>
<doc id="1926125" url="https://pl.wikipedia.org/wiki?curid=1926125" title="Finlandia na Zimowych Igrzyskach Paraolimpijskich 2010">
Finlandia na Zimowych Igrzyskach Paraolimpijskich 2010

Reprezentacja Finlandii na Zimowe Igrzyska Paraolimpijskie 2010 liczyła 5 zawodników (1 w narciarstwie alpejskim, 4 w biegach narciarskich i 2 w biathlonie).

</doc>
<doc id="1926126" url="https://pl.wikipedia.org/wiki?curid=1926126" title="Parafia św. Józefa Oblubieńca Najświętszej Maryi Panny w Warszawie (Koło)">
Parafia św. Józefa Oblubieńca Najświętszej Maryi Panny w Warszawie (Koło)

Parafia Świętego Józefa Oblubieńca Najświętszej Maryi Panny w Warszawie – parafia rzymskokatolicka w Warszawie (dekanat wolski), prowadzona przez księży archidiecezjalnych. 
Historia.
Parafia została erygowana w 1938 roku. Jej organizatorem był ks. Jan Sitnik, poprzednio proboszcz i również budowniczy świątyni w podwarszawskich Ząbkach. W tym samym roku poświęcono tymczasową, drewnianą kaplicę oraz rozpoczęto budowę obecnego kościoła murowanego według projektu Feliksa Michalskiego. Budowa trwała również w czasie okupacji hitlerowskiej, mimo trudności związanych z reglamentacją materiałów budowlanych przez władze niemieckie. W 1944 roku hitlerowcy spalili drewniany kościół i plebanię. Już w 1945 roku rozpoczęto ponowną budowę kościoła. Zadaszono wówczas, a następnie poświęcono dolny kościół, oraz zaczęto budowę kościoła górnego. W 1951 roku koścół otrzymał drugiego patrona – św. Jana od Krzyża. Konsekracja świątyni nastąpiła w 1963 roku. 19 marca 2021 roku kard. Kazimierz Nycz ustanowił kościół na Kole diecezjalnym sanktuarium św. Józefa. 
Architektura i wystrój obiektów.
Kościół górny św. Józefa jest monumentalnym, trójnawowym budynkiem halowym z transeptem, okcydentowanym. Nad skrzyżowaniem naw znajduje się kopuła. Fasada z dwiema niezbyt wysokimi w stosunku do samego kościoła wieżami; główną jej ozdobą jest wielkie okno o wypukłym, dekoracyjnym wypełnieniu. Chór z organami 23-głosowymi. W kościele znajdują się 4 kaplice: Miłosierdzia Bożego, Różańcowa, Matki Bożej Częstochowskiej i Krzyża. Dwie pierwsze zajmują oba końce nawy poprzecznej, pozostałe znajdują się wraz z zakrystią po obu bokach prezbiterium.
Wystrój kościoła górnego jest bardzo niejednorodny stylistycznie. W skład jego wchodzą dzieła naturalistyczne i abstrakcyjne, historyzujące i nowoczesne, a także o charakterze przejściowym. Ponadto część drewnianego wyposażenia świątyni ma charakter ludowy czy folkloryzujący. Kościół zdobią liczne witraże, w tym najważniejszy witraż wielkiego okna fasady. Ich tematyka jest przeważnie abstrakcyjna i symboliczna, rzadziej roślinna. Ściany boczne prezbiterium dekorowane są kasetonami (!). Polichromie współcześnie znajdują się w prezbiterium (św. Józef z małym Jezusem), wnętrzu kopuły (w obu miejscach autorstwa prof. J. Sławińskiego) oraz kaplicy Miłosierdzia Bożego; z nich też składa się Droga Krzyżowa. Częściowo wykonano je techniką sgraffito. Witraże samego kościoła i Droga Krzyżowa są dziełami Marii Hiszpańskiej-Neuman. Liczne wykonane z brązu prace zamieszkałego na terenie parafii prof. Gustawa Zemły: płaskorzeźby śś. Piotra i Pawła na ambonie, wielki krucyfiks w kaplicy Krzyża (o wadze 400 kg), rzeźba Matki Bożej i płaskorzeźby przedstawiające 20 tajemnic różańcowych w Kaplicy Różańcowej. Ołtarze w prezbiterium i kaplicach marmurowe, w prezbiterium ponadto ołtarz drewniany (prof. W. Trojan i W. Kulon).
Kościół dolny mieści się w podziemiach kościoła górnego. Jest usytuowany poprzecznie do świątyni na wyższym poziomie, mniejszy, ale również trójnawowy, o wąskich nawach bocznych. Znajdują się tu 2 niewielkie witraże, 6 wykonanych przez Zbigniewa Staszko malowideł na bocznych ścianach i podświetlany szklany krzyż z dekoracją malarską. Drewniany podest ołtarza wyposażony jest w kurtynę i może służyć jako scena teatralna.
W granicach parafii, na skrzyżowaniu ulic Górczewskiej i Deotymy, umieszczony został w roku 2001 posąg Chrystusa Miłosiernego, brązowy na granitowym cokole, wykonany przez Gustawa Zemłę według pomysłu Rozalii Majszczyk.
Życie religijne parafii.
Najbardziej charakterystycznym przejawem życia religijnego parafii jest nieustająca adoracja Najświętszego Sakramentu w kaplicy bocznej. Od 1987 roku mieszkańcy Koła i wierni z innych parafii mogą adorować Najświętszy Sakrament w kościele św. Józefa całą dobę. Większość uczestników adoracji pozostaje zrzeszona w Bractwie Adoracyjnym. W roku 2012 Parafia zainicjowała Krajowe Fora Wieczystej Adoracji Najświętszego Sakramentu w Parafiach. Do czasu pandemii koronawirusa w 2020 roku dbyło się już ich osiem w ośmiu ośrodkach całodobowej adoracji w Polsce. Po znacznym spadku ilości pełniących dyżury adoracyjne od roku 2020 następuje wymiana pokoleniowa i wyaźnie zwiększa się ich liczba.
W parafii rozwinął się również kult Miłosierdzia Bożego. Codziennie o godz. 15.00 w kaplicy adoracji Najświętszego Sakramentu odprawiana jest koronka do Miłosierdzia Bożego z rozważaniem męki pańskiej, a w każdy piątek msza św. z kazaniem okolicznościowym. Osobliwością parafii jest doroczne organizowanie obchodów Święta Bożego Miłosierdzia dla Warszawy przy posągu Chrystusa Miłosiernego w parku Moczydło. Od roku 2008 obchody te znacznie się rozwinęły i nabrały charakteru diecezjalnego, odkąd Ordynariusz zaczął zapraszać na nie diecezjan.
W parafii działają również inne wspólnoty o charakterze modlitewnym, liturgicznym i formacyjnym, Żywy Różaniec, Franciszkański Zakon Świeckich, Koło Przyjaciół Radia Maryja, Wspólnota Krwi Chrystusa, Akcja Katolicka, Liturgiczna Służba Ołtarza, Schola, Totus Tuus i inne.
W ciągu roku organizowane są różne nabożeństwa okolicznościowe, m.in.: różaniec (w październiku i każdą I sobotę miesiąca), nabożeństwo majowe i czerwcowe, nowenna do NMP Nieustającej Pomocy i litania do św. Józefa (w każdą środę). W pierwszą niedzielę miesiąca odbywa się uroczysta procesja z Najświętszym Sakramentem dookoła świątyni.
Z parafii tej wyrusza co roku 5 sierpnia Piesza Pielgrzymka Niepełnosprawnych na Jasną Górę, organizowana przez Katolickie Stowarzyszenie Niepełnosprawnych Archidiecezji Warszawskiej (od 1992 roku).

</doc>
<doc id="1926127" url="https://pl.wikipedia.org/wiki?curid=1926127" title="Barcząca (gmina)">
Barcząca (gmina)

Barcząca – dawna gmina wiejska istniejąca w XIX wieku w guberni warszawskiej. Nazwa gminy pochodzi od wsi Barcząca, lecz siedzibą władz gminy był Józefów.
Za Królestwa Polskiego gmina Barcząca należała do powiatu mińskiego w guberni warszawskiej.
Gmina figuruje jeszcze w 1877 roku lecz w i 1885 roku jednostka już nie występuje.

</doc>
<doc id="1926128" url="https://pl.wikipedia.org/wiki?curid=1926128" title="Duchnów (gmina)">
Duchnów (gmina)

Duchnów – dawna gmina wiejska istniejąca w XIX wieku w guberni warszawskiej. Siedzibą władz gminy był Duchnów.
Za Królestwa Polskiego gmina Duchnów należała do powiatu mińskiego w guberni warszawskiej.
Gminę zniesiono w połowie 1870 roku a jej obszar włączono do gminy Wiązowna.

</doc>
<doc id="1926132" url="https://pl.wikipedia.org/wiki?curid=1926132" title="Dębe Małe (gmina)">
Dębe Małe (gmina)

Dębe Małe (lub "Dembe-Małe") – dawna gmina wiejska istniejąca w XIX wieku w guberni warszawskiej. Siedzibą władz gminy było Dębe Małe.
Za Królestwa Polskiego gmina Dębe Małe należała do powiatu mińskiego w guberni warszawskiej.
Gminę zniesiono w połowie 1870 roku a jej obszar włączono do gminy Łukowiec.
Zobacz też: gmina Dębe Wielkie.

</doc>
<doc id="1926133" url="https://pl.wikipedia.org/wiki?curid=1926133" title="Parafia św. Wawrzyńca na Reducie Wolskiej w Warszawie">
Parafia św. Wawrzyńca na Reducie Wolskiej w Warszawie

Parafia św. Wawrzyńca na Reducie Wolskiej – parafia rzymskokatolicka w Warszawie w dekanacie wolskim. Obsługiwana przez księży archidiecezjalnych.
Parafia została erygowana w 1611. Kościół parafialny św. Wawrzyńca został wybudowany w XVIII wieku.

</doc>
<doc id="1926134" url="https://pl.wikipedia.org/wiki?curid=1926134" title="Christian Prawda">
Christian Prawda

Christian Prawda (ur. 6 sierpnia 1982 w Wolfsbergu) – austriacki piłkarz występujący na pozycji obrońcy. Były zawodnik BSV Bad Bleiberg, FC Kärnten, Austrii Kärnten, SK Sturm Graz i Villacher SV. Od 2013 roku występuje w SV Austria Klagenfurt.

</doc>
<doc id="1926135" url="https://pl.wikipedia.org/wiki?curid=1926135" title="Ruda (gmina w guberni warszawskiej)">
Ruda (gmina w guberni warszawskiej)

Ruda – dawna gmina wiejska istniejąca w XIX wieku w guberni warszawskiej. Siedzibą władz gminy była Ruda.
Za Królestwa Polskiego gmina Ruda należała do powiatu mińskiego w guberni warszawskiej.
Gminę zniesiono w połowie 1870 roku a jej obszar włączono do gmin Glinianka i Dębe Wielkie.

</doc>
<doc id="1926136" url="https://pl.wikipedia.org/wiki?curid=1926136" title="Metaloproteina">
Metaloproteina



</doc>
<doc id="1926137" url="https://pl.wikipedia.org/wiki?curid=1926137" title="Mirosław Danow">
Mirosław Danow

Mirosław Danow (bułg. Мирослав Данов, ur. 30 września 1979 w Vrasta) – bułgarski bobsleista. Uczestnik Zimowych Igrzysk Olimpijskich w Salt Lake City, gdzie wraz z Stefanem Wasilewem zdobył 32. miejsce na 37 załóg, które dotarły do mety. Na co dzień trenuje w Wasilew Bob Club.

</doc>
<doc id="1926141" url="https://pl.wikipedia.org/wiki?curid=1926141" title="Parafia Dobrego Pasterza w Warszawie (rzymskokatolicka)">
Parafia Dobrego Pasterza w Warszawie (rzymskokatolicka)

Parafia Dobrego Pasterza w Warszawie – parafia rzymskokatolicka w Warszawie (dekanat wolski). Obsługiwana przez księży archidiecezjalnych.
Parafia została erygowana w 2005. Kościół parafialny wybudowany w latach 1995–2000.

</doc>
<doc id="1926142" url="https://pl.wikipedia.org/wiki?curid=1926142" title="Kościół Matki Bożej Łaskawej w Toruniu">
Kościół Matki Bożej Łaskawej w Toruniu

Kościół Matki Bożej Łaskawej w Toruniu – świątynia katolicka w jurysdykcji parafii Matki Bożej Łaskawej w Toruniu.
Lokalizacja.
Kościół znajduje się w lewobrzeżnej części miasta, w dzielnicy Czerniewice, przy ulicy Włocławskiej 256, w sąsiedztwie mostu autostradowego.
Historia.
Budowę kościoła rozpoczęto w 1983 roku. W 1999 roku wykonano dzwonnice i umieszczono na niej 430 kilogramowy dzwon. Dzwon został poświęcony przez papieża Jana Pawła II w 1999 roku.
Parafia 28 sierpnia 1984 otrzymała wezwanie Matki Bożej Łaskawej, a 27 sierpnia 2010 otrzymała nowego współpatrona: Św. Josemarię.
Proboszczowie.
Proboszczem parafii w latach 1985 - 2013 był ks. Leon Ulatowski.

</doc>
<doc id="1926147" url="https://pl.wikipedia.org/wiki?curid=1926147" title="Rudno (gmina w guberni warszawskiej)">
Rudno (gmina w guberni warszawskiej)

Rudno (od 1870 "Kołbiel") – dawna gmina wiejska istniejąca w XIX wieku w guberni warszawskiej. Siedzibą władz gminy było Rudno.
Za Królestwa Polskiego gmina Rudno należała do powiatu mińskiego w guberni warszawskiej. 31 maja 1870 do gminy przyłączono pozbawioną praw miejskich Kołbiel. 
Gminę zniesiono w połowie 1870 roku i odtąd jednostka figuruje już pod nazwą "gmina Kołbiel".

</doc>
<doc id="1926148" url="https://pl.wikipedia.org/wiki?curid=1926148" title="Hiszpania na Zimowych Igrzyskach Paraolimpijskich 2010">
Hiszpania na Zimowych Igrzyskach Paraolimpijskich 2010

Reprezentacja Hiszpanii na Zimowe Igrzyska Paraolimpijskie 2010 liczyła 5 zawodników. Wszyscy oni wystartowali w narciarstwie alpejskim.

</doc>
<doc id="1926149" url="https://pl.wikipedia.org/wiki?curid=1926149" title="Lascelles Brown">
Lascelles Brown



</doc>
<doc id="1926150" url="https://pl.wikipedia.org/wiki?curid=1926150" title="Parafia św. Klemensa Hofbauera w Warszawie">
Parafia św. Klemensa Hofbauera w Warszawie

Parafia św. Klemensa Hofbauera w Warszawie – parafia rzymskokatolicka w Warszawie (dekanat wolski). Obsługiwana przez księży redemptorystów.
Parafia została erygowana w 1952. Kościół parafialny został wybudowany w latach 1931–1933.

</doc>
<doc id="1926152" url="https://pl.wikipedia.org/wiki?curid=1926152" title="Mienia (gmina)">
Mienia (gmina)

Mienia (od 1870 "Cegłów") – dawna gmina wiejska istniejąca w XIX wieku w guberni warszawskiej. Siedzibą władz gminy była Mienia.
Za Królestwa Polskiego gmina Mienia należała do powiatu mińskiego w guberni warszawskiej. 31 maja 1870 do gminy przyłączono pozbawiony praw miejskich Cegłów. 
Gminę zniesiono w połowie 1870 roku i odtąd jednostka figuruje już pod nazwą "gmina Cegłów".

</doc>
<doc id="1926153" url="https://pl.wikipedia.org/wiki?curid=1926153" title="Torger Nergård">
Torger Nergård

Torger Nergård (ur. 12 grudnia 1974 w Trondheim) – norweski curler, jeden z trzech multimedalistów olimpijskich w męskim curlingu. Jest trzecim i wicekapitanem w drużynie Thomasa Ulsruda, gra w Snarøen Curling Club. Mieszka w Oslo.
Nergård gra w curling od 1980, bardziej "profesjonalnie" zajął się tym sportem od 1987. Pierwszy raz na arenie międzynarodowej wystąpił w MŚ Juniorów 1991. W trzech występach juniorskich najlepszy rezultat osiągnął w 1996 zajmując jako skip 5. miejsce.
W karierze seniorskiej związany jest od początku z Thomasem Ulsrudem. Trzykrotnie występował także jako rezerwowy u Påla Trulsena. Jako rezerwowy uczestniczył w Zimowych Igrzyskach Olimpijskich 2002, zagrał w jednym meczu (przegranym 4:9 przeciwko Kanadzie). Reprezentacja Norwegii uzyskała wówczas tytuł mistrzowski. Torger Nergård wystąpił na tej samej pozycji w Turynie 2006, tam nie zagrał jednak w żadnym meczu a cała drużyna zakończyła rywalizację na 5. miejscu.
Po Igrzyskach 2006 Norwegowie zdobyli brązowe medale MŚ 2006, w półfinale przegrywając ze Szkotami (David Murdoch) 4:6. Sukces ten ekipa Ulsruda powtórzyła w 2008 i 2009, w małych finałach Norwegia pokonała Chiny (Wang Fengchun) 8:3 i rok później Szwajcarów (Ralph Stöckli) 6:4. W latach 2007 i 2008 Nergård zajmował 2. miejsca mistrzostw Europy, w dwóch finałach, do których dotarł, przegrywał ze Szkocją (David Murdoch) 3:5 i 6:7.
W 2010 Nergård wystąpił po raz trzeci na igrzyskach olimpijskich, tym razem był stałym członkiem drużyny. Norweska drużyna wyszła z fazy grupowej i w półfinale pokonała Szwajcarów (Markus Eggler) 7:5, uległa jednak w finale Kanadyjczykom (Kevin Martin) 3:6.
Nergård na MŚ 2010 przejął obowiązki Ulsruda, który pozostał w kraju z chorą żoną. Norwegia wygrała Round Robin, w meczu 1-2 uległa 5:11 Kanadyjczykom (Kevin Koe). W finale zmierzyły się te same zespoły, Norwegia zdobyła srebrne medale przegrywając 3:9. W grudniu tego samego roku na ME powrócił do swojej normalnej roli. Norwegowie zdobyli złote medale wygrywając w finale 5:3 nad Duńczykami (Rasmus Stjerne).
Podczas MŚ 2011 zespół Ulsruda zajął 4. miejsce przegrywając 6:7 mały finał przeciwko Szwecji (Niklas Edin). Pod koniec roku w mistrzostwach kontynentu Norwegowie zdołali obronić złote medale, w finale zwyciężyli 7:6 nad Szwecją (Niklas Edin). Na koniec sezonu zajęli 4. miejsce MŚ ulegając 6:7 Szwedom. Z tą samą drużyną rywalizowali w finale Mistrzostw Europy 2012, wynikiem 5:8 zdobyli srebrne medale. Rok później Norwegowie byli gospodarzami turnieju o mistrzostwo Starego Kontynentu, czwarty raz z rzędu awansowali do finału. Jednak podobnie jak wok wcześniej zajęli 2. miejsce, w ostatnim meczu wynikiem 8:6 triumfowali Szwajcarzy (Sven Michel).
W 2014 stał się jedynym mężczyzną, który wystąpił w curlingu na czterech igrzyskach olimpijskich. Podczas turnieju w Soczi Norwegowie uplasowali się na 5. miejscu, przegrali mecz o awans do półfinału przeciwko reprezentacji Wielkiej Brytanii. W późniejszych MŚ 2014 norweska ekipa zdobyła złote medale, w decydujących meczach pokonała 3:2 Kanadyjczyków (Kevin Koe) i 8:3 Szwedów (Oskar Eriksson). W ME 2014 Norwegowie awansowali do fazy finałowej. W dolnym meczu Page play-off pokonali Szwajcarów (Sven Michel) i w półfinale Włochów (Joël Retornaz). W finale ulegli 4:5 zawodnikom ze Szwecji (Niklas Edin) zdobywając srebrne medale. Pod koniec sezonu Norwegowie pewnie awansowali do fazy finałowej Mistrzostw Świata 2015. W górnym meczu play-off pokonali Kanadę (Pat Simmons) 6:5. W finale znów mierzyli się z ekipą Niklasa Edina, która i tym razem okazała się być lepsza (9:5).
Nergård trzykrotnie był trenerem reprezentacji kobiet, wówczas Dordi Nordby zdobyła tytuł mistrzyń Europy 1999 i brązowy medal Mistrzostw Świata 2000.

</doc>
<doc id="1926154" url="https://pl.wikipedia.org/wiki?curid=1926154" title="Torger Nergaard">
Torger Nergaard



</doc>
<doc id="1926157" url="https://pl.wikipedia.org/wiki?curid=1926157" title="Parafia św. Stanisława Biskupa i Męczennika w Warszawie">
Parafia św. Stanisława Biskupa i Męczennika w Warszawie

Parafia Świętego Stanisława Biskupa i Męczennika w Warszawie – parafia rzymskokatolicka w Warszawie (dekanat wolski). Obsługiwana przez księży diecezjalnych.
Parafia została erygowana w 1861. Kościół parafialny św. Stanisława Biskupa i Męczennika został wybudowany w latach 1859–1861 według projektu Józefa Orłowskiego.
W 1997 przy parafii powstał Katolicki Zespół Edukacyjny im. ks. Piotra Skargi, którego założycielem i dyrektorem jest ks. Sylwester Jeż.

</doc>
<doc id="1926158" url="https://pl.wikipedia.org/wiki?curid=1926158" title="Stefan Wasilew">
Stefan Wasilew

Stefan Wasilew (bułg. Стефан Василев, ur. 8 września 1968 w Bjałej) – bułgarski bobsleista. Uczestnik Zimowych Igrzysk Olimpijskich w Salt Lake City, gdzie wraz z Mirosławem Danowem zajął 32. miejsce na 37 załóg, które dotarły do mety. Zawodnik klubu Wasilew Bob Club w Ruse.

</doc>
<doc id="1926160" url="https://pl.wikipedia.org/wiki?curid=1926160" title="Wełczówka (potok)">
Wełczówka (potok)



</doc>
<doc id="1926161" url="https://pl.wikipedia.org/wiki?curid=1926161" title="Arleta Dudziak">
Arleta Dudziak

Arleta Dudziak (ur. 23 kwietnia 1989) – polska niepełnosprawna biegaczka narciarska i biathlonistka, paraolimpijka z Vancouver.
Do polskiej kadry paraolimpijskiej dołączyła w 2009 roku. Wystartowała na mistrzostwach świata w 2009 roku w Vuokatti. Nie osiągnęła tam jednak żadnych sukcesów. Zajęła: 10. miejsce w biegu pościgowym i 9. miejsce w biegu indywidualnym w biathlonie oraz 11. miejsce w biegu krótkim w biegach narciarskich.
Ćwiczy w klubie "Start" Nowy Sącz, a jej trenerem jest Stanisław Ślęzak.
Jest uczennicą Zespołu Szkół Ogólnokształcących i Zawodowych Ekonomik w Limanowej.

</doc>
<doc id="1926164" url="https://pl.wikipedia.org/wiki?curid=1926164" title="Powiat piltyński">
Powiat piltyński

Powiat piltyński, inaczej też ziemia piltyńska (łac. "Districtus Regii Piltensis", niem. "Kreis Pilten") – autonomiczna część unii polsko-litewskiej, w latach 1685-1717 w unii z Księstwem Kurlandii i Semigalii.
Geneza.
Po śmierci Magnusa Inflanckiego posiadane przez niego ziemie, będące uprzednio uposażeniem biskupa kurlandzkiego, zostały przyłączone do unii polsko-litewskiej, jako powiat piltyński, na podstawie traktatu polsko-duńskiego, zawartego 10 kwietnia 1585 r. w Kronborgu.
Starostwo piltyńskie.
W efekcie postanowień traktatu kronborskiego z 1585 r. niegrodowe starostwo piltyńskie stanowiło zastaw związany z zapłatą na rzecz Danii za przekazanie powiatu piltyńskiego unii polsko-litewskiej. Od 1623 r. zastaw ten należał do rodziny , której członkom na tej podstawie przysługiwał tytuł starostów piltyńskich.
Rozbiór.
W wyniku III rozbioru w 1795 r. powiat piltyński wszedł w skład należącej do Rosji guberni kurlandzkiej.

</doc>
<doc id="1926166" url="https://pl.wikipedia.org/wiki?curid=1926166" title="Ziemia piltyńska">
Ziemia piltyńska



</doc>
<doc id="1926167" url="https://pl.wikipedia.org/wiki?curid=1926167" title="Parafia św. Wojciecha w Warszawie">
Parafia św. Wojciecha w Warszawie

Parafia Świętego Wojciecha w Warszawie – parafia rzymskokatolicka w Warszawie (dekanat wolski). Obsługiwana przez księży archidiecezjalnych.
Parafia została erygowana w 1927. Kościół parafialny św. Stanisława Biskupa został wybudowany w latach 1898–1903.

</doc>
<doc id="1926168" url="https://pl.wikipedia.org/wiki?curid=1926168" title="Záparo">
Záparo

Záparo – Indianie południowoamerykańscy zamieszkujący tereny wschodniej Amazonii – północne brzegi dolnego biegu rzeki Curaray we wschodnim Ekwadorze oraz przygraniczne obszary Peru. Niegdyś liczna populacja, dziś wymierająca z powodu efektów kolonizacji przez Europejczyków (osadnictwa, które spowodowało walkę różnych plemion o terytoria oraz przywleczenia przez Europejczyków chorób zjadliwych dla Indian Zaparo). Posługują się coraz rzadziej językami zaparo, które zostały prawie wyparte przez keczua. Szacuje się, że natywnych Zaparo jest około 160, większość stanowi populacja osób starszych, którzy w konwersacjach używają głównie keczua.

</doc>
<doc id="1926171" url="https://pl.wikipedia.org/wiki?curid=1926171" title="Zaparo">
Zaparo



</doc>
<doc id="1926172" url="https://pl.wikipedia.org/wiki?curid=1926172" title="Operatory różniczkowe">
Operatory różniczkowe



</doc>
<doc id="1926174" url="https://pl.wikipedia.org/wiki?curid=1926174" title="Parafia Matki Bożej Królowej Polski w Warszawie">
Parafia Matki Bożej Królowej Polski w Warszawie

Parafia Matki Bożej Królowej Polski w Warszawie – parafia rzymskokatolicka w Warszawie (dekanat żoliborski). Obsługiwana przez księży marianów.
Parafia została erygowana w 1905. Kościół parafialny to rozbudowana kaplica w dawnej letniej rezydencji królowej Marii Kazimiery.

</doc>
<doc id="1926175" url="https://pl.wikipedia.org/wiki?curid=1926175" title="Parafia Zesłania Ducha Świętego w Warszawie">
Parafia Zesłania Ducha Świętego w Warszawie

Parafia Zesłania Ducha Świętego w Warszawie – parafia rzymskokatolicka w Warszawie (dekanat żoliborski). Obsługiwana przez księży archidiecezjalnych.
Parafia została erygowana w 1984. Kościół parafialny zaczęto budować w latach 80. XX wieku. Budowę ukończono w 2000.
Kościół konsekrował 4 maja 2002 Prymas Polski kardynał Józef Glemp.

</doc>
<doc id="1926176" url="https://pl.wikipedia.org/wiki?curid=1926176" title="Róbert Kresťanko">
Róbert Kresťanko

Róbert Kresťanko (ur. 26 czerwca 1972 w Bojnicach) – słowacki bobsleista. Uczestnik dwóch Zimowych Igrzysk Olimpijskich w Salt Lake City oraz w Turynie.
Karierę sportową rozpoczął od lekkoatlketyki, uprawiał wieloboje. W 1994 był mistrzem Słowacji w dziesięcioboju.
Igrzyska Olimpijskie.
W Salt Lake City 2002 wystąpił zarówno w konkursie dwójek jak i czwórek. W konkursie dwójek zjeżdżał wraz z Milanem Jagnešákiem, gdzie zajął 30. miejsce na 37 załóg, które dotarły do mety. W konkursie czwórek zajął 24. miejsce na 29 załóg, które dotarły do mety.
W Turynie 2006 wystąpił tylko w czwórkach. Reprezentacja Słowacji dotarła na metę jako ostatnia, wśród tych, które dotarły do mety (aż 5 ekip nie ukończyło).

</doc>
<doc id="1926177" url="https://pl.wikipedia.org/wiki?curid=1926177" title="Cornelis Massys">
Cornelis Massys

Cornelis Massys, Matsys, Metsys, lub Matsijs (ur. ok. 1510 w Antwerpii, zm. ok. 1556/1557 tamże) – flamandzki malarz, rysownik i grawer, syn Quentina Massysa i brat Jana.
Podobnie jak brat Jan w 1531 został mistrzem gildii św. Łukasza w Antwerpii. Początkowo zajmował się rytownictwem, przedstawiając głównie sceny rodzajowe. Malował też spokojne pejzaże wykorzystując efekty świetlne i atmosferyczne i będąc pod wyraźnym wpływem Joachima Patinira. Ilustrował życie i zwyczaje chłopów wyprzedzając Pietera Bruegla. Swoje rysunki sygnował monogramem C.M.E., jego życie i dorobek nie zostały dobrze poznane.

</doc>
<doc id="1926180" url="https://pl.wikipedia.org/wiki?curid=1926180" title="Chińska Republika Ludowa na Zimowych Igrzyskach Paraolimpijskich 2010">
Chińska Republika Ludowa na Zimowych Igrzyskach Paraolimpijskich 2010

Reprezentacja Chin na Zimowe Igrzyska Paraolimpijskie 2010 liczyła 7 reprezentantów. Wszyscy oni startowali w biegach narciarskich.

</doc>
<doc id="1926182" url="https://pl.wikipedia.org/wiki?curid=1926182" title="Parafia św. Jozafata w Warszawie">
Parafia św. Jozafata w Warszawie

Parafia Świętego Jozafata – parafia rzymskokatolicka w Warszawie (dekanat żoliborski). Obsługiwana przez księży archidiecezjalnych.
Opis.
Parafia pw. św. Jozafata Kuncewicza została erygowana w 1922 roku i zajmowała pierwotnie drewniany budynek, według niektórych źródeł, dawnej cerkwi prawosławnej św. Mikołaja Cudotwórcy, wzniesionej w 1872. W 1920 przebudowano ją na potrzeby kościoła katolickiego. Według innych źródeł wspomniana cerkiew znajdowała się gdzie indziej lub została z tego miejsca przeniesiona.
Budynek nie został zniszczony w czasie II wojny światowej, jednak szybko stał się za mały na potrzeby parafii. W latach 1964–1966 na miejscu drewnianego zbudowano nowy kościół murowany według projektu Mariana Laurmana.
Na terenie parafii znajduje się cmentarz Wojskowy na Powązkach.

</doc>
<doc id="1926189" url="https://pl.wikipedia.org/wiki?curid=1926189" title="Philipp Schörghofer">
Philipp Schörghofer

Philipp Schörghofer (ur. 20 stycznia 1983 w Salzburgu) – austriacki narciarz alpejski, czterokrotny medalista mistrzostw świata.
Kariera.
Specjalizuje się w slalomie gigancie. Pierwszy raz na arenie międzynarodowej Schörghofer pojawił się 24 listopada 1998 roku w Hochgurgl, gdzie w zawodach FIS Race w gigancie zajął 27. miejsce. W lutym 2003 roku brał udział w mistrzostwach świata juniorów w Briançonnais, gdzie w tej samej konkurencji był trzeci. Na tych samych mistrzostwach był też między innymi czwarty w supergigancie.
W zawodach Pucharu Świata zadebiutował 17 grudnia 2006 roku w Alta Badia, gdzie nie zakwalifikował się do pierwszego przejazdu giganta. Pierwsze pucharowe punkty wywalczył 8 grudnia 2007 roku w Bad Kleinkirchheim, zajmując osiemnaste miejsce w tej samej konkurencji. Na podium zawodów pucharowych po raz pierwszy stanął 12 marca 2010 roku w Garmisch-Partenkirchen, zajmując trzecie miejsce w gigancie. W zawodach tych wyprzedzili go jedynie Carlo Janka ze Szwajcarii oraz Włoch Davide Simoncelli. Blisko rok później, 6 lutego 2011 roku w Hinterstoder odniósł pierwsze zwycięstwo w zawodach tego cyklu, wyprzedzając Norwega Kjetila Jansruda i Carlo Jankę. Najlepsze wyniki osiągnął w sezonie 2011/2012, kiedy to zajął 30. miejsce w klasyfikacji generalnej i szóste w klasyfikacji giganta.
W lutym 2009 roku wystartował na mistrzostwach świata z Val d’Isère, zdobywając dwa medale. Najpierw zdobył brązowy medal w zjeździe, w którym o 0,17 sekundy wyprzedził go John Kucera z Kanady, a o 0,13 sekundy szybszy był jego rodak, Didier Cuche. Sześć dni później wystartował w gigancie, w którym prowadził po pierwszym przejeździe z przewagą 0,48 sekundy nad Austriakiem Benjaminem Raichem. W drugim przejeździe uzyskał dopiero dwunasty wynik, wystarczyło to jednak do zwycięstwa. Ostatecznie wyprzedził Raicha o 0,71 sekundy i Teda Ligety'ego z USA o 0,99 sekundy.
W 2009 roku wystartował na mistrzostwach świata w Val d’Isère, gdzie w gigancie był czternasty. Podczas rozgrywanych dwa lata później mistrzostw świata w Garmisch-Partenkirchen zdobył brązowy medal, wyprzedzili go tylko Ted Ligety z USA oraz Francuz Cyprien Richard. Na tej samej imprezie wywalczył także srebrny medal w zawodach drużynowych. Ponadto wraz z kolegami i koleżankami z reprezentacji zdobywał złote medale w zawodach drużynowych podczas mistrzostw świata w Schladming w 2013 roku i rozgrywanych dwa lata później mistrzostw w Vail/Beaver Creek. W 2010 roku wystartował na igrzyskach olimpijskich w Vancouver, zajmując dwunaste miejsce w gigancie. Brał też udział w igrzyskach w Soczi w 2014 roku, gdzie w swojej koronnej konkurencji był osiemnasty.

</doc>
<doc id="1926190" url="https://pl.wikipedia.org/wiki?curid=1926190" title="Parafia Świętych Rafała i Alberta w Warszawie">
Parafia Świętych Rafała i Alberta w Warszawie

Parafia Świętych Rafała i Alberta w Warszawie – parafia rzymskokatolicka w Warszawie (dekanat żoliborski). Obsługiwana przez księży archidiecezjalnych.
Parafia została erygowana w 1988. Kościół parafialny wybudowany w latach 90. XX wieku.

</doc>
<doc id="1926193" url="https://pl.wikipedia.org/wiki?curid=1926193" title="Philipp Schoerghofer">
Philipp Schoerghofer



</doc>
<doc id="1926194" url="https://pl.wikipedia.org/wiki?curid=1926194" title="Skala Pradera">
Skala Pradera

Skala Pradera – pięciostopniowa skala używana do określenia stopnia maskulinizacji zewnętrznych narządów płciowych. Najczęściej stosowana do oceny genitaliów osób interpłciowych. Na jednym krańcu tej skali znajdują się normalne narządy płciowe żeńskie, a na drugim typowo męskie.
W skali tej wyróżniamy następujące stopnie:

</doc>
<doc id="1926195" url="https://pl.wikipedia.org/wiki?curid=1926195" title="Parafia św. Jana Kantego w Warszawie">
Parafia św. Jana Kantego w Warszawie

Parafia Świętego Jana Kantego w Warszawie – parafia rzymskokatolicka w Warszawie (dekanat żoliborski). Obsługiwana przez księży archidiecezjalnych.
Opis.
Parafia została erygowana w 1952 przez abp. Stefana Wyszyńskiego. Dekret erekcyjny wszedł w życie 1 września 1952.
Kościół zbudowany został w latach 1981-1984 wg projektu Tadeusza Zielińskiego przez ks. Antoniego Dębkowskiego. Konsekrowany 5 maja 1995 przez kard. Józefa Glempa.
Obszar parafii.
Do parafii należą ulice: Braci Załuskich, Broniewskiego nry 2-26 i 9-21, Gojawiczyńskiej, pl. Henkla, Kochowskiego nry nieparzyste 1-15, Krasińskiego numery 20-42 i 27-39, ks. Jerzego Popiełuszki, Rydygiera, Przasnyska nry 10-24, Sady Żoliborskie, Sarbiewskiego 2, Tołwińskiego, al. Wojska Polskiego 58, Wyspiańskiego.

</doc>
<doc id="1926200" url="https://pl.wikipedia.org/wiki?curid=1926200" title="Herb Gwadelupy">
Herb Gwadelupy

Herb Gwadelupy – przedstawia na tarczy kroju francuskiego w polu błękitnym głowicy (stanowiącej 1/3 wysokości tarczy) trzy złote stylizowane kwiaty lilii symbolizujące Francję. W polu dolnym czarnym widnieje złote promieniste słońce na zielonej łodydze trzciny cukrowej. W użyciu na wyspie (żandarmeria, skauci) jest też wersja herbu, gdzie pole dolne jest czerwone.
Herb opracowano na podstawie herbu stolicy Gwadelupy Basse-Terre. Herb w użyciu od lat 90. XX wieku, nie ma jednak statusu oficjalnego. Oficjalnym godłem jest godło Francji.

</doc>
<doc id="1926203" url="https://pl.wikipedia.org/wiki?curid=1926203" title="Parafia Dzieciątka Jezus w Warszawie">
Parafia Dzieciątka Jezus w Warszawie

Parafia Dzieciątka Jezus w Warszawie – parafia rzymskokatolicka w Warszawie (dekanat żoliborski). Obsługiwana przez księży archidiecezjalnych.
Opis.
Parafia erygowana 10 grudnia 1949 przez abp. Stefana Wyszyńskiego z części parafii Nawiedzenia Najświętszej Maryi Panny na Nowym Mieście oraz św. Stanisława Kostki na Żoliborzu. Dekret erekcyjny wszedł w życie 25 grudnia 1949. 
Święto własne kościoła i wspólnoty (odpust parafialny) obchodzono 11 października we wspomnienie Macierzyństwa Matki Bożej, które podczas reformy Soboru Watykańskiego II zostało przeniesione na dzień 1 stycznia. Z tej racji w parafii od 30 grudnia do 1 stycznia każdego roku odbywa się czterdziestogodzinne nabożeństwo adoracji Najświętszego Sakramentu.
W parafii żywy jest także kult świętej Rity z Cascii, której łaskami słynący obraz znajduje się w kaplicy Miłosierdzia Bożego przy wejściu do kościoła. Szczególnie uroczyście obchodzony jest dzień wspomnienia św. Rity – 22 maja. W roku 2020 Kazimierz kardynał Nycz ustanowił ten dzień drugim odpustem parafialnym. 
Kościół Dzieciątka Jezus został w 1948 urządzony w domu, w latach 1952–1954 powiększony przez ks. Bronisława Piórkowskiego, rozbudowany w latach 70. według projektu Władysława Pieńkowskiego.
Z parafią Dzieciątka Jezus swoją pracą kapłańską związani byli duchowni: Roman Indrzejczyk, Edward Materski, Władysław Miziołek, Jerzy Modzelewski, Alojzy Orszulik, Antoni Pawłowski, Zbigniew Piasecki, Jerzy Popiełuszko, Jan Sikora i Jan Szymborski.

</doc>
<doc id="1926204" url="https://pl.wikipedia.org/wiki?curid=1926204" title="Klin lodowy">
Klin lodowy

Klin lodowy – żyła lodowa w gruncie, o przebiegu zbliżonym do pionowego.
Kliny lodowe powstają w szczelinach, wytworzonych na skutek kurczenia się gruntu w wyniku cyklicznych zmian temperatury. Powstają na obszarach wiecznej zmarzliny podczas zimowego zamarzania wody, gromadzącej się w szczelinach w okresie cieplejszej pory roku.

</doc>
<doc id="1926205" url="https://pl.wikipedia.org/wiki?curid=1926205" title="Nokturny op. 9 (Chopin)">
Nokturny op. 9 (Chopin)

Nokturny op. 9 (I – b-moll, II – Es-dur, III – H-dur) – zbiór trzech nokturnów skomponowanych przez Fryderyka Chopina w latach 1830-1831, wydanych po raz pierwszy w Paryżu w 1832 nakładem wydawnictwa Maurice’a Schlesingera. Utwory dedykowane są francuskiej pianistce, kompozytorce i nauczycielce Marie Pleyel. Wszystkie utwory rozpoczynają się przedtaktem w partii prawej ręki.
Nokturny.
b-moll nr 1.
Pierwszy z utworów znajdujących się w opusie 9 skomponowany jest w tonacji b-moll oraz metrum 6/4. Kompozycja rozpisana jest w 85 taktach. Środkowa część nokturnu przebiega w tonacji Des-dur (majorowym odpowiedniku b-moll).
Polski muzyk i szachista Jan Kleczyński opisał "Nokturn b-moll" następującymi słowami: "Tęsknota dziwnie w nim połączona z elegancją formy."
Es-dur nr 2.
Druga z kompozycji napisana jest w tonacji Es-dur. Jej metrum to 12/8. Utwór rozpisany jest w 34 taktach. 22 września 1835 w Dreźnie Chopin stworzył dla Marii Wodzińskiej jednostronicowy incipit "Nokturnu" o wymiarach 7,6 × 14 cm (sygnatura w fototece NIFC: F. 1372). Rękopis zaginął, lecz znany jest on z reprodukcji dokonanej w 1930 przez Leopolda Binentala.
"Nokturn Es-dur" z op. 9 jest jednym z najbardziej znanych utworów tego gatunku. Już Jan Kleczyński pisze:
„ten jeden drobny nokturn zrobił furorę w Paryżu” oraz: „dla swojej popularności w salonach uczynił Chopin tym utworem więcej niż dziełami szerszego pokroju”.
We wspomnieniach Wilhelma von Lenza muzyk wspomina czasy, gdy brał u Chopina lekcje fortepianu. Pisze:
„Najwięcej dręczyłem go znanym "Nokturnem Es–dur" z op. 9. Był on wtedy w modzie... Gdy Chopin był zadowolony z ucznia, kreślił na jego nutach krzyżyk. I ja zostałem – na swoim egzemplarzu "Nokturnu" – zaszczycony takim krzyżykiem. Na lekcji następnej otrzymałem drugi. Przyszedłszy raz trzeci – znowu to samo. „Teraz niech mi Pan da już święty spokój!” – zawołał Chopin. „Oto trzeci krzyżyk! Przyznaję, że jak na Pana – Nokturn został odegrany doskonale. Ale teraz – dosyć!” Bąknąłem: „Ależ Pan gra go tak przecudnie, jak nikt inny.” „Myli się Pan. Liszt umie grać go równie dobrze” – przerwał mi Chopin. I uparł się, i nie chciał zagrać. Lecz wpisał mi w nutach pewne drobne dziwnie piękne warianty. Nuty jego były drobniusieńkie, a przecież wyraźne i czytelne”.
Utwór doczekał się wielu transkrypcji, m.in. Karola Lipskiego.
H-dur nr 3.
Ostatni nokturn w opusie posiada tonację H-dur i metrum 6/8. Prawdopodobnie został napisany w Wiedniu. Rozpisany jest on w 157 taktach.
Pierwodruki.
Francja.
W 1832 nakładem wydawnictwa M. Schlesinger ukazały się w Paryżu "Trois Nocturnes Pour Le Piano, Op. 9". Nuty o numerze wydawniczym M. S. 1287 posiadały 13 stron o wysokości 34 cm. Maurice John Edwin Brown stwierdził, iż pierwsze wydanie op. 9 miało zostać jedną z części antologii "Album des Pianistes 6me année Morceaux inédits""." Napis na stronie tytułowej brzmiał:
Niemcy.
W styczniu 1833 nakładem wydawnictwa Kistner ukazały się w Lipsku "Trois Nocturnes pour le Pianoforte, Op. 9". Nuty o numerze wydawniczym 995 posiadały 13 stron. Napis na stronie tytułowej brzmiał:
Anglia.
W Anglii op. 9 został podzielony i wydany na dwie części. W pierwszej znalazły się nokturny b-moll i Es-dur nr 1 i 2, w drugim natomiast Nokturn H-dur nr 3.
b-moll nr 1 i Es-dur nr 2.
W 1840 nakładem wydawnictwa Wessel &amp; Co. ukazały się w Londynie "Les Murmures de la Seine, Trois Nocturnes pour le Piano Forte, Liv. 1 (Op. 9 Nos. 1 &amp; 2)". Nuty o numerze wydawniczym W &amp; Co. No. 916 posiadały 7 stron. Nie odnaleziono egzemplarzy pierwszego nakładu (wznawianego do 1842). Napis na stronie tytułowej brzmiał:
H-dur nr 3.
W czerwcu 1843 nakładem wydawnictwa Wessel &amp; Co. ukazały się w Londynie "Les Murmures de la Seine, Trois Nocturnes pour le Piano Forte, Liv. 2 (Op. 9 No. 3)". Nuty o numerze wydawniczym W &amp; Co. No. 917 posiadały 7 stron o wysokości 34 cm. Napis na stronie tytułowej brzmiał:

</doc>
<doc id="1926206" url="https://pl.wikipedia.org/wiki?curid=1926206" title="Estonia na Mistrzostwach Świata w Lekkoatletyce 2009">
Estonia na Mistrzostwach Świata w Lekkoatletyce 2009

Estonia na Mistrzostwach Świata w Lekkoatletyce 2009 – reprezentacja Estonii podczas czempionatu w Berlinie liczyła 18 zawodników. Jedyny medal (brązowy) zdobył Gerd Kanter w rzucie dyskiem.

</doc>
<doc id="1926210" url="https://pl.wikipedia.org/wiki?curid=1926210" title="Swaledale">
Swaledale

Swaledale – dolina w Wielkiej Brytanii, w hrabstwie North Yorkshire, w Anglii, wchodząca w skład Yorkshire Dales i należąca do parku narodowego o tej samej nazwie.
Dolina położona jest na wschód od Gór Pennińskich, a jej środkiem płynie rzeka Swale, od której pochodzi nazwa doliny. Dolina rozciąga się od wsi Keld na zachodzie do miasta Richmond na wschodzie. Główne miejscowości położone w dolinie to Gunnerside, Muker i Reeth.
Dolina znana jest m.in. z produkcji sera Swaledale oraz hodowli owiec. Dawniej Swaledale było miejscem wydobycia ołowiu.

</doc>
<doc id="1926212" url="https://pl.wikipedia.org/wiki?curid=1926212" title="Straperlo">
Straperlo

Straperlo lub Stra-Perlo, hiszpański termin oznaczający nielegalny handel dobrami reglamentowanymi przez państwo. Używany także w odniesieniu do nielegalnej działalności bądź intrygi oraz synonim czarnego rynku. Ludzi zajmujących się taką działalnością nazywa się estraperlistami.
Termin ten wywodzi się ze skandalu politycznego podczas Drugiej Republiki Hiszpańskiej (1931-1936).
Historia.
W 1934 roku dwóch holenderskich przedsiębiorców, Strauss y Perel, skorumpowało wysokich urzędników państwowych, w tym Aurelio Lerroux (bratanek Alexandro Lerroux, lidera Partii Republikańskiej) i Ministra Spraw Wewnętrznych, Rafaela Salazar Alonso (także członka tej partii) w celu uzyskania zezwolenia na wprowadzenie elektrycznej ruletki w kasynie w mieście San Sebastián (Guipuzcoa). Nazwa ruletki, „Straperlo”, pochodziła od pierwszych liter nazwisk jej założycieli.
Gra została zakazana przez policję po udowodnieniu, że gracze są oszukiwani (koło ruletki było sterowane za pomocą guzika, dzięki czemu można było manipulować wygranymi), nie przeszkodziło to funkcjonowaniu gry w Formentor (Mallorca). Później tam również została unieważniona. 
Ujawnienie korupcji miało miejsce po oskarżeniu zgłoszonemu przez Straussa do Prezydenta Alcala-Zamora, kiedy Lerroux odmówił wypłacenia przedsiębiorcom odszkodowania po zamknięciu ruletki przez policję. Skandal doprowadził do rozpadu Partii Republikańskiej.
Od czasów skandalu słowo „straperlo” stosowane jest, jako synonim szwindla, intrygi lub oszustwa. 
Straperlo w okresie dyktadury generała Franco.
Termin używany był także w okresie powojennym w Hiszpanii, dla nielegalnego handlu artykułami pierwszej potrzeby i racjonowanymi przez państwo (ustanowionymi przez rząd generała Franco w latach 1936-1952). Zbyt mała ilość produkcji spowodowała brak artykułów codziennego użytku dlatego państwo wprowadziło kartki żywnościowe, uprawniające do zakupów określonych artykułów spożywczych oraz surowców (żelazo, bawełna) i źródeł energii (benzyna, węgiel). Reglamentacja towarów przyczyniła się do rozwoju nielegalnego handlu, gdzie sprzedawano artykuły po zawyżonych cenach. Na przykład, kilogram cukru kosztujący 1,90 peset, na czarnym rynku osiągał cenę 20 peset. Za olej, kosztujący 3,75 peset trzeba było zapłacić nawet 30 peset. 
Książka.
W 2008 roku w 75. rocznicę skandalu została wydana książka "„El caso Strauss. El escándalo que precipitó el final de la II República”" autorstwa hiszpańskiego pisarza Jose Carlosa Garcii Rodrigueza, która dokładnie opisuje to wydarzenie.

</doc>
<doc id="1926215" url="https://pl.wikipedia.org/wiki?curid=1926215" title="Swaledale (ujednoznacznienie)">
Swaledale (ujednoznacznienie)



</doc>
<doc id="1926216" url="https://pl.wikipedia.org/wiki?curid=1926216" title="Digital Rights Management">
Digital Rights Management



</doc>
<doc id="1926220" url="https://pl.wikipedia.org/wiki?curid=1926220" title="Denys Skepski">
Denys Skepski

Denys Wołodymyrowycz Skepski, ukr. Денис Володимирович Скепський (ur. 5 lipca 1987 w Czernihowie) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
Wychowanek miejscowej Szkoły Piłkarskiej "Junist' Czernihów", a potem klubu Desna Czernihów. Następnie przeszedł do Dynama Kijów. Rozpoczął karierę piłkarską w Desnie Czernihów. Potem występował w trzeciej i drugiej drużynie Dynama. W sierpniu 2006 wyjechał do Rosji, gdzie został piłkarzem Dinama Moskwa. Jednak przez częste kontuzje rzadko wychodził na boisko. W końcu marca 2010 przeszedł do klubu Wołgar-Gazprom Astrachań. W lutym 2011 został wypożyczony do Metałurha Zaporoże. Latem 2011 powrócił do Desny Czernihów. W marcu 2012 wyjechał do Białorusi, gdzie podpisał kontrakt z Biełszyną Bobrujsk. Przez niewykonanie warunków kontraktu w końcu sierpnia 2012 opuścił białoruski klub i został piłkarzem FK Połtawa. 31 stycznia 2013 został zaproszony przez trenera Borisa Ignatjewa do Torpeda Moskwa. 26 czerwca 2014 kontrakt za obopólną zgodą został anulowany, a już wkrótce został piłkarzem Sachalinu Jużnosachalińsk. Na początku 2015 wrócił do Desny. 14 lipca 2015 został piłkarzem klubu Czerkaśkyj Dnipro Czerkasy. 12 lipca 2017 po raz kolejny wrócił do Desny. 31 grudnia 2017 opuścił czernihowski klub. 20 września 2018 został piłkarzem Polissia Żytomierz. Na początku 2019 przeniósł się do Szewardeni-1906 Tbilisi.
Kariera reprezentacyjna.
Debiutował w reprezentacji Ukrainy U-18. Występował również w reprezentacji U-19 oraz w młodzieżowej reprezentacji Ukrainy.

</doc>
<doc id="1926226" url="https://pl.wikipedia.org/wiki?curid=1926226" title="Lascelles Oniel Brown">
Lascelles Oniel Brown



</doc>
<doc id="1926229" url="https://pl.wikipedia.org/wiki?curid=1926229" title="Hypoderma (rodzaj)">
Hypoderma (rodzaj)

Hypoderma – rodzaj owadów z rodziny gzowatych (Oestridae). Larwy są pasożytami zwierząt.
Do rodzaju zaliczane są następujące gatunki:

</doc>
<doc id="1926231" url="https://pl.wikipedia.org/wiki?curid=1926231" title="Parafia św. Jana Chrzciciela w Kątach">
Parafia św. Jana Chrzciciela w Kątach

Parafia św. Jana Chrzciciela w Kątach – parafia znajdująca się w województwie mazowieckim, w powiecie sochaczewskim, w gminie Sochaczew, na terenie dekanatu sochaczewskiego w diecezji łowickiej.
Historia.
Kościół zbudowany w latach 1989–1995 według projektu mgr inż. Mieczysława Gliszczyńskiego.
Miejscowości podlegające parafii.
Sochaczew – ulice: Chłopickiego, Chodkiewicza, Czarnieckiego, Kasprowicza, Kątowa, Łowicka (częściowo), Lubiejewska, Planowa, Płocka (od Metalowca na zachód), Wesoła, Zielona.
Miejscowości i Wsie: Altanka, Antoniew, Bronisławy, Gawłów – Karwowo (częściowo), Halinów, Kąty, Lubiejew, Rozlazłów, Sołectwo, Władysławów, Żdżarów
Odpusty i Adoracje.
Narodzenia św. Jana Chrzciciela – 24 czerwca
17–19 grudnia

</doc>
<doc id="1926234" url="https://pl.wikipedia.org/wiki?curid=1926234" title="Nowon Hummel FC">
Nowon Hummel FC



</doc>
<doc id="1926235" url="https://pl.wikipedia.org/wiki?curid=1926235" title="Białoruś na Zimowych Igrzyskach Paraolimpijskich 2010">
Białoruś na Zimowych Igrzyskach Paraolimpijskich 2010

Reprezentacja Białorusi na Zimowe Igrzyska Paraolimpijskie 2010 liczyła 9 reprezentantów. Wszyscy oni startowali w biegach narciarskich i biathlonie.

</doc>
<doc id="1926236" url="https://pl.wikipedia.org/wiki?curid=1926236" title="Milan Jagnešák">
Milan Jagnešák

Milan Jagnešák (ur. 29 sierpnia 1969 w Rabčicach) – słowacki bobsleista. Uczestnik trzech Zimowych Igrzysk Olimpijskich: ZIO w Salt Lake City (2002), ZIO w Turynie (2010) i ZIO w Soczi (2014).
Salt Lake City 2002.
W Salt Lake City Milan Jagnešák wystąpił jako pilot zarówno w konkursie dwójek jak i czwórek. W konkursie dwójek zjeżdżał wraz z Róbert Kresťanko, gdzie zajął 30. miejsce na 37 załóg, które dotarły do mety. W konkursie czwórek zajął 24. miejsce na 29 załóg, które dotarły do mety.
Turyn 2006.
W Turynie Milan Jagnešák wystąpił również jako pilot zarówno w konkursie dwójek jak i czwórek. W konkursie dwójek zjeżdżał wraz z Viktorem Rájekem, gdzie zajął 25. miejsce nie kwalifikując się do finału. W konkursie brało udział 29 ekip. W konkursie czwórek zajął 20. miejsce ostatnie miejsce w finale wyprzedzając (zawody ukończyło 29 ekip z czego 20 awansowało do finału).
Soczi 2014.
W Soczi Milan Jagnešák wystąpił w konkursie czwórek, wraz z następującymi zawodnikami: Lukáš Kožienka, Petr Narovec i Juraj Mokráš. Zajęli 25. miejsce nie kwalifikując się do finału.

</doc>
<doc id="1926239" url="https://pl.wikipedia.org/wiki?curid=1926239" title="Mercedes-Benz Vito">
Mercedes-Benz Vito

Mercedes-Benz Vito – samochód osobowy klasy wyższej oraz dostawczy klasy średniej produkowany pod niemiecką marką Mercedes-Benz od 1996 roku. Od 2014 roku produkowana jest trzecia generacja modelu. Osobowa wersja nosiła nazwę Viano, a obecnie – Klasa V. Elektryczne warianty modeli noszą nazwę odpowiednio eVito i EQV.
Pierwsza generacja.
Mercedes-Benz Vito I została zaprezentowana po raz pierwszy w 1996 roku. Osobowa wersja nosiła nazwę Klasa V.
Samochód otrzymał kod fabryczny W638. Pojazd został zbudowany w oparciu o płytę podłogową Volkswagena T4. W 1997 roku pod maskę pojazdu trafił silnik Volkswagena VR6 o mocy 174 KM. W 1999 roku auto przeszło facelifting. Zmieniono m.in. wnętrze oraz detale nadwozia (np. pomarańczowe kierunkowskazy zastąpiono białymi kloszami) i przede wszystkim wprowadzono nowoczesne jednostki CDI o mocy nawet 122 KM.
Model ten otrzymał tytuł Van of the Year 1996.
Silniki.
Silniki wysokoprężne (1996-1999).
Vito 108D, 2.3D, 58 kW (79 KM), 1996-1999
Vito 110D, 2.3TD, 72 kW (98 KM), 1996-1999
Silniki benzynowe (1996-2003).
Vito 113, 2.0, 94 kW (129 KM), 1996-2003
Vito 114, 2.3, 105 kW (143 KM), 1996-2003
Vito 280 (od 1997 roku), 2.8 VR6, 127 kW (174 KM), 1997-2003
Silniki wysokoprężne (1999-2003).
Vito 108 CDI, 2.2 CDI, 60 kW (82 KM), 1999-2003
Vito 110 CDI, 2.2 CDI, 75 kW (102 KM), 1999-2003
Vito 112 CDI, 2.2 CDI, 89 kW (122 KM), 1999-2003
Druga generacja.
Mercedes-Benz Vito II został zaprezentowany po raz pierwszy w 2003 roku. Osobowa wersja nosiła nazwę Viano.
Samochód otrzymał kod fabryczny W639. Gama silników została lekko zmieniona. W miejsce przedniego napędu pojawił się tylny, co poprawiło zwrotność. Poza unowocześnieniami, jak bogatsze wyposażenie i lepsze materiały wykończeniowe pojawiła się możliwość konfiguracji długości nadwozia. Dokonano podziału na wersję użytkowo-towarową, furgon towarowy, osobowy, mieszany także z wysokim dachem oraz na osobowo-luksusową pod nazwą Viano.
W 2010 roku auto przeszło facelifting. Zmieniono przednie i tylne światła, błotniki oraz przemodelowano zderzaki. Zmianie uległo także wnętrze oraz charakterystyka zawieszenia. Wprowadzono również nowe wersje silnikowe. W lipcu 2010 roku rozpoczęła się pilotażowa produkcja całkowicie elektrycznej wersji samochodu – Mercedes-Benz Vito E-Cell o zasięgu 130 km po jednym ładowaniu.
Model ten otrzymał tytuł Van of the Year 2005.
Trzecia generacja.
Mercedes-Benz Vito III został po raz pierwszy zaprezentowany w 2014 roku. Osobowa wersja ponownie nosi nazwę Klasa V.
W pierwszej kolejności zadebiutował wariant osobowy, który ujrzał światło dzienne 30 stycznia 2014 roku w Monachium. Samochód otrzymał kod fabryczny W447. Pojazd został zbudowany na płycie podłogowej poprzednika. Samochód został wyposażony w masywny wlot powietrza z opcjonalnymi reflektorami w technologii LED zachodzącymi na błotniki oraz wyraziste przetłoczenia na linii bocznej pojazdu. W stosunku do osobowej wersji auto wyróżnia się m.in. plastikowymi zderzakami bez lakieru. W przeciwieństwie do klasy V auto otrzymało skromniejszą deskę rozdzielczą.
Klasa V standardowo przeznaczona jest do transportu sześciu osób, które podróżują w indywidualnych skórzanych fotelach. Opcjonalnie pojazd może być wyposażony w osiem miejsc. Tylną część pojazdu można wyposażyć zamiast osobnych foteli w 3-osobowe kanapy, bądź łóżko sypialne z szufladami na pościel. Klasa V w porównaniu z Vito posiada inny projekt deski rozdzielczej i użyte lepsze materiały wykończeniowe.
Od połowy 2015 roku Vito pierwszy raz jest oferowane także na rynku północnoamerykańskim, przewidziano jednak dla niego inną nazwę – Metris. Na rynku australijskim z kolei wersja osobowa modelu Vito oferowana jest pod oddzielną nazwą Valente.
Wersje wyposażeniowe (Vito).
Standardowe wyposażenie obejmuje m.in. przednie i tylne hamulce tarczowe, system ESP oraz w zależności od wersji do ośmiu poduszek powietrznych, układ korygujący tor jazdy w obliczu bocznego wiatru (Crosswind Assist), układ monitorujący zmęczenie kierowcy (Attention Assist). Opcjonalnie auto wyposażyć można m.in. w światła do jazdy dziennej wykonane w technologii LED, system monitorowania pasa ruchu i martwego pola, asystenta parkowania oraz kamerę cofania z funkcją zbliżenia na hak holowniczy.
Lifting.
Na początku 2019 roku Mercedes pokazał odnowioną Klasę V (typoszereg W447). Z zewnątrz lifting ograniczył się do kosmetyki: subtelnie zmieniono wygląd zderzaków, osłony chłodnicy oraz gamę dostępnych lakierów i obręczy. W kabinie uwagę zwracają przeprojektowane otwory wentylacyjne, nowe zegary i systemy audio MBUX, poszerzony zakres konfiguracji kolorystycznych skórzanej tapicerki, a także luksusowe dodatki, jak np. tylne fotele z funkcją masażu, wentylacji i pełnego rozkładania.
Nowości są także pod maską: w ofercie pojawia się topowy wariant V 300 d z 2-litrowym dieslem biturbo o mocy 239 KM i 500 Nm maksymalnego momentu obrotowego (chwilowo, podczas przyspieszania, nawet 530 Nm). Jednostkę połączono z 9-biegowym automatem – teraz zmodyfikowanym pod kątem wyższej kultury pracy napędu i ograniczenia zużycia paliwa. Przyspieszenie od 0 do 100 km/h trwa 7,9 s, a prędkość maksymalna wynosi 221 km/.h. Takiej wersji brakowało – dotychczas najmocniejsza wysokoprężna klasa V dysponowała dieslem o mocy 190 KM. Przy okazji trzeba zaznaczyć, że obie wersje dostępne po liftingu (V 300 d o mocy 239 KM oraz V 250 d o mocy 190 KM) korzystają z nowej jednostki wysokoprężnej OM 654 o pojemności 2 l, która w 2016 r. zadebiutowała w klasie E. Wcześniejsza odmiana V 250 d korzystała z nieco wysłużonego motoru OM 651 o pojemności 2,1 l (2143 ccm).
Wersje wyposażeniowe (Klasa V).
Standardowe wyposażenie pojazdu obejmuje m.in. 4-kierunkowo elektrycznie regulowany fotel kierowcy, układ monitorowania zmęczenia kierowcy (ATTENTION ASSIST) i przeciwdziałania skutkom bocznego wiatru (Crosswind Assist) centralnie umieszczony 7-calowy wyświetlacz Systemu MBUX, kierownicę wielofunkcyjną, centralny panel z obrotowym kontrolerem i innowacyjnym touchpadem, za pośrednictwem którego można sterować wszystkimi funkcjami medialnymi za pomocą dotyku i gestów
Pojazd opcjonalnie wyposażyć można w system wentylacji foteli z odwróconym ciągiem, system wstępnej ochrony Pre-Safe, klimatyzację automatyczną z trzema trybami pracy oraz funkcją wstępnego schładzania wnętrza z kluczyka, aktywny tempomat Distronic Plus, układy monitorujące martwe pole i pas ruchu (Blind Spot Assist), kamerę 360 st. oraz asystenta parkowania (Active Parking Assist), który samodzielnie wjeżdża i wyjeżdża z miejsca parkingowego (kierowcy pozostaje tylko wciskanie gazu i hamulca lub – w autach z automatyczną skrzynią – samego gazu).
Po raz pierwszy w segmencie nabywcy mogą też zamówić w pełni LED-owe przednie reflektory, współpracujące ze światłami drogowymi o zmiennym zasięgu, aktywne zawieszenie o zmiennym tłumieniu, drugie drzwi przesuwane, okna laminowane, alufelgi, skórzaną tapicerkę, 8,4-calowy system nawigacji satelitarnej, radarowy system ostrzegania przed kolizją COLLISION PREVENTION ASSIST z adaptacyjnym układem hamowania Brake Assist oraz Traffic Sign Assist z funkcją ostrzegania przed jazdą pod prąd.
Silniki (wersja po liftingu).
Pojazdy wyposażone w skrzynię automatyczną posiadają cztery tryby jazdy: ekonomiczny, komfortowy, sportowy i manualny. Automatyczna skrzynia biegów posiada dźwignię zmiany biegów Direct Select z manetkami do ręcznej zmiany biegów przy kierownicy.
Mercedes-Benz EQV.
Od 2019 roku produkowana jest odmiana z napędem elektrycznym, która od strony technicznej powstała od podstaw jako drugi model tworzący gamę samochodów na prąd "EQ". Samochód wyróżnia się zasięgiem ok. 405 kilometrów i zmodyfikowanym wyglądem pasa przedniego, który wyróżnia się reflektorami wykonanymi w technologii LED i innym kształtem imitacji atrapy „chłodnicy”.
Układ napędowy pojazdu składa się z silnika elektrycznego o mocy 150 kW (204 KM) oraz z umieszczonego pod podłogą pojazdu akumulatora litowo-jonowego o pojemności zainstalowanej 100 kWh. Dzięki funkcji szybkiego ładowania wystarczy ok. 45 min żeby naładować akumulator od 10 do 80%.
Bardzo ważną funkcją samochodu jest dostępność 5 trybów rekuperacji (odzyskiwania energii z wytracania prędkości i hamowania), które można wybierać za pomocą łopatek do zmiany biegów. W wypadku wyboru trybu Auto, samochód sam dostosowuje poziom rekuperacji do warunków drogowych (bazując na danych z nawigacji i radarów), dzięki czemu optymalizuję zasięg i dynamikę jazdy.
Podobnie, jak w przypadku spalinowego odpowiednika, EQV można zamówić w wersji 6, 7, a nawet 8 – osobowej. We wnętrzu znajdziemy też najnowocześniejszy system multimedialny MBUX z 10,25 calowym ekranem dotykowym i sterowaniem głosowym, wywoływanym komendą „Hej, Mercedes!”.

</doc>
<doc id="1926240" url="https://pl.wikipedia.org/wiki?curid=1926240" title="Kapitulacja Włoch">
Kapitulacja Włoch

Zawieszenie broni pomiędzy Włochami a państwami sprzymierzonymi ( – rozejm z Cassibile, także "armistizio corto" – krótki rozejm) – akt rozejmu, podpisany w tajemnicy 3 września 1943 roku przez przedstawicieli Królestwa Włoch oraz aliantów. Zgodnie z układem Włochy zobowiązały się do wstrzymania działań wojennych po stronie państw Osi, a formalnie bezwarunkowo kapitulowały przed sprzymierzonymi. 
Wbrew nazwie, umowę podpisano w Santa Teresa Longarini, dzielnicy Syrakuz, ok. 3 kilometrów od obozu wojskowego Cassibile zdobytego przez Aliantów niedługo wcześniej. Podpisali ją generałowie Walter Bedell Smith oraz Giuseppe Castellano, jednak jej treść zaakceptowali zarówno król Wiktor Emanuel III jak i premier Włoch Pietro Badoglio. Dokument wszedł w życie po jego publicznym ogłoszeniu 8 września tego samego roku: o godzinie 18:30 czasu włoskiego w przemówieniu Dwighta Eisenhowera na falach Radia Algieria, a o 19:42 przez marszałka Badoglio na antenie EIAR.
Ogłoszenie dokumentu sprowokowało natychmiastową reakcję nazistowskich Niemiec, które zerwały łączący je z Włochami Pakt Stalowy i zaatakowały wojska włoskie stacjonujące w południowej Francji, na Bałkanach, w Grecji i w samych Włoszech. Włoskie siły zbrojne zostały w szybkim tempie pokonane, a większość kraju znalazła się pod niemiecką okupacją. Król, rząd i większość Regia Marina schroniła się na terenach okupowanych przez Aliantów. 
Obalenie Mussoliniego.
Po klęsce wojsk niemiecko-włoskich w Afryce Północnej kolejnym celem ataku sprzymierzonych były Włochy. Państwo to, od 1922 roku rządzone przez faszystowską partię Benita Mussoliniego, przystąpiło do wojny po stronie III Rzeszy 10 czerwca 1940 roku, licząc na zdobycze terytorialne w obszarze Morza Śródziemnego i w Afryce. Jednak po dwóch i pół roku walk utracono większość zdobytych terenów, a sprzymierzeni przygotowywali się do inwazji na południu Włoch.
Desant na Sycylię rozpoczął się w nocy z 9 na 10 lipca 1943 roku. Po przełamaniu obrony wybrzeża siły anglo-amerykańskie uderzyły w głąb wyspy i pomimo oporu (w którym główny udział miały stacjonujące tam wojska niemieckie) zmierzały na północ. Sycylia została zajęta w ciągu 38 dni, po czym alianci rozpoczęli planowanie desantu na kontynencie.
Tymczasem we Włoszech narastał opór przeciwko polityce Mussoliniego, który stawał się coraz bardziej zależny od Niemiec. 19 lipca 1943 roku miało miejsce kolejne jego spotkanie z Adolfem Hitlerem. Na jego miejsce wybrano Feltre. Nie przyniosło ono żadnych korzystnych rezultatów, Hitler odmówił zwiększenia pomocy dla Włochów, wyrzucając im nieudolność w prowadzeniu działań na Sycylii. Tego samego dnia bombowce amerykańskie przeprowadziły potężny, największy z dotychczasowych, nalot na Rzym. Zniszczenia miasta i ofiary wśród ludności wywołały wzrost nastrojów antyrządowych, zaś u władz poczucie konieczności dokonania zmian i przerwania działań wojennych. Następnego dnia naczelny dowódca włoskiej armii, generał Vittorio Ambrosio zażądał od Mussoliniego zakończenia wojny w jak najkrótszym czasie i ustąpienia z zajmowanych stanowisk.
24 lipca 1943 roku zebrała się w Rzymie Wielka Rada Faszystowska. Po całonocnym posiedzeniu zdecydowała ona o odsunięciu Mussoliniego od władzy i przekazanie jej królowi. Powiadomiony o wyniku obrad Wiktor Emanuel III zdymisjonował premiera i nakazał jego aresztowanie. Rozwiązana została również Wielka Rada Faszystowska, a urząd premiera objął marszałek Pietro Badoglio.
Zawieszenie broni.
Nowy rząd zapewnił oficjalnie przedstawicieli III Rzeszy, że zmiana na stanowisku premiera nie oznacza odwrócenia sojuszy, ale natychmiast rozpoczął tajne rozmowy z aliantami. Początkowo odbywały się one w Watykanie, następnie w Tangerze i w końcu w Lizbonie. Początkowo przedstawiciele Włoch nie chcieli zgodzić się na formułę bezwarunkowej kapitulacji, proponując przyłączenie się do sprzymierzonych. Od 15 sierpnia negocjacje prowadził generał Giuseppe Castellano, który miał większe prerogatywy i powoli stanowiska obydwu stron zbliżały się.
Kolejna tura rozmów rozpoczęła się 31 sierpnia 1943 roku na Sycylii. Ostatecznie, pomimo obaw przez niemieckim odwetem, generał Castellano przyjął warunki alianckie i po południu 3 września podpisał w imieniu rządu włoskiego dokument precyzujący warunki zawieszenia broni. Ze strony alianckiej sygnował go generał Walter Bedell Smith a cała ceremonia odbyła się w sycylijskiej wiosce Cassibile niedaleko Syrakuz. Dokument był tajny a na datę jego ogłoszenia i wejścia w życie wybrano 8 września 1943 roku. W dwunastu artykułach nałożono na Włochy zobowiązania przerwania działań wojennych, oddania baz i linii komunikacyjnych do dyspozycji wojsk państw sprzymierzonych, przekazania floty pod kontrolę aliantów oraz zgody na przejęcie władzy administracyjnej przez sojusznicze władze wojskowe. Pozostałe uzgodnienia miały być zawarte w późniejszym terminie.
Rano 3 września pierwsze oddziały 8 Armii brytyjskiej wylądowały w Kalabrii (operacja Baytown). Na noc z 8 na 9 września zaplanowano główną operację desantową ("Avalanche") w rejonie Salerno, zgraną w czasie z ogłoszeniem rozejmu i lądowaniem wojsk powietrznodesantowych pod Rzymem. 7 września wojska niemieckie rozpoczęły rozbrajanie oddziałów włoskich oraz przejmowanie kontroli nad lotniskami, co spowodowało prośbę rządu marszałka Badoglia o odroczenie terminu proklamacji zawieszenia broni w obawie o represje ze strony III Rzeszy. Jednak dla aliantów było to już niemożliwe, ponieważ ich wojska zbliżały się do rejony lądowania. Generał Eisenhower ogłosił o rozejmie o godzinie 18.30, zaś marszałek Badoglio o 20.00. Niemcy zareagowali na kapitulację sojusznika zajęciem całego kraju oraz wzięciem do niewoli jednostek armii włoskiej na terenach okupowanych: we Francji, na Bałkanach i wyspach Morza Egejskiego. Walki w Rzymie toczyły się do 10 września, wcześniej król i rząd opuścili stolicę i oddali się pod opiekę aliantów w Brindisi.
Zgodnie z ustaleniami flota udała się na Maltę, jednak w wyniku ataków Luftwaffe zatopiony został najnowocześniejszy pancernik „Roma” i uszkodzony drugi: „Italia”.
Kapitulacja Włoch i przejście na stronę aliantów.
W kilka dni po przybyciu Wiktora Emanuela III i marszałka Badoglia do Brindisi rozpoczęły się rozmowy dotyczące podpisania ostatecznych warunków kapitulacji. Premier Włoch próbował wynegocjować lepsze warunki, ale stanowisko aliantów, pomimo dzielących ich różnic, było nieustępliwe. Ostatecznie marszałek Badoglio udał się na Maltę, gdzie 29 września 1943 roku na pokładzie pancernika HMS "Nelson" podpisał akt bezwarunkowej kapitulacji wojsk włoskich. Po rozpoczęciu działań wojskowych przez Niemców (w tym zatopieniu pancernika "Roma" wraz z 1326 marynarzami) 13 października król Wiktor Emanuel III ogłosił o wypowiedzeniu wojny III Rzeszy i Japonii. Pomimo to Włochy nie były traktowane jako równorzędny sojusznik a armia była formowana bardzo powoli (Włoski Korpus Wyzwoleńczy). Chętniej wykorzystywane były do operacji blokadowych i patrolowych lekkie jednostki marynarki wojennej oraz lotnictwo, które przejęło akcję zaopatrywania oddziałów partyzanckich na Bałkanach i w północnych Włoszech. 
Ostatecznie większość terenów Włoch, nie wyzwolonych przez Aliantów, została zajęta przez wojska niemieckie. Opór wojsk włoskich był słaby - głównie wskutek gróźb niemieckich. Wobec jeńców wojsk włoskich stawiających opór, Niemcy zastosowali terror, dokonując szeregu masakr (np. masowa egzekucja żołnierzy 33 dywizji piechoty). Ostatecznie Niemcy umocnili się na linii Gustawa, która została przełamana dopiero w maju 1944 roku pod Monte Cassino. 4 czerwca zdobyty został Rzym. Później, aż do wiosny 1945 roku, front ustabilizował się na linii Gotów. 9 kwietnia 1945 roku wojska sprzymierzonych podjęły wreszcie atak w kierunku doliny Padu, doprowadzając do bezwarunkowej kapitulacji Niemców 28 kwietnia (weszła w życie 2 maja).

</doc>
<doc id="1926245" url="https://pl.wikipedia.org/wiki?curid=1926245" title="Halowe Mistrzostwa Świata w Lekkoatletyce 2010 – skok o tyczce kobiet">
Halowe Mistrzostwa Świata w Lekkoatletyce 2010 – skok o tyczce kobiet

Skok o tyczce kobiet – jedna z konkurencji rozegranych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 4,40. Eliminacje odbyły się 12 marca, a finał rozegrano w ostatnim dniu zawodów. W konkurencji tej startowała jedna reprezentantka Polski – mistrzyni świata z Berlina Anna Rogowska. Ustalone przez Polski Związek Lekkiej Atletyki minimum dające kwalifikację do startu w Katarze osiągnęła także Monika Pyrek, jednak tyczkarka MKL Szczecin zrezygnowała ze startu w zawodach z powodu gorszej formy.
Rezultaty.
Eliminacje.
Do zawodów przystąpiło 18 tyczkarek z 12 krajów. Aby uzyskać awans do finału trzeba było pokonać poprzeczkę zawieszoną na wysokości 4,60 (Q) lub znaleźć się w gronie ośmiu zawodniczek z najlepszymi rezultatami (q).

</doc>
<doc id="1926248" url="https://pl.wikipedia.org/wiki?curid=1926248" title="Tippeligaen (1996)">
Tippeligaen (1996)

Sezon (1996) był 52. sezonem o mistrzostwo Norwegii w piłce nożnej. Liga liczyła 14 zespołów. Rozgrywki rozpoczęły się 13 kwietnia 1996 i trwały do 20 października 1996. Tytuł obroniła drużyna Rosenborg BK. Tytuł króla strzelców zdobył Harald Martin Brattbakk, który w barwach klubu Rosenborg BK strzelił 28 goli.

</doc>
<doc id="1926249" url="https://pl.wikipedia.org/wiki?curid=1926249" title="Tomasz Bereźnicki">
Tomasz Bereźnicki

Tomasz Bereźnicki (ur. 4 maja 1976 w Krakowie) – polski autor komiksów, rysownik, malarz, grafik, projektant witraży.
Życiorys.
Jest absolwent Wydziału Form Przemysłowych na krakowskiej Akademii Sztuk Pięknych.
Laureat konkursów komiksowych, w tym trzykrotnie na temat powstania warszawskiego (1. i 2. miejsce oraz nagroda Muzeum Powstania Warszawskiego). W swoich pracach porusza różnorodną tematykę. Jego komiksy ukazały się m.in. w antologiach poświęconych piłce nożnej, powstaniu warszawskiemu czy ekonomii. Interesuje go też tematyka muzyczna (komiks o Bono i U2).
Projektuje grafikę użytkową, publikuje też rysunki w prasie, ukazywały się m.in. w „Men’s Health”, „Przekroju”, „Bluszczu” oraz „Wprost”. Projektował okładki do „Przekroju” oraz regularnie do „Bluszczu” do czasu zakończenia wydawania tego tytułu w 2012 r. Z tego okresu pochodzą 2 nagrodzone okładki „Bluszczu” w konkursie „GrandFront 2011”. W „Bluszczu” pojawiał się też odcinkowy komiks pt. "Gustaw na planie" (jego bohater był zainspirowany postacią Stanisława Mikulskiego). Rysuje również ilustracje i okładki dla „Dużego Formatu”.
Gościnnie wystąpił jako gitarzysta na dwóch ostatnich płytach Kremlowskich Kurantów: "Tam ta da dam" (2007) i "Przemyśl mnie" (2010). Jest również autorem muzyki do piosenki tytułowej na płycie "Przemyśl mnie". Odpowiada za projekty graficzne okładek obu płyt. Obecnie jest już stałym członkiem zespołu.

</doc>
<doc id="1926250" url="https://pl.wikipedia.org/wiki?curid=1926250" title="Stanisław Niewiadomski (prezydent Żyrardowa)">
Stanisław Niewiadomski (prezydent Żyrardowa)



</doc>
<doc id="1926251" url="https://pl.wikipedia.org/wiki?curid=1926251" title="Bitwa w Mogadiszu (2010–2011)">
Bitwa w Mogadiszu (2010–2011)

Bitwa w Mogadiszu (2010–2011) – zbrojne starcie toczące się od 23 sierpnia 2010 między armią rządową i międzynarodowymi siłami stabilizacyjnymi AMISOM, a bojówkami Al-Shabaab w somalijskiej stolicy Mogadiszu.
Geneza.
Celem somalijskich ugrupowań rebelianckich, po wypowiedzeniu wojny rządowi prezydenta Sharifa Ahmeda, co miało miejsce w lutym 2009, było przeprowadzenie zamachu stanu. Dlatego też Mogadiszu często było nękane przez bojowników.
Do pierwszych starć podczas kolejnego etapu somalijskiej wojny domowej, doszło pod koniec lutego 2009. Wówczas to zginęło 69 osób – w tym 48 cywilów, jednak wynik walk został nierozstrzygnięty.
W maju 2009 rebelianci zainicjowali wielką ofensywę w centralnej Somalii. Walki równolegle toczyły się w stolicy. Rebelianci z ugrupowania Al-Shabaab (Szebabowie) oraz Hizbul Islam prowadzili bitwę z wojskami rządowymi oraz siłami międzynarodowymi AMISOM. Ciężkie walki trwały się do końca września. W październiku został zerwany sojusz między frakcjami rebeliantów, ponieważ doszło do nieporozumień co do kontrolowanych przez nich terenów. Walki w Mogadiszu pochłonęły życie ok. 100 rebeliantów i 100 żołnierzy rządowych oraz 29 żołnierzy AMISOM. Zginęło także prawie 1500 cywilów, a 223 tys. musiało uciekać z miasta.
W trakcie bitwy rebelianci zdobyli kontrole w północnych sektorach miasta, jednak do obalenia prezydenta, mimo wielokrotnych szturmów pałacu prezydenckiego nie doszło. Po zakończeniu sojuszu bojowników, do końca roku dochodziło do sporadycznych ataków.
W 2010 w wojnie domowej udział brały trzy strony. Od stycznia walki toczyły się południu kraju - między Hizbul Islam i Szebabami (bitwa o Dobley) oraz w centralnej Somalii (głównie wokół Beledweyne między frakcjami rebelianckimi a strukturami milicji Ahlu Sunna, lojalnymi prezydentowi Ahmedowi). Rebelianci, tym razem osobno, przeprowadzali pojedyncze ataki także w stolicy - na siły AMISOM oraz patrole wojsk rządowych.
Wydarzenia poprzedzające bitwę.
2 lutego doszło do szturmu pałacu prezydenckiego. Atak odparto, a w wymianie ognia poległo 15 bojowników. 10 lutego miejsce miał kolejny atak moździerzowy na pałac prezydencki w wykonaniu Szebabów. W walkach zginęły 24 osoby, 40 zostało rannych, a tysiące cywilów uciekło ze stolicy.
Do kolejnych poważnych starć doszło 2 marca. Wtedy to bojówki Szebabów dokonały ataku na patrole AMISOM, które odpowiedziały ogniem. Rebelianci ciężarówkami podjechali pod skrzyżowanie K4 w Mogadiszu, po czym z karabinów maszynowych ostrzelali międzynarodowych żołnierzy. W potyczce zginęło 12 osób, wśród nich były dzieci, a 49 odniosło obrażenia.
7 marca Kanada wpisała ugrupowanie Al-Shabaab na listę organizacji terrorystycznych.
9 marca na targowisku w dzielnicy Bakaret w Mogadiszu został zastrzelony lider Hizbul Islam Bare Ali Bare. Świadkowie wydarzenia informowali, iż morderstwa dokonali dwaj mężczyźni, prawdopodobnie członkowie Al-Shabaab.
Ciężkie starcia wybuchły po południu 10 marca w północnej części Mogadiszu. Rebelianci Al-Shabaab dokonali uprowadzenia dwóch pracowników firmy telekomunikacyjnej. Na mężczyznach dokonano dekapitacji. Zwłoki następnie wyrzucono na ulice Mogadiszu. W starciach tego dnia zginęło co najmniej 17 osób, a 65 odniosło rany. Wśród zabitych byli cywile - kobiety i dzieci. Rebelianci użyli w walce ognia moździerzowego.
Drugiego dnia walk zginęło 37 osób. Do walk przystąpiła Unia Afrykańska (AMISOM), która prowadziła ogień artyleryjski. Bitwa toczyła się w dzielnicach Karan, Yaqshid, Shibbis i Abdiasis, gdzie wymiana ognia trwała całą noc. Rebelianci odpalali także rakiety.
Do trzeciego dnia liczba zabitych wzrosła do 60. Główne walki miały miejsce w dystrykcie Bakara. Szebabowie podeszli rano 12 marca pod skrzyżowanie Aden Ade, a następnie ostrzelali pałac prezydencki.
W kolejnych miesiącach w Mogadiszu miały miejsce sporadyczne starcia, które na sile przybrały w czerwcu, jednak z upływem czasu przygasły.
Bitwa.
Sierpień.
23 sierpnia Szebabowie ogłosili "ostateczną wojnę" przeciwko "najeźdźcom", jak nazwano 6 tys. żołnierzy Unii Afrykańskiej, stacjonujących w Mogadiszu. W krwawych starciach, które wybuchły w stolicy zginęło co najmniej 40 cywilów zginęło, a ponad 130 zostało rannych. W walkach na południu miasta udział brały czołgi, walczące strony używały także ciężkich granatników.
Dzień później rebelianci zaatakowali hotel Muna w Mogadiszu, zabijając 38 osób w tym ośmiu parlamentarzystów. Atak przeprowadził zamachowiec-samobójca oraz ludzie z bronią palną. Zaatakowany hotel znajduje się w pobliżu pałacu prezydenckiego, więc zwiększono jego bezpieczeństwo przed możliwym atakiem ekstremistów.
25 sierpnia w ciężkich walkach zginęło sześć osób, 25 odniosło rany. Starcia między siłami AMISOM i Szebabami trwały w różnych częściach miasta, jednak najzacieklejsze walki z użyciem artylerii miały miejsce na targowisku Bakara.
26 sierpnia z miasta uciekły setki cywilów. Szebabowie ogłosili, iż zdobyli przewagę w bitwie i kontrolują nowe tereny, jednak policja zdementowała te doniesienia. W wyniku wybuchu miny IED w dzielnicy Waberi zginęło dziewięć osób w tym pięciu żołnierzy.
W wymianie ognia 27 sierpnia poległo 11 żołnierzy somalijskich oraz pięciu Szebabów i sześciu cywilów w dzielnicy Hodan. Nieopodal pałacu prezydenckiego zastrzelono kolejne cztery osoby w tym dwóch cywilów.
30 sierpnia Szebabowie zaatakowali wojskowe koszary w dzielnicy Hodan. W wymianie ognia zginęło co najmniej sześciu cywilów, a 16 odniosło rany. W walkach pod pałacem prezydenckim rebelianci zabili czterech ugandyjskich żołnierzy.
31 sierpnia w wyniku wybuchu bomby przydrożnej śmierć poniosło ośmiu cywilów, w tym trzy kobiety. Kolejnych sześciu cywilów zginęło podczas ostrzałów moździerzowych w walce pomiędzy UA i rebeliantami.
Wrzesień.
2 września w kolejnej serii walk zginęło 19 osób. W wyniku walk do 5 września stolicę Somalii opuściło 22 tys. cywilów, natomiast śmierć poniosło ok. 230 cywilów.
9 września na lotnisku w Mogadiszu doszło do dwóch eksplozji bomb. W wyniku tego zginęło osiem osób. Wśród zabitych znalazło się dwóch żołnierzy misji AMISOM.
16 września w walkach między Szebabami a żołnierzami Unii Afrykańskiej w dzielnicy Bakaara zginęło 12 cywilów, a 47 zostało rannych.
18 września rebelianci przejęli kontrolę nad dwoma rozgłośniami radiowymi w Mogadiszu - Horn Afrik i GBC.
20 września w starciach zginęło co najmniej 10 cywili, a 25 zostało rannych. Tego samego dnia pod bramami pałacu prezydenckiego wysadził się zamachowiec-samobójca raniąc dwóch żołnierzy. Natomiast 23 września w walkach ulicznych w których wykorzystywano artylerię zginęło co najmniej 26 osób, a ponad 70 odniosło rany. Wśród zabitych był jeden żołnierz i co najmniej 25 Szebabów. Bitwa toczyła się w południowych dzielnicach stolicy.
25 września suficka milicja Ahlu Sunna Waljama'a, która wspierała militarnie wojska rządowe ogłosiła, iż zaprzestaje walk zbrojnych z radykałami islamskimi w stolicy. Przyczyną tego była dymisja premiera Somalii Omara Abdirashida Ali Sharmarke'a z 21 września i tym samym nie wywiązanie się z obietnic rządowych ws. podziału władzy, które zostały ustalane na mocy porozumienia z Addis Abeby. Członkowie milicji mieli mieć w rządzie pięciu ministrów. Suficcy milicjanci poinformowali, że nie zamierzają oddać kontrolowanych przed siebie terenów w centralnej Somalii rebeliantom i tam jeśli nastanie potrzeba będą walczyć.
27 września Szebabowie zaatakowali budynek parlamentu podczas jego obrad. Siły AMISOM odparły moździerzowy szturm rebeliantów.
Październik.
2 października rebelianci zaatakowali pozycje żołnierzy Unii Afrykańskiej z broni moździerzowej w dzielnicy Bakara. W wyniku wymiany ognia zginęło dziewięć osób. Kolejnego dnia w walkach zginęło osiem osób. Podczas gwałtownych starć przez pierwsze siedem dni października zginęło łącznie 42 osoby. Przewagę w bitwie zdobyły siły AMISOM, które obsadziły swoje siły w 11 nowych pszczółkach. 7 października 40% miasta było kontrolowane przez siły AMISOM.
W dniach 11-12 października zginęło kolejnych 15 osób. Wśród zabitych byli głównie cywile.
23 października na kontrolowanym przez rząd terenie doszło do protestu tysięcy mieszkańców, którzy nawoływali do zakończenia wojny. Władze odpowiedziały, że zakończenie konfliktu nie będzie łatwe, gdyż islamscy radykałowie rozszerzyli swoje partyzanckie działania. Pod koniec października rząd kontrolował sześć spośród 16 dystryktów miasta. Działania wojenne w stolicy oceniano, jako najgorsze w historii Mogadiszu.
Listopad.
1 listopada w bitwie życie straciło kolejnych 21 osób. Wśród zabitych było trzech żołnierzy rządowych, a także cywile. W tym samym dniu zaprzysiężony został nowy premier Mohamed Abdullahi Mohamed.
11 listopada w dzielnicy Boondheere w walkach zginęło 12, a 25 osób odniosło rany. 18 listopada w ostrzale moździerzowym w tej samej dzielnicy poległo 21 cywilów.
28 listopada wizytę w Mogadiszu złożył prezydent Ugandy Yoweri Museveni, który wezwał społeczność międzynarodową do zapewnienia większego wsparcia dla rządu Somalii. Następnego dnia, co najmniej piętnaście osób zginęło, a dwadzieścia pięć zostało rannych po ataku islamskich bojowników na stanowiska rządowe w północnej części miasta.
Grudzień.
Grudzień rozpoczął się nasilonymi atakami rebeliantów w północnej części miasta. 5 grudnia dwanaście osób zginęło, a dwadzieścia innych zostało rannych w wyniku ciężkiej artylerii wymiany w jednej z północnych dzielnic miasta. W walkach zginęło ponad 100 osób. Do końca grudnia walki uliczne przygasały, jednak 30 grudnia zginęło 25 cywilów, a w Nowy Rok 19 osób.
Status bitwy pozostał nierozstrzygnięty. Większość miasta kontrolowali rebelianci, jednak nie udało się im zająć pałacu prezydenckiego.
2011.
Styczeń - luty: Bunt i protesty.
Nowy rok rozpoczął się buntem w szeregach sił rządowych przez opóźnienia w wypłaceniu żołdu. Ponadto rebelianci napadli na bazy wojsk, zabijając 19 osób.
13 lutego setki młodych ludzi przemaszerowało ulicami Mogadiszu w proteście przeciwko przeciągającym się walkom w stolicy.
15 lutego siły lojalne wobec prezydenta zaatakowały protestujących, zabijając 4 osoby i raniąc 11. Atak został potępiony przez klan Hawiye. Prezydent wezwał społeczność międzynarodową do pomocy w opanowaniu zamieszek. 17 lutego aresztowano pięć osób, podejrzanych o odpowiedzialność za masakrę protestujących. Premier Mohamed Abdullahi Mohamed przesłał kondolencje rodzinom ofiar.
Luty - marzec: Ofensywa AMISOM.
Po zakończeniu protestów siły AMISOM rozpoczęły miesięczną ofensywę przeciwko rebeliantom. W walkach z 19 lutego zginęło ponad 20 osób.
20 lutego w ciężkich walkach AMISOM zniszczyły umocnienia rebeliantów, zabijając przy tym sześciu dowódców Al-Shabaab. Zginęło także dwóch żołnierzy. 21 lutego miał zamach terrorystyczny. W wyniku wybuchu samochodu-pułapki zginęło co najmniej 20 osób.
Ciężkie walki trwały nadal. 23 lutego siły sprzymierzone o liczbie 2 tys. żołnierzy, lojalne prezydentowi Ahmedowi i żołnierze misji AMISOM zdobyły w dzielnicy Hodon budynek Ministerstwa Sprawiedliwości, fabrykę mleka oraz drogę prowadzącą do dzielnicy przemysłowej. Straty walk były bardzo duże - poległo 86 somalijskich żołnierzy, 8 żołnierzy AMISOM, 70 rebeliantów Al-Shabaab oraz 45 cywilów, czyli ponad 200 osób. Były to najbardziej mordercze walki w historii Mogadiszu, pomijając interwencje ONZ z 1993.
25 lutego zginęło co najmniej 10 osób. Koalicja zdobyła kolejne obiekty i sektory miasta i zatrzymała się 500 metrów od rynku Bakaara.
Według raportu z 5 marca w walkach zginęło łącznie 82 żołnierzy AMISOM, w tym co najmniej 43 żołnierzy Burundi i 10 z Ugandy. To największe straty burundyjskich żołnierzy od czasu wojny domowej w Burundi. 12 marca władze Burundi zarządziły wysłanie dodatkowych 1000 żołnierzy. Ich kontyngent po tym wynosił 4400 żołnierzy.
5 marca w Mogadiszu wybuchły dwa samochody-pułapki. Według rebeliantów w ataku zginęło 70 somalijskich żołnierzy, a 160 zostało rannych. Władze somalijskie uznały te liczby za zawyżone. 8 marca 10 cywili poległo w starciach. 9 marca pięciu rządowych żołnierzy zginęło, a czterech odniosło rany, po wybuchu bomby w bazie wojskowej Kuliyada w Mogadiszu. 10 marca 51 cywili zginęło w ulicznych walkach w Mogadiszu. 90 osób odniosło rany. Ciężkie walki trwały w dzielnicach Bondhere, Dayniile, Shibis Hawlwadig i Hodan. 17 marca 13 osób zginęło w walkach. Wśród zabitych jest sześciu żołnierzy AMISOM oraz siedmiu cywili.
24 rebeliantów zginęło, a 27 zostało rannych po ostrzale artyleryjskim w wykonaniu AMISOM, co maiło miejsce 20 marca. 23 marca 61 osób zginęło w tym 11 żołnierzy rządowych w intensywnych starciach. 25 marca zabito 12 cywili. Zaciekłe walki uliczne kontynuowano 28 marca, kiedy to poległy 152 osoby: 58 żołnierzy rządowych, 51 rebeliantów i 43 cywili.
1 kwietnia zginęło 21 Szebabów oraz 17 żołnierzy somalijskich. 8 kwietnia 45 rebeliantów, 9 cywili i 6 wojskowych AMISOM poległo w walkach w stolicy.
Maj - czerwiec: Ofensywa na targowisku Bakaara; letnia susza i wycofanie się rebeliantów.
Targowisko Bakaara od lat podczas wojny domowej był bastionem islamskich rebeliantów, którzy stamtąd wyprowadzali ataki na siły rządowe. Wobec sukcesów sił AMISOM, sprzymierzeni z nimi wojska rządowe i milicje Ahlu Sunna podjęły próbę przejęcia go.
12 maja wojska rządowe, AMISOM i Ahlu Sunna Waljama'a rozpoczęły natarcie na targowisko. Już dwa dni później siły sojusznicze odniosły ważny sukces. Zabito Abdifataha Mahameda, dowódcę rebeliantów w Mogadiszu oraz oficera wywiadu Abdiwahaba Sheik Dole. Śmierć poniosło także 14 cywili. 15 maja w walkach zginęło 35 Szebabów w tym kilka wysokich ranga oficerów. Po czterech dniach walk wojska sprzymierzonych otoczyły bazar w odległości 500 metrów. Linia frontu 16 maja przebiegała około 500 – 700 m na północ i na zachód i 200 metrów na południe od targu. Oblężeni rebelianci broniąc się wystrzelili kilka rakiet, zabijając przy tym 6 milicjantów sufickich.
20 maja kontynuowano ciężkie walki uliczne w których zginęły trzy osoby. 22 maja wojska somalijskie przejęły kontrolę nad drogą główną stołeczną drogą cywilną Wadnaha W czasie walk dwie osoby cywilne, 4 żołnierzy AMISOM oraz 22 rebeliantów zginęło. Al-Shabaab stracił jednego ze swoich czołowych przywódców w Mogadiszu. Dzień później sprzymierzeni zdobyli Czerwony Meczet.
25 maja rebelianci otwarli w stolicy drugi front, by odciążyć broniących się Szebabów na rynku. 300 islamistów atakowało wrogów w bazach Bonder, Shingani i Scibis. W atakach zginęło sześciu radykałów. Z powodu intensywnych walk ewakuowano kupców z bazaru Bakaara. 30 maja 15 pojazdów wojskowych usiłowało przewieźć zagranicznych bojowników z Pakistanu i Jemenu do Mogadiszu. Zostali oni rozmieszczeni w dystrykcie Shabelle by odciążyć obrońców Bakaara. W walkach tego dnia zginęło dwóch żołnierzy AMISOM oraz sześciu radykałów.
2 czerwca Al-Shabaab rozpoczęło ataki na bazy AMISOM i SNA (wojska somalijskiego) przy ulicy Warshadaha. Około 17 cywilów zostało zabitych i 46 rannych. Większość zginęła kiedy ogień artyleryjski uderzył w przystanek autobusowy. AMISOM i SNA kontynuowały szturm w kierunku Bakaara mimo okopów rebelianckich. Wojska Burundi SNA uzyskał pełną kontrolę nad drogą Taranbunka prowadząca od zachodu na targowisko Bakaara. 3 czerwca AMISOM przeniosły swoje bazy bliżej targu Bakaara. Po przegrupowaniu 4 czerwca sprzymierzeni zaatakowali za pomocą czołgów Al-Shabaab w północno-wschodniej części Mogadiszu. W bitwie zginęło co najmniej 15 osób (w tym jeden żołnierz Ugandy), a 30 zostało rannych. Większość rannych stanowaila ludność cywilna. 5 czerwca walki trwały nadal. Zginęło ośmiu cywili, 15 odniosło obrażenia. 6 czerwca siły somalijskie zajęły kluczową drogę Guriga Shaqalaha, Isgoyska Dabka. W czasie walk zginęło 10 osób. Kolejnego dnia zgięło dwóch cywilów, kiedy rebelianci otwarli ogień do handlarzy czuwaliczki jadalnej.
8 czerwca na ulicach Mogadiszu zginął Fazul Abdullah Mohammed, dowódca Al-Kaidy w Afryce Wschodniej.
9 czerwca doszło do zamachu samobójczego w wyniku którego zginął jeden cywil, a rannych zostało trzech żołnierzy AMISOM. Kolejnego dnia w zamachu samobójczym zginął minister spraw wewnętrznych Somalii Abdiszakur Hasan Farah. Zamachu dokonała jego siostrzenica.
Ofensywę w Mogadiszu przerwała katastrofalna susza, podczas której dochodziło do sporadycznych ataków.
6 sierpnia kontrolujący większą część Mogadiszu Szebabowie, wycofali się na południe do swoich baz w mieście Baoida, po walkach między islamistami a siłami pokojowymi Unii Afrykańskiej i wspieranego przez społeczność międzynarodową Rządu Tymczasowego. Rebelianci powiedzieli, że zmienili taktykę, więc dlatego cofnęli się ze stolicy, jednak w rzeczywistości ich też dotknęła tragiczna susza i co za tym idzie głód.

</doc>
<doc id="1926252" url="https://pl.wikipedia.org/wiki?curid=1926252" title="Misia Godebska">
Misia Godebska



</doc>
<doc id="1926253" url="https://pl.wikipedia.org/wiki?curid=1926253" title="Connie Hedegaard">
Connie Hedegaard

Connie Hedegaard (ur. 15 września 1960 w Holbæk) – duńska dziennikarka i polityk, w latach 2004–2009 minister w duńskich rządach, od 2010 do 2014 komisarz ds. działań w dziedzinie klimatu w Komisji Europejskiej José Barroso.
Życiorys.
Ukończyła studia z zakresu literaturoznawstwa i historii na Uniwersytecie Kopenhaskim. Pracowała jako dziennikarka, publicystka i wydawca m.in. dla "Berlingske Tidende" oraz "Politiken".
W latach 1984–1990 i ponownie w okresie 2005–2009 sprawowała mandat posłanki do duńskiego parlamentu (Folketingetu), reprezentując Konserwatywną Partię Ludową. W 2004 premier Anders Fogh Rasmussen powierzył jej urząd ministra środowiska, rok później została jednocześnie ministrem współpracy nordyckiej. W 2007 przeszła na stanowisko ministra ds. klimatu i energii. Pozostała na tej funkcji także w gabinecie Larsa Løkke Rasmussena. W 2009 odpowiadała za organizację Konferencji Narodów Zjednoczonych w sprawie Zmian Klimatu w Kopenhadze.
W listopadzie tego samego roku ogłoszono, że w nowej Komisji Europejskiej obejmie funkcję komisarza ds. działań w dziedzinie klimatu. Urzędowanie rozpoczęła w lutym 2010 po zatwierdzeniu składu KE przez Parlament Europejski i zakończyła po upływie kadencji w 2014.

</doc>
<doc id="1926256" url="https://pl.wikipedia.org/wiki?curid=1926256" title="Kombinacja norweska na Mistrzostwach Świata w Narciarstwie Klasycznym 2003">
Kombinacja norweska na Mistrzostwach Świata w Narciarstwie Klasycznym 2003

Zawody w kombinacji norweskiej na XXXI Mistrzostwach świata w narciarstwie klasycznym odbyły się w dniach 21 lutego - 28 lutego 2003 we włoskim Val di Fiemme.

</doc>
<doc id="1926257" url="https://pl.wikipedia.org/wiki?curid=1926257" title="Earl Gray">
Earl Gray



</doc>
<doc id="1926258" url="https://pl.wikipedia.org/wiki?curid=1926258" title="Tippeligaen (1997)">
Tippeligaen (1997)

Sezon (1997) był 53. sezonem o mistrzostwo Norwegii w piłce nożnej. Liga liczyła 14 zespołów. Rozgrywki rozpoczęły się 12 kwietnia 1997 i trwały do 19 października 1997. Tytuł obroniła drużyna Rosenborg BK. Tytuł króla strzelców zdobył Sigurd Rushfeldt, który w barwach klubu Rosenborg BK strzelił 25 goli.

</doc>
<doc id="1926261" url="https://pl.wikipedia.org/wiki?curid=1926261" title="Biblioteka Filozofii Religii">
Biblioteka Filozofii Religii

Biblioteka Filozofii Religii – seria wydawnicza Wydawnictwa Znak pod redakcją Karola Tarnowskiego. W skład komitetu naukowego serii wchodzą ks. Tadeusz Gadacz, o. Jan Andrzej Kłoczowski, Władysław Stróżewski, ks. Józef Tischner, Elżbieta Wolicka, ks. bp Józef Życiński. Według deklaracji wydawnictwa seria ta "chce zapełnić dotkliwą lukę w polskim piśmiennictwie filozoficznym, polegającą na nieobecności tłumaczeń wielu podstawowych dzieł filozoficznych, a także innych poważnych prac z dziedziny szeroko pojętej filozofii religii".

</doc>
<doc id="1926262" url="https://pl.wikipedia.org/wiki?curid=1926262" title="Mistrzostwa Świata w Łyżwiarstwie Szybkim w Wieloboju 1960">
Mistrzostwa Świata w Łyżwiarstwie Szybkim w Wieloboju 1960

54. mistrzostwa świata w łyżwiarstwie szybkim w wieloboju odbyły się w dniach 6–7 lutego 1960 roku w stolicy szwajcarskim Davos. Zawodnicy startowali na naturalnym lodowisku na Eisstadion po raz siódmy (wcześniej w 1898, 1908, 1928, 1936, 1938 i 1951). Łyżwiarze startowali na czterech dystansach: 500 m, 1500 m, 5000 m, 10 000 m. Złoto zdobył reprezentant ZSRR Boris Stienin. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 44 łyżwiarzy z 17 krajów. Sklasyfikowanych zostało 43.

</doc>
<doc id="1926270" url="https://pl.wikipedia.org/wiki?curid=1926270" title="Tippeligaen (1998)">
Tippeligaen (1998)

Sezon (1998) był 54. sezonem o mistrzostwo Norwegii w piłce nożnej. Liga liczyła 14 zespołów. Rozgrywki rozpoczęły się 13 kwietnia 1998 i trwały do 25 października 1998. Tytuł obroniła drużyna Rosenborg BK. Tytuł króla strzelców zdobył Sigurd Rushfeldt, który w barwach klubu Rosenborg BK strzelił 27 goli.

</doc>
<doc id="1926271" url="https://pl.wikipedia.org/wiki?curid=1926271" title="Porozumienie w Hendaye">
Porozumienie w Hendaye



</doc>
<doc id="1926272" url="https://pl.wikipedia.org/wiki?curid=1926272" title="Surinam na Mistrzostwach Świata w Lekkoatletyce 2009">
Surinam na Mistrzostwach Świata w Lekkoatletyce 2009

Surinam na Mistrzostwach Świata w Lekkoatletyce 2009 – reprezentacja Surinamu podczas czempionatu w Berlinie liczyła 2 zawodników.

</doc>
<doc id="1926275" url="https://pl.wikipedia.org/wiki?curid=1926275" title="Tippeligaen (1999)">
Tippeligaen (1999)

Sezon (1999) był 55. sezonem o mistrzostwo Norwegii w piłce nożnej. Liga liczyła 14 zespołów. Rozgrywki rozpoczęły się 10 kwietnia 1999 i trwały do 24 października 1999. Tytuł obroniła drużyna Rosenborg BK. Tytuł króla strzelców zdobył Rune Lange, który w barwach klubu Tromsø IL strzelił 23 gole.

</doc>
<doc id="1926278" url="https://pl.wikipedia.org/wiki?curid=1926278" title="Gana (gród)">
Gana (gród)

Gana – centralny gród Głomaczy nad Łabą. Zdobyty i zniszczony w 929 roku przez wojska Henryka I. Po dwudziestodniowym oblężeniu doszło do pacyfikacji jego obrońców i mieszkańców a gród został doszczętnie zniszczony. Na jego miejscu założono Miśnię.

</doc>
<doc id="1926280" url="https://pl.wikipedia.org/wiki?curid=1926280" title="Andrij Baszłaj">
Andrij Baszłaj

Andrij Ołeksandrowycz Baszłaj, ukr. Андрій Олександрович Башлай (ur. 16 lutego 1985 w Kijowie) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
Wychowanek Dynama Kijów, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął 19 marca 2002 w składzie Dynamo-2 Kijów. W 2006-2007 został wypożyczony do Arsenału Kijów, Obołoni Kijów i Karpat Lwów. Potem występował w klubach Stal Ałczewsk, Prykarpattia Iwano-Frankowsk oraz Kniaża Szczasływe. Podczas przerwy zimowej sezonu 2008/09 przeszedł do PFK Sewastopol. W lutym 2011 został piłkarzem PFK Sumy. Latem 2011 przeniósł się do Nywy Tarnopol, a podczas przerwy zimowej sezonu 2011/12 do mołdawskiego klubu Iscra-Stali Rybnica. Na początku 2013 został piłkarzem Tytanu Armiańsk, ale po aneksji Krymu opuścił krymski klub. Latem 2014 zasilił skład odrodzonego Arsenału Kijów, ale nie rozegrał żadnego meczu i po pół roku zakończył karierę piłkarza.
Kariera reprezentacyjna.
Debiutował w reprezentacji U-17. Występował również w młodzieżowej oraz studenckiej reprezentacji Ukrainy.

</doc>
<doc id="1926291" url="https://pl.wikipedia.org/wiki?curid=1926291" title="Show Your Bones">
Show Your Bones

Show Your Bones – drugi album studyjny nowojorskiego zespołu rockowego Yeah Yeah Yeahs, wydany 27 marca 2006 (28 marca 2006 w Ameryce Północnej). W 2007 został nominowany do Grammy w kategorii Best Alternative Music Album. Album utrzymany jest w bardziej powściągliwym tonie niż poprzednie albumy, piosenki nie są tak hałaśliwe jak na ich pierwszym minialbumie "Yeah Yeah Yeahs". Producent, Squeak E. Clean, dodał do muzyki łagodne brzmienia keyboardu, syren, dzwonków i klaskania. Na jedenaście utworów, w pięciu jako główny instrument użyta jest gitara akustyczna.
Początkowo ogłoszono, że cały album będzie opowiadał o Coco, kocie wokalistki Karen O, dlatego też miał nosić tytuł "Coco Beware". Ostatecznie ta pogłoska okazała się być nieprawdziwa.
W grudniu 2006 album zajął drugie miejsce w rankingu najlepszych albumów roku według "NME", a utwór "Cheated Hearts" zajął 10. miejsce w rankingu najlepszych piosenek. W rankingu "Rolling Stone" album zajął 44. miejsce wśród najlepszych 50 albumów roku. Magazyn "Spin" umieścił "Show Your Bones" na 31. miejscu pośród 40 najlepszych albumów 2006. W 2009 internetowy serwis muzyczny "Rhapsody" umieścił album na 10. miejscu listy "Alt/Indie’s Best Albums of the Decade".
Album zadebiutował na 11. miejscu listy Billboard 200 z liczbą około 56 000 egzemplarzy sprzedanych w pierwszym tygodniu.

</doc>
<doc id="1926293" url="https://pl.wikipedia.org/wiki?curid=1926293" title="Rainier le Maitre">
Rainier le Maitre



</doc>
<doc id="1926294" url="https://pl.wikipedia.org/wiki?curid=1926294" title="Neowulgata">
Neowulgata

Neowulgata (inna pisownia Neo-Wulgata, ) – przekład Biblii na łacinę, będący zrewidowaną i poprawioną wersją Wulgaty; pełny tytuł: "Nova Vulgata Bibliorum sacrorum editio".
Historia.
Aż do XX wieku wciąż korzystano z Wulgaty klementyńskiej, jednak rozwój krytyki tekstu domagał się przygotowania nowego wydania. Dlatego w maju 1907 roku papież Pius X powołał komisję mającą przygotować Neowulgatę – "Pontifica Commissio pro Nova Vulgata Bibliorum editione". Miała ona poprawić łaciński tekst uwzględniając współczesną wiedzę. Celem komisji było przywrócenie tekstowi pierwotnego Hieronimowego brzmienia. Sporządzono fotokopie najlepszych rękopisów. Zgromadzono wiele materiału rękopiśmiennego. Wykorzystane zostały m.in. takie rękopisy jak: Amiatinus, Ottobonianus i Turonensis. 
Prace posuwały się bardzo wolno i trwały kilkadziesiąt lat, posiłkowano się najnowszymi metodami naukowymi z uwzględnieniem języków oryginalnych. Dopiero w 1926 roku wydano Księgę Rodzaju Nowej Wulgaty.
29 listopada 1965 roku papież Paweł VI powołał Komisję dla rewizji Wulgaty ("Commisione per la revisione della Volgata"), która miała nanieść poprawki w tych miejscach, w których tekst Wulgaty był niezgodny z tekstem oryginalnym. Od roku 1965 komisji przewodził kardynał Augustin Bea. Ukończyła ona pracę w roku 1977 przekazując Pawłowi VI ostatni tom Neowulgaty. W roku 1979 ukazało się wydanie całości opublikowane w jednym tomie. Ten tekst w konstytucji apostolskiej "Scripturarum thesaurus" z 25 kwietnia 1979 roku Jan Paweł II promulgował jako podstawę przekładów biblijnych na języki narodowe do użytku liturgicznego. W ten sposób Neowulgata stała się oficjalnym tekstem używanym w łacińskiej liturgii Kościoła rzymskokatolickiego.
Wprowadzenie do liturgii katolickiej języków narodowych spowodowało, że dalsze prace nad rewizją Wulgaty przestały być konieczne. W rezultacie papież pozostawił przy tej pracy pięciu mnichów ("Pontificia Commissio Vulgatae Editioni recognoscendae atque emendandae"), których zadaniem było doprowadzenie rewizji Starego Testamentu do końca. Pracowali oni w Opactwie św. Hieronima w Rzymie, a efektem ich pracy było opublikowanie w roku 1987 wydania II poprawionego Neowulgaty. W 2001 Kongregacja ds. Kultu Bożego i Dyscypliny Sakramentów wydała instrukcję „"Liturgiam authenticam"”. W rozporządzeniu tym Neowulgatę, jako oficjalną Biblię Kościoła katolickiego, czyni się podstawą wszystkich innych tłumaczeń stosowanych w księgach liturgicznych. Neowulgata jest prezentowana jako wzór tłumaczenia w zakresie zastosowania warsztatu filologicznego i układu ksiąg w całości oraz ich części.
Opis.
Zawiera 3 i 4 Księgę Ezdrasza oraz Modlitwę Manassesa.
W aparacie krytycznym cytowane są następujące wydania Wulgaty: Sykstusa V (1590), Klemensa VIII (1598), Wordwortha &amp; White’a, Lachmanna (1842), oraz Tischendorfa (1854).
Wydanie z 1979 roku wprowadziło formę "Iahveh" dla tetragramu w Exodus 3,15; 15,3 oraz 17,15 w przekładzie na łacinę. Wydanie z 1986 roku zamieniło "Iahveh" na "Dominus", zgodnie z brzmieniem wszystkich łacińskich rękopisów.

</doc>
<doc id="1926295" url="https://pl.wikipedia.org/wiki?curid=1926295" title="Neo-Wulgata">
Neo-Wulgata



</doc>
<doc id="1926296" url="https://pl.wikipedia.org/wiki?curid=1926296" title="Martha Jefferson">
Martha Jefferson

Martha Wayles Skelton Jefferson (ur. 19 października 1748 w hrabstwie Charles City, zm. 6 września 1782 w Monticello) – żona trzeciego prezydenta Stanów Zjednoczonych Thomasa Jeffersona. Nigdy nie była pierwszą damą, ponieważ zmarła na długo, zanim jej mąż objął urząd prezydenta (był nim w latach 1801–1809).
Życiorys.
Martha Wayles urodziła się 19 października 1748 roku w hrabstwie Charles City, jako córka angielskiego prawnika Johna Waylesa i jego pierwszej żony. Matka Marthy zmarła niedługo po porodzie, a jej ojciec jeszcze dwukrotnie się żenił. 20 listopada 1766 roku wyszła za mąż za Bathurda Skeltona, który pracował jako prawnik w Williamsburgu. Rok później narodził się ich syn, natomiast w 1768 roku Martha została wdową.
Wówczas Martha powróciła na plantację ojca, gdzie od 1770 roku spotykała się z Thomasem Jeffersonem. W 1771 zmarł jej syn, John. Ojciec Marthy był nieprzychylny Jeffersonowi, jednak para pobrała się 1 stycznia 1772 i wkrótce potem zamieszkała w Monticello – posiadłości Jeffersona. We wrześniu 1772 roku urodziło się ich pierwsze dziecko – córka Martha, zwana Patsy. Jeffersonowie mieli jeszcze pięcioro dzieci: cztery córki i jednego syna. Jedynie dwie córki: Martha i Mary dożyły wieku dorosłego. Po śmierci szóstego dziecka, w maju 1782 roku, Martha Jefferson poważnie zachorowała. Zmarła 6 września 1782 w Monticello, najprawdopodobniej w wyniku cukrzycy.

</doc>
<doc id="1926298" url="https://pl.wikipedia.org/wiki?curid=1926298" title="Paweł Moczydłowski">
Paweł Moczydłowski

Paweł Janusz Moczydłowski (ur. 8 września 1953 w Gostyninie) – polski socjolog, kryminolog, publicysta i urzędnik państwowy, pułkownik Służby Więziennej. W latach 1990–1994 kierował Centralnym Zarządem Zakładów Karnych w Ministerstwie Sprawiedliwości.
Życiorys.
Ukończył studia w zakresie nauk społecznych na Uniwersytecie Warszawskim. W 1987 uzyskał w Instytucie Socjologii UW stopień doktora nauk humanistycznych na podstawie pracy pt. "„Drugie życie” w instytucjach totalnych: o sposobach wglądu w sekrety stosunków międzyludzkich" (promotorem był Jacek Kurczewski).
W latach 1977–2001 pracował w Instytucie Profilaktyki Społecznej i Resocjalizacji, a następnie w Instytucie Stosowanych Nauk Społecznych UW. W latach 80. był uczestnikiem prac Centrum Obywatelskich Inicjatyw Ustawodawczych Solidarności. W 2002 został wykładowcą w Szkole Wyższej Towarzystwa Wiedzy Powszechnej.
Od 1990 do 1994 zajmował stanowisko dyrektora generalnego i dyrektora Centralnego Zarządu Zakładów Karnych w randze pułkownika Służby Więziennej. Zasiadał w Zespole Doradczym ds. Reformy Systemu Bezpieczeństwa Państwa w Ministerstwie Spraw Wewnętrznych (1990) oraz w Komisji ds. Reformy Prawa Karnego w Ministerstwie Sprawiedliwości (1991). Był także doradcą w Kancelarii Prezydenta RP w okresie prezydentury Lecha Wałęsy (1995).
Od 1995 działa w sektorze pozarządowym. W latach 1995–1999 stał na czele Stowarzyszenia Penitencjarnego „Patronat”. Zasiadał także w radzie politycznej Ruchu Stu. Od 2000 prowadzi własną działalność konsultingową. Współpracował z Open Society Institute jako ekspert ds. więziennictwa w postkomunistycznych krajach azjatyckich: Azerbejdżanie (1999), Mongolii (2000), Tadżykistanie (2000–2001), Kirgistanie (2000–2004) i Gruzji (2000–2004). Prowadził również badania w wielu krajach Europy, Azji i obu Ameryk.
Odznaczenia.
W 2011 został odznaczony Krzyżem Kawalerskim Orderu Odrodzenia Polski.

</doc>
<doc id="1926299" url="https://pl.wikipedia.org/wiki?curid=1926299" title="Kalkidan Gezahegne">
Kalkidan Gezahegne

Kalkidan Gezahegne (ur. 8 maja 1991 w Addis Abebie) – etiopska lekkoatletka specjalizująca się w biegach średnich i długich. Od września 2013 reprezentuje Bahrajn.
Pierwszy sukces na arenie międzynarodowej odniosła zdobywając w roku 2008 srebrny medal mistrzostw świata juniorów w biegu na 1500 metrów. Na tym samym dystansie zajęła dziewiąte miejsce podczas mistrzostw świata w Berlinie (2009). W 2010 roku wygrała halowe mistrzostwa świata.
W 2021 zdobyła srebro w biegu na 10 000 metrów podczas igrzysk olimpijskich w Tokio.
Bibliografia.
 

</doc>
<doc id="1926301" url="https://pl.wikipedia.org/wiki?curid=1926301" title="Kalkidan Gezagne Befrkad">
Kalkidan Gezagne Befrkad



</doc>
<doc id="1926302" url="https://pl.wikipedia.org/wiki?curid=1926302" title="Jewhen Konoplanka">
Jewhen Konoplanka

Jewhen Ołehowycz Konoplanka, ukr. Євген Олегович Коноплянка, (ur. 29 września 1989 w Kropywnycki) – ukraiński piłkarz występujący na pozycji pomocnika w polskim klubie Cracovia oraz w reprezentacji Ukrainy.
Kariera klubowa.
Wychowanek klubów Olimpik Kropywnycki, DJuSSz-2 Kropywnycki oraz FK Dnipro, barwy którego bronił w juniorskich mistrzostwach Ukrainy (DJuFL). 25 kwietnia 2006 debiutował w drużynie rezerwowej Dnipra, a 26 sierpnia 2007 rozpoczął karierę piłkarską w podstawowej jedenastce Dnipra. 3 lipca 2015 przeszedł do Sevilli. 30 sierpnia 2016 został wypożyczony do FC Schalke 04, a 2 września 2019 za kwotę 1,5 mln € podpisał kontrakt z Szachtarem Donieck.
Kariera reprezentacyjna.
W 2007 debiutował w reprezentacji U-19. Występował również w młodzieżowej reprezentacji Ukrainy. 25 maja 2010 debiutował w reprezentacji Ukrainy w wygranym 4:0 meczu towarzyskim z Litwą.

</doc>
<doc id="1926303" url="https://pl.wikipedia.org/wiki?curid=1926303" title="Kakedan Gezahegn">
Kakedan Gezahegn



</doc>
<doc id="1926304" url="https://pl.wikipedia.org/wiki?curid=1926304" title="Kombinacja norweska na Mistrzostwach Świata w Narciarstwie Klasycznym 2001">
Kombinacja norweska na Mistrzostwach Świata w Narciarstwie Klasycznym 2001

Zawody w kombinacji norweskiej na XXX Mistrzostwach świata w narciarstwie klasycznym odbyły się w dniach 16 lutego - 24 lutego 2001 w fińskim Lahti.

</doc>
<doc id="1926308" url="https://pl.wikipedia.org/wiki?curid=1926308" title="A szabadság rabszolgái">
A szabadság rabszolgái

A szabadság rabszolgái (węg. "Niewolnicza wolność") – trzynasty album zespołu Bikini, a pierwszy po reaktywacji zespołu. Nagrywany w lipcu i sierpniu 1997 roku, wydany w tym samym roku na MC i CD.

</doc>
<doc id="1926309" url="https://pl.wikipedia.org/wiki?curid=1926309" title="Zagórze (Chocianowiec)">
Zagórze (Chocianowiec)

Zagórze – przysiółek wsi Chocianowiec w Polsce, położony w województwie dolnośląskim, w powiecie polkowickim, w gminie Chocianów.
W latach 1975–1998 przysiółek należał administracyjnie do województwa legnickiego.

</doc>
<doc id="1926311" url="https://pl.wikipedia.org/wiki?curid=1926311" title="Marynów (Trzebnice)">
Marynów (Trzebnice)

Marynów – nieoficjalna kolonia wsi Trzebnice w Polsce położona w województwie dolnośląskim, w powiecie polkowickim, w gminie Chocianów.

</doc>
<doc id="1926314" url="https://pl.wikipedia.org/wiki?curid=1926314" title="Zacisze (Michałów)">
Zacisze (Michałów)

Zacisze – przysiółek wsi Michałów w Polsce, położony w województwie dolnośląskim, w powiecie polkowickim, w gminie Chocianów. 
W latach 1975–1998 przysiółek należał administracyjnie do województwa legnickiego.

</doc>
<doc id="1926317" url="https://pl.wikipedia.org/wiki?curid=1926317" title="Raków (Raków)">
Raków (Raków)

Raków – kolonia wsi Raków w Polsce, położona w województwie dolnośląskim, w powiecie polkowickim, w gminie Chocianów.
W latach 1975–1998 kolonia należała administracyjnie do województwa legnickiego.

</doc>
<doc id="1926321" url="https://pl.wikipedia.org/wiki?curid=1926321" title="Szklary Dolne (Szklary Dolne)">
Szklary Dolne (Szklary Dolne)

Szklary Dolne – kolonia wsi Szklary Dolne w Polsce, położona w województwie dolnośląskim, w powiecie polkowickim, w gminie Chocianów.
W latach 1975–1998 kolonia należała administracyjnie do województwa legnickiego.

</doc>
<doc id="1926323" url="https://pl.wikipedia.org/wiki?curid=1926323" title="Dmytro Hołołobow">
Dmytro Hołołobow

Dmytro Wiktorowycz Hołołobow, ukr. Дмитро Вікторович Гололобов (ur. 1 stycznia 1985 w Kirowohradzie) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
Wychowanek klubów Zirka Kirowohrad i Szachtar Donieck, barwy których bronił w juniorskich mistrzostwach Ukrainy (DJuFL). Karierę piłkarską rozpoczął 28 lipca 2002 w składzie Metałurh-2 Donieck. W 2003 przeszedł do Obołoni Kijów. W 2004 próbował swoich sił w Podilla Chmielnicki, ale trenerzy zrezygnowali z usług piłkarza. W 2005 został piłkarzem FK Charków, skąd był wypożyczony do Stali Dnieprodzierżyńsk. Potem występował w Dnipro Czerkasy. Na początku 2008 przeszedł do PFK Sewastopol. W lutym 2011 otrzymał status wolnego klienta.
Kariera reprezentacyjna.
Został wniesiony do składu reprezentacji Ukrainy U-20 na Mistrzostwach świata U-20, jednak w żadnym z 3 meczów nie brał udziału. Potem rozegrał 1 mecz w składzie młodzieżowej drużyny Ukrainy.

</doc>
<doc id="1926326" url="https://pl.wikipedia.org/wiki?curid=1926326" title="Hrabiowie kłodzcy">
Hrabiowie kłodzcy

Hrabiowie kłodzcy – zwierzchnicy Hrabstwa Kłodzkiego ().
Wstęp.
Terytorium ziemi kłodzkiej od X w. wchodziło w skład państwa libickiego należącego do rodu Sławnikowiców. W 995 r. po jego wymordowaniu przez Przemyślidów znalazło się w granicach Państwa Czeskiego. Na przełomie XI i XII w. było terenem rywalizacji między Czechami a Polską, która została oficjalnie zakończona pokojem zielonoświątkowym w 1137 r. na mocy którego ziemia ta pozostała w granicach państwa Przemyślidów. W XIII i XIV w. ziemia kłodzka była trzykrotnie nadawana w dożywotnie panowanie Piastom Śląskim.
W 1454 r. namiestnik i wielkorządca Czech, Jerzy z Podiebradów nabył ziemię kłodzką i w 1459 r. jako król czeski podniósł ją do rangi "suwerennego" hrabstwa, które stało się lennem władcy czeskiego.
Habsburgowie (1567-1742).
W 1567 r. Hrabstwo kłodzkie zostało włączone do dziedzicznych posiadłości Habsburgów.
Hohenzollernowie (1742-1918).
W 1742 r. hrabstwo kłodzkie zostało zdobyte przez Prusy. Od tej pory każdorazowy władca tego państwa tytułował się hrabią kłodzkim.

</doc>
<doc id="1926328" url="https://pl.wikipedia.org/wiki?curid=1926328" title="Yoshiaki Ōta">
Yoshiaki Ōta

 – japoński piłkarz grający na pozycji pomocnika, zawodnik Júbilo Iwata.
Życiorys.
Jest bratem byłego piłkarza Keisuke Ōta.
Kariera klubowa.
Yoshiaki Ōta od najmłodszych lat występował w drużynie Júbilo Iwata. W pierwszej drużynie zadebiutował w 2003 roku. W sezonie 2004 debiutował w J-League. Grał w 7 meczach i strzelił 1 bramkę. W kolejnym sezonie w Júbilo grał w sumie 37 razy i zdobył 7 goli. W 2006 roku, w 43 spotkaniach 10 razy trafiał do siatki rywala. W następnym grał również w 30 meczach, w których strzelił 6 goli. Rok później rozegrał zaledwie 7 spotkań i strzelił 1 bramkę. W 2009 roku w 18 meczach nie strzelił gola.
W latach 2010–2014 występował w barwach japońskiego klubu Vegalta Sendai.
8 stycznia 2015 podpisał kontrakt z japońskim klubem Júbilo Iwata, umowa do 31 stycznia 2020.
Kariera reprezentacyjna.
Ōta był powołany do reprezentacji Japonii na Puchar Azji 2007. Nie grał jednak w żadnym meczu.

</doc>
<doc id="1926336" url="https://pl.wikipedia.org/wiki?curid=1926336" title="Máire Geoghegan-Quinn">
Máire Geoghegan-Quinn

Máire Geoghegan-Quinn, irl. Máire Nic Eochagáin Uí Chuinn (ur. 5 września 1950 w Galway) – irlandzka polityk i nauczycielka, długoletnia Teachta Dála, minister w różnych resortach, audytor Europejskiego Trybunału Obrachunkowego, w latach 2010–2014 komisarz europejski.
Życiorys.
Absolwentka szkoły nauczycielskiej Carysfort College. W pierwszej połowie lat 70. pracowała jako nauczycielka.
Zaangażowała się w działalność polityczną w ramach partii Fianna Fáil. W 1975 w wyborach uzupełniających uzyskała po raz pierwszy mandat posłanki do Dáil Éireann. Z powodzeniem ubiegała się o reelekcję w 1977, 1981, lutym 1982, listopadzie 1982, 1987, 1989 i 1992, zasiadając w niższej izbie irlandzkiego parlamentu nieprzerwanie do 1997. Od końca lat 70. i w latach 80. była powoływana na ministra stanu w różnych resortach. W okresie od lutego 1992 do stycznia 1993 zajmowała stanowisko ministra turystyki, transportu i komunikacji. Następnie od stycznia 1993 do grudnia 1994 pełniła funkcję ministra sprawiedliwości, od listopada 1994 czasowo odpowiadając również za kwestie równouprawnienia. Jako minister sprawiedliwości przeprowadziła m.in. reformę irlandzkiego prawa obejmującą depenalizację kontaktów homoseksualnych. W latach 1997–2000 zajmowała się dziennikarstwem (pisząc m.in. dla „The Irish Times”) i działalnością konsultingową.
Od 2000 do 2010 była członkinią Europejskiego Trybunału Obrachunkowego. W listopadzie 2009 ogłoszono, że w nowej Komisji Europejskiej obejmie stanowisko komisarza ds. badań, innowacji i nauki. Urzędowanie rozpoczęła w lutym 2010 po zatwierdzeniu przez Parlament Europejski, a zakończyła wraz z całą KE w 2014.
Jest mężatką, ma dwójkę dzieci.

</doc>
<doc id="1926338" url="https://pl.wikipedia.org/wiki?curid=1926338" title="Petro Kowalczuk">
Petro Kowalczuk

Petro Jarosławowycz Kowalczuk, ukr. Петро Ярославович Ковальчук (ur. 28 maja 1984 we wsi Majdan Średni, w obwodzie iwanofrankowskim) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
Wychowanek DJuSSz-3 w Iwano-Frankiwsku, barwy którego bronił w juniorskich mistrzostwach Ukrainy (DJuFL). Rozpoczął karierę piłkarską w miejscowej drużynie Czornohora Iwano-Frankiwsk, który był farm-klubem Prykarpattia Iwano-Frankiwsk. 25 czerwca 2001 debiutował również w składzie Prykarpattia. W 2007 przeszedł do Krywbasa Krzywy Róg. Po tym jak klub odmówił zapłaty za leczenie, odszedł do drużyny Dnister Owidiopol. Na początku 2010 został zaproszony do FK Lwów. 1 lutego 2011 podpisał kontrakt z Czornomorcem Odessa. 6 sierpnia 2014 przeszedł do FK Słuck. Od 2015 bronił barw tadżyckiego klubu Istiklol Duszanbe. W lutym 2015 został piłkarzem malediwskiego Club Green Streets. 2 marca 2018 zasilił skład Prykarpattia Iwano-Frankiwsk.

</doc>
<doc id="1926339" url="https://pl.wikipedia.org/wiki?curid=1926339" title="Henryk Bromowicz">
Henryk Bromowicz

Henryk Bromowicz (Brommer) (ur. 22 lutego 1924 w Katowicach, zm. 30 grudnia 1982 w Warszawie) – polski hokeista na lodzie, reprezentant Polski, trzykrotny olimpijczyk z 1948, 1952 i 1956.
Życiorys.
Syn Karola i Leokadii z domu Smełka. Absolwent szkoły średniej. Do roku 1950 używał nazwiska Brommer. 
Występował w HKS Siemianowiczance, RKS Sile Giszowiec i Legii Warszawa. 
W reprezentacji Polski wystąpił 54 razy zdobywając 2 gole. Uczestniczył również w trzech turniejach o Mistrzostwo Świata w 1947, 1955 i 1957. 
Po zakończeniu kariery zawodniczej był trenerem Partizana Belgrad, Legii Warszawa, GKS Murcki Tychy oraz Pomorzanina Toruń. Zasłużony Mistrz Sportu. 
Zmarł 30 grudnia 1982 w Warszawie w wyniku obrażeń odniesionych w wypadku autobusowym. 

</doc>
<doc id="1926340" url="https://pl.wikipedia.org/wiki?curid=1926340" title="Cit">
Cit



</doc>
<doc id="1926341" url="https://pl.wikipedia.org/wiki?curid=1926341" title="Cik">
Cik



</doc>
<doc id="1926344" url="https://pl.wikipedia.org/wiki?curid=1926344" title="Meike Evers">
Meike Evers

Meike Evers (ur. 6 czerwca 1977) – niemiecka wioślarka, dwukrotna złota medalistka olimpijska.
Oba medale wywalczyła jako członkini czwórki podwójnej. Należała do tej osady na dwóch igrzyskach (IO 00, IO 04), a Niemki zdobyły dwa złote krążki (2000 i 2004). Wcześniej brała udział w igrzyskach w Atlancie w jedynce, była mistrzynią siata juniorów w tej konkurencji. Zdobywała tytuły mistrzyni świata (1997 - dwójki, 1999 - czwórki).

</doc>
<doc id="1926348" url="https://pl.wikipedia.org/wiki?curid=1926348" title="Lubomyr Halczuk">
Lubomyr Halczuk

Lubomyr Bohdanowycz Halczuk, ukr. Любомир Богданович Гальчук (ur. 18 września 1981 w Nadwórnej, w obwodzie iwanofrankowskim) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubu Beskyd Nadwórna. Rozpoczął karierę piłkarską w drużynie Kowel-Wołyń Kowel, który był farm-klubem Wołyni Łuck. 20 maja 2002 debiutował również w składzie Wołyni. Wiosną 2004 został wypożyczony do Polissia Żytomierz. Zimą 2005 przeniósł się do klubu Hazowyk-Skała Stryj. W 2006 został zaproszony do Illicziwca Mariupol, ale nie zagrał żadnego meczu w nim. W 2007 został piłkarzem FK Lwów. Na początku 2011 zasilił skład klubu Helios Charków. Latem 2013 przeszedł do Tytanu Armiańsk. W 2014 grał w zespole amatorskim FK Łapajewka. Na początku 2015 został piłkarzem MFK Mikołajów, a latem 2015 przeniósł się do Weresu Równe. Latem 2016 wyjechał za ocean, gdzie podpisał kontrakt z kanadyjskim FC Ukraine United, a w 2017 z FC Vorkuta.

</doc>
<doc id="1926349" url="https://pl.wikipedia.org/wiki?curid=1926349" title="Starostowie powiatu kłodzkiego">
Starostowie powiatu kłodzkiego

Starostowie powiatu kłodzkiego – lista osób sprawujących funkcję landratów i starostów powiatu kłodzkiego.
Królestwo Prus (1742–1871).
Zajęcie hrabstwa kłodzkiego przez Prusy w 1742 roku doprowadziło do reformy administracyjnej tej krainy, w wyniku której zniesiono przeżytki administracyjne wywodzące się z czasów średniowiecza na rzecz nowoczesnej administracji państwowej. W 1816 na ziemi kłodzkiej utworzono jeden powiat – Landkreis Glatz, na czele którego stał landrat, mianowany przez króla.
II Rzesza (1871–1918).
Po zjednoczeniu Niemiec w 1871 roku landrat nadal był mianowany przez króla pruskiego, stał na czele powiatu ziemskiego, sprawując władzę administracyjną i policyjną; od 1872 roku stał na czele Wydziału Powiatowego, organu wykonawczego sejmiku powiatowego.
Rzeczpospolita Polska (1945–1952).
Funkcję zwierzchnika powiatu sprawował starosta, a w latach 1950–1973 Przewodniczący Prezydium Powiatowej Rady Narodowej, co miało związek z przyjętą przez Sejm ustawą z dnia 20 marca 1950 roku o terenowych organach jednolitej władzy państwowej, które rozwiązywały starostwa i wydziały powiatowe, przekazując pełnię władzy w ręce Powiatowej Rady Narodowej.
Polska Rzeczpospolita Ludowa (1952–1989).
Ciałem koordynującym i nadzorującym całokształt spraw powiatu było Prezydium Powiatowej Rady Narodowej z jej przewodniczącym na czele. W grudniu 1973 roku zlikwidowano tę funkcję zastępując ją nową – naczelnika powiatu, który był powoływany przez wojewodę na wniosek Powiatowej Rady Narodowej. Wniosek PRN przed przedłożeniem go wojewodzie musiał zyskać poparcie Komitetu Powiatowego PZPR. Stanowisko to istniało do 31 maja 1975 roku, to jest do czasu wprowadzenia reformy administracyjnej kraju i likwidacji powiatów.
III Rzeczpospolita Polska (od 1989).
Od początku lat 90. XX wieku trwały pracę nad nową reformą administracyjną Polski, w której zamierzano przywrócić drugi szczebel administracji – powiat. Zanim do tego doszło, już w 1990 roku wprowadzono rejony, jako jednostki pomocnicze jednostki podziału administracyjnego województw, które przejęły część zadań wykonywanych przez dawne starostwa powiatowe. Ostatecznie powiaty przywrócono w 1998 roku.

</doc>
<doc id="1926350" url="https://pl.wikipedia.org/wiki?curid=1926350" title="Ksiądz patriota">
Ksiądz patriota



</doc>
<doc id="1926351" url="https://pl.wikipedia.org/wiki?curid=1926351" title="Muzeum Regionalne w Brzozowie">
Muzeum Regionalne w Brzozowie

Muzeum Regionalne im. Adama Fastnachta w Brzozowie – muzeum w Brzozowie.
Mieści się w budynku b. ratusza. Patronem muzeum jest Adam Fastnacht, badacz historii Sanoka i Ziemi Sanockiej, kustosz Ossolineum.
Historia.
Muzeum zostało otwarte 17 marca 1980 roku dzięki staraniom Polskiego Towarzystwa Turystyczno-Krajoznawczego, z inicjatywy Jerzego F. Adamskiego, który został kierownikiem placówki, a od 1991 dyrektorem. Około 500 zgromadzonych wówczas eksponatów pochodziło z istniejącego od połowy lat sześćdziesiątych muzeum społecznego. 30 maja 1981 roku udostępniono zwiedzającym pierwszą stałą wystawę poświęconą historii i kulturze ludowej regionu brzozowskiego. W 1987 patronem placówki został zmarły wówczas historyk średniowiecza, Adam Fastnacht, którego rękopisy, dotyczące prac nad słownikiem historyczno-geograficznym ziemi sanockiej w średniowieczu, należą do zbiorów muzealnych. Po przeprowadzonym remoncie muzeum zostało ponownie otwarte 17 listopada 1990, a dokonała tego żona Adama Fastnachta, Kazimierza, oraz współzałożycielka tej placówki Krystyna Czyżewska. Od 1 lipca 1995 muzeum jest samorządową jednostką kultury samorządu miasta i gminy Brzozów.
Eksponaty muzealne składają się głównie z regionalnych pamiątek historycznych, etnograficznych i artystycznych. Do najstarszych należą krzemienne i kamienne toporki oraz siekierki z okresu neolitu (4,5-1,7 tys. lat p.n.e.) odkryte w trakcie prac wykopaliskowych w okolicach Brzozowa. W muzeum przechowywane są także dokumenty, dotyczące miasta Brzozowa, z XVII-XVIII wieku, takie jak: księga wójtowsko-ławnicza z drugiej połowy XVII wieku oraz opis granic Brzozowa z 1748 roku. Wystawa, dotycząca historii miasta w XIX wieku, składa się z wyrobów rzemieślniczych, na przykład, fajki z przełomu XIX/XX wieku, oraz wyrobów z drewna (gruszy, wrzośca i wiśni). W muzeum zaprezentowany jest także warsztat grzebieniarski Jana Fala – ostatniego grzebieniarza w Brzozowie. Do zbiorów z zakresu sztuki należą przede wszystkim rzeźby miejscowych artystów: Stanisława Adamczaka ze Zmiennicy, Marka Dudy z Izdebek, Stanisława Konieczki z Humnisk, Antoniego Laska z Humnisk, Anieli Orłowskiej z Przysietnicy, Romana Sokalskiego z Humnisk, Marka Szpiecha z Hłudna, Piotra Worońca z Brzozowa.
XX-wieczną historię miasta i regionu brzozowskiego odtwarzają takie wystawy jak: rekonstrukcja salonu mieszczańsko-inteligenckiego oraz izby chłopskiej z pierwszej połowy XX wieku, a także salonik literacko-artystyczny (malarstwo, rzeźba, publikacje) i stała wystawa "Miasto dwóch religii", przedstawiająca historię Brzozowa w okresie międzywojennym. Dziejom brzozowskich Żydów poświęcona została stała ekspozycja "Z domu Judy... Żydzi w Brzozowie".
Muzeum w Brzozowie posiada własne wydawnictwo. Tematyka wydawanych publikacji dotyczy zarówno regionu, jak i całego kraju. Na dorobek naukowy składają się m.in.: dzieła Adama Fastnachta "Słownik historyczno-geograficzny ziemi sanockiej w średniowieczu, cz. 1-2" oraz "Sanok. Materiały do dziejów miasta do XVII wieku", publikacje naukowe dotyczące historii polskiego przemysłu naftowego, miejscowości w Polsce południowo-wschodniej, biografie i wspomnienia, sprawozdania pokonferencyjne, przewodniki turystyczne, wydawnictwa okazjonalne, publikacje związane z działalnością wystawienniczą, periodyki. Od grudnia 1991 roku muzeum wydaje społeczno-kulturalny miesięcznik regionalny "Wiadomości Brzozowskie". Za działalność wydawniczą muzeum brzozowskiemu przyznano w 1988 roku pierwsze miejsce w kategorii wydawnictw nieseryjnych w II Ogólnopolskim Konkursie Wydawniczym PTTK oraz pierwsze miejsce w trzeciej edycji tegoż konkursu za opublikowanie sześciu książek w latach 1989-1990.

</doc>
<doc id="1926353" url="https://pl.wikipedia.org/wiki?curid=1926353" title="Zbigniew Łój">
Zbigniew Łój

Zbigniew Łój (ur. 4 sierpnia 1945 w Wolterdingen, Badenia-Wirtembergia, Niemcy, zm. 3 stycznia 2022 w Częstochowie) – polski hokeista na trawie (bramkarz), olimpijczyk z Monachium 1972). Zawodnik HKS Siemianowiczanki (1959-1974). 16-krotny reprezentant Polski w latach 1969–1972, m.in. wystąpił na mistrzostwach Europy w Brukseli w roku 1970.
Syn Mariana i Krystyny Fogiel. Absolwent ZSZ (ślusarz), wieloletni pracownik Huty „Jedność”. Zasłużony Mistrz Sportu (1972).

</doc>
<doc id="1926354" url="https://pl.wikipedia.org/wiki?curid=1926354" title="Aleksandr Kuprin">
Aleksandr Kuprin

Aleksandr Iwanowicz Kuprin, ros. Александр Иванович Куприн (ur. w Narowczacie, Imperium Rosyjskie, zm. 25 sierpnia 1938 w Leningradzie, Rosyjska Federacyjna SRR) – rosyjski pisarz. Autor utworów społeczno-obyczajowych (m.in. powieść "Pojedynek", demaskująca rozkład moralny kasty oficerskiej), o miłości ("Bransoletka z granatów") i autobiograficznych.
Bibliografia.
Źródła w języku angielskim
Źródła w języku rosyjskim

</doc>
<doc id="1926355" url="https://pl.wikipedia.org/wiki?curid=1926355" title="Maria Damanaki">
Maria Damanaki

Maria Damanaki, gr. Μαρία Δαμανάκη (ur. 18 października 1952 w Ajos Nikolaos na Krecie) – grecka polityk i inżynier, w latach 2010–2014 komisarz Unii Europejskiej ds. gospodarki morskiej i rybołówstwa w Komisji Europejskiej kierowanej przez José Manuela Barroso.
Życiorys.
Uzyskała wykształcenie techniczne, studiowała inżynierię chemiczną na Politechnice Narodowej w Atenach.
W czasach studenckich działała w ruchach opozycyjnych przeciwko juncie czarnych pułkowników. Z powodów politycznym więziona od listopada 1973 do lipca 1974. Pracowała następnie jako inżynier w przedsiębiorstwie przemysłowym, zaś w latach 1975–1976 była zatrudniona w Ministerstwie Finansów.
Związała się z Komunistyczną Partią Grecji. W latach 1991–1993 kierowała ugrupowaniem Sinaspismos (będąc pierwszą kobietą w Grecji stojącą na czele partii politycznej). Po kilku latach dołączyła do Panhelleńskiego Ruchu Socjalistycznego, wchodząc w skład komitetu politycznego tego ugrupowania.
W 1977 po raz pierwszy została wybrana do Parlamentu Hellenów. Uzyskiwała reelekcję w 1981, 1985, obu wyborach w 1989, a także w 1990, zasiadając w nim do 1993. W latach 90. kandydowała na urząd burmistrza Aten, była również radną miejską. Do krajowego parlamentu powróciła w 1996, utrzymując mandat w 2000 i rezygnując z niego w 2003. Pracowała wówczas przez rok w firmie energetycznej. W 2004, 2007 i 2009 ponownie uzyskiwała mandat deputowanej jako kandydatka PASOK-u.
W listopadzie 2009 ogłoszono, że w nowej Komisji Europejskiej obejmie stanowisko komisarza ds. gospodarki morskiej i rybołówstwa. Urzędowanie rozpoczęła w lutym 2010 po zatwierdzeniu składu KE przez Parlament Europejski, a zakończyła 31 października 2014.
Maria Damanaki jest rozwiedziona, ma troje dzieci.

</doc>
<doc id="1926356" url="https://pl.wikipedia.org/wiki?curid=1926356" title="Aleksandr Iwanowicz Kuprin">
Aleksandr Iwanowicz Kuprin



</doc>
<doc id="1926360" url="https://pl.wikipedia.org/wiki?curid=1926360" title="Canelata">
Canelata

Canelata (Canellata, Cenelata; ) – miejscowość na północy Korsyki. Poświadczona przez Ptolemeusza Klaudiusza [III, 2, 6]. Miejscowość znajdować mogła się w okolicach gminy Canari, do której odnosi się termin "Le Canelle", lub w okolicach point de Canelle. 

</doc>
<doc id="1926361" url="https://pl.wikipedia.org/wiki?curid=1926361" title="Kanelate">
Kanelate



</doc>
<doc id="1926369" url="https://pl.wikipedia.org/wiki?curid=1926369" title="32P/Comas Solá">
32P/Comas Solá

32P/Comas Solá – kometa okresowa, należąca do rodziny komet Jowisza.
Odkrycie i nazwa.
Kometę tę odkrył astronom hiszpański Josep Comas Solá 5 listopada 1926 roku w Observatorio Fabra w Barcelonie. Kometa została ona nazwana na część odkrywcy.
Orbita komety.
Orbita komety 32P/Comas Solá ma kształt elipsy o mimośrodzie 0,56. Jej peryhelium znajduje się w odległości 2,00 j.a., aphelium zaś 7,01 j.a. od Słońca. Jej okres obiegu wokół Słońca wynosi 9,57 roku, nachylenie do ekliptyki to wartość 9,97˚.
Właściwości fizyczne.
Jądro tej komety ma średnicę ok. 8,4 km.

</doc>
<doc id="1926373" url="https://pl.wikipedia.org/wiki?curid=1926373" title="33P/Daniel">
33P/Daniel

32P/Daniel – kometa okresowa, należąca do rodziny komet Jowisza.
Odkrycie i nazwa.
Kometę tę odkrył astronom Zaccheus Daniel 7 grudnia 1909 roku w "Halsted Observatory" (Princeton University, New Jersey).
W nazwie znajduje się zatem nazwisko odkrywcy.
Orbita komety.
Orbita komety 32P/Daniel ma kształt elipsy o mimośrodzie 0,46. Jej peryhelium znajduje się w odległości 2,16 j.a., aphelium zaś 5,89 j.a. od Słońca. Jej okres obiegu wokół Słońca wynosi 8,07 roku, nachylenie do ekliptyki to wartość 22,39˚.
Właściwości fizyczne.
Jądro tej komety ma średnicę ok. 2,6 km.

</doc>
<doc id="1926374" url="https://pl.wikipedia.org/wiki?curid=1926374" title="Canella winterana">
Canella winterana



</doc>
<doc id="1926375" url="https://pl.wikipedia.org/wiki?curid=1926375" title="Rosyjska Grupa w Ochronie Antypirackiej Hongkongu">
Rosyjska Grupa w Ochronie Antypirackiej Hongkongu

Rosyjska Grupa w Ochronie Antypirackiej Hongkongu (ros. Русская Группа в антипиратской охране Гонконга) – oddział złożony z Rosjan w formacji policyjnej w Hongkongu w latach trzydziestych XX wieku.
W 1930 roku Brytyjczycy utworzyli w Hongkongu 100-osobowe policyjne siły antypirackie, co było związane z rosnącym zagrożeniem ze strony chińskich piratów dla europejskich statków przypływających do portu z miast północnych Chin. Z inicjatywy szefa policji inspektora generalnego Edwarda Wolfe'a zostało zwerbowanych 32 rosyjskich imigrantów, którzy stali się rdzeniem nowej formacji. Służyli oni wcześniej w Samodzielnym Rosyjskim Oddziale Szanghajskiego Korpusu Ochotniczego.
Podpisywali kontrakty na 3 lata służby, po której mieli 3-miesięczny okres wypoczynku i mogli ponownie nająć się do służby. Konstable otrzymywali 95, zaś sierżanci 120 hongkońskich dolarów miesięcznie. Członkowie Ochrony Antypirackiej pływali na statkach tych kompanii, które za to zapłaciły. Rosjanie odpowiadali za ochronę statków kanadyjskiej kompanii Canadian Pacific Steamships Ocean Services Ltd. Załogi składały się albo z dwóch rosyjskich sierżantów i ośmiu konstabli pod dowództwem brytyjskiego oficera, albo z rosyjskiego sierżanta, konstabla i 6-7 Chińczyków na czele z brytyjskim oficerem. Każda załoga miała przydzielony karabin maszynowy.
Poza ochroną statków Rosjanie pełnili służbę policyjną na przystaniach, gdzie mieli prawo kontrolować wszystkie chińskie jednostki pływające. W Ochronie Antypirackiej służyli m.in. sierżant Biakow, Barowienko, Czerniew, Hrejt, konstabl Iwanczenko, sierżant G.K. Rusakow, Łuszpin.
Do jednego z najpoważniejszych starć zbrojnych z piratami doszło latem 1933 roku. Rosyjska załoga frachtowca została napadnięta na Morzu Żółtym przez piratów i po krwawej walce wybita do nogi.
Ochrona Antypiracka Hongkongu została zlikwidowana po zajęciu miasta przez Japończyków 25 grudnia 1941 roku.

</doc>
<doc id="1926376" url="https://pl.wikipedia.org/wiki?curid=1926376" title="Szwecja na Mistrzostwach Świata w Lekkoatletyce 2009">
Szwecja na Mistrzostwach Świata w Lekkoatletyce 2009

Szwecja na Mistrzostwach Świata w Lekkoatletyce 2009 – reprezentacja Szwecji podczas czempionatu w Berlinie liczyła 21 zawodników. Nie zdobyła żadnego medalu, a zawodniczy szwedzcy zajęli 3 miejsca punktowane.

</doc>
<doc id="1926380" url="https://pl.wikipedia.org/wiki?curid=1926380" title="Złoty wąs">
Złoty wąs



</doc>
<doc id="1926382" url="https://pl.wikipedia.org/wiki?curid=1926382" title="La Revue blanche">
La Revue blanche

La Revue blanche – grupa literacka oraz reprezentujący ją dwumiesięcznik literacko-artystyczny założony w Liège w 1889 roku. Redakcja pisma została przeniesiona w 1891 roku do Paryża. Wydawane było tam do 1903 roku.
Czasopismo zostało założone przez braci Aleksandra, Tadeusza i Ludwika-Alfreda Natansonów, synów zamieszkałego w Paryżu bankiera polskiego pochodzenia i kolekcjonera malarstwa Adama Natansona.
La Revue blanche była pierwszą grupą literacką, która zaprosiła do współpracy artystów plastyków. Pismo miało się stać konkurencją dla „Mercure de France”.
W redakcji współpracowali Félix Fénéon, Lucien Muhlfeld i Léon Blum. Małżonka Tadeusza Natansona, Misia Sert była modelką, której sylwetka ukazała się na części z okładek periodyku.
La Revue blanche wystąpiła 1898 roku w obronie kapitana Alfreda Dreyfusa. W 1901 roku opublikowała pierwszy artykuł we Francji o „błękitnym okresie” w malarstwie Picassa.

</doc>
<doc id="1926390" url="https://pl.wikipedia.org/wiki?curid=1926390" title="Szwajcaria na Mistrzostwach Świata w Lekkoatletyce 2009">
Szwajcaria na Mistrzostwach Świata w Lekkoatletyce 2009

Szwajcaria na Mistrzostwach Świata w Lekkoatletyce 2009 – reprezentacja Szwajcarii podczas czempionatu w Berlinie liczyła 13 zawodników. Nie zdobyła żadnego medalu.

</doc>
<doc id="1926392" url="https://pl.wikipedia.org/wiki?curid=1926392" title="O dwóch takich, co ukradli księżyc (powieść)">
O dwóch takich, co ukradli księżyc (powieść)

O dwóch takich co ukradli księżyc – polska książka autorstwa Kornela Makuszyńskiego z 1928 roku.
Fabuła.
We wsi Zapiecek na świat przychodzą bliźniacy – Jacek i Placek. Okazują się niesamowicie żarłoczni, okrutni i leniwi. Wiadomo, że nic dobrego z nich nie wyrośnie. Ponieważ nie chcą pracować – teraz ani w przyszłości – postanawiają ukraść złoty księżyc i go sprzedać. Na drogę wykradają matce ostatni bochenek chleba (który później zamienia się w kamień). Wkrótce wpadają w ręce złoczyńców. Gdy wyprawiają się do złotego miasta, poznają pozorną wartość wszystkich skarbów. Odmienieni wracają do Zapiecka i pragną pomagać rodzicom w pracy.
Bibliografia.
 

</doc>
<doc id="1926394" url="https://pl.wikipedia.org/wiki?curid=1926394" title="Austria na Zimowych Igrzyskach Paraolimpijskich 2010">
Austria na Zimowych Igrzyskach Paraolimpijskich 2010

Reprezentacja Austrii na Zimowe Igrzyska Paraolimpijskie 2010 liczyła 19 reprezentantów, występujących w narciarstwie alpejskim, biegach narciarskich i biathlonie.

</doc>
<doc id="1926395" url="https://pl.wikipedia.org/wiki?curid=1926395" title="Tirreno-Adriático 2010">
Tirreno-Adriático 2010

45. edycja wyścigu kolarskiego Tirreno-Adriático odbył się w dniach 10-16 marca 2010. Trasa liczyła 7 etapów o łącznym dystansie 1229 km. Wyścig figurował w rankingu światowym UCI, ale nie zaliczał się do UCI ProTour 2010.
Zwyciężył Włoch Stefano Garzelli, jeżdżący w grupie Acqua &amp; Sapone.

</doc>
<doc id="1926396" url="https://pl.wikipedia.org/wiki?curid=1926396" title="Francja na Zimowych Igrzyskach Paraolimpijskich 2010">
Francja na Zimowych Igrzyskach Paraolimpijskich 2010

Reprezentacja Francji na Zimowe Igrzyska Paraolimpijskie 2010 liczyła 21 reprezentantów, występujących w narciarstwie alpejskim i biegach narciarskich i biathlonie.

</doc>
<doc id="1926403" url="https://pl.wikipedia.org/wiki?curid=1926403" title="Jezioro Nagus">
Jezioro Nagus



</doc>
<doc id="1926407" url="https://pl.wikipedia.org/wiki?curid=1926407" title="Straszimira Simeonowa">
Straszimira Simeonowa

Straszimira Simeonowa z d. Filipowa (buł. "Страшимира Cимеонова", ur. 18 sierpnia 1985 w Sofii) – bułgarska siatkarka grająca na pozycji środkowej, reprezentantka kraju. Karierę siatkarską rozpoczęła w bułgarskim klubie CSKA Sofia. Od sezonu 2019/2020 występuje w drużynie Sławia Sofia.
Sukcesy klubowe.
Puchar Bułgarii:
Mistrzostwo Bułgarii:
Mistrzostwo Polski:
Puchar Francji:
Mistrzostwo Francji:
Mistrzostwo Rosji:
Mistrzostwo Azerbejdżanu:
Sukcesy reprezentacyjne.
Liga Europejska:
Puchar Borysa Jelcyna:

</doc>
<doc id="1926416" url="https://pl.wikipedia.org/wiki?curid=1926416" title="Spironema fragrans">
Spironema fragrans



</doc>
<doc id="1926417" url="https://pl.wikipedia.org/wiki?curid=1926417" title="Hypoderma capreola">
Hypoderma capreola

Hypoderma capreola – gatunek owada z rodziny gzowatych (Oestridae). Jego larwy są pasożytami jeleniowatych.

</doc>
<doc id="1926419" url="https://pl.wikipedia.org/wiki?curid=1926419" title="Wielka Brytania na Zimowych Igrzyskach Paraolimpijskich 2010">
Wielka Brytania na Zimowych Igrzyskach Paraolimpijskich 2010

Reprezentacja Wielkiej Brytanii na Zimowych Igrzyskach Paraolimpijskich 2010 liczyła 12 reprezentantów (7 w narciarstwie alpejskim i 5 w curlingu).

</doc>
<doc id="1926420" url="https://pl.wikipedia.org/wiki?curid=1926420" title="Hypoderma crossi">
Hypoderma crossi



</doc>
<doc id="1926421" url="https://pl.wikipedia.org/wiki?curid=1926421" title="Halowe Mistrzostwa Świata w Lekkoatletyce 2010 – pchnięcie kulą kobiet">
Halowe Mistrzostwa Świata w Lekkoatletyce 2010 – pchnięcie kulą kobiet

Pchnięcie kulą kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 17,50. Eliminacje odbyły się rano 13 marca, a finał zaplanowano na ostatni dzień zawodów.
Pierwotnie złoty i brązowy medal zdobyły reprezentantki Białorusi Nadzieja Astapczuk i Natalla Michniewicz, lecz później zostały zdyskwalifikowane z powodu dopingu.
Rezultaty.
Eliminacje.
Do zawodów przystąpiło 17 zawodniczek z 12 krajów. Aby dostać się do finału trzeba było osiągnąć co najmniej 18,50 m (Q).

</doc>
<doc id="1926424" url="https://pl.wikipedia.org/wiki?curid=1926424" title="Laura Pihlajamäki">
Laura Pihlajamäki

Laura Pihlajamäki (ur. 15 sierpnia 1990 w Alahärmie) – fińska siatkarka grająca na pozycji środkowej. Reprezentantka Finlandii. Od sezonu 2016/2017 występuje we francuskiej drużynie UGSE Nantes Volley.
Sukcesy klubowe.
Mistrzostwo Finlandii:
Puchar Niemiec:
Puchar Finlandii:
Puchar Challenge:
Mistrzostwo Rumunii:

</doc>
<doc id="1926426" url="https://pl.wikipedia.org/wiki?curid=1926426" title="Hypoderma moschiferi">
Hypoderma moschiferi

Hypoderma moschiferi – gatunek owada z rodziny gzowatych (Oestridae). Jego larwy są pasożytami jeleniowatych.

</doc>
<doc id="1926427" url="https://pl.wikipedia.org/wiki?curid=1926427" title="Bajki z krainy pieców">
Bajki z krainy pieców

Bajki z krainy pieców – film poświęcony historii powstawania "wydawanych" po kryjomu z narażeniem życia przez więźniów obozu koncentracyjnego Auschwitz-Birkenau bajek przeznaczonych dla ich dzieci. Więźniowie tworzyli ilustrowane bajki, a następnie – dzięki pomocy ludzi przebywających na wolności – przekazywali swoim bliskim. Bajki miały być pamiątką po autorach, którzy nie wiedzieli, czy uda im się odzyskać wolność i spotkać z dziećmi. Historię bajek opowiadają w filmie osoby nimi obdarowane oraz biorące udział w ich przekazywaniu.

</doc>
<doc id="1926428" url="https://pl.wikipedia.org/wiki?curid=1926428" title="Smużyna">
Smużyna

Smużyna ("Callisia" L.) – rodzaj roślin z rodziny komelinowatych. Należy do niego ok. 20 gatunków pochodzących z tropikalnych obszarów Ameryki Środkowej, Południowej i południowego końca Ameryki Północnej.
Morfologia.
Wiecznie zielone byliny o płożących pędach i drobnych, 3-płatkowych, białych lub różowych kwiatach. Są blisko spokrewnione z trzykrotkami ("Tradescantia") i czasami mylnie są za nie brane.
Systematyka.
"Aploleia " Raf., "Cuthbertia" Small, "Hadrodemas" H. E. Moore, "Hapalanthus" Jacq., Leiandra Raf., "Leptocallisia" (Benth.) Pichon, "Leptorhoeo" C. B. Clarke, "Phyodina" Raf., "Rectanthera" O. Deg., "Spironema" Lindl., "Tradescantella" Small
Rodzaj należący do podrodziny "Commelinoideae", rodziny komelinowatych ("Commelinaceae" R. Br., która wraz z grupą siostrzaną "Hanguanaceae", tworzy klad bazalny w obrębie rzędu komelinowce "Commelinales" Dumort. W obrębie rodziny komelinowatych należy do plemienia "Tradescantieae", podplemienia "Tradescantiinae".
Zastosowanie.
Kilka gatunków jest uprawianych jako rośliny ozdobne. W krajach o cieplejszym klimacie (strefy 9-11) są uprawiane w ogródkach jako rośliny okrywowe, w Polsce w doniczkach jako rośliny pokojowe.

</doc>
<doc id="1926429" url="https://pl.wikipedia.org/wiki?curid=1926429" title="Pihla Pelkiö">
Pihla Pelkiö

Pihla Pelkiö (ur. 27 września 1989) – fińska siatkarka grająca na pozycji środkowej, reprezentantka Finlandii.

</doc>
<doc id="1926431" url="https://pl.wikipedia.org/wiki?curid=1926431" title="Mistrzostwa Świata w Piłce Nożnej 1974 (eliminacje strefy UEFA)">
Mistrzostwa Świata w Piłce Nożnej 1974 (eliminacje strefy UEFA)

W eliminacjach ze strefy UEFA, uczestniczyło 32 drużyny, które zostały podzielone na 9 grup. Awans uzyskiwała drużyna, która zajęła 1. miejsce w swej grupie kwalifikacyjnej. Wyjątek stanowiła grupa 9, z której najlepsza drużyna (ZSRR) awansowała do barażu interkontynentalnego. Eliminacje trwały od 14 listopada 1971 do 21 listopada 1973.
Grupa 1.
 − 0:2
 − 4:0
 − 3:0
 − 0:0
 − 2:0
 − 2:2
 − 7:0
 − 0:2
 − 2:2
 − 3:2
 − 3:3
 − 1:2
 − 2:1
Szwecja zwyciężając w "meczu o awans" na neutralnym terenie z Austrią 2-1 awansowała do finałów MŚ 1974.
Grupa 2.
 − 0:4
 − 0:0
 − 2:0
 − 3:0
 − 0:0
 − 0:1
 − 5:0
 − 0:1
 − 0:0
 − 1:0
 − 2:0
 − 2:0
Grupa 3.
 − 4:0
 − 0:4
 − 4:1
 − 0:2
 − 9:0
 − 0:0
 − 0:5
 − 5:0
 − 1:8
 − 1:2
 − 2:0
 − 0:0
Holandia awansowała różnicą bramek.
Grupa 4.
 − 1:0
 − 1:1
 − 5:0
 − 2:0
 − 2:0
 − 1:4
 − 1:0
 − 1:5
 − 2:0
 − 1:0
 − 9:0
 − 1:4
Grupa 6.
 − 4:0
 − 0:1
 − 3:0
 − 0:4
 − 1:0
 − 1:1
 − 2:1
 − 3:0
 − 0:0
 − 2:2
 − 1:1
 − 2:0
Grupa 7.
 − 2:2
 − 1:0
 − 2:3
 − 3:1
 − 0:0
 − 2:4
 − 1:0
Jugosławia uzyskała awans do finałów MŚ 1974 wygrywając w "meczu o awans" na neutralnym terenie z Hiszpanią 1-0.
Grupa 8.
 − 1:4
 − 2:0
 − 1:1
 − 6:0
 − 2:1
 − 1:0
Grupa 9.
 − 1:0
 − 1:2
 − 2:1
 − 1:0
 − 1:1
 − 2:0
Związek Radziecki awansował do barażu interkontynentalnego UEFA/CONMEBOL.
Zobacz: "Play-off interkontynentalny do MŚ 1974."

</doc>
<doc id="1926434" url="https://pl.wikipedia.org/wiki?curid=1926434" title="Kaisa Jokinen">
Kaisa Jokinen

Kaisa Jokinen (ur. 23 sierpnia 1983) – fińska siatkarka grająca na pozycji środkowej, od 2008 roku reprezentantka Finlandii.

</doc>
<doc id="1926438" url="https://pl.wikipedia.org/wiki?curid=1926438" title="Przhevalskiana silenus">
Przhevalskiana silenus

Przhevalskiana silenus – gatunek owada z rodziny gzowatych (Oestridae). Jego larwy są pasożytami koni, owiec i kóz.
Systematyka.
Gatunek ten opisał Friedrich Moritz Brauer w 1858 roku, nadając mu nazwę "Hypoderma silenus". Obecnie gatunek zaliczany jest do rodzaju "Przhevalskiana". Badania molekularne, których wyniki opublikowano w 2004 roku, wykazały, że "Hypoderma aegagri" i "Hypoderma crossi" uznawane dotąd za osobne gatunki, są morfotypami "P. silenus" i zostały z nim zsynonimizowane.
Zasięg występowania.
Gatunek ten występuje w południowej Europie, północnej i wschodniej Afryce, na Bliskim Wschodzie oraz w Indiach i Azji Środkowej.

</doc>
<doc id="1926439" url="https://pl.wikipedia.org/wiki?curid=1926439" title="Szwajcaria na Zimowych Igrzyskach Paraolimpijskich 2010">
Szwajcaria na Zimowych Igrzyskach Paraolimpijskich 2010

Reprezentacja Szwajcarii na Zimowe Igrzyska Paraolimpijskie 2010 liczyła 15 reprezentantów w narciarstwie alpejskim, biegach narciarskich, biathlonie i w curlingu.

</doc>
<doc id="1926441" url="https://pl.wikipedia.org/wiki?curid=1926441" title="Plansza testowa">
Plansza testowa

Plansza testowa (obraz kontrolny, tablica kontrolna) – testowy sygnał telewizyjny służący zwykle do kalibracji obrazu, jak również oceny niektórych parametrów odbiornika telewizyjnego (poprawne wstrojenie w kanał, geometria obrazu, zbieżność, jasność, kontrast, nasycenie barw itp.). Przez stacje telewizyjne emitowana jest również często wówczas, kiedy nie jest emitowany żaden program (najczęściej w godzinach nocnych). Jedną z tablic kontrolnych jest obraz składający się z 8 pasów w kolorach: białym, żółtym, turkusowym, zielonym, różowym, czerwonym, niebieskim i czarnym.

</doc>
<doc id="1926443" url="https://pl.wikipedia.org/wiki?curid=1926443" title="Skąd przychodzimy? Kim jesteśmy? Dokąd zmierzamy?">
Skąd przychodzimy? Kim jesteśmy? Dokąd zmierzamy?



</doc>
<doc id="1926444" url="https://pl.wikipedia.org/wiki?curid=1926444" title="Hypoderma aeratum">
Hypoderma aeratum



</doc>
<doc id="1926445" url="https://pl.wikipedia.org/wiki?curid=1926445" title="Czechy na Zimowych Igrzyskach Paraolimpijskich 2010">
Czechy na Zimowych Igrzyskach Paraolimpijskich 2010

Reprezentacja Czech na Zimowe Igrzyska Paraolimpijskie 2010 liczyła 19 reprezentantów w narciarstwie alpejskim i w hokeju na siedząco.

</doc>
<doc id="1926446" url="https://pl.wikipedia.org/wiki?curid=1926446" title="Orgship">
Orgship

Orgship – debiutancki album Solar Quest, wydany w 1994 roku przez belgijską wytwórnię Freezone / SSR.
Album zawiera 8 utworów gatunku muzyki ambient.
Utwór "Save the Whale" został wydany jako singiel, a część utworów została użyta w jego innej płycie "Orgisms".

</doc>
<doc id="1926449" url="https://pl.wikipedia.org/wiki?curid=1926449" title="Hanne De Haes">
Hanne De Haes

Hanne De Haes (ur. 19 czerwca 1986) – belgijska siatkarka grająca na pozycji środkowej, reprezentantka Belgii.

</doc>
<doc id="1926455" url="https://pl.wikipedia.org/wiki?curid=1926455" title="Ivana Stolić">
Ivana Stolić

Ivana Stolić (ur. 12 maja 1982 w Niszu) – serbska siatkarka grająca na pozycji środkowej bloku.

</doc>
<doc id="1926458" url="https://pl.wikipedia.org/wiki?curid=1926458" title="Halowe Mistrzostwa Świata w Lekkoatletyce 2010 – skok w dal kobiet">
Halowe Mistrzostwa Świata w Lekkoatletyce 2010 – skok w dal kobiet

Skok w dal kobiet – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Wymagane minimum A do udziału w mistrzostwach świata wynosiło 6,60 (uzyskane w hali). Eliminacje odbyły się 13 marca, a finał zaplanowano na niedzielę 14 marca.
Rezultaty.
Eliminacje.
W rundzie eliminacyjnej wystartowały 22 skoczkinie z 17 krajów. Minimum potrzebne do awansu do finału wynosiło 6,65 (Q). Żadna ze startujących nie osiągnęła takiego wyniku w związku z czym do kolejnej rundy przeszło osiem najlepszych sportsmenek (q).

</doc>
<doc id="1926462" url="https://pl.wikipedia.org/wiki?curid=1926462" title="John James Pringle">
John James Pringle

John James Pringle (ur. 1855 w Borgue, zm. 18 grudnia 1922 w Christchurch) – brytyjski lekarz dermatolog.
Uczęszczał do Merchiston Castle School, w 1876 został doktorem medycyny. Dalsze studia odbył w Dublinie, Wiedniu, Paryżu i Berlinie, w 1882 osiadł w Londynie. Od 1888 do 1920 praktykował jako dermatolog w Middlesex Hospital. Zachorował na gruźlicę i w 1903 leczył się w sanatorium. Zmarł podczas podróży na Nową Zelandię. Jego krewnym był Sir John Pringle.

</doc>
<doc id="1926464" url="https://pl.wikipedia.org/wiki?curid=1926464" title="9 Pułk Piechoty Obrony Krajowej">
9 Pułk Piechoty Obrony Krajowej

Pułk Piechoty Obrony Krajowej Litomierzyce Nr 9 (niem. "Landwehrinfanterieregiment Leitmeritz Nr. 9") – pułk piechoty cesarsko-królewskiej Obrony Krajowej. 
Historia pułku.
1 października 1889 roku został utworzony Czeski Pułk Piechoty Obrony Krajowej Nr 9 ().
Okręg uzupełnień Obrony Krajowej Litomierzyce (niem. "Leitmeritz") na terytorium 9 Korpusu.
Kolory pułkowe: trawiasty (grasgrün), guziki srebrne z numerem pułku „9”. 
W lipcu 1914 roku skład narodowościowy pułku: 86% - Austriacy.
W latach 1903–1914 pułk stacjonował w Litomierzycach z wyjątkiem III batalionu, który załogował w Chomutovie (niem. "Komotau").
Pułk wchodził w skład 52 Brygady Piechoty Obrony Krajowej należącej do 26 Dywizji Piechoty Obrony Krajowej.
W czasie I wojny światowej pułk walczył z Rosjanami w grudniu 1914 roku w Galicji. Żołnierze pułku są pochowani m.in. na cmentarzach wojennych nr: 46 w Koniecznej i 167 w Ryglicach.
W 1917 roku oddział został przemianowany na Pułk Strzelców Nr 9 (niem. "Schützenregiment Nr 9").

</doc>
<doc id="1926467" url="https://pl.wikipedia.org/wiki?curid=1926467" title="Mercedes Grand Prix">
Mercedes Grand Prix



</doc>
<doc id="1926470" url="https://pl.wikipedia.org/wiki?curid=1926470" title="Wiadomości TVP">
Wiadomości TVP



</doc>
<doc id="1926472" url="https://pl.wikipedia.org/wiki?curid=1926472" title="Arthur Kronfeld">
Arthur Kronfeld

Arthur Kronfeld (ur. 9 stycznia 1886 w Berlinie, zm. 16 października 1941 w Moskwie) – niemiecki lekarz psychiatra, psychoterapeuta, psycholog, seksuolog i filozof nauki.
Ukończył studia medyczne i filozoficzne na Uniwersytecie Fryderyka Wilhelma w Berlinie. Następnie był profesorem w Klinice Charité. Później pracował w Instytucie Neuropsychiatrycznym Gannuszkina w Moskwie. Popełnił samobójstwo razem z żoną w 1941, wobec zagrożenia wkroczeniem do Moskwy wojsk niemieckich.

</doc>
<doc id="1926473" url="https://pl.wikipedia.org/wiki?curid=1926473" title="Kombinacja norweska na Mistrzostwach Świata w Narciarstwie Klasycznym 1999">
Kombinacja norweska na Mistrzostwach Świata w Narciarstwie Klasycznym 1999

Zawody w kombinacji norweskiej na XXIX Mistrzostwach świata w narciarstwie klasycznym odbyły się w dniach 20 lutego - 27 lutego 1999 w austriackim Ramsau.

</doc>
<doc id="1926474" url="https://pl.wikipedia.org/wiki?curid=1926474" title="Klemens Nowak">
Klemens Nowak

Klemens Nowak (ur. 15 września 1919, zm. 13 czerwca 1998) – działacz piłkarski, wiceprezes PZPN, pułkownik.
W młodości uprawiał koszykówkę oraz tenis stołowy. Społeczny działacz sportowy w klubach i okręgach, od 1961 we władzach PZPN, najpierw jako członek zarządu ds. ligi, od 1963 wiceprezes ds. szkoleniowych, a w latach 1971 do 1976 ponownie członek zarządu, sprawujący funkcję skarbnika. W 1966 roku współselekcjoner reprezentacji Polski - wraz z Antonim Brzeżańczykiem i Kazimierzem Górskim prowadził kadrę w 3 spotkaniach reprezentacji (wygrana z Luksemburgiem, porażki z NRD i Francją). W latach 1964 - 1994 członek komisji rozgrywek Intertoto (wiceprzewodniczący od 1966). Od 1981 roku Członek Honorowy PZPN. Do końca życia aktywny działacz w Kole Seniorów PZPN.

</doc>
<doc id="1926475" url="https://pl.wikipedia.org/wiki?curid=1926475" title="Sporothrix schenckii">
Sporothrix schenckii

Sporothrix schenckii Hektoen &amp; C.F. Perkins – gatunek grzybów z rodziny "Ophiostomataceae". Występuje na całym świecie.
Systematyka i nazewnictwo.
Pozycja w klasyfikacji według Index Fungorum: "Sporothrix, Ophiostomataceae, Ophiostomatales, Diaporthomycetidae, Sordariomycetes, Pezizomycotina, Ascomycota, Fungii".
Ma ponad 50 synonimów naukowych. Niektóre z nich
Morfologia.
Formy wolno żyjące występują w glebie. Kolonie grzyba rozrastają się umiarkowanie szybko w temperaturze 25 °C. Są one wilgotne, posiadają drobno pofałdowaną powierzchnię. Ich kolor początkowo jest biały, z czasem staje się kremowy do ciemnego brązu. W temperaturze 37 °C, kolonie są podobne do drożdży i kremowe. Kolor od kremowego do beżu. 
Znaczenie.
Infekcje grzybem "Sporothrix schenckii" są częste w niektórych rejonach geograficznych, np. w Peru. "Sporothrix schenckii" jest grzybem wywołującym sporotrychozę. Sporotrychoza może być błędnie rozpoznana jako piodermia zgorzelinowa.

</doc>
<doc id="1926478" url="https://pl.wikipedia.org/wiki?curid=1926478" title="Księstwo Inflanckie">
Księstwo Inflanckie



</doc>
<doc id="1926481" url="https://pl.wikipedia.org/wiki?curid=1926481" title="Botswana na Letnich Igrzyskach Olimpijskich 2000">
Botswana na Letnich Igrzyskach Olimpijskich 2000

Botswanę na XXVII Letnich Igrzyskach Olimpijskich w Sydney reprezentowało 7 sportowców.
Był to szósty start Botswany na letnich igrzyskach olimpijskich.

</doc>
<doc id="1926483" url="https://pl.wikipedia.org/wiki?curid=1926483" title="Kod korekcyjny">
Kod korekcyjny



</doc>
<doc id="1926484" url="https://pl.wikipedia.org/wiki?curid=1926484" title="FEC">
FEC



</doc>
<doc id="1926485" url="https://pl.wikipedia.org/wiki?curid=1926485" title="Forward error correction">
Forward error correction



</doc>
<doc id="1926488" url="https://pl.wikipedia.org/wiki?curid=1926488" title="Mira (zespół)">
Mira (zespół)



</doc>
<doc id="1926489" url="https://pl.wikipedia.org/wiki?curid=1926489" title="Botswana na Letnich Igrzyskach Olimpijskich 1996">
Botswana na Letnich Igrzyskach Olimpijskich 1996

Botswanę na XXVI Letnich Igrzyskach Olimpijskich w Atlancie reprezentowało 7 sportowców.
Był to piąty start Botswany na letnich igrzyskach olimpijskich.

</doc>
<doc id="1926492" url="https://pl.wikipedia.org/wiki?curid=1926492" title="Herb województwa inflanckiego">
Herb województwa inflanckiego



</doc>
<doc id="1926493" url="https://pl.wikipedia.org/wiki?curid=1926493" title="Herb województwa dorpackiego">
Herb województwa dorpackiego



</doc>
<doc id="1926494" url="https://pl.wikipedia.org/wiki?curid=1926494" title="Bóg Ojciec pierwszy raz poważnie zastanowił się nad istotą ziemi (nie świata)">
Bóg Ojciec pierwszy raz poważnie zastanowił się nad istotą ziemi (nie świata)

Bóg Ojciec pierwszy raz poważnie zastanowił się nad istotą ziemi (nie świata) – rysunek ołówkiem na papierze formatu 21 na 33,3 cm, autorstwa Stanisława Ignacego Witkiewicza. Powstał 6 kwietnia 1931 roku, w okresie intensywnego eksperymentowania artysty z meskaliną, peyotlem i kokainą.
Rysunek przedstawia wyobrażenie Boga jako sędziwego starca z długą brodą i krzaczastymi brwiami, pochylającego się nad oddaloną, pomniejszoną kulą ziemską, na której widnieje Jezus Chrystus w chwili ukrzyżowania. Na kuli ziemskiej Witkacy rozrysował swoją podróż do Australii w 1914 roku. Za postacią Boga widoczna jest mniejsza postać z rogami i spiczastą, ciemną bródką, podpisana „Szatan”. Witkacy na rysunku umieścił jego tytuł: "Bóg-Ojciec pierwszy raz zastanowił się poważnie nad istotą ziemi (nie świata)", a także datę powstania.
O motywie przedstawionym na rysunku Witkiewicz napisał po raz pierwszy w wydanej cztery lata wcześniej powieści "Nienasycenie":
Obecnie rysunek znajduje się w kolekcji prywatnej.

</doc>
<doc id="1926496" url="https://pl.wikipedia.org/wiki?curid=1926496" title="Herb województwa parnawskiego">
Herb województwa parnawskiego



</doc>
<doc id="1926498" url="https://pl.wikipedia.org/wiki?curid=1926498" title="Herb województwa wendeńskiego">
Herb województwa wendeńskiego



</doc>
<doc id="1926500" url="https://pl.wikipedia.org/wiki?curid=1926500" title="Ha-Misztala">
Ha-Misztala

Ha-Misztala (hebr. המשתלה; "Żłobek") – osiedle mieszkaniowe w Tel Awiwie, znajdujące się na terenie Dzielnicy Drugiej.
Położenie.
Osiedle leży na nadmorskiej równinie Szaron. Jest położone w północno-wschodniej części aglomeracji miejskiej Tel Awiwu, na północ od rzeki Jarkon. Południową granicę osiedla stanowią ulice Alexander Argov i Max Brod, za którymi znajduje się osiedle Ganne Cahala. Zachodnią granicę wyznacza droga nr 482 (Tel Awiw-Herclijja), za którą jest cmentarz miejski Kirjat Sza’ul. Na północy i wschodzie rozciągają się tereny rolnicze z winnicami, za którymi jest węzeł drogowy drogi nr 482 z autostradą nr 5 (Tel Awiw-Petach Tikwa-Ari’el), za którą znajduje się miasto Ramat ha-Szaron.
Historia.
Projekt budowy nowego luksusowego osiedla mieszkaniowego w północno-wschodniej części Tel Awiwu, powstał w 1993. Osiedle powstało w drugiej połowie lat 90. XX wieku. Osiedle jest w ciągłej rozbudowie.
Architektura.
Zabudowa osiedla składa się z luksusowych budynków mieszkalnych wzniesionych z „wielkiej płyty”. Jest to osiedle w którym mieszkają zamożni ludzie.
Sport i rekreacja.
We wschodniej części osiedla znajduje się kompleks sportowy.
Transport.
Z osiedla wyjeżdża się na zachód na drogę nr 482 (Tel Awiw-Herclijja), którą jadąc na północ dojeżdża się do autostrady nr 5 (Tel Awiw-Ari’el).

</doc>
<doc id="1926504" url="https://pl.wikipedia.org/wiki?curid=1926504" title="Kombinacja norweska na Mistrzostwach Świata w Narciarstwie Klasycznym 1997">
Kombinacja norweska na Mistrzostwach Świata w Narciarstwie Klasycznym 1997

Zawody w kombinacji norweskiej na XXVIII Mistrzostwach świata w narciarstwie klasycznym odbyły się w dniach 22 lutego - 25 lutego 1997 w norweskim Trondheim.

</doc>
<doc id="1926506" url="https://pl.wikipedia.org/wiki?curid=1926506" title="Mary Kingsley">
Mary Kingsley

Mary Henrietta Kingsley (ur. 13 października 1862 w Islington w Londynie, zm. 3 czerwca 1900 w Kapsztadzie) – angielska pisarka i podróżniczka, która wpłynęła na europejski pogląd na Afrykę i tamtejszą ludność.
Mary Kingsley opublikowała dwie książki: "Travels in West Africa" (1897) oraz "West African Studies" (1899). Pierwsza z nich stała się bestsellerem.

</doc>
<doc id="1926508" url="https://pl.wikipedia.org/wiki?curid=1926508" title="Pomnik Ottona von Bismarcka w Poznaniu">
Pomnik Ottona von Bismarcka w Poznaniu

Pomnik Ottona von Bismarcka w Poznaniu – posąg upamiętniający Ottona von Bismarcka, stojący do 1919 na obecnym placu Mickiewicza w Poznaniu, w obrębie Dzielnicy Cesarskiej.
Geneza.
Pomnik odsłonięto 11 października 1903. Autorem projektu był Gustav Eberlein – profesor Akademii Sztuk Pięknych w Berlinie, autor wielu prestiżowych pomników w Cesarstwie Niemieckim, szczególnie o wymowie narodowej. Artysta był wtedy u szczytu kariery, pracował m.in. w Rzymie, Nowym Jorku i Buenos Aires. W tym czasie zrealizował m.in. dwa ważne zadania: pomnik Richarda Wagnera dla Berlina i pomnik Johanna Wolfganga von Goethego dla Rzymu. Eberlein przygotował swoje dzieło już 1 listopada 1902, ale z uwagi na prace urbanistyczno-budowlane, trwające w tworzonej dopiero Dzielnicy Cesarskiej, odsłonięcie opóźniło się o około rok. 
Otto von Bismarck obchodził swoje 80. urodziny w 1895. Wówczas (zresztą wcześniej także) stał się obywatelem honorowym wielu niemieckich miast, jednak na wschodzie Cesarstwa nie cieszył się szczególnie wielką popularnością, a już zwłaszcza w Poznańskiem. Z uwagi na fakt, że władze centralne postanowiły nadać Poznaniowi rangę "stolicy niemieckiego wschodu" – miasta o monumentalnym charakterze, postanowiono umieścić tu (oprócz wielkiej architektury) kilka pomników o jednoznacznie niemieckiej i triumfującej wymowie. W 1900 ukonstytuował się komitet budowy pomnika, w którym zasiedli przedstawiciele miasta i członkowie Hakaty. Nigdy Rada Miejska nie uzyskała pełnej zgodności co do poparcia tego projektu, nawet nie wszyscy poznańscy Niemcy byli entuzjastami postawienia pomnika. Polacy odnosili się do pomysłu z jednoznaczną dezaprobatą, ale nie mieli wystarczającej siły przebicia w odpowiednich głosowaniach. Datki składała przede wszystkim warstwa niemieckiego oświeconego mieszczaństwa, silnie związana z ideami bismarckowskimi, jak również Niemcy z innych miast Cesarstwa, m.in. z Berlina, Magdeburga, Erfurtu, Drezna czy Hamburga.
Odsłonięcie i forma.
Pomnik odsłonił Herbert von Bismarck – najstarszy syn Żelaznego Kanclerza, w towarzystwie małżonki oraz Heinrich Tiedemann – współzałożyciel Hakaty. Monument przedstawiał Bismarcka w buńczucznej pozie stojącej, w mundurze kirasjerskim, z kirasjerskim pałaszem w dłoni, w pikielhaubie. Drugą dłoń wspierał na dębowym korzeniu, na którym leżała mapa Poznańskiego. Postać stała na lakonicznym, prostym cokole, co pozwalało skierować pełną uwagę na kanclerza. 
Pomnik przedstawiany był na licznych pocztówkach wydawanych do 1919.
Dzieje po 1918.
W 1907 pomnik przeszedł renowację. Po powstaniu wielkopolskim i wyzwoleniu Poznania, w marcu 1919, polskie władze postanowiły usunąć wszystkie niemieckie pomniki z miasta, a Bismarcka w pierwszej kolejności (pomnik był zresztą często obrzucany kamieniami przez spacerujących poznaniaków, tak że w końcu trzeba było wystawić straże). W nocy z 3 na 4 kwietnia 1919 pomnik zrzucono z cokołu (wraz z kilkoma innymi) i przewieziono do składnicy złomu na ulicy Masztalarskiej. Przetrwał tam aż do 1930, kiedy to przetopiono go na figurę Chrystusa Króla, która stanowiła zasadniczą część Pomnika Wdzięczności Najświętszemu Serca Pana Jezusa. Stanął on w miejscu, gdzie wcześniej stał Bismarck. Głowę Kanclerza przetopiono na figurę Jana Baptysty Quadro ("wydać mistrzowi głowę Bismarcka celem należytego wykorzystania jej"), zniszczoną potem przez Niemców. Zniszczyli oni także pomnik Wdzięczności Najświętszemu Serca Pana Jezusa.
Popiersie.
23 kwietnia 1941 ustawiono popiersie Bismarcka w Collegium Minus z okazji otwarcia Reichsuniversität Posen. Było ono darem Uniwersytetu Technicznego w Berlinie.
Dziś.
Obecnie w przybliżonym miejscu pomnika Bismarcka stoi Pomnik Ofiar Czerwca 1956 (nieco bardziej na północ).

</doc>
<doc id="1926515" url="https://pl.wikipedia.org/wiki?curid=1926515" title="Mistrzostwa Świata w Łyżwiarstwie Szybkim w Wieloboju Kobiet 1960">
Mistrzostwa Świata w Łyżwiarstwie Szybkim w Wieloboju Kobiet 1960

18. mistrzostwa świata w łyżwiarstwie szybkim w wieloboju kobiet odbyły się w dniach 30–31 stycznia 1960 roku w szwedzkim Östersund. Zawodniczki startowały na naturalnym lodowisku na torze Fyrvalla po raz drugi (wcześniej w 1954). Łyżwiarki startowały na czterech dystansach: 500 m, 1500 m, 1000 m, 3000 m. Najlepsza była panczenistka radziecka, Walentina Stienina. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 3000 m awansowała najlepsza 16 po 3 dystansach.
Uczestnicy.
W zawodach wzięło udział 28 łyżwiarek z 11 krajów. Wszystkie zostały sklasyfikowane.

</doc>
<doc id="1926516" url="https://pl.wikipedia.org/wiki?curid=1926516" title="Gwary zachodnie języka kazachskiego">
Gwary zachodnie języka kazachskiego

Gwary zachodnie – grupa gwar języka kazachskiego, używana w obwodzie atyrauskim, mangystauskim, aktiubińskim oraz częściowo w obwodzie kyzyłordyńskim i kustanajskim. Od kazachskiego języka standardowego różnią się przede wszystkim leksyką dotyczącą nauki, techniki i życia codziennego.
Cechy charakterystyczne.
Zachodnia grupa gwar kazachskich wyróżnia się użyciem sufiksu -жақ/жек (dołączanej zgodnie z harmonią wokaliczną), np. кележек zamiast literackiego келеді (przyjdzie). Ponadto, w drugiej osobie liczby mnogiej dla formy grzecznościowej stosowana jest końcówka -сыңыз/сіңіз, na przykład Келесіңіз? zamiast Келесіз? (Przyjdzie pan?). Kolejnym odmiennym od literackiego sufiksem jest -улы/үлi jest on używany w czasie przeszłym bliskim, np. берүлi (dał) zamiast бердi.
Ze zjawisk fonetycznych należy wyróżnić w gwarach zachodnich udźwięcznianie nagłosowego п, np. балау (pilaw, zamiast палау) oraz wymianę w sylabie nagłosowej samogłosek ұ i о, np. осқау (być podobnym) zamiast ұсқау.

</doc>
<doc id="1926517" url="https://pl.wikipedia.org/wiki?curid=1926517" title="Herb Saint-Barthélemy">
Herb Saint-Barthélemy

Herb wspólnoty Saint-Barthélemy przedstawia na tarczy trójdzielnej w pas, w polu pierwszym błękitnym trzy złote lilie heraldyczne w pas.
W polu drugim czerwonym pośrodku srebrny ośmiopromienny krzyż maltański.
W polu trzecim dolnym błękitnym trzy złote korony w układzie 2,1.
Na tarczy znajduje się korona murowa. Trzymaczami są dwa pelikany. Pod tarczą wstęga z indiańską (karaibską) nazwą wyspy "Ouanalao".
Trzy lilie (les fleurs de lis) symbolizują zależność od Francji (od 1648 roku).
Krzyż maltański nawiązuje do przynależności wyspy do Zakonu Maltańskiego w latach 1651-1665.
Trzy korony (Tre Kronor) symbolizują przynależność wyspy do Szwecji w latach 1784-1878.
Pelikany symbolizują miejscową faunę.
Autorem herbu była Mirelle Louis. W użyciu od lat 70. XX wieku.

</doc>
<doc id="1926519" url="https://pl.wikipedia.org/wiki?curid=1926519" title="Péter Prohászka">
Péter Prohászka

Péter Prohászka (ur. 13 stycznia 1992 w Vácu) – węgierski szachista, arcymistrz od 2010 roku.
Kariera szachowa.
Wielokrotnie reprezentował Węgry na mistrzostwach Europy juniorów w różnych kategoriach wiekowych, zdobywając dwa medale: złoty (Herceg Novi 2006 – ME do 14 lat) oraz brązowy (Herceg Novi 2008 – ME do 18 lat). W swoim dorobku posiada również dwa srebrne medale zdobyte na olimpiadach juniorów do 16 lat (2006, 2007), jak również cztery medale drużynowych mistrzostw Europy juniorów do 18 lat (trzy złote – 2007 i dwukrotnie 2009 oraz srebrny – 2008). W 2009 r. zdobył tytuł mistrza Węgier juniorów do 20 lat.
Od 2001 r. corocznie startuje w cyklicznych turniejach "First Saturday" w Budapeszcie, w latach 2006, 2008 i 2009 wypełniając trzy normy na tytuł arcymistrzowski. W 2008 r. podzielił I m. (wspólnie z m.in. Falko Bindrichem, Imre Herą i Yannickiem Pelletierem) w otwartym turnieju w Zurychu, natomiast w 2011 r. zwyciężył (wspólnie z m.in. Ołeksandrem Ipatowem, Jurijem Kryworuczko i Marinem Bosiociciem) w Palaiochorze. W 2014 r. zwyciężył w turnieju "Ikaros 2014" w Ajos Kirikos.
Najwyższy ranking w dotychczasowej karierze osiągnął 1 sierpnia 2018 r., z wynikiem 2627 punktów.

</doc>
<doc id="1926520" url="https://pl.wikipedia.org/wiki?curid=1926520" title="Peter Prohaszka">
Peter Prohaszka



</doc>
<doc id="1926521" url="https://pl.wikipedia.org/wiki?curid=1926521" title="Cmentarz Kirjat Sza’ul">
Cmentarz Kirjat Sza’ul

Cmentarz Kirjat Sza’ul (hebr. בית העלמין קריית שאול, "Bejt ha-Almin Kirjat Sza'ul") – nekropolia Tel Awiwu. Cmentarz ma powierzchnię 32 ha, i jest na nim pochowanych 86 tys. zmarłych.
Położenie.
Cmentarz jest położony w północno-wschodniej części miasta tel Awiw, w osiedlu Newe Gan.
Historia.
Potrzebę utworzenia nowego cmentarza miejskiego Tel Awiwu zauważył w 1943 przewodniczący Rady Religijnej miasta, Dawid-Cewi Pinkas. Dotychczasowy cmentarz Nahalat Icchak nie miał wystarczająco dużo miejsca dla celów grzebalnych. Rozpoczęto więc wówczas starania o nabycie nowych gruntów, które zakupiono w 1949.
W 1991 otworzono nowy cmentarz Jarkon, przy pobliskim mieście Petach Tikwa. Podjęto wówczas decyzję o nie powiększaniu powierzchni Cmentarzu Kirjat Sza’ul. Cmentarz jest nadal czynny, jednak z powodu ograniczonej ilości gruntów grzebalnych są tutaj wysokie opłaty.
Pomniki.
Podobnie jak na innych izraelskich cmentarzach, także i tutaj znajdują się pomniki upamiętniające ofiary Holocaustu. Przy niektórych z nich pochowano popioły lub kości pochodzące z upamiętnionych miejsc lub hitlerowskich obozów zagłady. Pomniki upamiętniają między innymi Żydów z Brześcia, Bukowiny, Mińska i Krakowa.
W pobliżu bramy wejściowej na cmentarz są pochowane ofiary ataku terrorystycznego na izraelską ekipę sportowców podczas XX Igrzysk Olimpijskich w Monachium (Niemcy).
We wschodniej części cmentarza znajduje się wydzielona część cmentarza wojskowego.
Transport.
Z cmentarza wyjeżdża się na wschód na drogę nr 482 (Tel Awiw-Herclijja), którą jadąc na północ dojeżdża się do autostrady nr 5 (Tel Awiw-Ari’el).

</doc>
<doc id="1926525" url="https://pl.wikipedia.org/wiki?curid=1926525" title="Grabówka (Pogórze Dynowskie)">
Grabówka (Pogórze Dynowskie)

Grabówka – częściowo zalesiony szczyt na Pogórzu Dynowskim o wysokości 531 m n.p.m., najwyższa kulminacja Pasma Grabówki pomiędzy wsiami Grabówka, Raczkowa, Końskie i Krzywe

</doc>
<doc id="1926526" url="https://pl.wikipedia.org/wiki?curid=1926526" title="Andriej Pietrow">
Andriej Pietrow

Andriej Pawłowicz Pietrow (; ur. 2 września 1930 w Leningradzie, zm. 15 lutego 2006 w Sankt Petersburgu) – radziecki i rosyjski kompozytor, autor oper, baletów, utworów symfonicznych, koncertów instrumentalnych, muzyki pop, piosenek i muzyki do wielu spektakli teatralnych i filmów. Ludowy Artysta ZSRR (1980), Ludowy Artysta RFSRR (1976).
Życiorys.
Urodził się 2 września 1930 w Leningradzie jako syn Pawła Patonowicza, chirurga, i Wauliny Olgi Pietrownej – artystki malarki.
W czasie II wojny światowej rodzina Pietrowów została ewakuowana na Syberię. Tam przyszły kompozytor zainteresował się literaturą, pisywał opowiadania, tworzył do nich ilustracje, rozpoczął też pisanie powieści.
W 1944 powrócił do Leningradu. Według słów samego Andrieja Pietrowa, postanowił on zostać kompozytorem pod wpływem wrażenia, jakie wywarł na nim film o Johannie Straussie "Wielki walc".
Pietrow ukończył Konserwatorium Petersburskie. Był uczniem Oresta Jewłachowa. Żona – Natalia Jefimowa dziennikarka. Córka – Olga, kompozytor, jest współautorką niektórych utworów Andrieja.
Od 1964 Andriej Pietrowicz stał na czele Związku Kompozytorów Leningradu-Sankt Petersburga. Zasiadał w jury konkursu głównego na 34. MFF w Cannes (1981).
Zmarł 15 lutego 2006. Spoczywa na Cmentarzu Wołkowskim, na "Literackich Mostkach".
Twórczość.
Twórczość Andrieja Pietrowa obejmuje szerokie spektrum gatunków. Kompozytor tworzył zarówno muzykę filmową, muzykę do spektakli teatralnych, muzykę do pieśni i romansów, jak też opery, balety, symfonie i koncerty instrumentalne. Jest autorem wielu piosenek z gatunku pop.
Początek jego kariery kompozytorskiej, zresztą bardzo udany, to poemat symfoniczny "Radda i Łojko" ("Радда и Лойко"), wykonany w Sali Wielkiej Filharmonii Leningradzkiej. Nieco później na deskach Teatru Opery i Baletu im. Kirowa wystawiono balet "Brzeg nadziei" ("Берег надежды"). W tymże teatrze miały miejsce premiery wszystkich większych muzyczno-scenicznych dzieł kompozytora.
Następnie jego zainteresowania skupiły się na muzyce filmowej i pieśni. W ciągu stosunkowo niedługiego czasu Andriej Pietrow stał się uznanym mistrzem tych gatunków, a stworzona przezeń oprawa do filmów: "Człowiek-amfibia" ("Человек-амфибия"), "Chodząc po Moskwie" ("Я шагаю по Москве"), "Złodziej samochodów" ("Берегись автомобиля"), "Błękitne miasta" ("Голубые города"), "Piosenka o przyjacielu" ("Песня о друге") przyniosły mu wielką popularność.
W 1967 wystawiono jego operetkę "Chcemy tańczyć" ("Мы хотим танцевать"). Później powstały, niektóre tworzone wraz z córką Olgą musicale: "Kapitańska córka" oraz "Niebieski ptak" (dla Konserwatorium w Bostonie). Wielkie uznanie przyniosły Pietrowowi utwory pisane dla teatru muzycznego, przede wszystkim balet "Stworzenie świata" ("Сотворение мира"), skomponowany na kanwie rysunków J. Effela. Balet ten był wystawiany na dziesiątkach scen rosyjskich i zagranicznych, a jego fragmenty zebrane przez kompozytora w suity, weszły do stałego filharmonicznego repertuaru.
Andriej Pietrow stosunkowo późno zainteresował się w swojej twórczości muzyką operową. W roku 1975 napisał operę "Piotr I" ("Пётр Первый"). Następnie powstały balet "Puszkin" i opera baśniowa "Majakowski się zaczyna". Te trzy dzieła tworzą cykl muzyczno-sceniczny, poświęcony wielkim Rosjanom.
Dzieła symfoniczne: Koncert skrzypcowy, symfonia fantastyczna "Mistrz i Małgorzata (symfonia Pietrowa)" ("Мастер и Маргарита"), koncert fortepianowy; pieśni, muzyka do filmów "Biurowy romans " ("Служебный роман"), "Jesienny maraton" ("Осенний марафон") i in. przyczyniły się do dalszego wzrostu popularności kompozytora.
Pomimo wielkiej różnorodności gatunków jakim poświęcał się Pietrow, jego muzyka jest łatwo rozpoznawalna. Dzięki lekkiej linii melodycznej i jednoczenie dużej sile wyrazu stanowi pewną organiczną całość. Kompozytor realizując swoje śmiałe muzyczne wizje, zachowywał jednocześnie równowagę między muzyką nowoczesną i tradycyjną, w ten sposób że jego dzieła są przystępne dla szerokiego kręgu melomanów.
Nagrody i odznaczenia.
I inne.

</doc>
<doc id="1926530" url="https://pl.wikipedia.org/wiki?curid=1926530" title="Kombinacja norweska na Mistrzostwach Świata w Narciarstwie Klasycznym 1995">
Kombinacja norweska na Mistrzostwach Świata w Narciarstwie Klasycznym 1995

Zawody w kombinacji norweskiej na XXVII Mistrzostwach świata w narciarstwie klasycznym odbyły się w dniach 9 marca - 15 marca 1995 w kanadyjskim Thunder Bay.

</doc>
<doc id="1926531" url="https://pl.wikipedia.org/wiki?curid=1926531" title="Bella Dawidowicz">
Bella Dawidowicz

Bella Michajłowna Dawidowicz, ros. Белла Михайловна Давидович, ang. Bella Davidovich (ur. 16 lipca 1928 w Baku) – urodzona w ZSRR rosyjska pianistka pochodzenia żydowskiego, obecnie obywatelka amerykańska; laureatka I nagrody na IV Międzynarodowym Konkursie Pianistycznym im. Fryderyka Chopina w 1949 ("ex aequo" z Haliną Czerny-Stefańską). Była żoną skrzypka Juliana Sitkowieckiego.
Życiorys.
Młodość i wykształcenie.
Urodziła się w Baku w Azerbejdżanie w rodzinie muzyków. Na fortepianie zaczęła grać w wieku sześciu lat, a w 1937 zadebiutowała koncertem z orkiestrą. Edukację muzyczną rozpoczęła w szkole muzycznej przy Konserwatorium Azerbejdżańskim. W 1939 przeniosła się do Moskwy, gdzie kontynuowała naukę w Centralnej Szkole Muzycznej. W latach 1947–1951 studiowała w Konserwatorium Moskiewskim, gdzie jej nauczycielami byli Konstantin Igumnow i Jakow Flier. 
Kariera pianistyczna.
W 1949 reprezentowała ZSRR na IV Międzynarodowym Konkursie Pianistycznym im. Fryderyka Chopina w Warszawie. Zdobyła tam I nagrodę ("ex aequo" z Haliną Czerny-Stefańską) i wyróżnienie Towarzystwa im. Fryderyka Chopina (srebrną maskę Chopina).
Zwycięstwo w konkursie było początkiem jej kariery w ZSRR i krajach Europy Wschodniej. Wiele razy występowała w Polsce (w 1958, 1965, 1975 i 1995), m.in. na Międzynarodowym Festiwalu Chopinowskim w Dusznikach-Zdroju. Przez wiele lat była solistką w orkiestrze Filharmonii Leningradzkiej i profesorem w Konserwatorium Moskiewskim.
W 1978 wyemigrowała do Stanów Zjednoczonych, a w 1984 otrzymała amerykańskie obywatelstwo. Od 1982 prowadziła zajęcia w Juilliard School w Nowym Jorku. W czasach pierestrojki powróciła do ZSRR i w 1988 dała pierwszy koncert w Moskwie od ponad 10 lat. 
Była jurorem wielu konkursów muzycznych, m.in. Międzynarodowego Konkursu Pianistycznego im. Fryderyka Chopina w Warszawie (1995, 2010), Międzynarodowego Konkursu Muzycznego im. Królowej Elżbiety Belgijskiej w Brukseli, a także konkursów w Maryland i Vevey.
Repertuar i dyskografia.
Dysponuje bogatym repertuarem, w którym znajdują się utwory m.in. Wolfganga Amadeusa Mozarta, Roberta Schumanna, Josepha Haydna, Ludwiga van Beethovena, Fryderyka Chopina, Johannesa Brahmsa, Siergieja Rachmaninowa, Franza Schuberta, Edvarda Griega i Maurice'a Ravela. Nagrała wiele płyt, m.in. dla wytwórni Philips i Orfeo.

</doc>
<doc id="1926532" url="https://pl.wikipedia.org/wiki?curid=1926532" title="Smużyna wyniosła">
Smużyna wyniosła

Smużyna wyniosła ("Callisia gentlei" Matuda) – gatunek rośliny należący do rodziny komelinowatych ("Commelinaceae"). Pochodzi z Ameryki Środkowej (z Gwatemali i Hondurasu). W wielu krajach, również w Polsce, jest uprawiana jako roślina ozdobna. Czasami błędnie nazywana jest trzykrotką.
Morfologia i ekologia.
Bylina. W swoim naturalnym środowisku rośnie w poszyciu lasów tropikalnych. Ma oliwkowozielone liście, na górnej stronie z podłużnymi białokremowymi paskami, na spodniej ciemnofioletowe. Rośnie szybko, rozmnaża się łatwo przez długie, płożące się pędy, które ukorzeniają się w każdym węźle, jeśli tylko znajdzie się on na ziemi. Latem tworzy liczne, białe, drobne i mało ozdobne kwiaty.
Zastosowanie.
W krajach o ciepłym klimacie (w strefach mrozoodporności 9–11) jest uprawiana w gruncie jako roślina ozdobna. W Polsce jest uprawiana jako roślina pokojowa. Może być uprawiana samodzielnie w wiszących doniczkach lub jako roślina okrywowa w dużych donicach pod większymi roślinami. Nadaje się do uprawy w szklanych naczyniach. Ze względu na stosunkowo małą masę korzeni w porównaniu z częściami zielonymi w cieplejszym klimacie bywa stosowana przy obsadzaniu zielonych dachów. Uprawiane są również inne gatunki z tego rodzaju: "Callisia fragrans" i smużyna płożąca "C. repens".

</doc>
<doc id="1926536" url="https://pl.wikipedia.org/wiki?curid=1926536" title="Callisia gentlei">
Callisia gentlei



</doc>
<doc id="1926541" url="https://pl.wikipedia.org/wiki?curid=1926541" title="Komunistyczna Partia Indii (Maoistowska)">
Komunistyczna Partia Indii (Maoistowska)

Komunistyczna Partia Indii (Maoistowska) (hindi भारतीय कम्युनिस्ट पार्टी (मार्क्सवादी), bengali ভারতের কমিউনিস্ট পার্টি (মাওবাদী), ang. "Communist Party of India (Maoist)", CPI(M)) – podziemna partia polityczna działająca na terytorium Indii. Powstała 21 września 2004 poprzez połączenie Komunistycznej Partii Indii (Marksistowsko-Leninowskiej) Wojna Ludowa z indyjskim Maoistowskim Centrum Komunistycznym (MCC). Na jej czele stoi Komitet Centralny z Muppalą Laxmanem Rao jako sekretarzem generalnym. W swoich publikacjach partia podaje jako cel swojej działalności obalenie systemu kapitalistycznego oraz budowę socjalizmu i komunizmu drogą rewolucyjną.
W 2006 premier Indii Manmohan Singh określił indyjskich maoistów (naksalitów) jako największe zagrożenie bezpieczeństwa wewnętrznego, jakie kiedykolwiek pojawiło się w tym kraju.
Ideologia.
Jako bazę ideologiczną swojej działalności partia przedstawia „marksizm-leninizm-maoizm”. Podkreśla przy tym wynikającą z koncepcji maoistowskich rolę walki zbrojnej (partyzanckiej) z państwem kapitalistycznym i dążenie do przejęcia władzy przez „rząd ludowy” drogą rewolucji społecznej. Według programu partii walczy ona również z globalizacją i systemem kastowym jako formami ucisku społecznego. W sposób pozytywny partia odnosi się do wojujących organizacji islamskich, które postrzega jako antyimperialistyczne i dążące do wyzwolenia narodowego. Obecnie w linii partyjnej widoczny jest sprzeciw wobec wojującego islamu, maoiści zapowiedzieli że w przypadku ataku talibów razem z armią pomogą obronić kraj. Partia opowiada się za tolerancją religijną, znana jest z obrony mniejszości chrześcijańskiej, która bywa niejednokrotnie represjonowana przez radykalnych hinduistów.
Obszar i formy działania.
Naksalici są obecni w stanach Jharkhand, Bihar oraz częściowo w Chhattisgarh, Maharashtrze, Zachodnim Bengalu i Orissie. Celem partyzantów jest konsolidacja sił na tym obszarze i powołanie „strefy rewolucyjnej”, z której mogłoby rozwijać się uderzenie na pozostałe rejony kraju.
Siłą zbrojną partii jest Partyzancka Armia Wyzwolenia Ludu, licząca według różnych autorów od 9–10 tys. uzbrojonych partyzantów do nawet 20 tys. członków, nie licząc sympatyków, których liczba szacowana jest na dalsze 50 tys.
Partia całkowicie odrzuca udział w demokratycznych wyborach parlamentarnych, rozszerzając swoje wpływy za pomocą walk partyzanckich. Organizuje również zamachy na urzędników państwowych, polityków lokalnych i policjantów. Głównym źródłem finansowania działalności partii jest wymuszanie dwunastoprocentowego podatku od lokalnych przedsiębiorców oraz nakładanie świadczeń na ludność na obszarach, gdzie działają ich struktury, zaś administracja rządowa jest nieobecna. Innym źródłem dochodu jest, według źródeł rządowych, uprawa opium.
Status prawny.
22 czerwca 2009 Komunistyczna Partia Indii (Maoistowska) została zdelegalizowana jako organizacja terrorystyczna. Rząd Indii uważa partię za poważne zagrożenie dla bezpieczeństwa wewnętrznego i deklaruje, że zwalczanie maoistowskiej partyzantki będzie łączył z eliminacją tych problemów społecznych, które skłaniają część indyjskich chłopów i robotników do wspierania organizacji. W 2005 rząd stanu Chhattisgarh zorganizował antymaoistowski ruch Salva Judum ("Marsz Pokoju"), w ramach którego uzbroił mieszkańców wsi napadanych przez partyzantów.
CPI(M), według materiałów wywiadowczych, utrzymuje kontakty z radykalnymi organizacjami o podobnym profilu politycznym w Nepalu. Jednak Komunistyczna Partia Nepalu (Maoistowska) zaprzecza istnieniu takich powiązań.

</doc>
<doc id="1926548" url="https://pl.wikipedia.org/wiki?curid=1926548" title="Omuta">
Omuta



</doc>
<doc id="1926550" url="https://pl.wikipedia.org/wiki?curid=1926550" title="Wiskitki (gmina 1870–1939)">
Wiskitki (gmina 1870–1939)

Wiskitki – dawna gmina wiejska istniejąca w latach 1870–1939 w guberni warszawskiej i woj. warszawskim. Siedzibą władz gminy była osada miejska Wiskitki.
Gmina Wiskitki powstała za Królestwa Polskiego – 31 maja 1870 w powiecie błońskim w guberni warszawskiej w związku z utratą praw miejskich przez miasto Wiskitki i przekształceniu jego w wiejską "gminę Wiskitki" w granicach dotychczasowego miasta.
W okresie międzywojennym gmina Wiskitki wchodziła w skład powiatu błońskiego w woj. warszawskim. Składała się nadal z samych Wiskitek i liczyła 2785 mieszkańców.
1 kwietnia 1939 gmina Wiskitki została zniesiona przez połączenie z sąsiednią gminą Żyrardów w nową jednostkę o nazwie gmina Żyrardów-Wiskitki.
1 stycznia 1973 roku powstała obecna gmina Wiskitki obejmująca obszar dawnych gmin Wiskitki i Żyrardów (a więc powojennej gminy Żyrardów-Wiskitki) oraz gminy Guzów.

</doc>
<doc id="1926551" url="https://pl.wikipedia.org/wiki?curid=1926551" title="Topvar">
Topvar

Topvar – marka słowackiego piwa, produkowanego przez browar Topvar ("Pivovar Topvar"), będący obecnie częścią firmy SABMiller.
Browar założono w 1958, a pierwsze piwa spod znaku tej marki weszły na rynek w 1964. W 2006 browar kupiła firma SABMiller, w ramach której w 2007 dawną spółkę "Topvar, a.s." połączono ze spółką "Pivovar Šariš, a. s." w jedną "Pivovary Topvar, a. s.".
Produkcja piwa Topvar odbywała się w mieście Topolczany, jednak z końcem 2009 kierownictwo spółki ogłosiło przeniesienie jej do miejscowości Veľký Šariš (gdzie powstają piwa marki Šariš i Smädný mních). Produkcja w nowym miejscu rozpoczęła się w marcu 2010. Tereny zakładu w Topolczanach działają teraz jako centrum administracyjno-dystrybucyjne.
W grudniu 2016 roku browar został sprzedany japońskiej grupie piwowarskiej Asahi. Pełne przejęcie zakładu planowane jest na rok 2017.

</doc>
<doc id="1926552" url="https://pl.wikipedia.org/wiki?curid=1926552" title="Kuźma Pietrow-Wodkin">
Kuźma Pietrow-Wodkin

Kuźma Siergiejewicz Pietrow-Wodkin (ros. Кузьма Сергеевич Петров-Водкин, ur. w Chwałyńsku, zm. 15 lutego 1939 w Leningradzie) – rosyjski malarz i grafik, przedstawiciel symbolizmu.
Początkiem kariery artystycznej Kuźmy Pietrowa-Wodkina stał się przyjazd do Chwałyńska architekta petersburskiego Romana Melcera, który miał zbudować nową rezydencję dla właścicielki dóbr Kazariny. Matka Kuźmy, służąca w domu Kazariny skorzystała z okazji i pokazała architektowi rysunki swojego syna. Melcer zabrał chłopca do Petersburga i umożliwił mu naukę w klasach rysunku i malarstwa Akademii Artystyczno-Przemysłowej im. Stieglitza. 
Pierwszym dziełem Pietrowa-Wodkina stała się ikona Matki Bożej z Dzieciątkiem na ścianie apsydy kaplicy Instytutu Ortopedycznego doktora Wredena. Ikona został utrwalona w majolice w Londynie.
W latach 1897-1905 Pietrow-Wodkin studiował w Moskiewskiej Szkole Malarstwa, Rzeźby i Architektury u Walentina Sierowa i kształcił się dalej w Monachium u Antona Ažbe.
W latach 1905-1908 przebywał w Paryżu, zwiedzał Włochy i Afrykę Północną. 
W roku 1911 został członkiem stowarzyszenia Świat Sztuki. 
Po Rewolucji październikowej Pietrow-Wodkin zajął się scenografią teatralną. Zajął się także pisarstwem, tworząc opowiadania, utwory teatralne i eseje. 
W latach 1918-1933 wykładał m.in. na Wchutiemasie i Wchutieinie. 

</doc>
<doc id="1926553" url="https://pl.wikipedia.org/wiki?curid=1926553" title="Ogólnoukraińskie referendum na temat ogłoszenia niepodległości Ukrainy">
Ogólnoukraińskie referendum na temat ogłoszenia niepodległości Ukrainy



</doc>
<doc id="1926554" url="https://pl.wikipedia.org/wiki?curid=1926554" title="Narciarstwo alpejskie na Zimowych Igrzyskach Paraolimpijskich 2010 – zjazd mężczyzn – osoby niewidome">
Narciarstwo alpejskie na Zimowych Igrzyskach Paraolimpijskich 2010 – zjazd mężczyzn – osoby niewidome

Zawody zostały rozegrane 18 marca na trasie Whistler Creekside.

</doc>
<doc id="1926555" url="https://pl.wikipedia.org/wiki?curid=1926555" title="Osmin">
Osmin

Osmin – postać fikcyjna z opery (singspielu) Wolfganga Amadeusa Mozarta "Uprowadzenie z seraju" ("Die Entführung aus dem Serail"); rola przeznaczona na głos basso buffo.
Opis postaci.
Osmin uchodzi za pierwszą wielką postać charakterystyczną w historii opery. Osmin jest zarządcą haremu baszy Selima, pierwszą osobą, którą już na początku opery spotyka poszukujący swojej ukochanej Konstancji Belmonte Lostados. Jest on nieufny do obcych, toteż niekoniecznie chce nawiązać rozmowę z młodym hiszpańskim szlachcicem. Jest to spowodowane również odrzuceniem przez Blondę, z którą on chce wiązać swoją przyszłość, a która wraz z Pedrillem i właśnie Konstancją dostała się do Seraju Selima. Również spryt Pedrilla drażni Osmina, który sam choć jest w dużej mierze formalistą czy służbistą, to jest także człowiekiem powolnym i prostodusznym.
Naiwność Osmina pokazali autorzy zwłaszcza w scenie, w której Osmin upija się winem, które dostał od Pedrilla właśnie. Gdy zaś na koniec opery próbuje on jeszcze ująć czwórkę głównych bohaterów, basza okazuje im swoje miłosierdzie. Mimo iż Osmin jest niepocieszony, będąc na służbie, musi się jednak poddać woli Selima.
Wykonawcy.
Role basowe w odróżnieniu od ról pisanych dla tenorów są zwykle mniej eksponowane, toteż rola Osmina jest dla śpiewaków-basów dobrą okazją do stworzenia znaczącej kreacji. Pierwszym wykonawcą roli Osmina był Ludwig Fischer, zaś wśród współczesnych wykonawców należy wymienić na pewno takich śpiewaków jak Willard White czy Kurt Rydl. O grze Rydla "Kronika opery" napisała, że zaśpiewał on tę rolę odpowiednio ciężkim basem, a jego Osmin w finale „staje się godny pożałowania, niemal jak dziecko, któremu zabrano jego zabawkę”.

</doc>
<doc id="1926559" url="https://pl.wikipedia.org/wiki?curid=1926559" title="Korea Południowa na Zimowych Igrzyskach Paraolimpijskich 2010">
Korea Południowa na Zimowych Igrzyskach Paraolimpijskich 2010

Reprezentacja Korei Południowej na Zimowe Igrzyska Paraolimpijskie 2010 liczyła 25 reprezentantów (3 w narciarstwie alpejskim, 2 w narciarstwie klasycznym, 1 w biathlonie, 15 w hokeju na lodzie na siedząco i 5 w curlingu).

</doc>
<doc id="1926563" url="https://pl.wikipedia.org/wiki?curid=1926563" title="Smużyna płożąca">
Smużyna płożąca

Smużyna płożąca ("Callisia repens") – gatunek rośliny należący do rodziny komelinowatych ("Commelinaceae"). Pochodzi z Ameryki (naturalne stanowiska od Argentyny po Meksyk i Antyle), rozprzestrzeniła się też na Florydzie i w Teksasie. Zdziczałe formy uprawne znajdowane są również w innych miejscach, m.in. w Parku Narodowym Krugera w Południowej Afryce. W wielu krajach, również w Polsce, jest uprawiana jako roślina ozdobna. Czasami błędnie nazywana jest trzykrotką.
Morfologia i ekologia.
Niewielkich rozmiarów bylina o delikatnych, kruchych i fioletowo nabiegłych pędach. Liście drobne, żywozielone. W swoim naturalnym środowisku rośnie w poszyciu lasów tropikalnych. W Meksyku jest charakterystyczna dla pierwotnych lasów zrzucających liście w porze suchej, jednak znajdowana jest również w niektórych zbiorowiskach wtórnych. Rośnie szybko, rozmnaża się łatwo przez długie, płożące się pędy, które ukorzeniają się w każdym węźle, jeśli tylko znajdzie się on na ziemi. Latem tworzy liczne, białe, drobne i mało ozdobne kwiaty. Optymalne warunki wzrostu ma w temperaturze 18 °C–22 °C w ciągu dnia i co najmniej 12 °C nocą. Przy odpowiednim nawodnieniu nie ma szczególnych wymagań glebowych.
Liczba chromosomów: 2n=14.
Zastosowanie.
W krajach o ciepłym klimacie (w strefach mrozoodporności 9-11) jest uprawiana w gruncie jako roślina ozdobna. W Polsce jest uprawiana jako roślina pokojowa. Może być uprawiana samodzielnie w wiszących doniczkach lub jako roślina okrywowa w dużych donicach pod większymi roślinami. Nadaje się do uprawy w szklanych naczyniach. Uprawiane są również inne gatunki z tego rodzaju: "Callisia fragrans" i smużyna wyniosła "C. elegans".

</doc>
<doc id="1926566" url="https://pl.wikipedia.org/wiki?curid=1926566" title="Rejon dżydiński">
Rejon dżydiński

Rejon dżydiński (ros. Джиди́нский райо́н, "Dżydinskij rajon"; bur. Зэдэ (Жада) аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest Pietropawłowka. Rejon został utworzony 18 lutego 1935 roku.
Położenie.
Rejon położony jest w południowo-zachodniej części Republiki Buriacji przy granicy Federacji Rosyjskiej z Mongolią. Zajmuje powierzchnię 8.600 km², co stanowi 2,4% powierzchni Buriacji. Przez rejon przepływa rzeka Dżida, stanowiąca dopływ Selengi.
Ludność.
Rejon zamieszkany jest przez 30.841 osób (2007 r.), głównie Rosjan i Buriatów. Struktura narodowościowa rejonu przedstawia się następująco:
Średnia gęstość zaludnienia w rejonie wynosi 3,6 os./km².
Podział administracyjny.
Rejon podzielony jest na 22 wiejskich osiedli i jedno osiedle miejskie:

</doc>
<doc id="1926569" url="https://pl.wikipedia.org/wiki?curid=1926569" title="Kombinacja norweska na Mistrzostwach Świata w Narciarstwie Klasycznym 1993">
Kombinacja norweska na Mistrzostwach Świata w Narciarstwie Klasycznym 1993

Zawody w kombinacji norweskiej na XXVI Mistrzostwach świata w narciarstwie klasycznym odbyły się w dniach 18 lutego - 25 lutego 1993 w szwedzkim Falun.

</doc>
<doc id="1926571" url="https://pl.wikipedia.org/wiki?curid=1926571" title="Wiedźmin 2">
Wiedźmin 2



</doc>
<doc id="1926575" url="https://pl.wikipedia.org/wiki?curid=1926575" title="Węgry na Letnich Igrzyskach Olimpijskich 2000">
Węgry na Letnich Igrzyskach Olimpijskich 2000

Węgry na Letnich Igrzyskach Olimpijskich 2000 reprezentowało 178 zawodników, 109 mężczyzn i 69 kobiet.

</doc>
<doc id="1926578" url="https://pl.wikipedia.org/wiki?curid=1926578" title="Zamek Księcia Sinobrodego">
Zamek Księcia Sinobrodego



</doc>
<doc id="1926580" url="https://pl.wikipedia.org/wiki?curid=1926580" title="Shinji Miura">
Shinji Miura

 - japoński bobsleista.
Uczestnik Zimowych Igrzysk Olimpijskich w Salt Lake City. Uczestniczył zarówno w zjeździe dwójek, jak i czwórek. W dwójkach wraz z Hiroaki Ohishi zdobył 29. miejsce na 37 załóg, które dotarły do mety, natomiast w czwórkach 20 na 29. Na co dzień trenuje w Sendai College.

</doc>
<doc id="1926585" url="https://pl.wikipedia.org/wiki?curid=1926585" title="Stadion im. Kim Ir Sena">
Stadion im. Kim Ir Sena

Stadion im. Kim Ir Sena () – stadion w Pjongjangu, stolicy KRLD, służący głównie do rozgrywania meczów piłki nożnej. Wybudowany został w latach okupacji Półwyspu Koreańskiego przez Japończyków. 
Historia.
Wybudowany w latach 20. XX wieku jeszcze przez japońskiego okupanta jako "Kirimri Stadium". Był pierwszym miejscem, w którym przemawiał Kim Ir Sen po wyzwoleniu kraju w 1945. W pierwotnej formie obiekt ulokowany w parku Moranbong przetrwał do wojny koreańskiej, gdy został zniszczony przez amerykańskie bombardowania.
Stadion odbudowano w 1969. Z pojemnością 70 tysięcy miejsc stał się areną meczów międzynarodowych jak i ligowych. W 1982 stadion przemianowano na cześć Kim Ir Sena.
Obecnie stadion może pomieścić 50 tysięcy widzów i po serii modernizacji w 2015–2016 spełnia wszystkie wymogi FIFA.
Wydarzenia.
W latach dziewięćdziesiątych stadion był miejscem Ludowych Gier Masowych.
Na stadionie rozpoczyna się i kończy Maraton w Pjongjangu ().

</doc>
<doc id="1926587" url="https://pl.wikipedia.org/wiki?curid=1926587" title="Newe Szaret">
Newe Szaret

Newe Szaret (hebr. נווה שרת; "Odbudowany Szarett") – osiedle mieszkaniowe w Tel Awiwie, znajdujące się na terenie Dzielnicy Drugiej.
Położenie.
Osiedle leży na nadmorskiej równinie Szaron. Jest położone w północno-wschodniej części aglomeracji miejskiej Tel Awiwu, na północ od rzeki Jarkon. Północno-zachodnią granicę wyznacza ulica HaParsa, za którą znajduje się osiedle Cahala. Na północy i wschodzie rozciągają się tereny rolnicze, za którymi przebiegają autostrada nr 5 (Tel Awiw-Petach Tikwa-Ari’el) i autostrada nr 4 (Aszkelon-Tel Awiw-Petach Tikwa-Hajfa). Południową granicę wyznacza ulica Raul Wallenberg, za którą jest osiedle Kirjat Atidim. Na zachodzie za ulicą Dvora HaNevi'a jest osiedle Ramat ha-Chajjal.
Historia.
Budowa osiedla rozpoczęła się w latach 50. XX wieku, jednak dopiero na początku lat 80. przeznaczono większe środki finansowe na jego rozbudowę. Populacja osiedla wzrosła w latach 90. w wyniku osiedlenia się tutaj dużej liczby repatriantów z krajów byłego ZSRR.
Położone na północy i wschodzie tereny rolnicze są przeznaczone pod budownictwo mieszkaniowe.
Architektura.
Zabudowa osiedla składa się z wielopiętrowych budynków mieszkalnych wzniesionych z „wielkiej płyty”.
W centralnej części znajdują się dwa mieszkalne drapacze chmur "Beit El Tower 1" i "2", o 19 kondygnacjach. Tuż obok planowane jest wybudowanie dwóch kolejnych mieszkalnych wieżowców "Neve Sharet Towers", o 24 kondygnacjach, oraz 19-piętrowego "Beit El Tower 3". Ich budowa została zatwierdzona przez władze miejskie.
Edukacja.
W osiedlu jest szkoła podstawowa "Moshe Sharet" oraz konserwatorium Catherine Lewis.
Religia.
W osiedlu znajdują się trzy synagogi – przy ulicach: Kehilat Cleveland, Beit El oraz HaTsankhaim. W osiedlu jest także jesziwa "Or Moshe" oraz szkoła religijna "Tora Alef".
Gospodarka.
W osiedlu jest położone jedno centrum handlowe.
Infrastruktura.
Na terenie osiedla znajduje się ośrodek opieki nad osobami starszymi, przychodnia zdrowia, dwie apteki oraz urząd pocztowy. W pobliżu centrum handlowego znajduje się posterunek policji.
Sport i rekreacja.
We wschodniej części osiedla znajduje się kompleks sportowy z basen pływackim i kortami tenisowymi.
Transport.
Najważniejszą ulicą osiedla jest Bei El, którą dojeżdża się do ulicy Dvora HaNevi'a. Jadąc nią na zachód dojeżdża się do drogi nr 482 (Tel Awiw-Herclijja), którą jadąc na północ dojeżdża się do autostrady nr 5 (Tel Awiw-Ari’el).

</doc>
<doc id="1926589" url="https://pl.wikipedia.org/wiki?curid=1926589" title="Michiel Bartman">
Michiel Bartman

Michiel Bernhard Emiel Marie Bartman (ur. 19 maja 1967 w Haarlemmermeer) – holenderski wioślarz. Trzykrotny medalista olimpijski.
Na igrzyskach startował trzy razy (IO 96, IO 00, IO 04), za każdym razem sięgając po medale. W 1996 był członkiem zwycięskiej holenderskiej ósemki, cztery lata później był drugi w czwórkach podwójnych, a w Atenach sięgnął po srebro w ósemkach. Również trzykrotnie stawał na podium mistrzostw świata (dwa srebrne medale i jeden brąz). Obecnie jest szkoleniowcem.

</doc>
<doc id="1926590" url="https://pl.wikipedia.org/wiki?curid=1926590" title="Stadion imienia Kim Ir Sena">
Stadion imienia Kim Ir Sena



</doc>
<doc id="1926591" url="https://pl.wikipedia.org/wiki?curid=1926591" title="Andriej Pawłowicz Pietrow">
Andriej Pawłowicz Pietrow



</doc>
<doc id="1926592" url="https://pl.wikipedia.org/wiki?curid=1926592" title="Stadion Kim Ir Sena">
Stadion Kim Ir Sena



</doc>
<doc id="1926593" url="https://pl.wikipedia.org/wiki?curid=1926593" title="Stadion im. Kim Il-sunga">
Stadion im. Kim Il-sunga



</doc>
<doc id="1926594" url="https://pl.wikipedia.org/wiki?curid=1926594" title="Stadion imienia Kim Il-sunga">
Stadion imienia Kim Il-sunga



</doc>
<doc id="1926595" url="https://pl.wikipedia.org/wiki?curid=1926595" title="Doły (powiat stargardzki)">
Doły (powiat stargardzki)

Doły () – dawna osada w Polsce, położona w województwie zachodniopomorskim, w powiecie stargardzkim, w gminie Stargard, 4 km na północny zachód od Stargardu.
Została przypisana do miejscowości i sołectwa Grzędzice w 2003 roku.

</doc>
<doc id="1926596" url="https://pl.wikipedia.org/wiki?curid=1926596" title="Narciarstwo alpejskie na Zimowych Igrzyskach Paraolimpijskich 2010 – zjazd kobiet – osoby niewidome">
Narciarstwo alpejskie na Zimowych Igrzyskach Paraolimpijskich 2010 – zjazd kobiet – osoby niewidome

Początkowo zawody na trasie Whistler Creekside zostały zaplanowane na 13 marca. Z powodu niesprzyjających warunków konkurs został przełożony na 18 marca. Mistrzynią paraolimpijską została reprezentantka gospodarzy Viviane Forest.

</doc>
<doc id="1926597" url="https://pl.wikipedia.org/wiki?curid=1926597" title="Kuźma Sergiejewicz Pietrow-Wodkin">
Kuźma Sergiejewicz Pietrow-Wodkin



</doc>
<doc id="1926599" url="https://pl.wikipedia.org/wiki?curid=1926599" title="Kombinacja norweska na Mistrzostwach Świata w Narciarstwie Klasycznym 1991">
Kombinacja norweska na Mistrzostwach Świata w Narciarstwie Klasycznym 1991

Zawody w kombinacji norweskiej na XXV Mistrzostwach świata w narciarstwie klasycznym odbyły się w dniach 7 lutego - 13 lutego 1991 we włoskim Val di Fiemme.
Wyniki.
Sztafeta 3 x 5 km.
Polacy nie startowali.

</doc>
<doc id="1926603" url="https://pl.wikipedia.org/wiki?curid=1926603" title="Wólka Grodziska (gmina)">
Wólka Grodziska (gmina)

Wólka Grodziska (lub "Wulka Grodiska", od 1870 "Grodzisk") – dawna gmina wiejska istniejąca w XIX wieku w guberni warszawskiej. Siedzibą władz gminy była Wólka Grodziska.
Za Królestwa Polskiego gmina Wólka Grodziska należała do powiatu grodziskiego, a od 1867 powiatu błońskiego w guberni warszawskiej.
28 sierpnia 1870 do gminy przyłączono pozbawiony praw miejskich Grodzisk, po czym gminę przemianowano na "gminę Grodzisk".

</doc>
<doc id="1926608" url="https://pl.wikipedia.org/wiki?curid=1926608" title="Haninge">
Haninge



</doc>
<doc id="1926613" url="https://pl.wikipedia.org/wiki?curid=1926613" title="Albert Niemann (pediatra)">
Albert Niemann (pediatra)

Albert Niemann (ur. 23 lutego 1880 w Berlinie, zm. 22 marca 1921 tamże) – niemiecki lekarz pediatra. Jako jeden z pierwszych opisał chorobę, znaną dziś jako choroba Niemanna-Picka. Bywa mylony z niemieckim chemikiem Albertem Niemannem (1834–1861), który jako pierwszy wyizolował kokainę.
Syn śpiewaka operowego Alberta Niemanna (1831–1917) i jego drugiej żony, aktorki Hedwig Raabe (1844–1905). Studiował medycynę na Uniwersytecie w Berlinie, Fryburgu Bryzgowijskim i Strassburgu. Od 1908 do 1918 roku pracował w klinice dziecięcej w Berlinie. W 1919 został profesorem nadzwyczajnym pediatrii. Zmarł nagle w wieku 41 lat, z powodu choroby mózgu, po nieudanej operacji.
Był żonaty z pianistką Käthe Haupt (1882–1942), nie mieli dzieci. Po śmierci męża Käthe Niemann wyszła za mąż po raz drugi, za bankiera Oscara Wassermanna (1869–1934).

</doc>
<doc id="1926614" url="https://pl.wikipedia.org/wiki?curid=1926614" title="Śpiewaj i walcz">
Śpiewaj i walcz

Śpiewaj i walcz – polski program o formule talent show emitowany w TVP1. Prowadzili go Artur Orzech i Aleksandra Rosiak.
Był to konkurs wokalny, w którym, po wstępnych eliminacjach dokonywanych przez specjalną komisję, członkowie jury na każdym z castingów, które odbyły się w Warszawie, Gdańsku, Krakowie i we Wrocławiu wybierali pięciu uczestników. Telewidzowie, za pomocą wysyłanych SMS-ów, decydowali o awansie czwórki z nich do kolejnego etapu.
Uczestnicy musieli przygotować pięć z góry ustalonych polskich piosenek, z których jury wybierało jedną lub dwie, które wykonawcy musieli zaprezentować. W drugim etapie, emitowanym na żywo, uczestnicy byli podzieleni na dwie grupy, z których odpadły po trzy osoby. Natomiast w etapie trzecim 12 wykonawców rywalizowało przez siedem tygodni.

</doc>
<doc id="1926616" url="https://pl.wikipedia.org/wiki?curid=1926616" title="Batalion „Stefan”">
Batalion „Stefan”

Batalion „Stefan” – batalion AK z powstania warszawskiego walczący od 5 września do 3 października w Śródmieściu. Dowódcą batalionu był kpt./mjr Stanisław Stefaniak „Stefan”.
Batalion został sformowany 5 września 1944 w ramach Podobwodu Śródmieście Południowe z oddziałów ewakuowanych ze Starego Miasta. W jego skład wchodziły kompanie:
W skład batalionu wchodziła grupa (pluton) Czwartaków AL pod dowództwem por. Edwina Rozłubirskiego „Gustawa”.
Batalion walczył na odcinku północnym (dowódca mjr Narcyz Łopianowski „Sarna”) na linii górnego odcinka ulicy Książęcej i Szpitala św. Łazarza oraz początkowej zabudowy ulicy Nowy Świat. Największe walki toczyły się o rejon szpitala św. Łazarza (kompania por. „Szczęsnego”), który wielokrotnie przechodził z rąk do rąk, stanowiąc strategiczny punkt łączący Śródmieście z Czerniakowem. 13 września oddziały batalionu zostały wyparte z ruin szpitala, a połączenie z Czerniakowem zostało przerwane. 14 września oddziały powstańcze ponownie zaatakowały ruiny, jednak Niemcy wyparli je na nieparzystą stronę ulicy Książęcej. 15 września oddziały batalionu po walce obsadziły kamienice nr 7 i 9 na ulicy Książęcej. Do końca powstania ulica Książęca od nr 7 do jej wylotu na plac Trzech Krzyży pozostała w rękach oddziałów batalionu. Po 20 września 1944 batalion wszedł w skład 72 Pułk Piechoty AK.

</doc>
<doc id="1926618" url="https://pl.wikipedia.org/wiki?curid=1926618" title="Jarosław Stróżyński">
Jarosław Stróżyński

Jarosław Stróżyński (ur. 1 grudnia 1969 w Czarnkowie) - polski piłkarz grający jako bramkarz. 
Kariera.
Stróżyński jest wychowankiem klubu Noteć Czarnków, gdzie grał przez rok w latach 1986-1987. W latach 1987-1988 grał w Orle Wałcz, następnie wrócił do swojego macierzystego klubu - Noteć Czarnków. W 1989 roku został zauważony przez działaczy Stilonu Gorzów. W Stilonie grał w latach 1989-1995 i rozegrał w tym klubie 176 spotkań. Po dobrych występach w gorzowskim klubie przeniósł się do Amiki Wronki. Grał tam w latach 1995-2003, rozegrał 152 mecze. Następnie występował w Noteci Czarnków i MKP 1999 Piła. W 2005 roku zakończył karierę. W 2007 roku powrócił na boisko na jeden sezon, grał w swoim macierzystym klubie - Noteć Czarnków. Na boiskach ekstraklasy rozegrał 152 spotkania. W 2008 roku zakończył karierę piłkarską. W przerwie transferowej w sierpniu 2013 roku wznowił karierę i związał się z zespołem z A-klasy Wenus Jędrzejewo. Od sezonu wiosennego 2014 zasilił barwy drużyny Lubuszanin Trzcianka gdzie jest także trenerem bramkarzy.

</doc>
<doc id="1926619" url="https://pl.wikipedia.org/wiki?curid=1926619" title="5 Korpus (austro-węgierski)">
5 Korpus (austro-węgierski)

5 Korpus () - wyższy związek taktyczny cesarskiej i królewskiej Armii z komendą w Bratysławie (, węg. "Pozsony").
W styczniu 1883 roku na bazie Komendy Wojskowej w Bratysławie, podległej Dowództwu Generalnemu w Budapeszcie, została utworzona Komenda 5 Korpusu. Na stanowisko komendanta korpusu został wyznaczony FML Adolf von Catty, dotychczasowy komendant wojskowy w Bratysławie.
Właściwość terytorialna nie uległa zmianie. Korpus, tak jak poprzednio Komenda Wojskowa, obejmował okręgi uzupełnień nr: 12, 19, 26, 48, 71, 72 i 76.

</doc>
<doc id="1926623" url="https://pl.wikipedia.org/wiki?curid=1926623" title="Półwysep Kamczacki">
Półwysep Kamczacki



</doc>
<doc id="1926625" url="https://pl.wikipedia.org/wiki?curid=1926625" title="Eva Michalski">
Eva Michalski

Eva Michalski (ur. 15 grudnia 1989 r.) – niemiecka siatkarka grająca na pozycji środkowej. Obecnie reprezentuje klub TV Fischbek Hamburg.

</doc>
<doc id="1926628" url="https://pl.wikipedia.org/wiki?curid=1926628" title="Nexum">
Nexum

Nexum (łac., supinum czasownika "necto", "nectere" = „zawiązać”, „zobowiązać”) – w prawie rzymskim archaiczna czynność prawna, należąca do grupy uroczystych aktów prawnych dokonywanych "per aes et libram" (przy użyciu spiżu i wagi). Z "nexum" wywodzi się późniejsza instytucja pożyczki ("mutuum").
"Nexum", podobnie jak inne formalne czynności prawne w prawie rzymskim, musiało zostać dokonane w obecności pięciu świadków oraz "libripensa", osoby trzymającą wagę. Pożyczkodawca przenosił na własność pożyczkobiorcy określoną ilość kruszcu odważaną przez "libripensa" na wadze (w czasach późniejszych kruszec został zastąpiony przez bity pieniądz). Pożyczkobiorca w uroczystych, ściśle określonych formą słowach zobowiązywał się zwrócić pożyczkodawcy taką samą ilość kruszcu (pieniędzy), jaką otrzymał. "Nexum" jako akt ściśle formalny, wywodzący się z najstarszego "ius civile" był dostępny wyłącznie dla pełnoprawnych obywateli rzymskich i musiał być dokonany z pełnym zachowaniem przewidzianej prawem formy.
Wierzycielowi przeciwko dłużnikowi, który nie zwrócił otrzymanej pożyczki, przysługiwała "legis actio per manus iniectionem", prawdopodobnie najstarsza z "actiones in personam" (skarg służących dochodzeniu praw podmiotowych względnych wynikających ze zobowiązań). Wierzyciel przed pretorem dokonywał aktu nałożenia ręki na osobę dłużnika ("manus iniectio"), wypowiadając przy tym odpowiednią formułę. Akt ten stanowił symboliczne wzięcie dłużnika pod władzę ("manus") wierzyciela. Dłużnik mógł odtrącić rękę wierzyciela rozpoczynając w ten sposób postępowanie sądowe. Jeżeli dłużnik nie odtrącił ręki wierzyciela lub proces przegrał, pretor zezwalał wierzycielowi na zabranie dłużnika w celu dokonania egzekucji osobistej. W dawniejszych czasach dłużnik mógł zostać sprzedany przez wierzyciela w niewolę "za Tyber" ("trans Tiberim"), czyli poza granice państwa rzymskiego, a nawet zabity (Ustawa XII tablic dopuszczała podział ciała dłużnika między kilku wierzycieli - "Tertis nundinis partis secanto"). Po 326 p.n.e. ("lex Pœtelia") sytuacja niewypłacalnego dłużnika poprawiła się, pozostawał w stanie zależności u wierzyciela jako "nexus", do czasu odpracowania lub darowania długu.

</doc>
<doc id="1926629" url="https://pl.wikipedia.org/wiki?curid=1926629" title="22 Dywizjon Artylerii Przeciwlotniczej">
22 Dywizjon Artylerii Przeciwlotniczej



</doc>
<doc id="1926644" url="https://pl.wikipedia.org/wiki?curid=1926644" title="Dariusz Krzysztof Zawiślak">
Dariusz Krzysztof Zawiślak

Dariusz Krzysztof Zawiślak (ur. 25 lipca 1972 w Warszawie) – polski grafik, scenograf, scenarzysta, reżyser, producent filmowy i telewizyjny. Członek założyciel Polskiej Akademii Filmowej. Członek Europejskiej Akademii Filmowej.
Życiorys.
Studiował na wydziale reżyserii dramatu i wiedzy o teatrze warszawskiej Akademii Teatralnej i wydziale produkcji Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi. Ukończył studia na Wydziale Sztuki Mediów Warszawskiej Akademii Sztuk Pięknych (dyplom w pracowni prof. W. Szymańskiego – aneks w pracowni prof. K. Olszewskiego), Executive MBA w Akademii Leona Koźmińskiego w Warszawie oraz Zarządzanie na Wydziale Ekonomicznym WSE.
Uzyskał stopień doktora sztuki nadany przez Akademię Sztuk Pięknych w Gdańsku. Tytuł przewodu doktorskiego „Deconstructing Woody Allen”.
Rozpoczął karierę od reżyserii dramatów scenicznych i krótkich filmów. Stał się jednym z polskich prywatnych dystrybutorów filmowych. Był Dyrektorem Generalnym Adyton International i niezależnym producentem i reżyserem. Na początku swojej kariery zarządzał również kilkoma kinami w Warszawie oraz pierwszym w Polsce kinem samochodowym. Był organizatorem Międzynarodowego Festiwalu Filmów Grozy. Współpracował również przy organizacji pierwszych edycji Festiwalu Gwiazd w Międzyzdrojach. Jako wydawca muzyczny wyprodukował świąteczną piosenkę „Kto wie?” w wykonaniu zespołu DeSu. Promuje na świecie polską literaturę dziecięcą jako międzynarodowy wydawca książek Marii Krüger. Był kandydatem z ramienia Sejmu i Senatu do Krajowej Rady Radiofonii i Telewizji otrzymał pozytywną rekomendację Sejmowej Komisji Kultury. Jako niezależny kandydat do Senatu w wyborach w 2005 roku otrzymał ponad 33 tysięcy głosów.
Z okazji jubileuszu 200. rocznicy urodzin Juliusza Słowackiego wyprodukował film Balladyna z udziałem Faye Dunaway. Wydał komiks Balladyna oraz wraz z aktorkami Katarzyną Kreczmer i Anną Gorajek nagrał audiobook zawierający próbę czytaną dramatu pod kątem współczesnej inscenizacji. 22 listopada 2010 roku uruchomił wirtualną galerię, która zainaugurowała swoją działalność serią bilbordów politycznych „Skarby kultury”. Na bilbordach znaleźli się m.in. Donald Tusk, Jarosław Kaczyński, Lech Wałęsa, Bronisław Komorowski, Aleksander Kwaśniewski, Jerzy Buzek, Janusz Palikot, Wojciech Olejniczak – łącznie zostało wystawionych ponad dwadzieścia grafik. Tydzień po otwarciu galerii bilbordy zostały zaprezentowane podczas międzynarodowej konferencji: „Ekonomika kultury” współorganizowanej przez Instytut Adama Mickiewicza, Narodowe Centrum Kultury, Fundacja Pro Cultura i SWPS. 1 grudnia 2012 z okazji 77. rocznicy urodzin Woody’ego Allena w kinie Cinema Village w Nowym Jorku swój pierwszy galowy pokaz z udziałem twórców miał film "Happy Birthday Woody Allen and Keep Going" w reżyserii Dariusza Zawiślaka. Rok później uroczyście otworzył Woody Allen Square przy ulicy Spokojnej 15 w Warszawie. 6 czerwca 2014 r. na skwerze prezentował kolejne prace: "Deconstructing Woody Allen"", The Sky Over The Bronx December 1st 1935 10:55 pm, Rockaway Beach 10!, Contemporary Zelig, Self Control "oraz "Heart" w ramach wystawy "Kissing Zone", do której jako kurator zaprasza również innych artystów. Od 2017 roku jest kuratorem projektu Poland I Told You So! oraz inicjatorem #NYMediaHub'u. W roku 2018 obejmuje funkcję Dyrektora Festiwalu Polskich Teatrów Telewizji w Nowym Jorku organizowanego pod patronatem Marszałka Senatu RP i Konsula Generalnego RP w Nowym Jorku. Zostaje również doradcą do spraw sektora kreatywnego w nowojorskim biurze Polskiej Agencji Inwestycji i Handlu. Ekspertem Polskiej Agencji Rozwoju Przedsiębiorczości wchodzącej w skład Polskiego Funduszu Rozwoju. Jest pomysłodawcą i koordynatorem programu skierowanego do Polonii amerykańskiej "Paszport do Polski". Twórcą portalu www.wybory.us dla polskiej diaspory w USA. 22 czerwca 2019 r. zaprzysiężony na członka NYC Community Education Council District 14. Od listopada 2019 wybrany na członka metropolitalnego "NYC Department of Education Citywide Council on English Language Learners" ciała doradczego Kanclerza nowojorskiego departamentu edukacji działającego na rzecz ponad miliona studentów w pięciu dzielnicach Nowego Jorku z 34 bilionami dolarów rocznego budżetu.

</doc>
<doc id="1926645" url="https://pl.wikipedia.org/wiki?curid=1926645" title="Niemcy na Zimowych Igrzyskach Paraolimpijskich 2010">
Niemcy na Zimowych Igrzyskach Paraolimpijskich 2010

Reprezentacja Niemiec na Zimowe Igrzyska Paraolimpijskie 2010 liczyła 20 reprezentantów (8 w narciarstwie alpejskim, 6 w narciarstwie klasycznym, 6 w biathlonie i 5 w curlingu).

</doc>
<doc id="1926647" url="https://pl.wikipedia.org/wiki?curid=1926647" title="Ławica Davida">
Ławica Davida

Ławica Davida (duń. "Davids Grund, Davids Banke", ang. "Davids Bank") – ławica śródmorska na Morzu Bałtyckim, na północ od wyspy Bornholm. Obszar ławicy o głębokości morza 11,7 m, otaczają obszary o głębokości od 40 do 55 m.
W 2004 roku Komisja Europejska ustanowiła obszar mający znaczenie dla Wspólnoty o nazwie „Davids Banke” (DK00VA308) o powierzchni 839 ha. Siedliskiem chronionym na tym obszarze są rafy. Obszar ochrony należy do Danii.
W czasie badań roślinności makroalgowej w 2005 roku na Ławicy Davida zaobserwowano jedynie jej niewielką ilość, obejmującą łącznie 6 gatunków. Znajdował się tam omułek jadalny ("Mytilus edulis"), który pokrywał do 60% dna morskiego na głębokości 19 m. Obszar występowania omułka obejmował głębokości do 32 m.
Ławica Davida znajduje się w odległości ok. 44,3 km od planowanej trasy Gazociągu Północnego konsorcjum Nord Stream na południe od Bornholmu.

</doc>
<doc id="1926648" url="https://pl.wikipedia.org/wiki?curid=1926648" title="Halowe Mistrzostwa Świata w Lekkoatletyce 2010 – sztafeta 4 × 400 m mężczyzn">
Halowe Mistrzostwa Świata w Lekkoatletyce 2010 – sztafeta 4 × 400 m mężczyzn

Sztafeta 4 x 400 metrów mężczyzn – jedna z konkurencji rozgrywanych podczas 13. Halowych Mistrzostw Świata w hali Aspire Dome w Dosze.
Eliminacje odbyły się 13 marca, a finał 14 marca.
Rezultaty.
Eliminacje.
Awans do finału uzyskiwały po 2 najlepsze sztafety z każdego biegu (Q) oraz 2 z najlepszymi czasami spośród tych z dalszych miejsc (q).
W drugim biegu eliminacyjnym drugie miejsce zajęła sztafeta Botswany, z czasem 3:09,60 – halowym rekordem Afryki. Została ona jednak zdyskwalifikowana za przekroczenie strefy zmian.

</doc>
<doc id="1926650" url="https://pl.wikipedia.org/wiki?curid=1926650" title="Biuro Służb Strategicznych">
Biuro Służb Strategicznych



</doc>
<doc id="1926655" url="https://pl.wikipedia.org/wiki?curid=1926655" title="MSTS">
MSTS



</doc>
<doc id="1926662" url="https://pl.wikipedia.org/wiki?curid=1926662" title="T.J. Thyne">
T.J. Thyne



</doc>
<doc id="1926670" url="https://pl.wikipedia.org/wiki?curid=1926670" title="Artysta wystawiennik">
Artysta wystawiennik



</doc>
<doc id="1926673" url="https://pl.wikipedia.org/wiki?curid=1926673" title="Kanada na Zimowych Igrzyskach Paraolimpijskich 2010">
Kanada na Zimowych Igrzyskach Paraolimpijskich 2010

Reprezentacja Kanady na Zimowe Igrzyska Paraolimpijskie 2010 liczyła 46 zawodników (24 w narciarstwie alpejskim, 6 w narciarstwie klasycznym, 2 w biathlonie, 15 w hokeju na lodzie na siedząco i 5 w curlingu).

</doc>
<doc id="1926676" url="https://pl.wikipedia.org/wiki?curid=1926676" title="Andrzej Szlęzak">
Andrzej Szlęzak

Andrzej Kazimierz Szlęzak (ur. 14 grudnia 1962 w Stalowej Woli) – polski samorządowiec, w latach 2002–2014 prezydent Stalowej Woli.
Życiorys.
Syn Jana. Ukończył w 1987 studia historyczne na Katolickim Uniwersytecie Lubelskim; pracę magisterską napisał na seminarium u Ryszarda Bendera. Był współtwórcą i prezesem Akademickiego Klubu Myśli Społeczno-Politycznej „Vade Mecum”. Prowadził zajęcia na macierzystej uczelni. Od 1990 do 2002 sprawował mandat radnego Stalowej Woli. Zajmował stanowisko dyrektora Miejskiego Ośrodka Sportu i Rekreacji w Stalowej Woli. Pracował także jako dziennikarz.
Do 1999 był działaczem Stronnictwa Narodowo-Demokratycznego. Później należał do Przymierza Prawicy. W wyborach parlamentarnych w 2001 bez powodzenia kandydował do Sejmu z listy Prawa i Sprawiedliwości. W 2002 wraz z Przymierzem Prawicy przystąpił do PiS. W wyniku bezpośrednich wyborów w 2002 został prezydentem Stalowej Woli (z ramienia komitetu Sprawiedliwość i Praworządność). Następnie wystąpił z PiS i pozostawał bezpartyjny. W 2006 ponownie wybrano go na stanowisko prezydenta (pokonał Janinę Sagatowską z PiS, reprezentując komitet Samorządność i Praworządność). W 2010 z własnego komitetu uzyskał reelekcję na kolejną kadencję. Popierał Janusza Korwin-Mikkego i Nową Prawicę. Następnie współpracował kolejno z Ruchem Narodowym i z Polską Razem. W wyborach w 2014 przegrał prezydenturę miasta w pierwszej turze głosowania (ponownie startując z własnego komitetu).
W kwietniu 2015 wstąpił do Polskiego Stronnictwa Ludowego. Został asystentem społecznym w stalowowolskiej filii biura poselskiego Jana Burego i Dariusza Dziadzia, a następnie kandydatem PSL do Sejmu w wyborach parlamentarnych w 2015 (nie uzyskał mandatu). W 2018 z listy Koalicji Obywatelskiej został wybrany na radnego sejmiku podkarpackiego. W 2019 otwierał jedną z list okręgowych ugrupowania Skuteczni. W czerwcu 2022 przeszedł z PSL do KORWiN, stając na czele struktur tej partii w województwie podkarpackim. Zasiadł także w zarządzie krajowym i radzie krajowej ugrupowania; pozostał członkiem rady krajowej również po przemianowaniu partii na Nową Nadzieję w listopadzie 2022. W tym samym miesiącu został wykluczony z klubu KO w sejmiku.
Odznaczenia.
Odznaczony Złotym Medalem za Zasługi dla Policji (2009). W 2013 otrzymał Brązową Odznakę „Zasłużony dla Ochrony Przeciwpożarowej”.

</doc>
<doc id="1926679" url="https://pl.wikipedia.org/wiki?curid=1926679" title="Roman Kściuczek">
Roman Kściuczek

Roman Kściuczek (ur. 21 stycznia 1925 w Mysłowicach, zm. 21 września 1994) – polski polityk, działacz związkowy.
Życiorys.
W czasie II wojny światowej został wcielony do Wehrmachtu. W latach 1944-46 służył w Polskich Siłach Zbrojnych na Zachodzie. Po powrocie do Polski był zatrudniony w Polskim Radio, potem pracował jako laborant, technik, mistrz i dyspozytor. Po zwolnieniu z pracy w 1968 r. prowadził samodzielna działalność gospodarczą (hodowla drobiu). 
Od 1978 r. nawiązał kontakt z Kazimierzem Świtoniem i współpracował z Ruchem Obrony Praw Człowieka i Obywatela na Górnym Śląsku. 
W lutym 1978 r. został współzałożycielem Komitetu Wolnych Związków Zawodowych w Katowicach. Od tego czasu był poddawany brutalnym represjom: zatrzymania na 48 godzin, rewizje mieszkania, pogróżki i szantaż ze strony funkcjonariuszy Służby Bezpieczeństwa i aktywistów Polskiej Zjednoczonej Partii Robotniczej, grzywny i nakazy administracyjne uniemożliwiające prowadzenie działalności gospodarczej, stanowiącej jedyne źródło utrzymania całej rodziny, kara aresztu – 3 miesiące.
W latach 1978-1980 Kściuczek był jednym z redaktorów pisma ROPCiO – Ruch Związkowy. 
Był jednym z członków-założycieli Konfederacji Polski Niepodległej. W lutym 1980 r. był jedną z ośmiu osób, które ta partia usiłowała zarejestrować jako kandydatów w wyborach do Sejmu PRL. W związku z tym w marcu 1980 r. został skazany ponownie na karę 3 miesięcy aresztu. 
Jesienią 1980 r. współtworzył Niezależne Samorządne Związki Zawodowe Regionu Południowego Polski „Piast", które nie odegrały jednak poważnej roli. 
W grudniu 1980 zaniechał działalności opozycyjnej. 

</doc>
<doc id="1926681" url="https://pl.wikipedia.org/wiki?curid=1926681" title="Georgia Latalska">
Georgia Latalska



</doc>
<doc id="1926682" url="https://pl.wikipedia.org/wiki?curid=1926682" title="Nick Clegg">
Nick Clegg

Nicholas William Peter (Nick) Clegg (ur. 7 stycznia 1967 w Chalfont St Giles w hrabstwie Buckinghamshire) – brytyjski polityk, deputowany do Izby Gmin, były europoseł. Od 2007 do 2015 lider Liberalnych Demokratów, w latach 2010–2015 wicepremier Wielkiej Brytanii.
Życiorys.
Rodzina.
Ojciec Nicka Clegga w połowie był Rosjaninem, wywodzącym się z arystokratycznego rodu, którego przedstawiciele wyemigrowali do Wielkiej Brytanii po obaleniu cara.
Matka Nicka Clegga pochodziła z Holandii, w okresie II wojny światowej została internowana przez Japończyków w jednym z obozów na terenie Indonezji. Po uwolnieniu zamieszkała na stałe w Anglii.
Wykształcenie i praca zawodowa.
Nick Clegg kształcił się w Westminster School w Londynie, później studiował antropologię i archeologię w Robinson College na Uniwersytecie Cambridge. Był następnie studentem University of Minnesota oraz Kolegium Europejskiego w Brugii.
Praktykował w Nowym Jorku jako dziennikarz stażysta u boku Christophera Hitchensa. Pracował później w Londynie jako konsultant, a także w Budapeszcie, skąd publikował artykuły poświęcone przemianom społeczno-gospodarczym z początku lat 90. Przez pięć lat był zatrudniony w Komisji Europejskiej. W 1993 „Financial Times” przyznał mu nagrodę im. Davida Thomasa.
Działalność polityczna.
W wyborach w 1999 uzyskał z ramienia Liberalnych Demokratów mandat posła do Parlamentu Europejskiego, który sprawował do 2004. Zasiadał w grupie Partii Europejskich Liberałów, Demokratów i Reformatorów, a także w Komisji Przemysłu, Handlu Zewnętrznego, Badań Naukowych i Energii.
W 2005 z powodzeniem kandydował w wyborach krajowych w okręgu wyborczym Sheffield Hallam. Otrzymał poparcie ponad 51% głosujących, co zapewniło mu miejsce w Izbie Gmin.
W 2006 Nick Clegg został partyjnym rzecznikiem ds. wewnętrznych. W 2007, po złożonej przez Menziesa Campbella rezygnacji z kierowania ugrupowaniem, stanął do rywalizacji o funkcję lidera Liberalnych Demokratów. W partyjnych wyborach nieznacznie (większością 1,2% głosów) pokonał Chrisa Huhne. W 2008 wszedł w skład Tajnej Rady Jej Królewskiej Mości.
W wyborach w 2010 Liberalni Demokraci pod jego przywództwem uzyskali 57 mandatów w Izbie Gmin, co oznaczało utratę pięciu miejsc w porównaniu z poprzednią kadencją. Mimo to, na skutek powstałej po wyborach sytuacji politycznej, w której żadna z głównych partii nie była w stanie samodzielnie stworzyć rządu większościowego, Liberalni Demokraci zostali zaproszeni do rozmów koalicyjnych zarówno przez Partię Konserwatywną, jak i Partię Pracy.
Po pięciu dniach rozmów, 11 maja 2010, ogłoszono zawarcie koalicji rządowej konserwatystów i liberałów. David Cameron objął urząd premiera, a dzień później powołał Nicka Clegga na swojego zastępcę. Stanowisko to zostało tym samym reaktywowane, jako że w gabinecie Gordona Browna wicepremier nie był powołany. Dodatkowo został Lordem Przewodniczącym Rady. W rządzie Davida Camerona odpowiadał za reformy konstytucyjne.
7 maja 2015 ponownie uzyskał mandat w Izbie Gmin, zdobywając ponad 20 tys. głosów. Dzień później ze względu na słaby wynik partii zrezygnował ze stanowiska lidera Liberalnych Demokratów. W 2017 niewybrany na kolejną kadencję parlamentu.
W 2018 objął dyrektorskie stanowisko w przedsiębiorstwie Facebook.

</doc>
<doc id="1926685" url="https://pl.wikipedia.org/wiki?curid=1926685" title="Walewice (gmina)">
Walewice (gmina)

Walewice (od 1870 "Bielawy") – dawna gmina wiejska istniejąca w XIX wieku w guberni warszawskiej. Siedzibą władz gminy były Walewice.
Za Królestwa Polskiego gmina Walewice należała do powiatu łowickiego w guberni warszawskiej. 31 maja 1870 do gminy Walewice przyłączono pozbawione praw miejskich Bielawy.
W tym samym roku nastąpiła zmiana nazwy gminy. 1 października 1870 pozbawioną praw miejskich Sobotę przyłączono już do jednostki o nazwie gmina Bielawy.

</doc>
<doc id="1926691" url="https://pl.wikipedia.org/wiki?curid=1926691" title="Odrzańska Ławica">
Odrzańska Ławica



</doc>
<doc id="1926692" url="https://pl.wikipedia.org/wiki?curid=1926692" title="Ephyros">
Ephyros

Ephyros () – heros eponimiczny epirockiego miasta Ephyra, wymieniony przez Stefana z Bizancjum w haśle . Syn Thesproty Ambraksa, wnuk Lykaona, prawnuk narodzonego z ziemi Arkadyjczyka Pelasgosa.

</doc>
<doc id="1926695" url="https://pl.wikipedia.org/wiki?curid=1926695" title="Kayah &amp; Royal Quartet">
Kayah &amp; Royal Quartet

Kayah &amp; Royal Quartet – album polskiej wokalistki Kayah nagrany z towarzyszeniem Royal String Quartet.
Informacje ogólne.
Wydawnictwo ukazało się 8 marca 2010 roku nakładem należącej do wokalistki wytwórni muzycznej Kayax. 14 kwietnia 2010 roku album uzyskał status złotej płyty, osiągając łącznie nakład 20 tys. sztuk.
Na płycie ukazały się utwory w zmienionych aranżacjach pochodzące z poprzednich albumów wokalistki. Aranże na kwartet smyczkowy opracowali tacy muzycy jak Krzysztof Herdzin, Wojciech Blecharz, Maciej Zieliński, Krzysztof Pszona, Urszula Borkowska i Bartłomiej Wąsik. Do wydawnictwa dołączona została książka, w której znajdują się teksty piosenek oraz prywatne zwierzenia Kayah.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1926696" url="https://pl.wikipedia.org/wiki?curid=1926696" title="Arsenalna">
Arsenalna

Stacja Arsenalna (ukr. "Арсенальнa") – jedna ze stacji kijowskiego metra. Położona jest na linii Swjatoszynśko-Browarśkiej i została oddana do użytku 6 listopada 1960 roku. 
Jest najgłębiej położoną stacją metra na świecie, 105 metrów poniżej poziomu terenu. Tak głębokie usytuowanie jest wymuszone przez wysoki brzeg (skarpę) Dniepru.

</doc>
<doc id="1926697" url="https://pl.wikipedia.org/wiki?curid=1926697" title="Zimowe Igrzyska Paraolimpijskie 2010 - chorąży reprezentacji podczas ceremonii otwarcia">
Zimowe Igrzyska Paraolimpijskie 2010 - chorąży reprezentacji podczas ceremonii otwarcia

Lista chorążych podczas ceremonii otwarcia Zimowych Igrzysk Paraolimpijskich 2010 w Vancouver

</doc>
<doc id="1926699" url="https://pl.wikipedia.org/wiki?curid=1926699" title="Job Cohen">
Job Cohen

Marius Job Cohen (ur. 18 października 1947 w Haarlemie) – holenderski polityk, prawnik i nauczyciel akademicki, burmistrz Amsterdamu (2001–2010), poseł do Tweede Kamer, w okresie 2010–2012 lider Partii Pracy (PvdA).
Życiorys.
Job Cohen urodził się w 1947 w Haarlemie w rodzinie żydowskich liberałów. W latach 1960–1966 uczęszczał do gimnazjum w Haarlemie. Następnie studiował prawo na Uniwersytecie w Groningen, które ukończył w 1971. W następnych roku ożenił się, ma syna i córkę.
Po zakończeniu studiów podjął pracę naukową na Uniwersytecie w Lejdzie (1971–1981), na którym doktoryzował się w 1981. W tym samym roku rozpoczął pracę na Maastricht University. W 1983 objął na tej uczelni stanowisko profesora. Od 1 stycznia 1991 do 2 lipca 1993 był rektorem tego uniwersytetu.
1 września 1967, w wieku 20 lat, wstąpił do Partii Pracy. 2 lipca 1993 objął stanowisko sekretarza stanu ds. edukacji w trzecim gabinecie premiera Ruuda Lubbersa. Zajmował je przez rok do 22 sierpnia 1994. Od 1 stycznia 1995 do 3 sierpnia 1998 ponownie pełnił funkcję rektora Maastricht University. 13 czerwca 1995 został wybrany w skład Eerste Kamer, w wyższe izbie Stanów Generalnych zasiadał do 3 sierpnia 1998, od 1996 przewodniczący w nim frakcji PvdA. Od lutego 1998 był pełniącym obowiązki dyrektora nadawcy telewizyjnego VPRO. W sierpniu 1998 zrezygnował z zajmowanych stanowisk, by objąć funkcję sekretarza stanu ds. sprawiedliwości w drugim gabinecie rządzie Wima Koka. Odpowiadał w nim za sprawy imigracji. Urząd zajmował do 1 stycznia 2001.
15 stycznia 2001 został powołany (przez rząd w imieniu monarchy) na burmistrza Amsterdamu. W kwietniu 2001, po wejściu w życie stosownego prawa, został pierwszym urzędnikiem publicznym, który udzielił ślubu parze homoseksualnej. W listopadzie 2004, po zabójstwie reżysera Theo van Gogha przez islamskiego radykała, przewodził społecznym protestom w Amsterdamie, wzywając mieszkańców do tolerancji i jedności. W 2005 za swoje działanie otrzymał od tygodnika „Time” tytuł „European Heroe”. W czasie wyborów parlamentarnych w styczniu 2003 był kandydatem PvdA na stanowisko premiera, jednak zwycięstwo odniósł wówczas Apel Chrześcijańsko-Demokratyczny. Jako burmistrz podejmował działania mające na celu ograniczenie liczby agencji towarzyskich i coffee shops w mieście.
Stanowisko burmistrza Amsterdamu zajmował do 12 marca 2010. 25 kwietnia 2010 został nowym liderem politycznym Partii Pracy i lijsttrekkerem (liderem listy wyborczej) w wyborach parlamentarnych przewidzianych na czerwiec 2010. Zmiana na stanowisku lidera socjaldemokratów była spowodowana rezygnacją dotychczasowego przewodniczącego Woutera Bosa po wcześniejszym wycofaniu się Partii Pracy z koalicji rządowej w lutym 2010. W wyborach uzyskał mandat posła do Tweede Kamer, po czym stanął na czele klubu deputowanych PvdA. 20 lutego 2012 Job Cohen ustąpił ze stanowiska, a kilka dni później zrezygnował z zasiadania w parlamencie. W marcu 2012 nowym liderem PvdA został Diederik Samsom.
W 2013 powierzono mu funkcję prezesa organizacji gospodarczej Cedris. W 2014 powrócił także do działalności dydaktycznej na Uniwersytecie w Lejdzie.
Odznaczony Orderem Lwa Niderlandzkiego III klasy (1994) oraz Orderem Oranje-Nassau V klasy (2003).

</doc>
<doc id="1926702" url="https://pl.wikipedia.org/wiki?curid=1926702" title="Ankarapithecus">
Ankarapithecus

Ankarapithecus − wymarły rodzaj wymarłego ssaka naczelnego z rodziny człowiekowatych (Hominidae), żyjących w późnym miocenie.
Systematyka.
Prawdopodobnie "Ankarapithecus" był blisko spokrewniony z żyjącymi obecnie orangutanami, a także wymarłymi gigantopitekami i siwapitekami. Wyróżnia się jeden gatunek "Ankarapithecus meteai"
Etymologia.
"Ankarapithecus": Ankara, Turcja; πιθηκος "pithēkos" „małpa”.
Środowisko życia.
Ankarapiteki żyły w Azji Mniejszej, a jedyne ich szczątki odkryto w pobliżu Ankary − stolicy Turcji. 

</doc>
<doc id="1926703" url="https://pl.wikipedia.org/wiki?curid=1926703" title="Trojanów (gmina w guberni warszawskiej)">
Trojanów (gmina w guberni warszawskiej)

Trojanów – dawna gmina wiejska istniejąca w XIX wieku w guberni warszawskiej. Siedzibą władz gminy był Trojanów (obecnie dzielnica Sochaczewa).
Za Królestwa Polskiego gmina Trojanów należała do powiatu sochaczewskiego w guberni warszawskiej.
Gminę zniesiono w połowie 1870 roku a jej obszar włączono do gminy Chodaków.

</doc>
<doc id="1926705" url="https://pl.wikipedia.org/wiki?curid=1926705" title="Jim Armstrong">
Jim Armstrong

Jim Armstrong, właśc. James P. Armstrong (ur. 30 czerwca 1950 w Victorii) – kanadyjski curler poruszający się na wózku inwalidzkim, mistrz paraolimpijski z 2010.
Do 2007 był pełnosprawnym curlerem, wówczas po kontuzji pleców i kolana zaczął poruszać się na wózku. Armstrong po raz pierwszy zagrał w curling w 1958. W karierze wystąpił 6 na the Brier oraz jednokrotnie w Canadian Junior Curling Championships (1967) i Canadian Mixed Curling Championships (1973).
Na the Brier zadebiutował w 1973, był drugim w zespole Jacka Tuckera, Kolumbia Brytyjska zakończyła występ z bilansem 5-5. W następnym turnieju to on był kapitanem, z rezultatem 6 wygranych i 4 porażek zajął 3. miejsce. W rywalizacji ogólnokrajowej wystąpił po 9 latach, zespół pod wodzą Berniego Sparkes'a dotarł do półfinału, gdzie przegrał 3:6 przeciwko Ontario (Ed Werenich). Rok później Kolumbia Brytyjska zajęła 7. pozycję. Najlepszy rezultat Armstrong osiągnął w Labatt Brier 1983, kiedy to w półfinale zespół pokonał 8:6 Nową Fundlandię i Labrador, w finale uległ jednak Ontario (Russ Howard) 7:11.
Ostatni raz Jim Armstrong wystąpił na Brier w 1992, grał jako skip. Zespół ostatecznie sklasyfikowano na 7. miejscu (5 wygranych i 6 przegranych spotkań). Podczas występów na mistrzostwach kraju trzykrotnie przyznano mu Ross Harstone Trophy.
Armstrong wygrał Canadian Wheelchair Curling Championship 2008 i reprezentował Kanadę na Mistrzostwach Świata 2009. Kanada jako gospodarz po raz pierwszy sięgnęła po złoto w tej konkurencji. Zespół Armstronga w finale pokonał 9:2 Szwedów (Jalle Jungnell). Drużyna obroniła w 2009 tytuł mistrzowski w kraju i 6 października 2009 Kanadyjska Federacja Curlingu wybrała ją jako reprezentację na Zimową Paraolimpiadę 2010. Zespół Armstronga obronił tytuł mistrza Chrisa Dawa z Turynu 2006 w finale pokonując Koreę (Kim Hak-sung) 8:7.
Nie przegrywając żadnego z 11 meczów Armstrong doprowadził reprezentację na MŚ 2011 do kolejnego złotego medalu, w finale Kanadyjczycy pokonali Szkotów (Aileen Neilson) 7:3. Zespół Armstronga powtórzył sukces w 2013, w ostatnim meczu turnieju w Soczi ekipa z Richmond pokonała 4:3 Szwecję (Jalle Jungnell).
Życie prywatne.
Z wykształcenia jest dentystą. W kwietniu 2010 Jim i jego syn zostali aresztowani za przemyt podrobionych, chińskich tabletek Viagry i Cialis z Waszyngtonu do Kanady. W październiku 2010 jego syn został skazany na rok i jeden dzień więzienia, Jim Armstrong musiał zapłacić grzywnę 30 tys. dolarów i odbyć prace społeczne.

</doc>
<doc id="1926707" url="https://pl.wikipedia.org/wiki?curid=1926707" title="MKB Veszprem KC">
MKB Veszprem KC



</doc>
<doc id="1926708" url="https://pl.wikipedia.org/wiki?curid=1926708" title="Seroki (gmina)">
Seroki (gmina)

Seroki – dawna gmina wiejska istniejąca w XIX wieku w guberni warszawskiej. Siedzibą władz gminy były Seroki.
Za Królestwa Polskiego gmina Seroki należała do powiatu sochaczewskiego w guberni warszawskiej.
Gmina funkcjonuje nadal w 1890 roku, lecz w spisie z 1921 jednostka już nie występuje, a Seroki wchodzą w skład gminy Szymanów.

</doc>
<doc id="1926711" url="https://pl.wikipedia.org/wiki?curid=1926711" title="Veszprém KSE">
Veszprém KSE

MKB Telekom Veszprém HC (węg. MKB Telekom Veszprém HC) – męski klub piłki ręcznej z Węgier. Został założony w 1977 roku z siedzibą w mieście Veszprém.
Sukcesy.
Mistrzostwo Węgier:
Puchar Węgier:
Puchar EHF:
 Liga Mistrzów:

</doc>
<doc id="1926712" url="https://pl.wikipedia.org/wiki?curid=1926712" title="Universitas">
Universitas



</doc>
<doc id="1926716" url="https://pl.wikipedia.org/wiki?curid=1926716" title="Paweł Jach">
Paweł Jach

Paweł Wiesław Jach (ur. 1945 w Łodzi) – polski architekt wnętrz, malarz, pedagog, działacz społeczny ("Asocjacja ARS LONGA oraz Polskie Stowarzyszenie Racjonalistów") i polityczny ("Racja Polskiej Lewicy").
Ukończył Liceum Sztuk Plastycznych w Łodzi (w l.1959–1964). 
Studiował w gdańskiej PWSSP (ASP) w latach 1967–1976. Dyplom uzyskał w 1976 r. na Wydziale Architektury Wnętrz w pracowni prof. Bolesława Petryckiego. Ukończył także w wałbrzyskiej WSZiP studia podyplomowe dla nauczycieli z zakresu pedagogiki oraz z filozofii i etyki. Członek wrocławskiego oddziału Związku Polskich Artystów Plastyków. Mieszka w Wałbrzychu.
Bibliografia.
Artykuły:
Wywiady:
Ilustracje:

</doc>
<doc id="1926719" url="https://pl.wikipedia.org/wiki?curid=1926719" title="FC Zlín">
FC Zlín



</doc>
<doc id="1926723" url="https://pl.wikipedia.org/wiki?curid=1926723" title="Wojna w Somalii (2009)">
Wojna w Somalii (2009)



</doc>
<doc id="1926725" url="https://pl.wikipedia.org/wiki?curid=1926725" title="Alfons Wojtkielewicz">
Alfons Wojtkielewicz

Alfons Marian Wojtkielewicz (ur. 4 października 1885 w Warszawie, zm. w kwietniu 1940 w Charkowie) – pułkownik dyplomowany piechoty Wojska Polskiego, kawaler Orderu Virtuti Militari.
Życiorys.
Urodził się 4 października 1885 w Warszawie, w rodzinie Aleksandra i Lucyny ze Śliwowskich.
Jako oficer I Korpusu Polskiego w Rosji reskryptem Rady Regencyjnej z 25 października 1918 roku został przydzielony do podległego jej Wojska Polskiego z zatwierdzeniem posiadanego stopnia.
W czasie wojny z bolszewikami, od 4 listopada 1919 do 17 sierpnia 1920 i od 7 września 1920 do zakończenia działań wojennych, dowodził 7 pułkiem Strzelców Wielkopolskich (7 stycznia 1920 przemianowany na 61 pułk piechoty wielkopolskiej). W okresie od 3 listopada 1922 do 15 października 1923 był słuchaczem II Kursu Doszkolenia Wyższej Szkoły Wojennej w Warszawie. Po ukończeniu kursu i uzyskaniu tytułu naukowego oficera Sztabu Generalnego, otrzymał przydział do Dowództwa Okręgu Korpusu Nr VIII w Toruniu na stanowisko zastępcy szefa sztabu. W następnym roku wyznaczony został na stanowisko szefa sztabu Dowództwa Okręgu Korpusu Nr VII w Poznaniu. W 1928 dowodził 48 pułkiem piechoty Strzelców Kresowych w garnizonie Stanisławów. Następnie pełnił służbę na stanowisku dowódcy piechoty dywizyjnej 12 Dywizji Piechoty. W okresie od 10 listopada 1932 do 10 sierpnia 1933 był słuchaczem VII Kursu Centrum Wyższych Studiów Wojskowych w Warszawie. Z dniem 31 października 1935 przeniesiony został w stan spoczynku.
Po agresji ZSRR na Polskę wzięty do niewoli sowieckiej, więziony w Starobielsku. Wiosną 1940 zamordowany przez NKWD w Charkowie i pochowany w Piatichatkach.
Był żonaty z Zinaidą, miał córkę Irenę i syna Włodzimierza.
17 września 2009, w Sochaczewie na cmentarzu przy al. 600-lecia, odbyło się uroczyste posadzenie Dębu Pamięci, poświęconego Alfonsowi Wojtkielewiczowi.
Awanse.
Postanowieniem nr 112-48-07 Prezydenta Rzeczypospolitej Polskiej Lecha Kaczyńskiego z 5 października 2007 awansowany został pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości "Katyń Pamiętamy – Uczcijmy Pamięć Bohaterów".

</doc>
<doc id="1926728" url="https://pl.wikipedia.org/wiki?curid=1926728" title="Wiewiórolotka srebrzysta">
Wiewiórolotka srebrzysta

Wiewiórolotka srebrzysta ("Anomalurus beecrofti") – gatunek ssaka z podrodziny wiewiórolotek (Anomalurinae) z rodziny wiewiórolotkowatych (Anomaluridae) występujący w lasach tropikalnych centralnej i zachodniej Afryce.
Zasięg występowania.
Wiewiórolotka srebrzysta jest szeroko rozpowszechniona w zachodniej i środkowej Afryce, od Senegalu na wschód po Gabon, we wschodniej Demokratycznej Republice Konga i na wyspie Bioko; również pojedyncze zapisy z północno-zachodniej Angoli, północno-zachodniej Zambii i zachodniej Ugandzy.
Taksonomia.
Gatunek po raz pierwszy naukowo opisał w 1853 roku brytyjski zoolog Louis Fraser nadając mu nazwę "Anomalurus beecrofti". Holotyp pochodził z wyspy Bioko, w Gwinei Równikowej.
Niektórzy autorzy umieścili "A. beecrofti" w monotypowym rodzaju "Anomalurops", ze względu na różne cechy czaszki. Rozpoznano trzy podgatunki, "beecrofti" z Bioko, "argenteus" od Senegalu do Kamerunu oraz "fulgens" z Gabonu, ale nie ma dowodów na ich ważność. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 250–310 mm, długość ogona 160–260 mm; masa ciała 640–660 g. Zwierzę podobne do wiewiórki. Futro długie i gęste, czasem kręcone, szare, pomarańczowo nakrapiane. Na szczycie głowy biała plamka. Oczy i uszy duże, długie włosy czuciowe. Ogon koloru czarnego. Między przednimi i tylnymi łapami, a także między tylnymi łapami a ogonem rozciąga się pas luźnej skóry, który umożliwia zwierzęciu lot ślizgowy pomiędzy gałęziami.
Ekologia.
Tryb życia.
Prowadzi nocny tryb życia, dzień przesypia w gnieździe zbudowanym z gałązek i liści. Żyje samotnie lub w parach, kilka zwierząt może zamieszkiwać jedno drzewo. Na ziemi jest nieporadne, najprawdopodobniej z własnej woli nigdy nie schodzi z drzew. Żywi się korą, gałęziami, liśćmi, orzechami i nasionami.
Rozmnażanie.
Sposób rozmnażania tego gatunku nie został dobrze przebadany. Okres godowy ma miejsce prawdopodobnie pod koniec pory deszczowej. Samica rodzi zazwyczaj jedno duże, pokryte sierścią młode. Małe pozostaje w gnieździe aż do osiągnięcia pełnych wymiarów ciała, karmione przez oboje rodziców przeżutym pokarmem.

</doc>
<doc id="1926729" url="https://pl.wikipedia.org/wiki?curid=1926729" title="Flaga Królestwa Szkocji">
Flaga Królestwa Szkocji



</doc>
<doc id="1926730" url="https://pl.wikipedia.org/wiki?curid=1926730" title="Herb Królestwa Szkocji">
Herb Królestwa Szkocji



</doc>
<doc id="1926734" url="https://pl.wikipedia.org/wiki?curid=1926734" title="Anomalurus beecrofti">
Anomalurus beecrofti



</doc>
<doc id="1926736" url="https://pl.wikipedia.org/wiki?curid=1926736" title="Biathlon na Zimowych Igrzyskach Paraolimpijskich 2010 - 3 kilometry kobiet - osoby stojące">
Biathlon na Zimowych Igrzyskach Paraolimpijskich 2010 - 3 kilometry kobiet - osoby stojące

Zawody biathlonowe na dystansie trzech kilometrów dla kobiet w pozycji stojącej odbędą się 13 marca w Whistler Olympic Park.
Linki zewnętrzne.
Wyniki zawodów na vancouver2010.com

</doc>
<doc id="1926740" url="https://pl.wikipedia.org/wiki?curid=1926740" title="Rémi Français">
Rémi Français

Rémi Français (ur. 24 marca 1989 w Lozannie) – szwajcarski skoczek narciarski, reprezentant klubu SC Les Diablerets. Medalista mistrzostw kraju.
W Pucharze Świata zadebiutował 28 listopada 2009 podczas inaugurujących sezon zawodów w Ruce. Zajął 47. miejsce.
W Pucharze Kontynentalnym najlepszą lokatę zajął 27 grudnia 2009 w Engelbergu – został sklasyfikowany na 13. pozycji.
Jest również byłym rekordzistą skoczni Lötschberg-Schanze o punkcie K-90. W 2004 skoczył tam 99 metrów. Dwa lata później rekord ten o metr poprawił Christoph Bieler.
Jest wielokrotnym medalistą mistrzostw Szwajcarii w skokach narciarskich w konkursach drużynowych – w 2008 i 2010 zdobywał srebrne krążki, a na najniższym stopniu podium stawał w 2007 i 2013.

</doc>
<doc id="1926741" url="https://pl.wikipedia.org/wiki?curid=1926741" title="Rémi Francais">
Rémi Francais



</doc>
<doc id="1926742" url="https://pl.wikipedia.org/wiki?curid=1926742" title="Remi Francais">
Remi Francais



</doc>
