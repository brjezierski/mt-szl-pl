<doc id="1931597" url="https://pl.wikipedia.org/wiki?curid=1931597" title="Aleja Adama Mickiewicza w Bydgoszczy">
Aleja Adama Mickiewicza w Bydgoszczy

Aleje Adama Mickiewicza – jedna z głównych ulic miejskich położonych na terenie Śródmieścia w Bydgoszczy.
Przebieg.
Ulica znajduje się w obrębie Śródmieścia Bydgoszczy i łączy ulicę Gdańską z placem Józefa Weyssenhoffa. Jej północną pierzeję stanowi zespół kamienic i willi wzniesionych w pierwszym dziesięcioleciu XX wieku. Od strony południowej z ulicą sąsiaduje Teatr Polski oraz park im. Jana Kochanowskiego.
Historia.
Ulicę wytyczono w 1903 r. w ramach zagospodarowania urbanistycznego terenu położonego na wschód od ul. Gdańskiej tzw. Hempelscher Felde. W latach 90. XIX wieku miasto Bydgoszcz zakupiło teren położony między dzisiejszymi ulicami: Gdańską, Krasińskiego, Chodkiewicza i Ogińskiego oraz opracowało dla niego plany urbanistyczne według koncepcji miasta-ogrodu.
Jedną z reprezentacyjnych osi całego założenia była ulica Bülowa – wówczas jedna z najpiękniejszych i najszerszych ulic miasta. Dwujezdniowa aleja zaczynała się u zbiegu z ulicą Gdańską i prowadziła na wschód, tworząc ciekawą kompozycyjnie oś widokową, zaakcentowaną pasem zieleni ze szpalerem drzew, między którymi zostały rozpięte girlandy z pnączy. Kontynuacją ulicy od Placu Weyssenhoffa w kierunku południowym była wytyczona równocześnie Aleja Ossolińskich.
Po północnej stronie ulicy, w latach 1903-1907 wzniesiono kompleks jednorodnych stylowo kamienic w stylu secesji berlińskiej, zaś do 1910 r. zabudowano dalszą pierzeję ulicy willami i kamienicami. Perspektywę wschodnią ulicy zamknięto głównym gmachem pierwszego powołanego w tym okresie zakładu naukowego w mieście, tj. Instytutu Rolniczego im. cesarza Wilhelma (niem. "Kaiser-Wilhelm-Institut für Landwirtschaft").
W 1949 r. ukończono budowę Teatru Polskiego, który stanął przy skrzyżowaniu z ul. 20 stycznia 1920 r. W 1960 r. w parku przy ulicy stanął również pomnik Łuczniczki.
W okresie powojennym upaństwowione kamienice zostały zaniedbane, w wyniku nieumiejętnie prowadzonych remontów usunięto część dekoracji i reliefów na elewacjach.
Podupadła ulica została poddana stopniowej rewitalizacji dopiero po 1990 r. W latach 2002-2009 wszystkie kamienice w pierzei ulicy zostały wyremontowane, częściowo z przywróceniem dawnych zdobień na fasadach budynków.
Architektura.
Przy al. Mickiewicza (nr 1-9) znajduje się kompleks kamienic w stylu wpisującym się w niemiecka odmianę secesji – Jugendstil. W kompozycji budynków przeważają spokojne formy, urozmaicone wykuszami oraz pionami balkonów i loggii o falujących liniach, falistymi szczytami oraz łukowymi zamknięciami okien i portali. Dekoracje łączące motywy organiczne z geometrycznymi zamknięte zostały w formach prostokąta i kwadratu, zgrupowane w szlakach i fryzach. Nawiązywano również do baroku poprzez zastosowanie przekrytych kopułami ryzalitów i wieżyczek zwieńczonych hełmami.
Obiekty prezentujące ten trend zostały wzniesione według projektów architektów: Rudolfa Kerna, Ericha Lindenburgera, Paula Böhma, Otto Rosenthala.
Willę przy ulicy zaprojektował również architekt Józef Święcicki – znany z kilkudziesięciu realizacji z ul. Gdańskiej.
Kamienice przez prawie cały okres powojenny były własnością państwa, w 1990 r. przeszły na własność miasta i Administracji Domów Miejskich. Obiekty popadały ruinę wskutek niedoinwestowania. Przyczyną tego stanu rzeczy były: brak poczucia własności, zaniedbywanie remontów i powszechne lekceważenie wartości zabytków sztuki i architektury secesyjnej (do lat 70. XX w.) Obiekty zostały odrestaurowane po 2002 r.
Komunikacja.
Przez aleje Mickiewicza przejeżdżają autobusy linii nr 71 i 77.

</doc>
<doc id="1931599" url="https://pl.wikipedia.org/wiki?curid=1931599" title="China Lake">
China Lake

China Lake – obszar niemunicypalny w Kern County, w Kalifornii (Stany Zjednoczone), na wysokości 690 m. Poczta w China Lake została otwarta w 1948 roku.

</doc>
<doc id="1931601" url="https://pl.wikipedia.org/wiki?curid=1931601" title="Cinco">
Cinco

Cinco – obszar niemunicypalny w Kern County, w Kalifornii (Stany Zjednoczone), na wysokości 655 m.

</doc>
<doc id="1931603" url="https://pl.wikipedia.org/wiki?curid=1931603" title="Szabla madziarska">
Szabla madziarska

Szabla madziarska – broń używana przez Węgrów w okresie ich łupieżczych wypraw na Europę Zachodnią (862–955).
Była stosunkowo lekka. Miała 80–95 cm długości całkowitej, klingę o stosunkowo małej krzywiźnie, jednosieczną, z obustronnie zaostrzonym piórem. Trzon rękojeści był nachylony w kierunku ostrza, jelec miał postać łódkowatej sztabki o końcach delikatnie skierowanych ku klindze i zaopatrzonych z obu stron w guzki. Oprawa rękojeści wykonywana była z drewna, rzadziej z kości. Elementy rękojeści oraz sporządzona z drewnianych deseczek pochwa były nierzadko kunsztownie zdobione srebrem, brązem i ornamentem przeplatających się wici.
Prosty obosieczny miecz zdobywany był przez Madziarów na rycerstwie. Nie był dla nich nowością. Już podczas pobytu nad Morzem Czarnym (Etelköz) zetknęli się nim za pośrednictwem Waregów. Używany był z szablą równolegle, by rozpowszechnić się wśród nich dopiero po 955 r., wraz z adaptacją zachodnioeuropejskiej sztuki wojennej. Walczyli zdobytymi mieczami na surowo lub przerobionymi przez miejscowych płatnerzy na szable: naginali rękojeść o 10–15°, tak aby przysunąć punkt ciężkości miecza.
Najbardziej znaną szablą madziarską jest tzw. Szabla Karola Wielkiego.

</doc>
<doc id="1931606" url="https://pl.wikipedia.org/wiki?curid=1931606" title="Doktryna Kennedy’ego">
Doktryna Kennedy’ego

Doktryna Kennedy’ego- doktryna sformułowana przez amerykańskiego prezydenta Johna F. Kennedy’ego w orędziu skierowanym do Konferencji Sojuszu dla Postępu w Punta del Este w dniu 5 lipca 1961 roku. Oznaczała zmianę amerykańskiej polityki zagranicznej w stosunku do państw Ameryki Łacińskiej. Zakładała, że władze amerykańskie będą uznawać i udzielać pomocy militarnej i gospodarczej tym krajom Ameryki Łacińskiej, które będą posiadać rządy wyłonione w demokratycznych wyborach i realizujące zarazem pewne reformy społeczne. Celem tej doktryny było doprowadzenie do izolowania komunistycznej Kuby wśród krajów regionu, doprowadzenie do pozbawienia jej członkostwa w OPA oraz zapobieżenie powtórzeniu rewolucji kubańskiej wśród innych państw regionu. Obowiązywała do grudnia 1963, kiedy to sformułowano nowa doktrynę Johnsona-Manna.

</doc>
<doc id="1931607" url="https://pl.wikipedia.org/wiki?curid=1931607" title="Siodło madziarskie">
Siodło madziarskie

Siodło madziarskie – podobne było do tego używanego przez Awarów.
Jego szkielet tworzyły łęki, przedni i tylny, oparte na drewnianych ławkach ułożonych wzdłuż końskiego grzbietu. Całość pokryta była skórą. Dzięki takiej konstrukcji koń i jeździec o wiele mniej się męczyli i byli zdolni do pokonywania olbrzymich odległości. Strzemiona madziarskie były gruszkowatego kształtu z wygiętą łukowato przystosowanej do miękkiej podeszwy buta. Podobnie jak siodła były misternie zdobione.
Dla porównania ewolucja siodła zachodnioeuropejskiego szła w kierunku stopniowego powiększania wysokości łęków, co doprowadziło do powstania solidnych oparć pewnie utrzymujących ciężkozbrojnego jeźdźca. Dlatego strzemiona rycerskie były masywne, miały formę równoramiennego trójkąta z płaską stopką.

</doc>
<doc id="1931611" url="https://pl.wikipedia.org/wiki?curid=1931611" title="Mamey sapote">
Mamey sapote



</doc>
<doc id="1931613" url="https://pl.wikipedia.org/wiki?curid=1931613" title="Stephen Lysak">
Stephen Lysak

Stephen John "Steve" Lysak (ur. 7 sierpnia 1912, zm. 30 lipca 2002) – amerykański kajakarz, kanadyjkarz. Dwukrotny medalista olimpijski z Londynu.
Igrzyska w 1948 były jego jedyną olimpiadą. Pływał w kanadyjkowej dwójce i triumfował na dystansie 10000 metrów oraz był drugi na 1000 m. Partnerował mu Stephen Macknowski.
Jego brat John także był olimpijczykiem (IO 36).

</doc>
<doc id="1931618" url="https://pl.wikipedia.org/wiki?curid=1931618" title="Piotr Wróbel">
Piotr Wróbel

Piotr Wróbel może dotyczyć:

</doc>
<doc id="1931619" url="https://pl.wikipedia.org/wiki?curid=1931619" title="Opowieści niezwykłe">
Opowieści niezwykłe

Opowieści niezwykłe – cykl polskich, czarno-białych filmów telewizyjnych, zrealizowanych w latach 1967–1968 przez Zespół Filmowy Studio.
Cykl filmów.
W skład cyklu wchodzą:
Filmy powstały na kanwie nowel i opowiadań polskich autorów (Henryka Rzewuskiego, Józefa Korzeniowskiego, Ludwika Niemojowskiego i Stefana Grabińskiego). Każdy z filmów (czasy projekcji od 27 do 29 minut) rozpoczyna się tą samą czołówką, informującą o przynależności do cyklu "Opowieści niezwykłych". Akcja każdego odcinka zaczyna i kończy się w mieszkaniu literata (Kazimierz Rudzki), żyjącego w czasach PRL-u, którego odwiedza duch osoby nieżyjącej, opowiadający swoją historię (z wyjątkiem filmu "Pożarowisko", gdzie opowieść snuje żyjący zdun). Jest to klamra spinająca historię, a zarazem subtelna sugestia, iż niezwykłe historie mogły powstać w głowie autora.
Cechą wspólną obrazów jest atmosfera tytułowej „niezwykłości”, tajemniczości, uzyskana poprzez ukazywanie duchów osób nieżyjących (czasem od wieków, jak w "Ja gorę!") czy personifikacji śmierci ("Mistrz tańca"). Niektóre z filmów pod względem gatunkowym ocierają się o kino grozy ("Ślepy tor", "Mistrz tańca"), inne przypominają bardziej film sensacyjny ("Szach i mat!"). Lżejszą, niemal komediową tonację ma obraz "Ja gorę!"
"Opowieści niezwykłe" to zamknięta seria pięciu krótkich filmów. W literaturze tematu oraz Internecie często spotyka się nieprawidłowy tytuł serii "Opowieści niesamowite", a sam cykl "Opowieści niezwykłych" bywa błędnie uzupełniany o inne krótkie filmy, które powstały w tym samym czasie (m.in. "Błękitny pokój", "Wenus z Ille", "„Awatar”, czyli zamiana dusz", "Duch z Canterville", "Przeraźliwe łoże", "Upiór", "Zmartwychwstanie Offlanda").
Szach i mat!
Genialny szachista Bartolomeo przyjmuje propozycję od tajemniczego Anglika. Ma grać dla niego w szachy za pomocą maszyny szachowej, na której figury zmienia się specjalną klawiaturą. Bez jego wiedzy, Anglik wykonuje mechaniczną lalkę o fizjonomii szachisty, zaś maszyna jest tylko przekaźnikiem ruchu figur dla lalki. Kolejni nieświadomi śmiałkowie przegrywają kolejne partie z robotem, za którego ruchami stoi coraz bardziej niezadowolony ze swego uwięzienia Bartolomeo.
Ślepy tor.
Profesor Ryszpans na opuszczonej stacji kolejowej wsiada do stojącego na bocznicy wagonu, a od dróżnika otrzymuje gazetę z jutrzejszą datą, relacją z katastrofy kolejowej i własnym nekrologiem. Rozpoczyna się podróż z dziwnymi pasażerami, pełna tajemniczych opowieści dróżnika.
Ja gorę!
Szlachcic Pogorzelski, herbu Krzywda, obejmuje z polecenia biskupa podupadły zamek w Samsonowie. Niedługo po wprowadzeniu się, szlachcic słyszy głos z zaświatów, komentujący każdą jego czynność. Pogorzelski szuka pomocy u swego biskupa. Okazuje się, że głos wołający „Ja gorę!” należy do zmarłego właściciela zamku, księcia Wilibalda Zatorskiego, który za swe zbrodnie pali się w ogniach piekielnych.
Mistrz tańca.
Józef spotyka tajemniczego nieznajomego, który zabiera go na nocną wędrówkę po zakamarkach warszawskiej kamienicy. Demoniczny nieznajomy znaczy swoją ścieżkę śmiercią. Jego ofiarą pada młody, butny poeta, rozrzutna dama, niefrasobliwa panna i niewierna żona. Sam tytułuje siebie „mistrzem tańca, który każdy musi zatańczyć”.
Pożarowisko.
Pewien człowiek, kpiący z przesądów, postanowił na miejscu znanym z częstych pożarów zbudować sobie dom i zamieszkać w nim z rodziną. Na wszelki jednak wypadek dom zbudowano z materiałów ogniotrwałych, a rodzina miała zakaz używania ognia. Lecz wkrótce nadarzyła się okazja do jego rozpalenia.

</doc>
<doc id="1931622" url="https://pl.wikipedia.org/wiki?curid=1931622" title="Stephen Macknowski">
Stephen Macknowski

Stephen Albert "Steve" Macknowski (ur. 16 lutego 1922, zm. 4 kwietnia 2013) – amerykański kajakarz, kanadyjkarz. Dwukrotny medalista olimpijski z Londynu.
Igrzyska w 1948 były jego jedyną olimpiadą. Pływał w kanadyjkowej dwójce i triumfował na dystansie 10000 metrów oraz był drugi na 1000 m. Partnerował mu Stephen Lysak.

</doc>
<doc id="1931623" url="https://pl.wikipedia.org/wiki?curid=1931623" title="Lista odcinków serialu Agenci NCIS">
Lista odcinków serialu Agenci NCIS

Poniżej znajduje się lista odcinków serialu Agenci NCIS emitowanego przez CBS od roku 2003.
Sezony.
Poniżej znajduje się lista odcinków serialu telewizyjnego Agenci NCIS – emitowanego przez amerykańską stację telewizyjną CBS od 23 września 2003 roku. W Polsce jest emitowany na AXN, TVN oraz TVN7. Premierowe odcinki sezonów są najpierw emitowane na VOD N Seriale, który ma pierwszeństwo w emisji. W tabeli poniżej podana jest tylko data premiery na AXN, gdyż VOD pokazuje serial na bieżąco, ale od 6 sezonu, natomiast TVN i TVN7 zaprzestały na razie premierę serialu.
Lista odcinków.
Odcinki pilotażowe.
Dwa odcinki serialu JAG - Wojskowe Biuro Śledcze – "Ice Queen" i "Meltdown", to odcinki pilotażowe serialu Agenci NCIS.

</doc>
<doc id="1931626" url="https://pl.wikipedia.org/wiki?curid=1931626" title="Piotr Wróbel (ur. 1953)">
Piotr Wróbel (ur. 1953)

Piotr Wróbel (ur. 1953) – historyk University of Toronto, profesor, autor siedmiu książek i licznych artykułów. Jego specjalizacja to historia Polski i historia mniejszości narodowych w Europie Centralnej i Wschodniej.

</doc>
<doc id="1931630" url="https://pl.wikipedia.org/wiki?curid=1931630" title="50 Biblii Konstantyna">
50 Biblii Konstantyna



</doc>
<doc id="1931631" url="https://pl.wikipedia.org/wiki?curid=1931631" title="Gmina Dziwnów (1945-1954)">
Gmina Dziwnów (1945-1954)



</doc>
<doc id="1931632" url="https://pl.wikipedia.org/wiki?curid=1931632" title="Abiu">
Abiu



</doc>
<doc id="1931635" url="https://pl.wikipedia.org/wiki?curid=1931635" title="Smart Roadster">
Smart Roadster

Smart Roadster – samochód sportowy klasy miejskiej produkowany pod niemiecką marką Smart w latach 2002 – 2005.
Historia i opis modelu.
Studium pierwszego i zarazem jedynego lekkiego samochodu sportowego w historii niemieckiej firmy był prototyp Smart Roadster Concept zaprezentowany podczas targów motoryzacyjnych we Frankfurcie nad Menem we wrześniu 1999 roku. W obszernym zakresie zwiastował on stylistykę planowanego produkcyjnego pojazdu, który zadebiutował ostatecznie trzy lata później, we wrześniu 2002 roku. Drugi model Smarta w historii firmy zachował typowe cechy wizualne znane już z modelu Forfour, na czele z trójbarwnym nadwoziem tworzonym przez czarne oraz aluminiowe panele okalające drzwi. 
Typowe dla Smartów pozostała konstrukcja Roadstera, która oparta została o klatkę, do której przymocowano panele z tworzywa sztucznego. Producent umożliwiał zastosowanie stałego lub składanego dachu, a ponadto przewidział także dwie odmiany nadwoziowe - trójbryłowego roadstera lub dwubryłowe, bardziej smukle zarysowane coupe z charakterystycznie przeszkloną tylną częścią nadwozia oraz obszerniejszym bagażnikiem. Niezależnie od wariantu nadwozia, Smart Roadster posiadał także niewielki, przedni bagażnik o pojemności 51 litrów.
Z mikrosamochodem Forfour model Roadster współdzielił także płytę podłogową, która została wydłużona, a także układ napędowy. Był to trzycylindrowy, turbodoładowany silnik benzynowy o mocy 0,7 litra, który dostępny był w dwóch wariantach mocy: 61 lub 82 KM. Oba z nich dostępne były z sześciostopniową, zautomatyzowaną skrzynią biegów.
Roadster Brabus.
Podobnie jak w przypadku innych produktów Smarta, także i dla modelu Roadster zaangażowano niemieckiego tunera Brabus. Ten pierwotnie skonstruował prototyp Roadstera z silnikiem 1.4 V6, który to został zbudowany z dwóch połączonych ze sobą silników 0,7 R3. Ostatecznie do sprzedaży trafiła jedynie nieznacznie zmodyfikowana technicznie odmiana wykorzystująca podstawowy silnik, którego moc zwiększono do 101 KM i 130 Nm maksymalnego momentu obrotowego.
Sprzedaż.
Smart Roadster trafił do sprzedaży w 2003 roku, z głównym rynkiem zbytu w postaci Europy Zachodniej. Przez kolejne 4 lata nabywców znalazło ok. 43 tysiące egzemplarzy niewielkiego sportowego samochodu, odzwierciedlając relatywnie dużą popularność niszowego i nietypowego pojazdu niemieckiej firmy. Ówczesny koncern DaimlerChrysler krytycznie zweryfikował jednak perspektywy dalszej produkcji Roadstera po jedynie 3 latach obecności rynkowej z powodu zbyt wysokich kosztów napraw gwarancyjnych. Związane były one z dotyczącymi do 10 tysięcy egzemplarzy problemami z nieszczelnością na zewnętrzną wilgoć, przez co firma traciła średnio ok. 3150 dolarów na każdym ze sprzedanych egzemplarzy niezależnie od występowania wady. Ostatecznie, produkcja Smarta Roadster zakończyła się w listopadzie 2005 roku. Projekt niewielkiego samochodu sportowego miał zostać odkupiony przez brytyjską firmę AC Cars i przywrócony do produkcji w 2007 roku, jednak z powodu kłopotów finansowych nie doszło do realizacji tych planów.

</doc>
<doc id="1931649" url="https://pl.wikipedia.org/wiki?curid=1931649" title="Józef Tyszkiewicz">
Józef Tyszkiewicz



</doc>
<doc id="1931653" url="https://pl.wikipedia.org/wiki?curid=1931653" title="Hungaroton">
Hungaroton

Hungaroton – węgierskie wydawnictwo muzyczne.
Hungaroton został założony przez państwo węgierskie w 1951 roku pod nazwą Qualiton (wcześniej na Węgrzech działały wytwórnie muzyczne z innych krajów socjalistycznych, na przykład Miełodija, Supraphon czy Eterna). W połowie lat 60. Qualiton zmienił nazwę na Hungaroton, powołano do życia również nową spółkę pod nazwą Qualiton, która dystrybuowała głównie muzykę folk. W latach 70. powstały nowe wydawnictwa muzyczne, takie jak Pepita, Bravó, Krém.
Na początku lat 90. duży import zagranicznych nagrań spowodował poważny spadek sprzedaży albumów wydawanych przez Hungaroton. Ostatecznie Hungaroton upadł, ale na jego bazie powstało kilka nowych, małych firm. W 1995 roku zostały sprywatyzowane Hungaroton Gong oraz Hungaroton Classic, które w 1998 zostały ponownie połączone pod nazwą Hungaroton Records Publisher Ltd..
Obecnie Hungaroton wydaje około 150 nowych albumów rocznie, z czego połowa to muzyka poważna, a połowa - muzyka popularna.

</doc>
<doc id="1931661" url="https://pl.wikipedia.org/wiki?curid=1931661" title="Frank Havens">
Frank Havens

Frank Benjamin Havens (ur. 1 sierpnia 1924 w Arlington, zm. 22 lipca 2018) – amerykański kajakarz, kanadyjkarz. Dwukrotny medalista olimpijski.
Największe sukcesy odnosił w jedynkach, specjalizował się na dystansie 10000 metrów. Brał udział w czterech igrzyskach (IO 48, IO 52, IO 56, IO 60). Na pierwszych dwóch zdobywał medale, w 1948 srebrny a cztery lata później złoty.
Jego brat William także był olimpijczykiem (IO 48).

</doc>
<doc id="1931662" url="https://pl.wikipedia.org/wiki?curid=1931662" title="Józef Benedykt Tyszkiewicz">
Józef Benedykt Tyszkiewicz

Józef Benedykt Tyszkiewicz herbu Leliwa (ur. ok. 1694 – zm. we wrześniu 1754) – starosta generalny żmudzki od 1742, kasztelan żmudzki 1737–1742, pisarz wielki litewski 1730–1737, marszałek Trybunału Głównego Wielkiego Księstwa Litewskiego w 1737 roku.
W 1746 odznaczony Orderem Orła Białego.
Syn Kazimierza (zm. 1701), dworzanina pokojów królewskich, i Anny ks. Ogińskiej (córki Jana Jacka Ogińskiego, hetmana polnego litewskiego). Matka Józefa dożyła 106 lat, zmarła w 1752 roku.
Wnuk Jerzego Tyszkiewicza, ciwuna wileńskiego. Brat Jerzego Tadeusza, pisarza wielkiego litewskiego.
Poślubił (przed 1722) Teresę Niemirowicz-Szczytt h. Jastrzębiec, córkę kasztelana smoleńskiego Krzysztofa Benedykta i jego trzeciej żony Anny z Kieżgajło-Zawiszów I voto za Czerniewskim II voto za Piotrem Stanisławem hr. Tarnowskim, starostą krzepickim. Teresa była siostrą kasztelana mścisławskiego Józefa i Jana Krzysztofa ożenionego z Ludwiką, córką Michała Kazimierza Paca.
Z Teresą Niemirowicz-Szczyttówną miał czworo dzieci: Krzysztofa, Jana, Annę za Tadeuszem Kociełłem i Kazimierza.
Podpisał "pacta conventa" Augusta III Sasa w 1733 roku.

</doc>
<doc id="1931673" url="https://pl.wikipedia.org/wiki?curid=1931673" title="Chupacabras (album)">
Chupacabras (album)

Chupacabras – pierwsza płyta krakowskiego zespołu Chupacabras, wydana w roku 2006 nakładem wytwórni Mystic Production.
Wykonawcy.
oraz gościnnie:

</doc>
<doc id="1931674" url="https://pl.wikipedia.org/wiki?curid=1931674" title="Józef Skumin Tyszkiewicz">
Józef Skumin Tyszkiewicz

Józef Skumin Tyszkiewicz herbu Leliwa (ur. 1716 – zm. 20 grudnia 1790) – wojewoda smoleński 1775-1790, kasztelan mścisławski 1761-1775, ciwun wileński do 1761 roku, dyrektor wileńskiego sejmiku deputackiego 1753 i 1754 roku, sejmiku przedsejmowego 1754 roku.
3 sierpnia 1762 odznaczony Orderem Orła Białego. Z małżeństwa z Anną Pociej miał dwóch synów: Ludwika i Aleksandra

</doc>
<doc id="1931682" url="https://pl.wikipedia.org/wiki?curid=1931682" title="Jason Pominville">
Jason Pominville

Jason Pominville (ur. 30 listopada 1982 w Repentigny) – amerykański hokeista, reprezentant USA.
Kariera.
Od 2003 zawodnik Buffalo Sabres. W lidze NHL zadebiutował 27 grudnia 2003 roku. We wrześniu 2008 roku przedłużył kontrakt z klubem o pięć lat. 10 października 2010 roku zakończył passę 335 meczów, w których grał bez przerwy od sezonu 2006-2007 (wliczając sezon zasadniczy i fazę play-off). Od sezonu NHL (2011/2012) kapitan drużyny. Od początku grudnia 2012 do stycznia 2013 na okres lokautu w sezonie NHL (2012/2013) związany kontraktem z niemieckim klubem Adler Mannheim w lidze DEL. Od kwietnia 2013 zawodnik Minnesota Wild (w toku wymiany za bramkarza Matta Hacketta, napastnika Johana Larssona i zobowiązania draftowe. Na początku października 2013 przedłużył kontrakt z klubem o pięć lat. Od czerwca 2017 ponownie zawodnik Buffalo. W zespole występował do 2019, a w 2020 zadeklarował, że nie zakończył jeszcze kariery.
Posiada dwa obywatelstwa - amerykańskie i kanadyjskie. Pomimo że urodził się w Kanadzie, w 2008 roku wybrał grę dla reprezentacji Stanów Zjednoczonych, z którą zdobył szóste miejsce na Mistrzostwach świata w 2008.

</doc>
<doc id="1931692" url="https://pl.wikipedia.org/wiki?curid=1931692" title="Pouteria campechiana">
Pouteria campechiana

Pouteria campechiana (hiszp.: canistel) – gatunek rośliny z rodziny sączyńcowatych. Pochodzi z Ameryki Środkowej i Meksyku. Jest uprawiany w Ameryce Środkowej i Południowej, a także w tropikalnych krajach Azji. Nazwa łacińska nawiązuje do meksykańskiego miasta Campeche, z którego okolic pochodzi. Bywa błędnie określane jako "Lucuma campechiana".
Morfologia.
Wiecznozielone drzewo owocowe o wysokości do 10 m, dające jadalne owoce żółto-pomarańczowe o długości 7 cm, zawierające wiele minerałów oraz witaminę A i B. Miąższ słodki, o konsystencji przypominającej żółtko ugotowanego jajka, stąd popularna w różnych językach nazwa "owoc jajeczny" (język wietnamski: "cây trứng gà", hiszp.: "fruto huevo.", ang: "eggfruit"). Roślina blisko spokrewniona z "Pouteria sapota" oraz "Pouteria caimito".

</doc>
<doc id="1931694" url="https://pl.wikipedia.org/wiki?curid=1931694" title="Canistel">
Canistel



</doc>
<doc id="1931696" url="https://pl.wikipedia.org/wiki?curid=1931696" title="Parafialny Ośrodek Pamięci Zmarłych w Karniowicach">
Parafialny Ośrodek Pamięci Zmarłych w Karniowicach

Parafialny Ośrodek Pamięci Zmarłych – nazwa nowoczesnego cmentarza w formie kurhanu ("mogiły zwanej dawnej żalami") we wsi Karniowice w powiecie chrzanowskim; określana jako pierwsza tego typu budowla w Europie.
Obiekt powstał w 2003 z inicjatywy proboszcza Stanisława Fijałka. Budowla w formie kopuły liczącej 16 m. wysokości i 26 m. średnicy; o konstrukcji żelbetowej, pokrytej ziemią i trawą. Na szczycie budowli stoi metalowy (rurowy) krzyż, który spełnia funkcję wentylacji kurhanu. Wewnątrz znajduje się kaplica o powierzchni 200 m². Na trzech poziomach przygotowano miejsce spoczynku wiecznego dla około 2,5 tysięcy zmarłych. Szczyt kopuły zamyka okno w kształcie gwiazdy. Idea obiektu łączy elementy starożytne z nowożytnymi. Stanowi skrzyżowanie katakumb, krypt królewskich i średniowiecznego kurhanu z nowoczesną metodą balsamowania zwłok i systemem komputerowym obsługującym całość. W specjalnych wnękach na ścianie kaplicy pogrzebowej będą składane najpierw trumny z zabalsamowanymi ciałami, a później urny z prochami. Przez zastosowanie techniki mineralizacji ciał zmarłych tzw. tanatopraksją, zapobiega się ich rozkładowi. Po okresie około 4 lat rozsypują się w proch i będą umieszczane w niewielkich urnach. Dzięki idei takiego pochówku prochy ciał całej rodziny mogą być zgromadzone w jednym grobowcu i mogą tam pozostać nawet przez ponad 500 lat.
19 lipca 2003 poświęcenia kaplicy i kurhanu dokonał ks. bp Jan Szkodoń.
Rodzinny Ośrodek Pamięci Zmarłych – używana w niektórych opracowaniach nazwa obiektu.

</doc>
<doc id="1931703" url="https://pl.wikipedia.org/wiki?curid=1931703" title="K.O.D.">
K.O.D.

K.O.D. (King of Darkness) – jedenasty studyjny album amerykańskiego rapera Tech N9ne'a. Został wydany 26 października 2009 r. Na płycie pojawili się tacy goście jak Krizz Kaliko, Three 6 Mafia, Brotha Lynch Hung, Big Scoob czy Kutt Calhoun.
Zawiera 23 premierowe utwory w których raper zachowuje mroczny, a jednocześnie poważny klimat.

</doc>
<doc id="1931705" url="https://pl.wikipedia.org/wiki?curid=1931705" title="Pod kopułą">
Pod kopułą

Pod kopułą (ang. "Under the Dome") – powieść Stephena Kinga z 2009 roku. W 2010 roku wydana również w Polsce przez wydawnictwo Prószyński i S-ka. Na podstawie książki powstał serial o tytule Under the Dome. Fabuła dzieje się w miasteczku Chester's Mill w stanie Maine, które nagle zostaje zamknięte pod kopułą. Książka stanowi rozwinięcie pomysłów zawartych przez Kinga w nieukończonej i niewydanej książce "The Cannibals" nad którą autor pracował pod koniec lat '70 i na początku '80.
Fabuła.
Akcja powieści rozgrywa się w małym miasteczku Chester's Mill w Nowej Anglii i trwa 9 dni. Mieszkańcy miasteczka zostają w nim uwięzieni przez niewidoczną barierę nazywaną później "kopułą" lub "kloszem". Kopuła szczelnie oplata granice miasteczka, przestrzeń nad miastem oraz pod nim. Niewidoczna kopuła swoimi właściwościami przypomina membranę półprzepuszczalną, przez którą mogą przedostać się jedynie niewielkie ilości wody oraz powietrza. Miasto szybko zostaje otoczone przez wojsko kordonem sanitarnym, a zamknięci w kopule mieszkańcy zdani są tylko na siebie. Łącznikiem między światem zewnętrznym a mieszkańcami ma zostać z nadania prezydenta USA, przebywający w Chester's Mill weteran wojenny Dale Barbra. Nie może się z tym pogodzić wiceprzewodniczący rady miejskiej "Big Jim" Rennie, który w zaistniałych okolicznościach postanawia wszelkimi środkami przejąć władzę w mieście. Jednocześnie grupka miejscowych skaterów, podejrzewając, że kopułę musi zasilać urządzenie znajdujące się wewnątrz kopuły, rozpoczyna poszukiwania nadajnika. Zdają sobie sprawę, że muszą działać szybko, gdyż sprawy w mieście zmierzają w złym kierunku: Rennie powołuje policję kryzysową do której włączeni zostają młodzi osiłkowie, bardziej zainteresowani załatwianiem porachunków niż utrzymywaniem porządku, a odkryty przez mieszkańców brak zbiorników na propan w szpitalu i ratuszu wskazuje, że w mieście może dziać się coś bardzo niepokojącego.
Ekranizacja telewizyjna.
W czerwcu 2013 roku amerykańska stacja telewizyjna CBS wyemitowała pierwszy odcinek serialu telewizyjnego "Under the Dome". Za produkcje serialu odpowiedzialni byli m.in. Stephen King, Brian K. Vaughan, Neal Baer, Jack Bender i Steven Spielberg. Główne role obsadzili Mike Vogel (jako Dale Barbara), Rachelle Lefèvre (jako Julia Shumway) i Dean Norris (jako Big Jim). Serial przedłużono na drugi i trzeci sezon.

</doc>
<doc id="1931713" url="https://pl.wikipedia.org/wiki?curid=1931713" title="Pawie">
Pawie



</doc>
<doc id="1931715" url="https://pl.wikipedia.org/wiki?curid=1931715" title="Akademia Handlowa w Poznaniu">
Akademia Handlowa w Poznaniu



</doc>
<doc id="1931717" url="https://pl.wikipedia.org/wiki?curid=1931717" title="Paul Wilson (iluzjonista)">
Paul Wilson (iluzjonista)

Paul Wilson (wł. Ronald Paul Wilson) – brytyjski prestidigitator, "scam artist" (artysta przekrętu) i prezenter telewizyjny.
Życie prywatne.
Urodzony w Akrotiri, na Cyprze, dorastał w Singapurze i Szkocji. Jest prestidigatorem, artystą przekrętu (ang. "scam artist" - osoba o bardzo dużych umiejętnościach i doświadczeniu w przekrętach, oszustwach) oraz prezenterem telewizyjnym. Na co dzień podróżuje i pracuje głównie w dwóch miastach - Los Angeles i Londynie. Swój dom ma jednak w Glasgow, w Szkocji, gdzie mieszka razem z żoną Julie i dwójką dzieci, Connerem i Cameronem. Jest reprezentowany przez Davida Boxerbaum'a z agencji APA Agency w Hollywood.
Praktyka zawodowa.
Od ósmego roku życia ćwiczy swoje umiejętności karciane, prestidigatorskie i wszystkie związane z manipulacją różnymi rzeczami, jak np. karty, poprzez ich niezauważalne ukrywanie, podmiany itp. Jego zdolności można zobaczyć w programie Prawdziwe przekręty, emitowanym obecnie na kanale BBC Entertainment. Pracuje jako konsultant w kasynach i organizacjach zajmujących się najnowszą technologią.
Brał udział przy powstawaniu filmu Shade, gdzie zagrał również swoją rolę w początkowym etapie filmu, oczywiście jako ekspert od manipulacji kart. Później pojawił się jako Pan Andrews - oszust pokerowy. Miał także epizodyczną rolę w filmie Smokin' Aces, gdzie jego zadaniem było poduczenie głównego bohatera technik karcianych.
Powiązania.
Paul pracował z takimi osobistościami jak: Sylvester Stallone, Stuart Townsend, Jamie Foxx, Gabriel Byrne, Thandie Newton, Bo Hopkins, Ben Affleck, Ryan Reynolds, Ray Liotta, Alicia Keys, Andy Garcia, Jason Bateman i Jeremy Piven. Brał także udział w kilku programach telewizyjnych, związanych, co nie jest chyba zaskakujące, ze sztuczkami magicznymi. Ze świata iluzjonistów miał do czynienia np. z Criss'em Angel'em.

</doc>
<doc id="1931718" url="https://pl.wikipedia.org/wiki?curid=1931718" title="Konstantin Jeriomienko">
Konstantin Jeriomienko

Konstantin Wiktorowicz Jeriomienko (ros. Константин Викторович Ерёменко, ukr. Костянтин Вікторович Єременко, "Kostiantyn Wiktorowycz Jeremenko"; ur. 5 sierpnia 1970 w Dniepropetrowsku, Ukraińska SRR, zm. 18 marca 2010 w Moskwie) – rosyjski futsalowiec i piłkarz pochodzenia ukraińskiego, grający na pozycji pomocnika, a wcześniej napastnika, reprezentant Rosji w futsalu.
Kariera piłkarska.
Kariera klubowa.
Wychowanek klubu Dnipro Dniepropetrowsk, w którym rozpoczął karierę piłkarską. Jednak nie potrafił przebić się do podstawowego składu, rozegrał tylko jeden mecz. Potem występował w klubach Sielenga Ułan Ude, Traktor Pawłograd oraz Ałga Frunze, aby w 1990 zdecydować się na przejście do futsalu. Na początku bronił barw miejscowego futsalowego klubu Mechanizator. W następnym roku wyjechał do Moskwy, gdzie został futsalowcem Diny. Z tym klubem zdobył wiele sukcesów. W oficjalnych meczach zdobył 1132 bramki, w tym dla klubu – 972, dla reprezentacji Rosji – 122. Strzelił najwięcej bramek w historii mistrzostw Rosji - 533, Pucharu Rosji - 210, pucharów europejskich - 61. Ustanowił rekord – w 1994 zdobył 91 goli w 32 meczach mistrzostw Rosji.
Kariera reprezentacyjna.
Występował w reprezentacji Rosji w futsalu, z którą w 1999 zdobył mistrzostwo Europy.
Kariera działacza.
Po zakończeniu kariery piłkarskiej został wybrany na pierwszego Prezydenta Rosyjskiej Superligi w futsalu. W 2002 objął stanowisko prezydenta Dinama Moskwa.
Wieczorem 18 marca 2010, podczas rekreacyjnej gry w piłkę w hali Dinama nagle poczuł się źle i zasłabł. Przewieziono go do szpitala, gdzie lekarze przez półtorej godziny bezskutecznie próbowali go reanimować. Zmarł tego samego dnia. Przyczyną zgonu była niewydolność serca.

</doc>
<doc id="1931720" url="https://pl.wikipedia.org/wiki?curid=1931720" title="Régis Wargnier">
Régis Wargnier

Régis Wargnier (ur. 18 kwietnia 1948 w Metz) – francuski reżyser i scenarzysta filmowy.
Życiorys.
Największy rozgłos i uznanie przyniósł mu obsypany nagrodami melodramat "Indochiny" (1992) z nominowaną do Oscara za najlepszą rolę pierwszoplanową Catherine Deneuve. "Indochiny" otrzymały Oscara dla najlepszego filmu nieanglojęzycznego. Nominację w tej kategorii uzyskał również kolejny film Wargniera, "Wschód - Zachód" (1999).
Zasiadał w jury konkursu głównego na 55. MFF w Cannes (2002) oraz w jury Złotej Kamery na 66. MFF w Cannes (2013).

</doc>
<doc id="1931721" url="https://pl.wikipedia.org/wiki?curid=1931721" title="Bolesław Piotr Kasprowicz">
Bolesław Piotr Kasprowicz

Bolesław Piotr Kasprowicz (ur. 2 grudnia 1895 w Gnieźnie, zm. 9 grudnia 1982 w Sopocie) – polski ekonomista, teoretyk gospodarki morskiej.
Życiorys.
Syn Bolesława Michała Kasprowicza i Ewy z domu Rudlickiej. Do szkoły podstawowej uczęszczał w Gnieźnie. W 1904 r. rozpoczął naukę w Królewskim Gimnazjum w Gnieźnie. Z uwagi na, jak wspomina w swojej książce pt. "Byłem juniorem", „wiódł żywot beztroski”, został oddany pod pieczę ks. Damsa. Pobierał także naukę w Rawiczu w tzw. szkole obywatelskiej, z językiem francuskim. W 1906 r. dalszą edukację rozpoczął w tzw. Pedagogium mieszczącym się w magnackiej rezydencji Sapiehów Ostrowo pod Wieleniem (obecnie Powiat czarnkowsko-trzcianecki). Od 1910 do 1912 r. kolejną szkołą była „Szkoła Miejska” w Bydgoszczy (obecnie VI Liceum Ogólnokształcące w Bydgoszczy), najbardziej zgermanizowanym mieście w Prowincji Poznańskiej.
W 1911 r., jako uczeń 6 klasy, włączył się do pracy w tajnym Towarzystwie Tomasza Zana. Dla Kasprowicza rozpoczęło się nowe życie w konspiracji, którego hasłem była walka z wrogiem, wzajemne kształtowanie się i zaprawianie się w harcie i odporności. W 1912 r. wrócił na życzenie rodziców do Gniezna, by rozpocząć praktykę w firmie Ojca. Wyjeżdżał do Londynu, Antwerpii i Berlina. W Berlinie, nawiązał kontakty ze studentami z Gniezna i zaczął uczęszczać na wykłady z literatury polskiej prowadzone przez Aleksandra Brücknera. Nie chcąc pozostać juniorem w firmie ojca podjął decyzję o rozpoczęciu studiów ekonomicznych. Wybuch I wojny stał się dla młodego Kasprowicza powodem do opuszczenia Gniezna. Zwolniony, po kumotersku, ze służby w wojsku niemieckimi, dla „poprawy zdrowia” udał się do kilku sanatoriów, przygotowując się w tym czasie do zdania matury. W latach 1916–1918 studiował w Wyższej Szkole Handlowej w Berlinie, wówczas też zaangażował się w pracę społeczną w Towarzystwie Naukowym Akademików Polaków w Berlinie, którego prezesem był Wojciech Korfanty, oraz w organizację samopomocowo-charytatywnej „Bratnia Pomoc”. Uczestniczył też w pracy wychowawczej, polityczno-narodowej wśród starszego wychodźstwa oraz w Towarzystwie Gimnastycznym „Sokół”.
Po studiach wrócił do Gniezna, gdzie podjął pracę w firmie ojca. Angażował się w działalność gnieźnieńskiego „Sokoła”, w którym działał już w Berlinie i w niepodległościowe wydarzenia w Wielkopolsce. Będąc w Poznaniu w dniu 27 grudnia 1918 r. stał się naocznym świadkiem wybuchu powstania wielkopolskiego. Po krótkiej pracy w charakterze kierownika Ekspozytury Ministerstwa Przemysłu i Handlu w Poznaniu wstąpił do szkoły obserwatorów-lotników na Ławicy k. Poznania. Rozkazem generała Józefa Dowbora-Muśnickiego ze względu na stan zdrowia został zwolniony ze służby w lotnictwie wojskowym. Jesienią 1919 r. w wolnym już Poznaniu podjął dalszą edukację, na pierwszym polskim uniwersytecie – Uniwersytecie Poznańskim, gdzie wstąpił na kierunek ekonomiczny Wydziału Prawno-Ekonomicznego. Po egzaminach końcowych podjął dalsze studia doktoranckie u prof. Edwarda Taylora. Pracą pt. "Przemysł spirytusowy b. dzielnicy pruskiej w okresie etatyzmu" w maju 1922 r. uzyskał tytuł doktora.
Trudna sytuacja gospodarcza w kraju, oraz rodzinnej firmy, spowodowały, że postanowił osobiście pokierować jej działalnością. W tym okresie poślubił Izabellę von Poeppinghausen. Po odzyskaniu przez przedsiębiorstwo płynności, Bolesław Kasprowicz wyjechał do Warszawy, gdzie podjął pracę prokurenta w oddziale warszawskim Zachodnio-Polskiego Zjednoczenia Spirytusowego „Zachospi”, gdzie polecono mu zorganizowanie działu zakupu i transportu dla polskiej spółki dzierżawnej w Turcji. Następnie organizuje eksportową placówkę branży spirytusowej w Gdańsku.
Pobyt w Gdańsku otwiera Kasprowiczowi nowe horyzonty. W 1930 poznaje Czesława Peche dyrektora departamentu w Ministerstwie Przemysłu i Handlu, który był bliskim współpracownikiem inż. Eugeniusza Kwiatkowskiego. Toteż w grudniu 1930, z wielką aprobatą przyjmuje propozycję objęcia stanowiska dyrektora tworzącej się instytucji „Rady Interesantów Portu w Gdyni”. Równocześnie zostaje wykładowcą Instytutu Handlu Morskiego i Techniki Portowej w Gdyni. Rozpoczyna działalność publicystyczną w zakresie gospodarki morskiej. Mając wizję naukowo-badawczą, stwierdzał, że należałoby szkolić ludzi morza, prawników, transportowców i praktyków gospodarki morskiej, a jego starania pójdą w kierunku powołania na Wybrzeżu specjalistycznej wyższej uczelni ekonomicznej. W tamtym okresie był również radnym Gdyni.
Wrzesień 1939 r. zmusił Kasprowicza do opuszczenia Wybrzeża. Pod obstrzałem niemieckim, dotarł do Łubna w powiecie łęczyńskim, gdzie u swoich krewnych przebywała już jego żona. Będąc honorowym konsulem Rumunii, postanowił jednak po paru dniach pojechać do Warszawy. Został przez Niemców zatrzymany w Milanówku. Dokumenty honorowego konsula Rumunii pozwalają Kasprowiczowi na uzyskanie przepustki do Poznania, a następnie do Gdyni. Po informacji, że gestapo aresztowało nieomal całą inteligencję gdyńską Bolesław Kasprowicz ponownie jako konsul uzyskuje zgodę na wyjazd z Gdyni. Po wielu perypetiach przez Bydgoszcz i Poznań dotarł do Warszawy. W Poznaniu dowiedział się, że jest poszukiwany i że grożą mu represje za pracę Gdyni, również za udział w powstaniu wielkopolskim. Wraca do Warszawy. Doskonała znajomości języka niemieckiego i zdolności organizacyjne pozwalają na normalną egzystencję rodziny, a nawet wspierać podziemie. Po nawiązaniu kontaktu z akademickimi nauczycielami Tadeuszem Ocioszyńskim i Władysławem Kowalenką jako wykładowca przystąpił do Instytutu Morskiego przy Tajnym Uniwersytecie Ziem Zachodnich w Warszawie. Po upadku powstania Kasprowicz przeszedł przez Front Mokotowski i obóz w Pruszkowie dotarł do Piotrkowa Trybunalskiego. Tam doczekał się zakończenia działań wojennych. W 1945 za pośrednictwem grupy operacyjnej „Związku Wodniaków” pośród studentów Instytutu Morskiego rozpoczął nabór do wyjazdu na Wybrzeże.
W marcu 1945 r. Kasprowicz na krótko wraca do rodzinnego Gniezna i już samodzielnie próbuje uruchomić rozgrabioną fabrykę. W oczekiwaniu na powrót dyrektora i plenipotenta Ludwika Sławskiego na wniosek dyrekcji Państwowego Monopolu Spirytusowego włączył się do zlikwidowania czarnego rynku spirytusowego i uruchomieniu legalnej produkcji. Marzenia o reaktywowaniu rodzinnej firmy ostatecznie prysły w 1946 roku kiedy rząd PRL-u ogłosił nacjonalizację przemysłu spirytusowego.
W maju 1945 r. prof. dr hab. Józef Górski rektor reaktywowanej Akademii Handlowej w Poznaniu, zamierzając stworzyć w uczelni ośrodek myśli gospodarki morskiej, zaproponował dr. Kasprowiczowi objęcie wykładów z ekonomiki transportu i zorganizowanie już w roku akademickim 1946/47 Katedry Transportu. Zorganizował nowo powstałą katedrę, nawiązał współpracę Międzynarodowych Targów Poznańskich z gospodarką morską i udział Wielkopolan w rozwoju życia gospodarczego Wybrzeża, czym seminaria Kasprowicza cieszyły się dużym zainteresowaniem. Już profesor Kasprowicz, w końcu 1945 r. rozpoczął również w powołanej w Szczecinie filii poznańskiej AH prowadzenie wykładów dla tamtejszych studentów. Zaczęła się więc dla niego stała wędrówka w trójkącie Poznań (z odskocznią do Gniezna) – Szczecin – Gdańsk, gdyż od października 1945 r. rozpoczęła działalność uczelnia, która 17 sierpnia 1946 r. rozporządzeniem ówczesnego ministra oświaty została powołana o nazwie Wyższa Szkoła Handlowa w Gdyni. W 1947 r. jej siedziba została przeniesiona do Sopotu, a uchwałą Rady Ministrów z 3 maja 1952 r. uznana za uczelnię państwową i przemianowana na Wyższą Szkołę Ekonomiczną. W latach 1962–1965 prof. Kasprowicz pełnił funkcję rektora sopockiej uczelni. W 1963 r. uzyskał tytuł profesora zwyczajnego. Prezentował swoje tezy w wyższych uczelniach w Rotterdamie, Antwerpii, Kolonii, Hamburgu, Rostocku, Bremie i Dreźnie.
Był inicjatorem oddziału morskiego Polskiego Towarzystwa Ekonomicznego. Pełnił funkcję przewodniczącego| Rady Naukowej Ośrodka Badań Ekonomiki Transportu w Warszawie. Był członkiem Rady Naukowo-Ekonomicznej Wojewódzkiej Rady Narodowej w Gdańsku. W latach 1957–1962 był prezesem Rady Oddziału Polskiej Izby Handlu Zagranicznego w Gdyni oraz członkiem Rady PIHZ w Warszawie, Rady Naukowej przy ministrze żeglugi, Rady Techniczno-Ekonomicznej przy ministrze komunikacji, Rady Naukowej Instytutu Transportu Samochodowego, wiceprzewodniczącym Rady Naukowej Instytutu Morskiego. 28 marca 1958 r. uczestniczył w zebraniu „ojców założycieli” Towarzystwa Przyjaciół Muzeum Morskiego, którego celem było powołanie do istnienia Muzeum Morskiego w Gdańsku. W roku 1977 został uhonorowany Nagrodą Prezydenta Miasta Gdyni za działalność w Polskim Towarzystwie Nautologicznym.
Był członkiem rady naukowej Ośrodka Badań Naukowych im. Wojciecha Kętrzyńskiego w Olsztynie.
Wyróżniony przez dwie uczelnie wyższe tytułem doktora honoris causa: przez Uniwersytet Gdański oraz Uniwersytet w Rostocku. Po przejściu na emeryturę Profesor utrzymywał stały kontakt z Uniwersytetem Gdańskim, prowadząc wykłady i seminaria, udzielał też konsultacji magistrantom i doktorantom.
Pochowany 13 grudnia 1982 r. na Cmentarzu Katolickim w Sopocie (kwatera C2-2-21).
Wybrane publikacje Bolesława Piotra Kasprowicza.
Autor publikował w latach 1917–1981.
W książce "Polska Morska prof. Bolesława Kasprowicza - pasja, praca i umiłowanie," praca zbiorowa pod red. Romana Kolickiego, wyd. Towarzystwo Przyjaciół Narodowego Muzeum Morskiego, Gdańsk 2015, wyszczególniono jego prace (s. 276–286).

</doc>
<doc id="1931723" url="https://pl.wikipedia.org/wiki?curid=1931723" title="Kurt Wires">
Kurt Wires

Kurt Oskar Wires (ur. 28 kwietnia 1919, zm. 22 lutego 1992) – fiński kajakarz. Trzykrotny medalista olimpijski.
Brał udział w dwóch igrzyskach (IO 48, IO 52) i na obu olimpiadach zdobywał medale. W 1948 startował w jedynce i zajął drugie miejsce na dystansie 10000 metrów. Cztery lata później, przed własną publicznością, wywalczył dwa złote medale w dwójkach. Partnerował mu Yrjö Hietanen.

</doc>
<doc id="1931724" url="https://pl.wikipedia.org/wiki?curid=1931724" title="Tetiana Bunak">
Tetiana Bunak

Tetiana Bunak (ukr. "Тетяна Бунак"), ur. 24 maja 1975 na Ukrainie) – ukraińska siatkarka grająca na pozycji środkowej. Aktualnie jest siatkarką francuskiego USSP Albi Volley-Ball. W sezonie 2005–2006 przerwała grę z powodu macierzyństwa.

</doc>
<doc id="1931725" url="https://pl.wikipedia.org/wiki?curid=1931725" title="ZIP 2010">
ZIP 2010



</doc>
<doc id="1931726" url="https://pl.wikipedia.org/wiki?curid=1931726" title="Yrjö Hietanen">
Yrjö Hietanen

Yrjö Jalmari Hietanen (ur. 12 lipca 1927 w Helsinkach, zm. 26 marca 2011 tamże) – fiński kajakarz. Dwukrotny złoty medalista olimpijski z Helsinek.
Brał udział w dwóch igrzyskach (IO 52, IO 56). W 1952 roku, przed własną publicznością, wywalczył dwa złote medale w dwójkach. Partnerował mu Kurt Wires. Cztery lata później wspólnie z Simo Kuismanenem zajął siódme miejsce na dystansie 10000 metrów.

</doc>
<doc id="1931727" url="https://pl.wikipedia.org/wiki?curid=1931727" title="Yrjo Hietanen">
Yrjo Hietanen



</doc>
<doc id="1931731" url="https://pl.wikipedia.org/wiki?curid=1931731" title="Mieczysław Bień">
Mieczysław Bień



</doc>
<doc id="1931735" url="https://pl.wikipedia.org/wiki?curid=1931735" title="Thorvald Strömberg">
Thorvald Strömberg

Lennart Thorvald Strömberg (ur. 17 marca 1931, zm. 9 grudnia 2010) – fiński kajakarz. Dwukrotny złoty medalista olimpijski z Helsinek.
Brał udział w dwóch igrzyskach (IO 52, IO 56). W 1952 roku, przed własną publicznością, wywalczył dwa medale w jedynkach: złoto na dystansie 10000 metrów i srebro na 1000 m. Ma w dorobku trzy medale mistrzostw świata, wywalczone w latach 1950-1958, dwa złote (K-1 10000 m: 1950, 1958) i jeden srebrny (K-1 1000 m: 1950).

</doc>
<doc id="1931736" url="https://pl.wikipedia.org/wiki?curid=1931736" title="E961 (trasa europejska)">
E961 (trasa europejska)

E961 – trasa europejska łącznikowa (kategorii B), biegnąca przez Grecję. Długość trasy wynosi 100 km. Przebieg E961 przez miasta: Tripoli - Sparta - Gythio.

</doc>
<doc id="1931737" url="https://pl.wikipedia.org/wiki?curid=1931737" title="Thorvald Stromberg">
Thorvald Stromberg



</doc>
<doc id="1931742" url="https://pl.wikipedia.org/wiki?curid=1931742" title="Mistrzostwa Świata w Łyżwiarstwie Szybkim w Wieloboju 1967">
Mistrzostwa Świata w Łyżwiarstwie Szybkim w Wieloboju 1967

61. mistrzostwa świata w łyżwiarstwie szybkim w wieloboju odbyły się w dniach 11–12 lutego 1967 roku w stolicy Norwegii, Oslo. Zawodnicy startowali na naturalnym lodowisku na Bislett Stadion po raz siódmy (wcześniej w 1925, 1947, 1949, 1956, 1959 i 1965). Łyżwiarze startowali na czterech dystansach: 500 m, 1500 m, 5000 m, 10 000 m. Drugi raz z rzędu mistrzem został Holender Kees Verkerk. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 36 łyżwiarzy z 14 krajów. Wszyscy zostali sklasyfikowani.

</doc>
<doc id="1931744" url="https://pl.wikipedia.org/wiki?curid=1931744" title="Colette Meek">
Colette Meek

Colette Meek (ur. 25 lipca 1986 w Edmonton) – kanadyjska siatkarka grająca na pozycji środkowej. Aktualnie jest siatkarką francuskiego USSP Albi Volley-Ball. Wychowanka klubu North Alberta VB Club.

</doc>
<doc id="1931745" url="https://pl.wikipedia.org/wiki?curid=1931745" title="John Lodge">
John Lodge

John Charles Lodge (ur. 20 lipca 1945 r. w Erdington k. Birmingham) – angielski muzyk, znany przede wszystkim jako basista i wokalista zespołu The Moody Blues.
Życiorys.
Początki.
Lodge uczęszczał do Birches Green Junior School, Central Grammar School, a następnie Birmingham College of Advanced Technology. Jego pierwszymi muzycznymi inspiracjami byli Buddy Holly i Jerry Lee Lewis. W wieku 15 lat poznał przyszłego kolegę z zespołu Raya Thomasa.
Kariera z Moody Blues.
Lodge napisał wiele z utworów The Moody Blues, między innymi: "Ride My See-Saw, "Eyes of a Child", "Send Me No Wine", "Candle of Life", "Minstrel's Song", "Emily's Song", "Isn't Life Strange" (za ten utwór Lodge otrzymał nagrodę ASCAP), "I'm Just a Singer (In a Rock and Roll Band)" (kolejna nagroda ASCAP), "Steppin' in a Slide Zone", "Talking Out of Turn", "Sitting at the Wheel", "Lean on Me (Tonight)" oraz "Gemini Dream". Za ten ostatni utwór po raz kolejny został nagrodzony nagrodą ASCAP wraz ze współautorem Justinem Haywardem. Magazyn "Bass Player" umieścił go wśród najbardziej wpływowych basistów magazine w historii.
Od początku swej kariery gra na gitarze Fender Precision Bass. Przez ostatnie kilka lat gra na modelu Fender Jazz Bass. Używa także robionego na zamówienie dwugryfowego Fendera oraz akustycznej, 12-strunowej gitary basowej marki Guild Guitar Company.
Poza zespołem.
Wraz z Haywardem nagrał album "Blue Jays" wydany w 1975 r. oraz album solowy "Natural Avenue" z 1977 r. W latach 70' był producentem zespołu Trapeze.
W 1985 wraz z zespołem otrzymał nagrodę Ivor Novello Awards za "niesamowity wkład" rozwój muzyki.
Życie prywatne.
Lodge jest żonaty z Kirsten Lodge od 1968 r. Mają dwoje dzieci: córkę - Emily, urodzoną w 1970 r. oraz syna Kristiana urodzonego w 1972 r. Lodge jest chrześcijaninem. Kilkakrotne przyznawał, że jego wiara uchroniła go przed "zagrożeniami rock and roll'a".
Przypisy.
 

</doc>
<doc id="1931748" url="https://pl.wikipedia.org/wiki?curid=1931748" title="Richard Wilson (malarz)">
Richard Wilson (malarz)

Richard Wilson (ur. 1 sierpnia 1714 w Penegoes, w Walii, zm. 15 maja 1782 w Llanberis w hrabstwie Gwynedd) – angielski malarz, członek założyciel Royal Academy, uważany za prekursora angielskiej szkoły malarstwa pejzażowego.
Urodził się w rodzinie pastora, od 1729 studiował malarstwo portretowe w pracowni Thomasa Wrighta w Londynie. Malował początkowo niemal wyłącznie portrety, w latach 1750-1756 przebywał we Włoszech, gdzie zainteresował się pejzażem. Po powrocie do Londynu zajmował się już wyłącznie malarstwem krajobrazowym, tworząc kompozycje nawiązujące do twórczości takich malarzy jak Claude Lorrain, Nicolas Poussin i Gaspard Dughet. Jego prace przedstawiające pejzaże Anglii i Walii łączyły tradycję klasyczną z nowatorską egzaltacją przyrody i samotności. Artysta malował głównie arkadyjskie, nastrojowe krajobrazy, bogate w starannie dopracowane efekty świetlne i często uzupełniane sztafażem mitologicznym. Pomimo talentu i nowatorstwa malarz nie osiągnął znacznej popularności i pod koniec życia żył w ubóstwie utrzymując się ze skromnej pensji bibliotekarza w Royal Academy. Jednak jego twórczość wywarła duży wpływ na XIX-wiecznych pejzażystów takich jak John Constable i William Turner. Obecnie uważany jest prekursora i założyciela angielskiej szkoły malarstwa pejzażowego.
Prace artysty znajdują się głównie w kolekcjach brytyjskich, m.in. National Museums and Galleries of Wales i Tate Gallery.

</doc>
<doc id="1931750" url="https://pl.wikipedia.org/wiki?curid=1931750" title="32 Pułk Piechoty Obrony Krajowej">
32 Pułk Piechoty Obrony Krajowej

Pułk Piechoty Obrony Krajowej Nowy Sącz Nr 32 – pułk piechoty cesarsko-królewskiej Obrony Krajowej.
Historia pułku.
32 Pułk Piechoty Obrony Krajowej został sformowany 1 października 1901 roku z połączenia III (dawnego Batalionu Polowego Nr 60 Nowy Sącz) i IV (dawnego Batalionu Polowego Nr 53 Tarnów) batalionów należących do 16 Pułku Piechoty Obrony Krajowej Kraków oraz nowo utworzonego trzeciego batalionu.
Uzupełnieniem pułku w rekruta zajmowała się Komenda Okręgu Uzupełnień Obrony Krajowej Nowy Sącz (niem. "Landwehr-Ergänzungsbezierkskommando Neusandez"). W 1908 roku komendantem okręgu był podpułkownik Johann Dorschner.
Kolory pułkowe: trawiasty (grasgrün), guziki srebrne z numerem „32”. W lipcu 1914 roku skład narodowościowy pułku: 91% – Polacy.
W latach 1903-1914 komenda pułku oraz II i III batalion stacjonował w Nowym Sączu, natomiast I batalion w Tarnowie.
W sierpniu 1914 roku pułk wchodził w skład 91 Brygady Piechoty Obrony Krajowej, która należała do 46 Dywizji Piechoty Obrony Krajowej, a ta z kolei do I Korpusu.
Pułk brał udział w walkach z Rosjanami w 1915 roku w Galicji. Żołnierze pułku są pochowani m.in. na cmentarzach: Cmentarz wojenny nr 171 – Łowczówek, Cmentarz wojenny nr 314 - Bochnia.
11 kwietnia 1917 roku przemianowany na 32 Pułk Strzelców (niem. "32 Schützen-Regimenter Neusandez").

</doc>
<doc id="1931755" url="https://pl.wikipedia.org/wiki?curid=1931755" title="Richard Wilson">
Richard Wilson



</doc>
<doc id="1931757" url="https://pl.wikipedia.org/wiki?curid=1931757" title="Hrabstwo Kern">
Hrabstwo Kern

Hrabstwo Kern (ang. "Kern County") – hrabstwo w stanie Kalifornia w Stanach Zjednoczonych. Obszar całkowity hrabstwa obejmuje powierzchnię 8161,42 mil² (21 137,98 km²). Według szacunków United States Census Bureau w roku 2010 miało 839 631 mieszkańców.
Hrabstwo powstało w 1866 roku.

</doc>
<doc id="1931758" url="https://pl.wikipedia.org/wiki?curid=1931758" title="Kern County">
Kern County



</doc>
<doc id="1931760" url="https://pl.wikipedia.org/wiki?curid=1931760" title="Saint-Stanislas-de-Kostka">
Saint-Stanislas-de-Kostka

Saint-Stanislas-de-Kostka – gmina w Kanadzie, w prowincji Quebec, w regionie Montérégie i MRC Beauharnois-Salaberry. Nazwa gminy pochodzi od polskiego jezuity, Stanisława Kostki.
Liczba mieszkańców gminy Saint-Stanislas-de-Kostka wynosi 1 668. Język francuski jest językiem ojczystym dla 94,9%, angielski dla 3,9% mieszkańców (2006).

</doc>
<doc id="1931762" url="https://pl.wikipedia.org/wiki?curid=1931762" title="E43 (trasa europejska)">
E43 (trasa europejska)

E43 – trasa europejska pośrednia północ-południe, wiodąca z zachodniego Würzburga w Niemczech (Bawaria) do Bellinzona w Szwajcarii.
Stary system numeracji.
Do 1985 obowiązywał poprzedni system numeracji, według którego oznaczenie E43 dotyczyło trasy Avallon – Dijon. Arteria E43 była wtedy zaliczana do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E43.
"Lista dróg opracowana na podstawie materiału źródłowego"

</doc>
<doc id="1931763" url="https://pl.wikipedia.org/wiki?curid=1931763" title="Cyjanid">
Cyjanid



</doc>
<doc id="1931764" url="https://pl.wikipedia.org/wiki?curid=1931764" title="33 Pułk Piechoty Obrony Krajowej">
33 Pułk Piechoty Obrony Krajowej

Pułk Piechoty Obrony Krajowej Stryj Nr 33 – pułk piechoty cesarsko-królewskiej Obrony Krajowej.
Historia pułku.
Pułk został utworzony w Stryju w 1901 jako niemiecki pułk Obrony Krajowej. Okręg uzupełnień Obrony Krajowej Stryj, Sambor.
Kolory pułkowe: trawiasty (grasgrün), guziki srebrne z numerem pułku „33”. W lipcu 1914 roku skład narodowościowy pułku: 73% - Rusini.
W latach 1903-1909 komenda pułku oraz wszystkie bataliony oprócz III w Stryju, III batalion w Samborze. W latach 1910-1914 komenda pułku oraz wszystkie bataliony w Stryju. Koszary jednostki powstały na Szumlańszczyznie.
W sierpniu 1914 roku pułk wchodził w skład 89 Brygady Piechoty Obrony Krajowej należącej do 45 Dywizji Piechoty Obrony Krajowej, X Korpus Austro-Węgier.
W czasie I wojny światowej pułk wziął udział w walkach z Rosjanami w 1915 roku w Galicji, największe straty w ludziach poniósł w okolicach Magury Małastowskiej 2 maja 1915 roku. Żołnierze pułku są pochowani m.in. na cmentarzach: Cmentarz wojenny nr 34 – Ołpiny, Cmentarz wojenny nr 303 – Rajbrot, Cmentarz wojenny nr 77 – Ropica Ruska, Cmentarz wojenny nr 65 – Małastów-Kornuta.
11 kwietnia 1917 roku pułk został przemianowany na Pułk Strzelców Nr 33 (niem. "Schützen Regimenter Nr 33").

</doc>
<doc id="1931765" url="https://pl.wikipedia.org/wiki?curid=1931765" title="Graeme Edge">
Graeme Edge

Graeme Charles Edge (ur. 30 marca 1941 w Birmingham, zm. 11 listopada 2021 w Bradenton) – angielski muzyk, znany przede wszystkim jako perkusista zespołu The Moody Blues.
Życiorys.
Zespół The Graeme Edge Band wydał dwa albumy w latach 70'. Pierwszy - "Kick Off Your Muddy Boots" w 1975 dla wytwórni Threshold Records, części the Decca Records. Drugi album "Paradise Ballroom" wydany został w 1977, także dla Decca Records.
Edge przyznał w wywiadzie dla Rockline, że jego dziewczyna Susan nie chciała wyjść za niego za mąż, ponieważ nie chciała się nazywać "Sue Edge" (w języku angielskim wymowa Sue Edge jest bardzo podobna do słowa "sewage" oznaczającego dosłownie ścieki).
Edge był fanem . Zajmował się działalnością charytatywną oraz uwielbiał grać w golfa.
Edge był jedynym z założycieli The Moody Blues wciąż występującym w zespole.
Utwory.
Edge jest autorem następujących utworów:

</doc>
<doc id="1931769" url="https://pl.wikipedia.org/wiki?curid=1931769" title="Messerschmitt Bf 161">
Messerschmitt Bf 161

Messerschmitt Bf 161 – niemiecki prototyp samolotu rozpoznawczego z lat 30. XX wieku.
Messerschmitt Bf 161 był wyspecjalizowanym samolotem rozpoznawczym, opartym konstrukcyjnie na Bf 110 i podobnym do lekkiego bombowca Bf 162. Prototyp Bf 161V1, który oblatano 9 marca 1938, był napędzany przez dwie rzędowe jednostki napędowe Junkers Jumo 210. Drugi prototyp, zasilany przez dwa silniki Daimler-Benz DB 600A, oblatano w dniu 30 sierpnia 1938 roku. Samolot jednak nie wszedł do produkcji, gdyż w niedługim czasie okazało się, że zmodyfikowana wersja Bf 110 może z powodzeniem wykonywać zadania samolotu rozpoznawczego.
Oba prototypy używano do dalszych badań, a w późniejszym czasie służyły do holowania innych samolotów, m.in. Me 163 Komet.

</doc>
<doc id="1931770" url="https://pl.wikipedia.org/wiki?curid=1931770" title="Jezioro Okręt i Rydwan">
Jezioro Okręt i Rydwan



</doc>
<doc id="1931771" url="https://pl.wikipedia.org/wiki?curid=1931771" title="Powiat Greifenhagen">
Powiat Greifenhagen

Powiat Greifenhagen (niem. "Landkreis Greifenhagen", "Kreis Greifenhagen"; pol. "powiat gryfiński") – dawny powiat na terenie kolejno Prus, Cesarstwa Niemieckiego, Republiki Weimarskiej oraz III Rzeszy, istniejący od 1818 do 1945. Należał do rejencji szczecińskiej, w prowincji Pomorze. Teren dawnego powiatu leży obecnie w Polsce, w województwie zachodniopomorskim oraz w Niemczech w kraju związkowym Brandenburgia i powiecie Uckermark oraz w kraju związkowym Meklemburgia-Pomorze Przednie i powiecie Vorpommern-Greifswald.
W 1939 roku powiat zamieszkiwało 57 794 osób, z czego 54 975 ewangelików, 1 358 katolików, 204 pozostałych chrześcijan i 18 żydów.
Wiosną 1945 obszar powiatu zdobyły wojska 2 Frontu Białoruskiego Armii Czerwonej. Po odejściu wojsk frontowych, powiat na podstawie uzgodnień jałtańskich został przekazany polskiej administracji. Jeszcze w tym samym roku zmieniono nazwę powiatu na powiat gryfiński, wyłączając z powiatu jedynie Gartz (Oder), który znalazł się w Niemczech.
1 stycznia 1945 na terenie powiatu znajdowały się cztery miasta:

</doc>
<doc id="1931772" url="https://pl.wikipedia.org/wiki?curid=1931772" title="Anna Bergendahl">
Anna Bergendahl

Anna Henrietta Bergendahl (ur. 11 grudnia 1991 w Sztokholmie) – szwedzka piosenkarka, autorka tekstów i kompozytorka. Reprezentantka Szwecji podczas 55. Konkursu Piosenki Eurowizji (2010).
Wczesne lata.
W młodości mieszkała w Nyköping i Katrineholm. Posiada irlandzkie korzenie ze strony babci, która urodziła się i wychowywała w Irlandii.
Od 2016 jest studentką medycyny na wydziale lekarskim na uniwersytecie w Örebro.
Kariera muzyczna.
Po raz pierwszy wystąpiła publicznie w wieku ośmiu lat, śpiewając w katedrze w York. W 2004 uczestniczyła w programie TV4 "Super Troopers".
W 2008 wzięła udział w szwedzkiej edycji programu "Idol". Zajęła piąte miejsce.
W 2010 z piosenką „This Is My Life” brała udział w krajowych eliminacjach eurowizyjnych "Melodifestivalen 2010". 27 lutego wystąpiła z piątym numerem startowym w czwartym półfinale eliminacji i zdobyła 52 838 głosów widzów, dzięki czemu z pierwszego miejsca awansowała do finału. Wystąpiła w nim jako dziewiąta w kolejności i, zdobywszy 132 punkty od widzów oraz 82 punkty od jurorów, zajęła pierwsze miejsce, dzięki czemu wygrała możliwość reprezentowania Szwecji w 55. Konkursie Piosenki Eurowizji w Oslo. 14 kwietnia wydała debiutancki album studyjny pt. "Yours Sincerely". Pod koniec maja wystąpiła w drugim półfinale Eurowizji 2010 z szóstym numerem startowym i zajęła 11. miejsce po zdobyciu 62 punktów, przez co nie awansowała do finału. Została tym samym pierwszą od 34 lat reprezentantką Szwecji, która nie uczestniczyła w finale. Do awansu zabrakło jej sześciu punktów.
24 października 2012 wydała drugi album studyjny pt. "Something to Believe In".
27 listopada 2018 została ogłoszona uczestniczką programu "Melodifestivalen 2019", wyłaniającego reprezentanta Szwecji w 64. Konkursu Piosenki Eurowizji, do którego zgłosiła się z piosenką „Ashes to Ashes”. 2 lutego 2019 wystąpiła w pierwszym półfinale selekcji i trafiła do koncertu „drugiej szansy”, z którego zakwalifikowała się do finału rozgrywanego 9 marca. Zajęła w nim 10. miejsce. Utwór stał się wielkim przebojem wśród fanów eurowizyjnych i Anna została zaproszona na eurowizyjną imprezę "London Eurovision Party", która poprzedzała konkurs w Tel Awiwie. We wrześniu przez członków OGAE został zorganizowany wirtualny konkurs, który daje drugą szansę utworom, które nie wygrały swoich selekcji. „Ashes To Ashes” zostało wybrane przez członków rodzimej organizacji jako swój reprezentant i zajęło finalnie 3. miejsce z sumą 272 punktów. 26 listopada została ogłoszona uczestniczką eliminacji "Melodifestivalen 2020", do których zgłosiła się z piosenką „Kingdom Come”. Wystąpiła w drugim półfinale i z pierwszego miejsca awansowała do finału, w którym ostatecznie zajęła 3. miejsce. 28 czerwca została ponownie ogłoszona reprezentantką Szwecji w konkursie organizowanym przez członków OGAE, który to wygrała z sumą 344 punktów.

</doc>
<doc id="1931773" url="https://pl.wikipedia.org/wiki?curid=1931773" title="Rydwan (staw)">
Rydwan (staw)

Rydwan – staw w woj. łódzkim, w powiecie łowickim, w gminie Domaniewice, leżący w obniżeniach doliny rzeki Bobrówki. Powierzchnia stawu wynosi 80 ha.
Walorem przyrodniczym stawu jest bardzo duże bogactwo ptaków (w najbliższym otoczeniu Rydwanu oraz sąsiedniego stawu Okręt ma swoje miejsce gniazdowania ponad 130 gatunków), oraz liczne gatunki roślin chronionych. Staw powstał pod koniec XVI wieku. Od początku prowadzono tu gospodarkę rybacką – Rydwan i Okręt to największe w tej części Polski stawy rybackie.
W okolicy Rydwanu znajduje się cmentarz poległych w Bitwie nad Bzurą.
W pobliżu, na terenie żwirowni, znajduje się drugi, nowszy i bezimienny staw, niekiedy również nazywany Rydwanem. Przy tym zbiorniku, we wsi Guźnia, znajduje się dzikie kąpielisko z plażą, popularne wśród mieszkańców regionu ze względu na czystość wody. Z powodu dużych różnic głębokości w niewielkiej odległości od brzegu, jest on miejscem niebezpiecznym i wielokrotnie dochodzi tam do utonięć.

</doc>
<doc id="1931775" url="https://pl.wikipedia.org/wiki?curid=1931775" title="McComb (Missisipi)">
McComb (Missisipi)

McComb – miasto w Stanach Zjednoczonych, w stanie Missisipi, administracyjnie należące do hrabstwa Pike. Położone jest około 200 km na południe od stolicy stanu - Jackson, przy autostradzie międzystanowej I-55.
Historia.
Miasto McComb zostało założone w 1872 r., jako miasto przemysłowe, będące siedzibą warsztatów kolejowych przedsiębiorstwa Jackson i Great Northern Railroad (obecnie Kanadyjska Kolej Narodowa), przeniesionych tu z zatłoczonego Nowego Orleanu.
W 1960 roku miasto stało się znane w całym kraju w kontekście ruchu praw obywatelskich, walczącego o zniesienie dyskryminacji rasowej i realizację praw wyborczych Afroamerykanów. W McComb podjęto inicjatywę rejestracji czarnoskórej ludności na listach wyborczych, co spotkało się z ostrą reakcją władz stanowych i prześladowaniami ze strony Ku Klux Klanu.
20 października 1977 r. na bagnach w pobliżu McComb rozbił się samolot, którym podróżowali członkowie zespołu Lynyrd Skynyrd.
Edukacja.
Miasto McComb należy do Szkolnego Dystryktu McComb.
Około 20 km od McComb znajduje się Southwest Mississippi Community College.
Transport kolejowy.
Transport kolejowy w McComb zapewnia krajowy kolejowy system pasażerski Amtrak:

</doc>
<doc id="1931785" url="https://pl.wikipedia.org/wiki?curid=1931785" title="Dylan">
Dylan



</doc>
<doc id="1931786" url="https://pl.wikipedia.org/wiki?curid=1931786" title="Tacciana Dziahilewa">
Tacciana Dziahilewa

Tacciana (Tania) Uładzimirauna Dziahilewa (biał.: Таццяна Уладзіміраўна Дзягілева; ros.: Татьяна Владимировна Дягилева, "Tatjana Władimirowna Diagilewa" ;ur. 4 czerwca 1991) – białoruska supermodelka.
Na wybiegu zadebiutowała w 2005 roku w Petersburgu. W 2006 roku podpisała kontrakty z agencjami w Londynie, Paryżu i Mediolanie, co zaowocowało prezentowaniem na wybiegu kolekcji, m.in.: Aleksandra McQueena, Chanel, Chloé, Dries Van Noten, Emanuela Ungaro, Givenchy, Miu Miu, Prady. Po tych sukcesach podpisała kontrakty w Nowym Jorku, Barcelonie, Madrycie, Tel Awiw i Los Angeles. Do wyżej wymienionych projektantów, których kolekcje prezentowała dołączyli: Christian Dior, Jean-Paul Gaultier, Jil Sander, John Galliano, Calvin Klein, Carolina Herrera, Karl Lagerfeld, Marc Jacobs, Versace, Amanda Wakeley, Dolce &amp; Gabbana, DSquared2, Fendi, Christian Lacroix, Giambattista Valli, Sophia Kokosalaki, Sonia Rikyel, Valentino, Yves Saint Laurent, Gaetano Navarra, Gai Mattiolo, Giambattista Valli, Julien Macdonald, Lacoste, Lanvin, Hussein Chalayan. Najczęściej jednak na wybiegu pojawia się u Jeana-Paula Gaultiera. Dziahilewa odbywała sesje zdjęciowe dla najbardziej prestiżowych magazynów mody na świecie, przede wszystkim dla międzynarodowych edycji magazynu mody "Vogue": japońskiej, meksykańskiej, rosyjskiej, brytyjskiej oraz hiszpańskiej edycji "Harper’s Bazaar".

</doc>
<doc id="1931787" url="https://pl.wikipedia.org/wiki?curid=1931787" title="Boks na letnich igrzyskach olimpijskich">
Boks na letnich igrzyskach olimpijskich

Boks w programie olimpijskim pojawił się po raz pierwszy na IO 1904. Od tego czasu był rozgrywany na każdych kolejnych igrzyskach olimpijskich, z w wyjątkiem igrzysk w Sztokholmie w 1912 roku. Liczba konkurencji i kategorie wagowe zmieniały się na przestrzeni lat. W 1904 roku rozegrano siedem konkurencji, w 1908 roku zaledwie pięć, a w latach 1984-2000 rozgrywano ich dwanaście. Od 2012 roku rozgrywa się dziesięć konkurencji. Igrzyska w Londynie w 2012 roku były też pierwszymi, na których w boksie rywalizowały kobiety. 
Do 2016 roku i Igrzysk Olimpijskich w Rio de Janeiro boks był obok zapasów jedną z dwóch ostatnich konkurencji olimpijskich wymagających od uczestników statusu amatora.

</doc>
<doc id="1931789" url="https://pl.wikipedia.org/wiki?curid=1931789" title="Clement Claiborne Clay">
Clement Claiborne Clay

Clement Claiborne Clay (ur. 13 grudnia 1816 w Huntsville, zm. 3 stycznia 1882 w Madison) – amerykański polityk związany z Partią Demokratyczną. Reprezentował stan Alabama w Senacie Stanów Zjednoczonych.
Urodził się w Huntsville. W 1834 roku ukończył studia na Uniwersytecie Alabama, a następnie w 1839 roku prawo na Uniwersytecie Virginia. W 1840 roku został przyjęty do palestry i rozpoczął praktykę w Huntsville. Zasiadał w stanowej izbie reprezentantów w 1842, 1844 i 1845 roku. W latach 1848–1850 był sędzią w hrabstwie Madison.
W 1850 roku bez powodzenia brał udział w wyborach do Kongresu. 29 listopada 1853 roku został senatorem Stanów Zjednoczonych. W 1858 roku został wybrany na kolejną kadencję i piastował to stanowisko do 21 stycznia 1861 roku – do czasu ogłoszenia przez Alabamę secesji z Unii Amerykańskiej. W latach 1857–1861 był przewodniczącym senackiej Komisji ds. Handlu.
W latach 1861–1863 zasiadał w Senacie Konfederacji. W 1865 roku został aresztowany w związku podejrzeniem, że brał udział w zamach na Abrahama Lincolna. Osadzono go w Fort Monroe, gdzie przebywał około roku. Po zakończeniu wojny secesyjnej osiadł na swojej plantacji w hrabstwie Jackson. Zmarł w 1882 roku i został pochowany na cmentarzu Mapple Hill w Huntsville.

</doc>
<doc id="1931791" url="https://pl.wikipedia.org/wiki?curid=1931791" title="Seelöwe">
Seelöwe



</doc>
<doc id="1931792" url="https://pl.wikipedia.org/wiki?curid=1931792" title="Clement C. Clay">
Clement C. Clay



</doc>
<doc id="1931796" url="https://pl.wikipedia.org/wiki?curid=1931796" title="Berkeley 59">
Berkeley 59

Berkeley 59 (również OCl 286.0) – młoda gromada otwarta znajdująca się w konstelacji Cefeusza w odległości około 3300 lat świetlnych od Ziemi.
Gwiazdy gromady Berkeley 59 niedawno opuściły otaczające je otoczki gazowe. Mają one zaledwie kilka milionów lat, są więc niezwykle młode w skali gwiezdnej. Młode gwiazdy podgrzewają otaczający je ciepły pył, rozświetlając go. Gromada Berkeley 59 jest zanurzona w mgławicy NGC 7822. We wnętrzu mgławicy powstaje już druga generacja gwiazd, być może wskutek ogrzania i kompresji gazu przez młode gwiazdy.

</doc>
<doc id="1931801" url="https://pl.wikipedia.org/wiki?curid=1931801" title="Spinning the Wheel">
Spinning the Wheel

"Spinning the Wheel" − indie-rockowa kompozycja autorstwa brytyjskiego wokalisty George Michaela i Jona Douglasa, zrealizowana na trzeci studyjny album Michaela pt. "Older" (1996); jednocześnie trzeci z kolei singel promujący ową płytę.

</doc>
<doc id="1931802" url="https://pl.wikipedia.org/wiki?curid=1931802" title="Marktiegelschanze">
Marktiegelschanze

Marktiegelschanze – skocznia narciarska w niemieckiej miejscowości Lauscha zbudowana w 1911 roku. Skocznia stanowi część kompleksu, w skład którego oprócz niej wchodzą również obiekty K47 ("Schwabenschanze"), K27, K15 i K10.
Jej obecny punkt konstrukcyjny jest usytuowany na 92. metrze, zaś HS wynosi 102 metry. Skocznia wyposażona jest w igelit, zaś jej rekordzistą jest Mario Seidl, a rekord wynosi 109 metrów. Obecnie na skoczni rozgrywane są konkursy z cyklu FIS Cup.
W maju 2018 skocznia otrzymała imię Reinharda Heßa. 
Rekordziści skoczni.
Pierwszym rekordzistą skoczni był Otto Müller-Spatz, który w 1911 roku uzyskał 21 metrów. 

</doc>
<doc id="1931806" url="https://pl.wikipedia.org/wiki?curid=1931806" title="Parafia św. Kazimierza w Podstolicach">
Parafia św. Kazimierza w Podstolicach

Parafia Świętego Kazimierza w Podstolicach jest jedną z 10 parafii leżącą w granicach dekanatu chodzieskiego. Erygowana w 1973 roku.
Dokumenty.
Księgi metrykalne: 

</doc>
<doc id="1931809" url="https://pl.wikipedia.org/wiki?curid=1931809" title="Parafia św. Józefa w Raczynie">
Parafia św. Józefa w Raczynie

Parafia Świętego Józefa w Raczynie jest jedną z 10 parafii leżącą w granicach dekanatu chodzieskiego. Erygowana w 1947 roku.
Dokumenty.
Księgi metrykalne: 

</doc>
<doc id="1931810" url="https://pl.wikipedia.org/wiki?curid=1931810" title="Han Shui">
Han Shui

Han Shui (), także Han Jiang () – rzeka w środkowo-wschodniej części Chin, lewy, najdłuższy dopływ Jangcy.
Jej źródła znajdują się w górach Qin Ling, uchodzi do Jangcy w mieście Wuhan. Długość rzeki wynosi blisko 1500 km, a powierzchnia jej dorzecza to 174,3 tys. km². Żeglowna w dolnym biegu od miasta Guanghua. Wykorzystywana do nawadniania.

</doc>
<doc id="1931812" url="https://pl.wikipedia.org/wiki?curid=1931812" title="Heute – in Europa">
Heute – in Europa

Heute – in Europa – serwis informacyjny stacji ZDF o tematyce europejskiej.
Znajdują się w nim tematy i bieżące wydarzenia, na temat najważniejszych informacji z krajów Europy.

</doc>
<doc id="1931813" url="https://pl.wikipedia.org/wiki?curid=1931813" title="Paolo Barilla">
Paolo Barilla

Paolo Barilla (ur. 20 kwietnia 1961 roku w Mediolanie) – były włoski kierowca wyścigowy.
Kariera.
Początki.
Paolo karierę rozpoczął od startów w kartingu, w roku 1975. Rok później zdobył tytuł mistrza Włoch, w kategorii do 100cc. Poważną wyścigową karierę rozpoczął w roku 1980, kiedy to zadebiutował we Włoskiej Formule Fiat Abarth. W następnym sezonie przeniósł się do Włoskiej Formuły 3, gdzie zajął w ostatecznej klasyfikacji 3. miejsce. 
W sezonie 1982, we włoskiej ekipie Minardi, bez sukcesu ścigał się w bezpośrednim przedsionku F1 - Formule 2. Udział w niej zaliczył również w kolejnym roku, jednakże w zaledwie jednym wyścigu, na torze Spa-Francorchamps (ostatecznie zmagań tych nie ukończył). 
24 Godziny Le Mans.
Po tym wydarzeniu skupił się na udziale w wyścigach długodystansowych m.in. 24-godzinnym wyścigu Le Mans, w którym rywalizował w latach 1983-1986 oraz 1988. Zapisał się w historii, jako zwycięzca w roku 1985, razem z Niemcami Klausem Ludwigiem oraz Louisem Kragesem. Pozostałych startów z kolei nie ukończył. 
Formuła 3000.
W sezonie 1987 powrócił do rywalizacji w wyścigach "single-seater", ponownie biorąc udział w najwyższej serii juniorskiej. Seria ta widniała już jednak pod szyldem Międzynarodowej Formuły 3000. Po zajęciu 17. pozycji w końcowej klasyfikacji, w 1988 roku, Włoch przeniósł się do japońskiego odpowiednika tej serii. W nim z kolei został sklasyfikowany na 10. miejscu. 
Formuła 1.
W roku 1989 odbył testy ze znajomą dla siebie z F2, włoską stajnią Minardi, która miała swój zespół również w Formule 1. Obiecujące rezultaty pozwoliły zadebiutować Barilli podczas Grand Prix Japonii, w zastępstwie swojego rodaka, Pierluigi Martini. Wyścigu nie udało mu się jednak ukończyć.
Włoch dostał jednak szansę udziału w pełnym cyklu, na rok 1990. Niestety, forma Paolo wyraźnie odbiegała od oczekiwań i po braku kwalifikacji w aż trzech wyścigach z rzędu (sześciu łącznie), doszło do utraty przez niego posady, na rzecz innego Włocha, Gianniego Morbidelliego. W ciągu 14 rund, zakończył tylko cztery, na najlepszym uzyskując 11. miejsce, podczas Grand Prix San Marino. 
Po Formule 1.
Po braku szansy dalszych startów w F1, Paolo Barilla zakończył karierę sportową i zaangażował się w rodzinną spółkę.

</doc>
<doc id="1931814" url="https://pl.wikipedia.org/wiki?curid=1931814" title="Diuramid">
Diuramid



</doc>
<doc id="1931816" url="https://pl.wikipedia.org/wiki?curid=1931816" title="Parafia Matki Bożej Szkaplerznej w Stróżewie">
Parafia Matki Bożej Szkaplerznej w Stróżewie

Parafia Matki Bożej Szkaplerznej w Stróżewie jest jedną z 10 parafii leżącą w granicach dekanatu chodzieskiego. Erygowana w 1973. Jej świątynią parafialną jest wzniesiony na przełomie XIX i XX wieku poewangelicki kościół pod wezwaniem Matki Bożej Szkaplerznej.
Dokumenty.
Księgi metrykalne: 

</doc>
<doc id="1931818" url="https://pl.wikipedia.org/wiki?curid=1931818" title="Diviačia priepasť">
Diviačia priepasť

Diviačia priepasť (pol. "Dzicza Przepaść") – jaskinia krasowa na terenie Krasu Słowacko-Węgierskiego, w Wewnętrznych Karpatach Zachodnich na Słowacji. Z głębokością 123,5 m (2002 r.) należy do najgłębszych jaskiń Krasu Słowackiego, jest również najgłębszą jaskinią Płaskowyżu Pleszywskiego (słow. Plešivská planina). Wśród miejscowej ludności znana pod nazwą (z węgierska) "Žomboja".
Położenie.
Znajduje się w południowo-wschodniej części Płaskowyżu Pleszywskiego, ok. 2 km na północ od wsi Vidová, skąd jest do niej najkrótsze dojście (leży jednak już na terenie katastralnym wsi Plešivec).
Geneza i morfologia.
Jaskinia powstała na skutek ruchów tektonicznych, które spowodowały spękanie sztywnej płyty jasnych wapieni triasowych tzw. wettersteinskich, należących do płaszczowiny silickiej. Tworzy ją jedenaście wysokich sal, połączonych systemem pionowych szczelin i studni krasowych, powstałych dzięki korozyjnej działalności przesiąkających przez górotwór wód z opadów atmosferycznych. Na ich dnie znajdują się podziemne jeziorka. Jaskinia posiada wyraźnie czytelną historię rozwoju i bogatą szatę naciekową. Należy do najpiękniejszych i najcenniejszych z naukowego punktu widzenia jaskiń Krasu Słowacko-Węgierskiego.
Historia eksploracji.
Wejście do przepaści było znane od dawna okolicznej ludności, jednak historia eksploracji jaskini sięga jedynie lat 60. XX w. Latem 1964 r. miejscowy myśliwy Michal Močársky pokazał ją grupie czeskich speleologów, którzy prowadzili pierwszą inwentaryzację jaskiń płaskowyżu. Wejściowa studnia kończyła się na głębokości 38 m zawaliskiem, które jednak udało się łatwo odgruzować. Umożliwiło to zejście na głębokość 76 m, na dno tzw. Sali Odyńca (słow. "Kanči dóm"), gdzie znaleziono liczący 3 tys. lat, pokryty naciekami szkielet dzika. To znalezisko legło u podstawy obecnej nazwy jaskini. Przez ciasny przesmyk w zawale na głębokości –55 m udało się przedostać do tzw. II Sali Jeziornej, a stamtąd do dalszych sal. Eksploracja jaskini trwała aż do 1968 r., kiedy speleologowie odkryli Salę IX i przez wąski zacisk osiągnęli dno przepaści. Od tego czasu nie zanotowano już w jaskini nowych odkryć.
Fauna.
Jaskinia jest ważnym miejscem zimowania nietoperzy, zwłaszcza podkowców małych i nocków dużych, dlatego na dnie wielu sal i korytarzy zalegają grube warstwy guana. W 1966 r. w Dziczej Przepaści odkryto niewielkiego pajęczaka z rzędu zaleszczotków, "Neobisium (Blothrus) slovacum", który był wówczas jedynym znanym jaskiniowym zaleszczotkiem w Karpatach Zachodnich. Dopiero później znaleziono go również w innych jaskiniach tej części Karpat. Stałym mieszkańcem jaskini są pająki "Porrhomma profundum".
Ochrona jaskini.
Od 1986 r. jaskinia podlega ochronie jako narodowy pomnik przyrody (słow. "Národná prírodná pamiatka Diviačia priepasť"). Znajduje się na terenie Parku Narodowego Kras Słowacki. Należy do grupy jaskiń słowackich, które zostały wpisane do rejestru Światowego Dziedzictwa UNESCO. Jaskinia nie jest dostępna do zwiedzania.

</doc>
<doc id="1931820" url="https://pl.wikipedia.org/wiki?curid=1931820" title="Fluimucil">
Fluimucil



</doc>
<doc id="1931821" url="https://pl.wikipedia.org/wiki?curid=1931821" title="Parafia Matki Bożej Pocieszenia w Wyszynach">
Parafia Matki Bożej Pocieszenia w Wyszynach

Parafia Matki Bożej Pocieszenia w Wyszynach jest jedną z 10 parafii leżącą w granicach dekanatu chodzieskiego. Erygowana w 1931 roku.
Dokumenty.
Księgi metrykalne: 

</doc>
<doc id="1931822" url="https://pl.wikipedia.org/wiki?curid=1931822" title="Adenocor">
Adenocor



</doc>
<doc id="1931824" url="https://pl.wikipedia.org/wiki?curid=1931824" title="Soladen">
Soladen



</doc>
<doc id="1931825" url="https://pl.wikipedia.org/wiki?curid=1931825" title="Gilurytmal">
Gilurytmal



</doc>
<doc id="1931828" url="https://pl.wikipedia.org/wiki?curid=1931828" title="Traskolan">
Traskolan



</doc>
<doc id="1931831" url="https://pl.wikipedia.org/wiki?curid=1931831" title="WrestleMania IV">
WrestleMania IV

WrestleMania IV – czwarta edycja gali pay-per-view WrestleManii, która została wyprodukowana przez World Wrestling Federation. Miała miejsce 27 marca 1988 w Historical Atlantic City Convention Hall w Atlantic City w New Jersey. Na widowni oficjalnie zasiadło 18 165 fanów.
Walką wieczoru był finał czternastoosobowego turnieju o zwakowany WWF Championship, gdzie Randy Savage pokonał Teda DiBiasego i zwyciężył tytuł. Głównymi walkami w reszcie karty był 20-osobowy battle royal wygrany przez Bad News Browna, Demolition (Ax i Smash) kontra Strike Force (Tito Santana i Rick Martel) o tytuły WWF Tag Team Championship, oraz Brutus Beefcake kontra The Honky Tonk Man o WWF Intercontinental Championship.
Przygotowania.
Głównym feudem (oskryptowaną rywalizacją) zmierzającą na WrestleManię był pomiędzy Hulkiem Hoganem i André the Giantem. W styczniu 1987, Hogan otrzymał trofeum za jego trzeci rok bycia WWF Championem, podczas gdy najlepszy przyjaciel Hogana, André, otrzymał mniejsze trofeum za bycie niepokonanym w WWF przez piętnaście lat. Hogan pogratulował przyjacielowi i powiedział, że André jest prawdziwym mistrzem gwiazd dla wszystkich na świecie, lecz André opuścił arenę przed zakończeniem przemowy Hogana. W lutym na odcinku Piper's Pit, André ukazał swojego nowego menadżera, jakim okazał się Bobby Heenan, wieloletni rywal Hogana. Hogan błagał André aby porzucił Heenana, lecz André odmówił. André stwierdził, że to on powinien zawalczyć z Hoganem w walce o mistrzostwo na WrestleManii III, po czym podarł koszulkę Hogana i wyrwał złoty krzyżyk z szyi, przechodząc heelturn. Rywalizacja kulminowała się w ich historyczną walkę na WrestleManii III w marcu, gdzie Hogan pokonał André i obronił tytuł. Podczas walki, Hogan pobił rekord w WWF wykonując Scoop slam na ważącym 235 kilogramów olbrzymie. Na pierwszym Survivor Series w listopadzie, André, One Man Gang, King Kong Bundy, Butch Reed i Rick Rude pokonali Hogana, Paula Orndorffa, Dona Muraco, Kena Paterę i Bam Bam Bigelowa w Survivor Series matchu. Na pierwszym Royal Rumble w styczniu 1988, Hogan i André podpisali oficjalny kontrakt o rewanż o WWF Championship. Ich rewanż odbył się na pierwszej edycji gali "The Main Event" w lutym, gdzie André kontrowersyjnie wygrał tytuł od Hogana, gdzie w walce brali udział sędziowie bliźniacy. Po tym jak jego panowanie trwało jedynie 47 sekund, André sprzedał tytuł dla Teda DiBiasego i otrzymał sporą ilość pieniędzy. Prezydent WWF Jack Tunney postanowił jednak zwakować tytuł i zdecydował o zorganizowaniu 14-osobowego turnieju na WrestleManii IV.
Gala.
Gala zaczęła się Gladys Knight śpiewającą "„America the Beautiful”". Pierwszą walką był dwudziestoosobowy battle royal, gdzie zwycięzca otrzymał wielkie trofeum. Członkami walki byli Bad News Brown, The Bolsheviks (Nikolai Volkoff i Boris Zhukov), The Hart Foundation (Bret Hart i Jim Neidhart), The Killer Bees (B. Brian Blair i Jim Brunzell), Danny Davis, George Steele, Harley Race, Hillbilly Jim, The Rougeau Brothers (Jacques i Raymond), The Young Stallions (Paul Roma i Jim Powers), Junkyard Dog, Ken Patera, Ron Bass, Sam Houston oraz Sika. Po czternastu eliminacjach, w ringu pozostali Brown, Bret Hart, Roma, Race, Jacques Rougeau oraz Junkyard Dog. Race wykonał back body drop na Rougeau i wysłał go poza ring nad górną liną, lecz po chwili Junkyard Dog uderzył Race’a i wyniósł ponad górną linę zza ringu. Brown wyrzucił Romę, więc po chwili Junkyard Dog pozostał walczyć z Hartem i Brownem. Duo wykonywało podwójne ruchy, po czym Hart złapał Junkyard Doga i Brown próbował wykonać clothesline na Junkyard Dogu, lecz Dog pominął atak i to Hart otrzymał cios. Junkyard Dog uderzył obu wrestlerów kilkoma headbuttami, jednakże ta dwójka była w stanie kooperować i wyeliminować Junkyard Doga. Hart zdecydował, że on i Brown są współzwycięzcami i mogą podzielić się trofeum, lecz Brown odwrócił się od niego, wykonał Ghetto Blaster i wyrzucił poza ring, wygrywając battle royal. Brown został zaprezentowany z trofeum, lecz Hart wrócił do ringu i zaatakował go od tyłu, przy okazji niszcząc nagrodę. Był to pierwszy krok, na którym The Hart Foundation (Bret Hart i Jim Neidhart) przechodzili faceturn przez kolejne miesiące.
Jeszcze przed rozpoczęciem czternastoosobowego turnieju o WWF Championship, Robin Leach z telewizyjnego show "„Lifestyles of the Rich and Famous”" przeczytał specjalne ogłoszenie przedstawiające specjalne zasady turnieju. W pierwszych rundach, Ted DiBiase pokonał Jimma Duggana, Don Muraco pokonał Dino Bravo przez dyskwalifikację po tym, jak Bravo popchnął sędziego w rywala, przez co sędzia otrzymał finisher od Muraco, Randy Savage pokonał Butch Reeda, Greg Valentine pokonał Ricky’ego Steamboata, One Man Gang pokonał Bam Bam Bigelowa i walka Rick Rude’a i Jake’a Robertsa zakończyła się remisem czasowym. Zwycięzcy przeszli do ćwierćfinałów, podczas gdy Rude i Roberts zostali wyeliminowani z turnieju. Jako byli mistrzowie, André the Giant i Hulk Hogan otrzymali możliwość przejścia do ćwierćfinałów bez walki.
W jego debiucie pay-per-view (PPV), The Ultimate Warrior zawalczył z klientem Bobby’ego Heenana, Herculesem. Warrior zabrał łańcuch Herculesa i przygniótł go w rogu ringu. Hercules próbował powrócić do walki i wykonał dwa clothesline'y na Warriorze, który jednak „nie sprzedał” tych ataków, po czym po trzecim clothesline skontrował wykonując swojego. Hercules postanowił zebrać siły i wyszedł na chwilę z ringu, lecz po powrocie otrzymał forearm club od Warriora. W rogu ringu, Warrior wymierzył serię ciosów, lecz gdy Warrior zwracał uwagę na sędziego, Hercules podniósł Warriora z drugiej liny i wymierzył inverted atomic drop. Po chwili próbował wykonać swój finisher Full Nelson, lecz nie mógł utrzymać chwytu. Po chwili Warrior osunął swoją stopę z turnBuckle’a i obaj upadli na matę w pozycji do przypięcia. Warrior podniósł swoje ramiona przy dwóch i sędzia kontynuował odliczanie Herculesa, dając zwycięstwo The Ultimate Warriorowi.
Ćwierćfinały zaczęły się walką Hulka Hogana z André the Giantem. Podczas walki, André uderzył Hogana krzesełkiem, co sędzia Joey Marella zdołał zobaczyć. Po tym jak obaj wrestlerzy zaczęli wspólnie uderzać się krzesełkami, ów dwójka została zdyskwalifikowana przez Marellę, w rezultacie czego zostali wyeliminowani z turnieju. W kolejnych walkach, Ted DiBiase pokonał Dona Muraco, Randy Savage pokonał Grega Valentine’a, zaś One Man Ganga ominęła runda ćwierćfinałowa z powodu braku rezultatu w walce Rude/Roberts. Brutus Beefcake spotkał się z klientem Jimmy’ego Harta, WWF Intercontinental Championem The Honky Tonk Manem, a stawką był tytuł mistrzowski. Pretendent wykonał na początku walki atomic drop, chwilę później high knee, lecz potem spudłował z wykonaniem elbow dropu, który zaś zaczął kontrolować przebieg walki wykonując fist drop ze środkowej liny. Następnie szykował się do wykonania "Shake, Rattle &amp; Roll" na Beefcake'u, lecz przeczekał i postanowił uderzyć go kolanem w twarz. Następnie wszedł na górną linę i chciał wykonać ruch z lotu, lecz Beefcake skontrował wykonując clothesline, po czym zapiął sleeper hold. Menadżer Honky’ego, Jimmy Hart, uderzył sędziego swoim megafonem. Chronometrażysta nie uderzył w ring, lecz zostało ogłoszone, że Beefcake zwyciężył przez dyskwalifikację, co oznacza, że Honky dalej jest mistrzem, gdyż tytuł mistrzowski nie zmienia właściciela przez dyskwalifikację.
Po przerwie, w kolejnej walce The Islanders (Haku i Tama) oraz ich menadżer Bobby Heenan zawalczyli z The British Bulldogs (Davey Boy Smithem i Dynamite Kidem) oraz Koko B. Warem. Dynamite wymierzył kilka szybkich ciosów w Tamę, który wpierw próbował uścisnąć dłoń, po czym wykonał katapultę Tamą w górną linę. Smith zmienił się z nim, lecz nie trafił elbow dropem w Tamę, pozwalając temu zmienić się z Haku. Smith wykonał flying crossbody na Haku i przypiął, lecz sędzia odliczył near-fall. Smith spróbował raz jeszcze przypiąć, lecz Haku ponownie odkopał. Haku wykonał arm wrench i zmienił się z Tamą. Tama złapał za ramię Smitha i wykonał military press slam. Tama następnie zmienił się ponownie z Haku i ustawił Daveya w pozycji do wykonania backbreakera, lecz Smith odchylił się i zmienił z Koko, który wykonał missile dropkick i Frankensteinera. Koko zmienił się z Dynamite Kidem i uderzył clotheslinem w Haku, po czym rywal skontrował i uderzył Kida butem. Heenan wkroczył na ring i przygniótł Dynamite’a nogami, po czym szybciutko zmienił się z Tamą. Ten zaś wykonał back body drop na Dynamite, lecz nie trafił z big splashem. Tama zmienił się z Haku, a w tym samym czasie Dynamite zmienił się z Koko. Heenan chciał wejść na ring, więc szybko zmienił się, lecz został wyrzucony z ringu przez Koko, który mu wykonał dropkick, lecz Islanders wkroczyli i go zaatakowali. Aby obronić partnera, Bulldogs również weszli do ringu, co spowodowało brawl sześciu osób. Sędzia musiał uspokoić sytuację, pozwalając jedynie Koko i Heenanowi pobyt w ringu, lecz Islanders rzucili Heenanem w Koko, który przypiął menadżera rywali i zdobył zwycięstwo.
W półfinałach turnieju o WWF Championship, Randy Savage zmierzył się z One Man Gangiem, podczas gdy Ted DiBiase przeszedł bezpośrednio do finału z powodu podwójnej dyskwalifikacji w walce Hulk Hogan kontra André the Giant. Savage wykonał hotshot na One Man Gangu, lecz rywal skontrował wykonując kilka mocnych ruchów. Gang obezwładnił Savage’a, lecz temu udało się ominąć big splash. One Man Gang upadł poza ring, przez co Savage postanowił wykonać diving double axe handle, a następnie scoop slam. Menadżer One Man Ganga, Slick, zaczął drażnić menadżerkę Savage’a, Miss Elizabeth, przez co ta postanowiła wspiąć się na krawędź ringu, aby oddalić się od niego. Slick również wszedł na krawędź, aby podać swoją laskę One Man Gangowi, który zaś nie trafił nią w Savage’a. Sędzia pojedynku zauważył ten incydent i zdyskwalifikował One Man Ganga, przyznając zwycięstwo Savage'owi. W rezultacie, Savage przeszedł do finału, w którym spotkał się z Tedem DiBiasem o zwakowany tytuł WWF. Jeszcze przed finałem, Strike Force (Tito Santana i Rick Martel) bronili swoich WWF Tag Team Championship przeciwko Demolition (Axowi i Smashowi). Smash zaatakował Martela, po czym obie drużyny zaczęły brawl w ringu. Strike Force wymierzyli Smashowi podwójny back elbow i niemalże go przypięli. Santana wykonał armbar na Axu, po czym Martel się z nim zmienił i również wykonał ów ruch, lecz Ax skontrował headbuttem i zmienił się ze Smashem. Santana zmienił się i został złapany w bear hug, a dodatkowo otrzymał clothesline od Axa. Następnie wykonał scoop slam i suplex, po czym zmienił się i przy okazji ominął Irish whip. Santana zdołał wykonał flying forearm smach na interweniującym Smashu i zmienił się z Martelem, który wykonał dropkick na Axu i Smashu po kilka razy, a także wykonał Boston crab na Smashu. Santana złapał Mr. Fujiego na krawędzi ringu, lecz Ax to wykorzystał łapiąc za laskę menadżera i atakując nią Martela, przypiął go i zdobył zwycięstwo, w rezultacie czego stali się nowymi posiadaczami WWF Tag Team Championship.
Walką wieczoru był finał turnieju o zwakowany WWF Championship pomiędzy Randym Savage’em i Tedem DiBiasem. Savage był już zmęczony po walce w półfinale z One Man Gangem, podczas gdy DiBiase mógł odpocząć przez ominięcie półfinałowej walki. DiBiase przez większość walki dominował, lecz pod jej koniec, Savage'owi powróciły siły do walki i próbował wykonać Savage Elbow na DiBiasem, lecz ten zdołał ominąć ruch. Postanowił wykonać Million Dollar Dream na Savage'u. Kiedy sędzia był rozproszony przez André the Gianta, Hogan (który został przyprowadzony przez Miss Elizabeth na prośbę Savage’a) pomógł przyjacielowi i zaatakował DiBiasego stalowym krzesełkiem. Savage następnie wspiął się na górną linę, tym razem skutecznie wykonał Savage Elbow, po czym przypiął rywala i wygrał pojedynek, a zarazem turniej o zwakowany WWF Championship. Po walce, Hogan, Miss Elizabeth i Savage celebrowali zwycięstwo nowego mistrza.
Wydarzenia po gali.
Savage bronił swojego nowo-zdobytego WWF Championship, wpierw przeciwko DiBiasemu, lecz później przeciwko One Man Gangowi. Hogan, w międzyczasie, wziął przerwę od występów w WWF podczas późnej wiosny i części wakacji, poświęcając czas na kręcenie filmu "". André the Giant zaczął rywalizację z Jimem Dugganem. Jednakże, współpraca pomiędzy André i DiBiasem została przywrócona, gdy ta dwójka zaatakowała Savage’a podczas tapingów do programu "Superstars of Wrestling". Savage przysięgał zemsty, i kiedy DiBiase i André zaproponowali tag team match z partnerem Savage’a, ten wybrał Hogana jako tag team partnera, potwierdzając współpracę pomiędzy nimi jako The Mega Powers. Dwie drużyny spotkały się w walce wieczoru na pierwszym SummerSlam, gdzie face'owie odnieśli zwycięstwo. Poprzez różne czynniki skłócające obu panów, The Mega Powers przestało funkcjonować, kiedy to Savage przeszedł heelturn po walce tag teamowej przeciwko The Twin Towers (Akeemowi i Big Boss Manowi) na "The Main Event". Hogan i Savage spotkali się w walce o WWF Championship na WrestleManii V, gdzie ten pierwszy zdołał zdobyć tytuł, kończąc panowanie Savage’a przy ilości 371 dni.
Z powodu jednego z pojedynków turniejowych na gali, feud pomiędzy André i Dugganem rozwinął się, kiedy André zainterweniował w walce Duggana przeciwko DiBiasemu. Krótko po WrestleManii, Hacksaw skonfrontował się z André w ringu i zażądał walki; André zaśmiał się i zaatakował go wykonując m.in. headbutt, a także gwałtownie trząsł, rzucał i dusił. Duggan był w stanie chwycić swoją deskę i znokautować nią rywala. Kolejną rywalizacją po WrestleManii była pomiędzy Jakem Robertsem i Rickiem Rude, którzy zawalczyli w walce bez rezultatu z powodu upłynięcia limitu czasowego, lecz w storyline Rude flirtował z kobietą, którą okazała się żona Robertsa, Cheryl. Wściekły Roberts zaatakował Rude’a po tym wydarzeniu, lecz Rude później zaprzysiągł zemsty na rywalu i jego żonie.
The Honky Tonk Man kontynuował rywalizację z Brutusem Beefcake o Intercontinental Championship podczas wiosny i lata 1988, gdzie Honky wciąż unikał czystej przegranej będąc odliczonym lub zdyskwalifikowanym. Beefcake otrzymał „finałową” walkę na SummerSlam, lecz wcześniej został zaatakowany przez „Outlaw” Rona Bassa. Na SummerSlam, Honky stracił tytuł na rzecz zastępcy Brutusa, The Ultimate Warriora, który w tym czasie otrzymywał w federacji push jako młody, silny i charyzmatyczny wrestler.
Demolition otrzymali serię rewanżów przeciwko Strike Force, lecz także walczyli z The British Bulldogs, a stawką były tytuły mistrzowskie. Rywalizacja pomiędzy Demolition i Strike Force zakończyła się w czerwcu 1988, kiedy to podczas telewizyjnej walki, Ax i Smash kontuzjowali Ricka Martela po użyciu na nim swojego finishera, „Demolition Decapitation”. W rzeczywistości, Martel musiał zrobić przerwę w występach z powodu choroby żony. Po tym wydarzeniu, British Bulldogs i The Young Stallions stali się głównymi przeciwnikami Demolition.
Po eliminacji Harta w battle royalu, ten powrócił do ringu i zaatakował Bad News Browna, przyznając pierwszą poważniejszą rywalizację dla młodego Breta w WWF. Co więcej, Hart, pomimo bycia heelem, stał się ulubieńcem publiki i według właściciela WWF Vince’a McMahona, otrzymywał najwięcej listów od fanów odnośnie do niego. Pomimo znaków na temat rozwiązania The Hart Foundation, zostało zdecydowane, aby Hart i Neidhart przeszli faceturn i zwolnili Jimmy’ego Harta jako swojego menadżera. Podczas gdy Bret Hart rozpoczął swój feud z Brownem, The Hart Foundation później zaczęło rywalizować z The Fabulous Rougeaus, którzy powoli przechodzili heelturn we wiośnie 1988. Jimmy Hart postanowił zemścić się na byłych pracodawcach i zgodził się stać menadżerem Rougeaus, lecz w programach WWF (i storyline’ach) dalej legalnie był menadżerem Harta i Neidharta, więc miał możliwość podarować procent kwoty zarobkowej Hart Foundation dla Rougeaus. The Hart Foundation zawalczyło z Demolition w Tag Team matchu na SummerSlam o tytuły mistrzowskie, lecz nie byli ich w stanie zdobyć.

</doc>
<doc id="1931832" url="https://pl.wikipedia.org/wiki?curid=1931832" title="A State of Trance 2010">
A State of Trance 2010

A State of Trance 2010 – siódma kompilacja z serii "A State of Trance", holenderskiego DJ-a, Armina van Buurena. W wersji elektronicznej miała premierę na iTunes 2 kwietnia 2010. Istnieje również wersja zmiksowana, A State of Trance: yearmix 2010. Na wydawnictwo składają się dwie płyty CD. Oficjalna premiera odbyła się podczas jubileuszowego eventu ASOT 450, w Toronto 1 kwietnia 2010, natomiast premiera wersji CD miała miejsce 24 kwietnia 2010 we Wrocławiu.

</doc>
<doc id="1931834" url="https://pl.wikipedia.org/wiki?curid=1931834" title="Gianni Brera">
Gianni Brera

Giovanni Luigi Brera (ur. 8 września 1919 w San Zenone al Po, zm. 19 grudnia 1992 w Codogno), włoski dziennikarz i pisarz. Uznawany za rewolucjonistę języka sportowego, wprowadził do użytku powszechnie używane dziś określenia.
Ukończył nauki polityczne na uniwersytecie w Pawii w 1943 roku. Podczas II wojny światowej był spadochroniarzem w dywizji "Folgore", partyzantem, współpracownikiem ruchu oporu w Val d'Ossola.
W 1945 roku przyjął ofertę pracy w La Gazzetta dello Sport, którą zaproponował mu redaktor naczelny Bruno Roghi. W 1949 roku sam, jako najmłodszy w historii Włóch, stanął na czele redakcji tego najważniejszego włoskiego dziennika sportowego.
Rozpoczynał od pisania o lekkiej atletyce, stał się znany dzięki piłce nożnej i kolarstwu. Pracował w gazetach Il Giorno, Il Giornale, il Guerin Sportivo i la Repubblica. Jego teksty były tłumaczone na wiele języków. Tworzył także sztuki teatralne, był pasjonatem kulinarnym.
Żonaty z Riną Gramegną (1920-2000), miał czworo dzieci: Franco (ur. i zm. w 1944), Carlo (malarz, 1946-1994), Paolo (pisarz, ur. 1949) i Franco (muzyk, ur. 1951). Zginął w wypadku samochodowym. Jego imię od 2003 roku nosi Arena Miejska w Mediolanie.

</doc>
<doc id="1931836" url="https://pl.wikipedia.org/wiki?curid=1931836" title="Akineton">
Akineton



</doc>
<doc id="1931837" url="https://pl.wikipedia.org/wiki?curid=1931837" title="Alessandro Parisi">
Alessandro Parisi

Alessandro Parisi (ur. 15 kwietnia 1977 w Palermo) – włoski piłkarz występujący na pozycji lewego obrońcy.
Kariera klubowa.
Alessandro Parisi zawodową karierę rozpoczął w 1995 w drugoligowym US Palermo. Po roku trafił do Trapani Calcio, po czym powrócił do Palermo. W 1998 został sprzedany do Reggiany, z którą spadł z Serie B do Serie C1. W 2000 Włoch został zawodnikiem Triestiny Calcio. W trakcie 3 lat przebył z nią drogę z Serie C2 do Serie B.
W 2003 Parisi podpisał kontrakt z Messiną, z którą w sezonie 2003/2004 awansował do pierwszej ligi. W ligowych rozgrywkach włoski zawodnik zdobył wówczas 14 goli, o 4 mniej od najlepszego strzelca drużyny – napastnika Arturo Di Napoliego. W Serie A Parisi zadebiutował 12 września 2004 w zremisowanym 0:0 meczu z Parmą. Łącznie w barwach Messiny wychowanek Palermo występował przez 6 lat. Przez 3 sezony grał z nią w drugiej, a przez 3 w pierwszej lidze. Przez ten czas Włoch zanotował dla sycylijskiego klubu 142 ligowe występy i 25 goli.
9 lipca 2008 Parisi został piłkarzem Bari. W debiutanckim sezonie w barwach nowej drużyny awansował z nią z drugiej do pierwszej ligi. 20 stycznia 2010 w zremisowanym 1:1 ligowym spotkaniu z Genoą już w 12. minucie musiał opuścić boisko z powodu kontuzji więzadeł podkolanowych, która według wstępnych diagnoz miała go wykluczyć z gry na 2 miesiące. Zawodnikiem Bari był do roku 2011.
Następnie występował w Torino FC oraz Messinie, gdzie w 2016 roku zakończył karierę.
Kariera reprezentacyjna.
W reprezentacji Włoch Parisi zadebiutował 17 listopada 2004 roku w zwycięskim 1:0 towarzyskim meczu z Finlandią.

</doc>
<doc id="1931840" url="https://pl.wikipedia.org/wiki?curid=1931840" title="Młoda matka">
Młoda matka

Młoda matka () – obraz olejny niderlandzkiego malarza barokowego Gerarda Dou.
Charakterystyka.
Dou był pierwszym uczniem Rembrandta. W swoich obrazach, głównie rodzajowych, stosował technikę lejdejskich "fijnschilders" (szczegółowość, mnogość przedmiotów, gładkie pociągnięcia pędzlem). Przykładem takiej pracy jest "Młoda matka". Obraz po namalowaniu został zakupiony przez rząd Holandii i ofiarowany królowi Anglii Karolowi II z okazji jego koronacji w 1660 roku.
Opis obrazu.
Obraz przedstawia młodą matkę siedzącą na krześle i robiącą robótki. Kobieta spogląda na widza. U jej stóp klęczy służąca, zajmująca się dzieckiem leżącym w wyplatanej kołysce. Pomiędzy postaciami, w tle, widoczna jest statuetka Amora.
Pokój wypełniony jest wieloma przedmiotami, częściowo oświetlonymi promieniami słonecznymi, padającymi przez otwarte okno. Porozrzucane rzeczy tworzą pozorny bałagan. W dwóch miejscach widoczne są kompozycje martwej natury. Pierwsza znajduje się po lewej stronie, koło okna. W jej skład wchodzi kosz z tuszą królika, tkanina i przewrócony kielich. Po prawej stronie znajduje się druga grupa artefaktów: pęczek marchwi, otwarta latarnia leżąca na podłodze, gliniany dzbanek, miotła, ryba na talerzu oraz martwy ptak.
Obrazy rodzajowe z tego okresu ukrywały często wiele symbolicznych przesłań. Płótna takie malowali np. Jan Steen, Pieter de Hooch i Gabriël Metsu. Również i Dou nie stronił od takich form przekazu. Wspomniana latarnia symbolizowała w tym przypadku zaniedbanie. Pantofel leżący pomiędzy koszem a kołyską mógł nawiązywać do odrzuconej miłości. Po prawej stronie widoczna jest częściowo wypalona zgaszona świeca, która oznacza nieuchronny upływ czasu. Świeca na obrazie ma duże znaczenie, zwłaszcza w zestawieniu z inną pracą powstałą pięć lat później pt. "Chorująca kobieta". Wydaje się, że Dou przedstawił na tym obrazie tę samą postać, ale już nie jako młodą matkę, lecz dojrzałą kobietę. U jej stóp klęczy córka, czule trzymająca matkę za rękę, a służąca podaje lek swojej pani. Pomieszczenie jest wysprzątane, rzeczy i wyposażenie bardziej wykwintne. Wspólnym motywem łączącym dwa obrazy jest identyczny wiszący ozdobny żyrandol.
W obu obrazach Dou zastosował motyw kotary. Dzięki na wpół opadającym zasłonom czy kotarom malarze uzyskiwali wrażenie trójwymiarowości. Innym sposobem jej uzyskania było malowanie scenerii widocznej przez otwarte okno.

</doc>
<doc id="1931841" url="https://pl.wikipedia.org/wiki?curid=1931841" title="Linia kolejowa Starogard Gdański – Skarszewy">
Linia kolejowa Starogard Gdański – Skarszewy

Linia kolejowa Starogard Gdański – Skarszewy – zlikwidowana, rozebrana linia kolejowa łącząca Starogard Gdański ze Skarszewami. Położona w województwie pomorskim.

</doc>
<doc id="1931842" url="https://pl.wikipedia.org/wiki?curid=1931842" title="Mistrzostwa Świata w Łyżwiarstwie Szybkim w Wieloboju Kobiet 1967">
Mistrzostwa Świata w Łyżwiarstwie Szybkim w Wieloboju Kobiet 1967

25. mistrzostwa świata w łyżwiarstwie szybkim w wieloboju kobiet odbyły się w dniach 18 - 19 lutego 1967 roku w holenderskim Deventer. Zawodniczki startowały na sztucznym torze na IJsselstadion. Łyżwiarki startowały na czterech dystansach: 500 m, 1000 m, 1500 m, 3000 m. Najlepsza była reprezentantka Holandii Stien Kaiser. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 3000 m awansowała najlepsza 16-tka po 3 dystansach.
Uczestnicy.
W zawodach wzięło udział 33 łyżwiarek z 12 krajów. Sklasyfikowanych zostało 32.

</doc>
<doc id="1931850" url="https://pl.wikipedia.org/wiki?curid=1931850" title="Oleg Kopajew">
Oleg Kopajew

Oleg Pawłowicz Kopajew (ros. Олег Павлович Копаев; ur. 28 listopada 1937 w Jelcu, Rosyjska FSRR, zm. 3 kwietnia 2010 w Rostowie nad Donem) – rosyjski piłkarz, grający na pozycji prawego napastnika, reprezentant Związku Radzieckiego, trener piłkarski.
Kariera piłkarska.
Kariera klubowa.
Rozpoczął karierę piłkarską w miejscowym klubie Spartak Jelec. Potem odbywał służbę wojskową w ODO Woroneż, skąd został przeniesiony do CSK MO Moskwa, gdzie nie przebił się do podstawowego składu. W następnym roku przeszedł do SKWO Lwów. Następnie od 1959 występował w SKA Rostów nad Donem, w którym w 1968 zakończył karierę piłkarską.
Kariera reprezentacyjna.
7 czerwca 1964 debiutował w olimpijskiej reprezentacji Związku Radzieckiego w meczu towarzyskim z NRD, zremisowanym 1:1, w którym strzelił gola. Potem występował w reprezentacji Związku Radzieckiego. Uczestnik Mistrzostw Europy w 1964.
Kariera trenerska.
Po zakończeniu kariery piłkarskiej pozostał w klubie SKA Rostów nad Donem jako trener.
Ciekawostki.
W swojej karierze tylko raz wykonywał rzut karny.

</doc>
<doc id="1931855" url="https://pl.wikipedia.org/wiki?curid=1931855" title="Across the Galaxy">
Across the Galaxy

Across the galaxy – pierwszy album niemieckiego zespołu Grailknights. Charakteryzuje się on mieszanką gatunkową np. "Armoured Strength" jest typowo death metalową piosenką, a "Grails High" to mieszanka epic metalu z viking metalem.

</doc>
<doc id="1931856" url="https://pl.wikipedia.org/wiki?curid=1931856" title="Gods and Generals">
Gods and Generals



</doc>
<doc id="1931859" url="https://pl.wikipedia.org/wiki?curid=1931859" title="IEEE 802.15.1">
IEEE 802.15.1



</doc>
<doc id="1931863" url="https://pl.wikipedia.org/wiki?curid=1931863" title="IEEE 1149.1">
IEEE 1149.1



</doc>
<doc id="1931865" url="https://pl.wikipedia.org/wiki?curid=1931865" title="Legion (film 2010)">
Legion (film 2010)

Legion − amerykański film fabularny w reżyserii Scotta Stewarta.
Opis fabuły.
Po przerażającej biblijnej apokalipsie, grupa obcych sobie ludzi odciętych od świata w odległym przydrożnym barze na Południowym Zachodzie, nieświadomie staje się ostatnią deską ratunku dla ludzkości, kiedy okazuje się, że młoda kelnerka jest w ciąży z mesjaszem.

</doc>
<doc id="1931867" url="https://pl.wikipedia.org/wiki?curid=1931867" title="Nimbex">
Nimbex



</doc>
<doc id="1931870" url="https://pl.wikipedia.org/wiki?curid=1931870" title="Dexaven">
Dexaven



</doc>
<doc id="1931871" url="https://pl.wikipedia.org/wiki?curid=1931871" title="Dextran">
Dextran



</doc>
<doc id="1931872" url="https://pl.wikipedia.org/wiki?curid=1931872" title="Kuchenne rewolucje Magdy Gessler">
Kuchenne rewolucje Magdy Gessler



</doc>
<doc id="1931873" url="https://pl.wikipedia.org/wiki?curid=1931873" title="Dihydralazinum">
Dihydralazinum



</doc>
<doc id="1931875" url="https://pl.wikipedia.org/wiki?curid=1931875" title="Esputicon">
Esputicon



</doc>
<doc id="1931876" url="https://pl.wikipedia.org/wiki?curid=1931876" title="Rozbrojenie">
Rozbrojenie



</doc>
<doc id="1931877" url="https://pl.wikipedia.org/wiki?curid=1931877" title="Fenistil">
Fenistil



</doc>
<doc id="1931879" url="https://pl.wikipedia.org/wiki?curid=1931879" title="Disocor">
Disocor



</doc>
<doc id="1931880" url="https://pl.wikipedia.org/wiki?curid=1931880" title="Franz Dinda">
Franz Dinda

Franz Alexander Dinda (ur. 25 marca 1983 w Jenie) – niemiecki aktor filmowy i telewizyjny.
Życiorys.
Wczesne lata.
Sześć miesięcy po swoich narodzinach w Jenie, przeniósł się wraz z matką, pastorem w Republice Federalnej Niemiec, do Seeheim-Jugenheim. Z powodu profesji matki podążał stacjami do Schwäbisch Hall, Schorndorf, Weinstadt i Auenwald. W tym czasie uczęszczał do pięciu różnych szkół.
Kariera.
Zainteresował się aktorstwem w gimnazjum i występował w Theater-AG w Remstal-Gymnasium-Weinstadt. Przez sześć lat grał również w Jahre Trompete. W latach 1992-96 uczęszczał do Knabenchor collegium iuvenum Stuttgart w Stuttgarcie. Przez trzy lata pełnił funkcję moderatora w Four Music w radiu internetowym Shuffled.
W 1998 roku trafił do Casting-Agentur Brody Casting. Po raz pierwszy pojawił się w telewizji w jednym z odcinków serialu "Gigant Poleca" (1999). W wieku 17 lat został również zatrudniony w serialu dla młodzieży "Fabrixx", w którym był do 2003 roku, a tym samym zdobył doświadczenie przed kamerą. Po ukończeniu szkoły średniej w 2003 roku przeniósł się do Berlina i ukończył prywatną edukację aktorską. Stał się znany przede wszystkim z roli Elmara Kocha w filmie "Chmura" z 2006 roku.
Równolegle do swojej działalności aktorskiej, Dinda intensywnie angażuje się w pisanie. Prowadzi własne studio w Kreuzberg, gdzie pracuje nad swoją koncepcją "ReimRaum-Ein begehbarer Gedichtband". Na scenę opracował program "ReimKlang-eine musikalische Lesereise".

</doc>
<doc id="1931881" url="https://pl.wikipedia.org/wiki?curid=1931881" title="Godzina Miłosierdzia">
Godzina Miłosierdzia

Godzina Miłosierdzia – modlitwa o godzinie trzeciej po południu każdego dnia, czyli w chwili konania Jezusa na krzyżu.
Jest to jedna z nowych form kultu Miłosierdzia Bożego (obok obrazu Miłosierdzia Bożego, święta Miłosierdzia Bożego, Koronki do Miłosierdzia Bożego i Szerzenie czci Miłosierdzia) przekazana przez św. Siostrę Faustynę Kowalską ze Zgromadzenia Sióstr Matki Bożej Miłosierdzia.
Według jej prywatnych objawień mistycznych Jezus prosił o modlitwę w tej godzinie i związał z nią obietnicę wszelkich łask, jeśli ta modlitwa będzie ufna i połączona z uczynkami miłosierdzia względem bliźnich.
Modlitwa w Godzinie Miłosierdzia ma spełniać określone warunki:
Przedmiotem modlitwy jest rozważanie męki Pańskiej w czasie drogi krzyżowej, albo w czasie adoracji Najświętszego Sakramentu, albo w jakimkolwiek miejscu o trzeciej po południu.
Fragmenty "Dzienniczka" św. Siostry Faustyny Kowalskiej mówiące o Godzinie Miłosierdzia:

</doc>
<doc id="1931882" url="https://pl.wikipedia.org/wiki?curid=1931882" title="Dobuject">
Dobuject



</doc>
<doc id="1931883" url="https://pl.wikipedia.org/wiki?curid=1931883" title="Mapryl">
Mapryl



</doc>
<doc id="1931884" url="https://pl.wikipedia.org/wiki?curid=1931884" title="Hypnomidate">
Hypnomidate



</doc>
<doc id="1931885" url="https://pl.wikipedia.org/wiki?curid=1931885" title="Luminalum">
Luminalum



</doc>
<doc id="1931887" url="https://pl.wikipedia.org/wiki?curid=1931887" title="Berotec">
Berotec



</doc>
<doc id="1931888" url="https://pl.wikipedia.org/wiki?curid=1931888" title="Lümborg">
Lümborg



</doc>
<doc id="1931889" url="https://pl.wikipedia.org/wiki?curid=1931889" title="Luemborg">
Luemborg



</doc>
<doc id="1931892" url="https://pl.wikipedia.org/wiki?curid=1931892" title="Haldol">
Haldol



</doc>
<doc id="1931893" url="https://pl.wikipedia.org/wiki?curid=1931893" title="Lüneburg (ujednoznacznienie)">
Lüneburg (ujednoznacznienie)

Niemcy:
Osoby:

</doc>
<doc id="1931894" url="https://pl.wikipedia.org/wiki?curid=1931894" title="Atrovent">
Atrovent



</doc>
<doc id="1931895" url="https://pl.wikipedia.org/wiki?curid=1931895" title="Teletoon">
Teletoon

Teletoon – kanadyjski kanał telewizyjny, a także wytwórnia seriali animowanych.
Historia.
Teletoon został założony w 1996 roku, po czym kanał telewizyjny zaczął być nadawany od 17 października 1997 roku. Początkowo był podzielony zaledwie na kilka bloków tematycznych. Z czasem zaczął nadawać kreskówki dla starszej młodzieży i OVA.
Z tego powodu Teletoon został zaskarżony między innymi za ukazywanie nagości w kreskówkach. Tak więc, kanał emitował również kreskówki dla młodszych nastolatków. Parę lat później kanał znów wzbudził kontrowersje filmem "".
Obecnie, Teletoon nadaje w większości kreskówki dla dzieci, z czego wiele z nich to kreskówki z Cartoon Network. Teletoon występuje w dwóch wersjach językowych: angielskiej i francuskiej. Kanałami siostrzanymi są: Teletoon Retro (zastąpiony przez Disney Channel), Télétoon (francuskojęzyczny Teletoon) oraz Télétoon Rétro (francuskojęzyczny Teletoon Retro) zastąpiony przez Disney La Chaîne – francuskojęzyczną kanadyjską wersje Disney Channel.
24 lutego 2023 r. Ogłoszono, że Teletoon zostanie zmieniony na Cartoon Network Canada. Istniejący kreskówkowy kanał sieciowy, który obsługuje Corus, zostanie zmieniony jako Boomerang.

</doc>
<doc id="1931896" url="https://pl.wikipedia.org/wiki?curid=1931896" title="Wolseley Motor Company">
Wolseley Motor Company

Wolseley Motor Company – dawne brytyjskie przedsiębiorstwo branży motoryzacyjnej zajmujące się produkcją samochodów osobowych, z siedzibą w Birmingham, w Anglii.
Przedsiębiorstwo zostało założone w 1901 roku przez koncern Vickers oraz Herberta Austina. Początkowo produkowało wszystkie rodzaje samochodów i zdominowało rynek samochodowy edwardiańskiej Wielkiej Brytanii. W 1921 roku wypuszczało na rynek 12 000 aut rocznie i nadal się rozwijało. Przeinwestowanie doprowadziło w 1927 roku do wykupienia spółki przez Williama Morrisa. W 1935 roku Wolseley stało się częścią Morris Motor Company, a w 1952 roku British Motor Corporation. Od 1968 roku marka Wolseley należała do przedsiębiorstwa British Leyland. W 1975 roku zaprzestano produkcji samochodów pod tą marką. Obecnie właścicielem marki Wolseley jest Shanghai Automotive Industry Corporation.
Historia.
Wolseley Tool and Motor Car Company Limited.
Spółka Wolseley Tool and Motor Car Company Ltd. została założona w marcu 1901 roku przez przedsiębiorstwo Vickers, Sons &amp; Maxim w celu produkowania samochodów oraz narzędzi. Kapitał zakładowy spółki wynosił 40 000 funtów, a jej siedziba mieściła się w Adderley Park, w Birmingham. Dyrektorem zarządzającym został Herbert Austin. Samochody sygnowane marką Wolseley były eksperymentalnym przedsięwzięciem zarządzanej przez Austina od lat 90. XIX wieku The Wolseley Sheep Shearing Machine Company (WSSMC). Ostatecznie po pięciu latach współpracy z Vickersem Austin zdecydował się opuścić Wolseley Tool and Motor Car Company Ltd. i założył Austin Motor Company.
Samochody Wolseley projektu Austina.
Austin poszukiwał nowych produktów dla WSSMC, ponieważ sprzedaż narzędzi do strzyżenia owiec była zajęciem sezonowym. W latach 1895-1896 zainteresował się silnikami i automobilami. Zimą 1895/1896, pracując w wolnym czasie i w trakcie weekendów, Austin stworzył własną wersję projektu Léona Bolléego, który widział w Paryżu. Dowiedziawszy się, iż prawa do niego nabyła inna brytyjska firma przekonał zarząd WSSMC do zainwestowania w maszyny, dzięki którym mógłby wykonać własny projekt.
W 1897 roku zaprezentowano drugi samochód Wolseleya – Wolseley Autocar No. 1. Był to trójkołowiec (jedno koło przednie, dwa tylne) z niezależnym zawieszeniem tylnym, silnikiem umieszczonym pośrodku oraz stykającymi się oparciami siedzeniami dla dwóch osób. Mimo reklamy nie sprzedał się ani jeden egzemplarz. Trzeci samochód, czterokołowy Voiturette został zaprezentowany w 1899 roku. Kolejny czterokołowiec pojawił się rok później. Wolseley Gasoline Carriage z 1901 roku wyposażony był w kierownicę zamiast drążka sterowego. Pierwsze sprzedawane samochody bazowały na Voiturette, jednak produkcja nie rozpoczęła się aż do 1901 roku; w międzyczasie zarząd WSSMC stracił zainteresowanie dla rodzącego się przemysłu motoryzacyjnego.
Thomas i Albert Vickersowie, dyrektorzy zakładów Vickersa, największego w Wielkiej Brytanii przedsiębiorstwa zbrojeniowego, o wiele wcześniej zdecydowali dołączyć do rozwijającego się przemysłu motoryzacyjnego – będąc pod wrażeniem dokonań Austina w WSSMC postanowili zainwestować w jego przedsięwzięcie. Do 1906 roku, gdy zakończył się pięcioletni kontrakt z Austinem, Wolseley wypuścił na rynek ponad 1500 samochodów, stając się największym producentem w kraju.
Pierwsze silniki Wolseley były poziome, dzięki czemu samochody miały nisko położony środek ciężkości. Cylindry odlewano indywidualnie i rozmieszczano w parach. Wał korbowy biegł wzdłuż samochodu co pozwalało na przekładanie jego obrotów na tylną oś za pomocą paska lub łańcucha. W 1904 roku królowa Aleksandra, żona Edwarda VII kupiła landolet o pojemności 5,2 litra i 24 KM, z cewkowym zapłonem, 4-pozycyjną skrzynią biegów oraz napędem łańcuchowym.
Siddeley.
Na miejsce Austina Vickers zatrudnił Johna Siddeleya. W latach wcześniejszych Vickers produkował w fabryce w Crayford samochody pod marką należącej do Siddeleya spółki Siddeley Autocar Company. W 1905 roku firma zakupiła patent i prawa do projektu Siddeleya. Ten ostatni szybko zamienił austinowski silnik o przeciwległych cylindrach, na bardziej konwencjonalny wówczas silnik pionowy. Pod rządami Siddeleya Wolseley nadal przodował w sprzedaży, jednak zarządzany z Londynu, nie z Birmingham przestał przynosić zyski. Zarząd zamknął fabrykę w Crayford, porzucając produkcję taksówek oraz pojazdów użytkowych i przeniósł całą firmę z powrotem do Birmingham. Po zaostrzonych dyskusjach Siddeley zrezygnował ze stanowiska wiosną 1909 roku i rozpoczął pracę w Siddeley Deasy. W sierpniu 1909 roku dyrektorem nadzorczym został Ernest Hopwood.
Wolseley Motors Limited.
Do 1913 roku Wolseley był największym w Wielkiej Brytanii producentem samochodów sprzedając rocznie 3000 sztuk. Spółkę przemianowano w 1914 roku na Wolseley Motors Limited. Jednocześnie rozpoczęły także działanie filie w Montrealu i Toronto, które po I wojnie światowej przekształciły się w British and American Motors.
I wojna światowa.
Na początku I wojny światowej przedsiębiorstwo otrzymało kontrakty na wozy oficerskie i ambulanse. Rząd prędko doszedł do wniosku, iż fabryka nada się lepiej do wytwarzania bardziej potrzebnych produktów. Po zakończeniu wojny dyrektor Vincent Caillard meldował, że Wolseley dostarczył około:
Szkocka Brygada Konna używała ambulans polowy zaprojektowany w 1914 roku przez pułkownika H. Wade'a na podwoziu Wolseleya – wewnątrz znajdował się stół operacyjny, materiały sterylizacyjne, pełny zestaw instrumentów chirurgicznych, osiatkowanie, liny, siekiery oraz oświetlenie elektryczne. Pojazd był używany pod Gallipoli, na Pustyni Libijskiej (w trakcie kampanii bractwa sanusijja) i w egipskiej Kantarze, zanim został dołączony do Pustynnego Korpusu Konnego w 1917 roku. Brał również udział w kampanii w południowej Palestynie, której kulminacją była bitwa o Jerozolimę.
W 1918 roku Wolseley otworzyło w Tokio, wraz z Ishikawajimą, przedsiębiorstwo wspólne. Pierwszy zbudowany w Japonii Wolseley zszedł z linii produkcyjnej w 1922 roku. Po II wojnie światowej w 1949 roku firma została zreorganizowana i przemianowana na Isuzu.
Powojenny rozwój i upadek.
Thomas Vickers zmarł w 1915 roku, Albert w 1919. Podczas wojny możliwości produkcyjne Wolseleya gwałtownie wzrosły. Po wojnie zarząd Vickersa zadecydował o dalszym rozwoju i konsolidacji wszelkich motoryzacyjnych przedsięwzięć w jednej firmie. Wolseley wykupił z grupy Vickersa kolejne przedsiębiorstwa – Electric and Ordnance Accessories Company Limited, Motor-Car (Stellite Car) Ordnance Department oraz Timken Bearing Department – jednocześnie ogłaszając program produkcji samochodów:
Przykłady wszystkich modeli zostały wystawione podczas Olympia Show w listopadzie 1919 roku.
W 1919 roku Wolseley przejął od Vickersa fabrykę amunicji w birminghamskim Ward End, zakupił salę wystawową oraz biura przy londyńskiej ulicy Piccadilly, obok hotelu Ritz. Na nowy budynek – ochrzczony Wolseley House – wydano ponad 252 tysiące funtów, dwukrotnie więcej niż wyniosły zyski w 1919. Po wygaśnięciu lukratywnych kontraktów, w 1920 roku firma zanotowała stratę rzędu 83 tysięcy funtów. Kolejne lata również kończyły się pod kreską by w 1924 roku osiągnąć 364 tysięcy straty.
W 1919 roku ze względu na zły stan zdrowia z funkcji dyrektora nadzorczego zrezygnował Ernest Hopwood. Główny projektant Arthur John McCormack, prawa ręka Hopwooda od 1911 roku, zrezygnował w listopadzie 1923 roku i został zastąpiony komitetem wykonawczym. Pod koniec października 1926 roku ujawniono, iż firma znalazła się pod zarządem syndyków Gilberta Garnseya i T. W. Hortona, ogłosiwszy bankructwo z zadłużeniem sięgającym dwóch milionów funtów. Sytuacja ta została określona mianem „najbardziej spektakularnej porażki w początkach historii przemysłu motoryzacyjnego”.
Morris.
Wolseley zostało zakupione osobiście i za własne pieniądze przez Williama Richarda Morrisa za 730 tysięcy funtów w lutym 1927 roku. Wśród innych licytatorów znaleźli się General Motors oraz Austin Motor Company. Morris utworzył nową spółkę, Wolseley Motors Limited i skonsolidował produkcję w Ward End, w Birmingham. W 1935 roku przedsiębiorstwo zostało przejęte przez spółkę Morris Motors Ltd.; od tamtego czasu modele Wolseleya bazowały na projektach Morrisa. Wkrótce, podobnie jak Morris, MG i Riley, Wolseley stał się częścią Nuffield Organisation.
Po II wojnie światowej.
Po wojnie Woseley opuściło Adderley Park i zostało przeniesione do Cowley. Rozpoczęła się produkcja modeli bliźniaczych, na łączonych z Morrisem liniach. Pierwsze powojenne modele 4/50 i 6/80 bazowały na Morrisie Oxfordzie MO; odróżniała je bardziej tradycyjna osłona chłodnicy.
BMC.
Po fuzji Morrisa i Austina, w wyniku której powstało British Motor Corporation (BMC), Woseley zaczął dzielić nadwozia i podwozia z MG i Rileyem – 4/44, 15/150 i 6/90 były blisko spokrewnione odpowiednio z MG Magnette ZA/ZB, Rileyem Pathfinderem oraz Rileyem 2.6.
Wypuszczony w 1957 roku Wolseley 1500 bazował na planowanym następcy Morrisa Minora, dzieląc kształt z Rileyem 1.5. W następnym roku zadebiutował Wolseley 15/60, nowy sedan średniej wielkości wedle projektu Battisty Pininfariny. W ciągu roku pięć pozostałych marek wypuściło podobne auta.
Wolseley Hornet opierał się na modelach Mini wypuszczonych przez Austina i Morrisa, jednak różnił go większy bagażnik, cecha którą łączył z Rileyem Elfem. 1500 został zastąpiony przez 1100 w 1965 roku, który dwa lata później stał się modelem 1300. Ostatecznie w 1967 roku wypuszczona została wersja Austina 1800, sygnowana nazwą Wolseley 18/85.
British Leyland.
Po fuzji BMC z Leyland Motors w 1969 roku utworzone zostało przedsiębiorstwo British Leyland; marka Riley, której produkcja nakładała się na wolseleyowską została wycofana. W 1972 roku Woseley wypuścił na rynek Woseleya 6, będącego 6-cylindrowym wariantem Austina 1800. Ten ostatni został wycofany trzy lata później na rzecz ostatniego modelu firmy z Birmingham, sygnowanego numerem 18-22. Po sześciu miesiącach przemianowano go na Leyland Princess kończąc jednocześnie dzieje 74-letniej marki.
Marka Wolseley, zakupiona w 2005 roku przez Nanjing Automobile Group po rozpadzie MG Rover Group, należy od 2007 do Shanghai Automotive Industry Corporation (w wyniku przejęcia spółki Nanjing Automobile Group). Wolseley Sheep Shearing Machinery Company funkcjonuje nadal pod nazwą Wolseley plc.
Lista modeli.
Po 1945 roku.
Przez długi czas w użyciu był dwunumerowy system sygnowania modeli. Do 1948 roku odzwierciedlały one moc podatkową silnika ("taxable horsepower", wedle definicji Royal Automobile Club) oraz moc rzeczywistą. Zatem kod 14/60 oznaczał auto z silnikiem o mocy podatkowej 14 KM, który faktycznie był w stanie wygenerować 60 KM (45 kW). W późniejszych latach pierwsza liczba oznaczała liczbę cylindrów. Po 1956 roku informowała ona o pojemności silników czterocylindrowych. Przykładowo 15/60 zasilany był 1,5-litrowym silnikiem o mocy 60 KM. Ostatecznie cały system został zarzucony.

</doc>
<doc id="1931901" url="https://pl.wikipedia.org/wiki?curid=1931901" title="Wayne Collett">
Wayne Collett

Wayne Collett (ur. 20 października 1949 w Los Angeles, zm. 17 marca 2010 tamże) – afroamerykański lekkoatleta reprezentujący Stany Zjednoczone, który specjalizował się w biegu na 400 metrów.
Collett podczas igrzysk olimpijskich w Monachium (1972) wywalczył srebrny medal w rywalizacji czterystumetrowców. W czasie dekoracji biegacz wraz ze złotym medalistą Vincentem Mathhewsem zachowywał się niestosownie – obaj chcieli zwrócić uwagę na problemy czarnoskórych mieszkańców USA. Zachowanie sportowców zostało odebrane jako manifest polityczny. Lekkoatleci zostali wycofani ze składu sztafety 4 x 400 przez co reprezentacja Stanów Zjednoczonych nie wystartowała w biegu rozstawnym. Incydent ten sprawił, że Międzynarodowy Komitet Olimpijski zakazał sprinterom startu w kolejnych igrzyskach. 
W 1971 roku ukończył studia prawnicze na University of California. Po zakończeniu kariery pracował jako prawnik oraz zajmował się nieruchomościami.

</doc>
<doc id="1931902" url="https://pl.wikipedia.org/wiki?curid=1931902" title="Czytanie (element mszy świętej)">
Czytanie (element mszy świętej)



</doc>
<doc id="1931906" url="https://pl.wikipedia.org/wiki?curid=1931906" title="Nabożeństwo do Miłosierdzia Bożego">
Nabożeństwo do Miłosierdzia Bożego



</doc>
<doc id="1931908" url="https://pl.wikipedia.org/wiki?curid=1931908" title="Skądokąd">
Skądokąd

Skądokąd – dziesiąty album grupy Raz, Dwa, Trzy wydany 1 marca 2010 (premiera handlowa - 3 marca 2010). Materiał nagrano w RecPublica Studios w Lubrzy we wrześniu i październiku 2009.
16 czerwca 2010 album uzyskał w Polsce status platynowej płyty sprzedając się w nakładzie 30 000 egzemplarzy.

</doc>
<doc id="1931909" url="https://pl.wikipedia.org/wiki?curid=1931909" title="Isoket">
Isoket



</doc>
<doc id="1931910" url="https://pl.wikipedia.org/wiki?curid=1931910" title="Cold Case">
Cold Case



</doc>
<doc id="1931911" url="https://pl.wikipedia.org/wiki?curid=1931911" title="Carvedilol">
Carvedilol



</doc>
<doc id="1931912" url="https://pl.wikipedia.org/wiki?curid=1931912" title="Vivacor">
Vivacor



</doc>
<doc id="1931913" url="https://pl.wikipedia.org/wiki?curid=1931913" title="Clemastinum">
Clemastinum



</doc>
<doc id="1931914" url="https://pl.wikipedia.org/wiki?curid=1931914" title="Wolseley">
Wolseley



</doc>
<doc id="1931916" url="https://pl.wikipedia.org/wiki?curid=1931916" title="Tisercin">
Tisercin



</doc>
<doc id="1931917" url="https://pl.wikipedia.org/wiki?curid=1931917" title="Pyralgin">
Pyralgin



</doc>
<doc id="1931918" url="https://pl.wikipedia.org/wiki?curid=1931918" title="Metocard">
Metocard



</doc>
<doc id="1931919" url="https://pl.wikipedia.org/wiki?curid=1931919" title="Betaloc">
Betaloc



</doc>
<doc id="1931920" url="https://pl.wikipedia.org/wiki?curid=1931920" title="Jelenia priepasť">
Jelenia priepasť

Jelenia priepasť (pol. "Jelenia Przepaść") – jaskinia krasowa na terenie Krasu Słowacko-Węgierskiego, w Wewnętrznych Karpatach Zachodnich na Słowacji.
Położenie.
Jaskinia znajduje się w południowo-zachodniej części Płaskowyżu Pleszywskiego (słow. Plešivská planina), ok. 4 km na północ od wsi Plešivec. Jej wylot leży na wysokości 506 m n.p.m., poniżej krawędzi wyraźnego leja krasowego, w skalnej depresji przy tzw. "Lukáčowej Łące" (słow. "Lukáčova lúka"), ok. 900 m na wschód od polany "Jahodná".
Geologia i morfologia.
Jelenia Przepaść jest jaskinią typu szczelinowo-zapadliskowego. Powstała w triasowych wapieniach, należących do płaszczowiny silickiej, dzięki korozyjnej działalności przesiąkających przez górotwór wód z opadów atmosferycznych. Składa się z systemu komór rozwiniętych w trzech poziomach, połączonych pionowymi szczelinami i studniami, o łącznej głębokości 75 m. Posiada bogatą szatę naciekową. Badania przeprowadzone w 1981 r. wykazały, że jaskinię odwadnia "Vidovskie Wywierzysko" (słow. "Vidovská vyvieračka"), usytuowane na terenie dawnej wsi Vidová u południowo-wschodnich podnóży płaskowyżu.
Znaczenie turystyczne.
Jaskinia nie jest udostępniona turystycznie.

</doc>
<doc id="1931923" url="https://pl.wikipedia.org/wiki?curid=1931923" title="Dopanol">
Dopanol



</doc>
<doc id="1931925" url="https://pl.wikipedia.org/wiki?curid=1931925" title="Wilhelm z Lüneburga">
Wilhelm z Lüneburga

Wilhelm z Lüneburga, zwany także Wilhelm z Winchesteru lub Wilhelm Gruby (ur. 11 kwietnia 1184 w Winchesterze, zm. 13 grudnia 1213 w Lüneburgu) – książę Lüneburga z dynastii Welfów.
Życiorys.
Wilhelm był najmłodszym synem potężnego księcia Saksonii i Bawarii Henryka Lwa oraz Matyldy, córki króla Anglii Henryka II Plantageneta. Urodził się jako ostatnie dziecko Henryka Lwa po wygnaniu ojca z Niemiec przez cesarza Fryderyka I Barbarossę, w Anglii, na dworze Henryka II. Choć już w 1185 Henryk Lew powrócił do Niemiec, Wilhelm dorastał w Anglii i był wychowywany na dworze swego wuja Henryka II, a potem kuzyna Ryszarda Lwie Serce. W 1193 został wysłany jako zakładnik na dwór nowego cesarza Henryka VI (było to związane z uwolnieniem przez cesarza pojmanego wcześniej Ryszarda Lwie Serce), ten przekazał go księciu Austrii Leopoldowi V, a wobec śmierci tego ostatniego trafił na dwór króla węgierskiego Beli III. Uwolniony został zapewne dopiero po śmierci ojca. 
W testamencie ojca został wyznaczony na jego dziedzica w Lüneburgu i Lauenburgu. Ostatecznie podział dóbr Welfów pomiędzy Wilhelma i jego starszych braci (Henryka V i Ottona IV) został potwierdzony układem w 1202. Wilhelm poślubił wówczas Helenę, siostrę ówczesnego króla duńskiego Kanuta VI, a córkę Waldemara I), co było elementem zawartego przez jego brata Ottona sojuszu z Danią. Aktywnie popierał Ottona w staraniach o koronę niemiecką: stanowił jego łącznika w kontaktach z dworem angielskim, brał też udział w działaniach wojennych (m.in. w wyprawie na Turyngię w 1202 r.). Dbał o rozwój swego księstwa (dzięki małżeństwu zyskał liczne posiadłości na Półwyspie Jutlandzkim), m.in. w celu usprawnienia handlu solą założył Bleckede (wówczas nazwane "Löwenstadt " - "Miasto Lwa", dla upamiętnienia ojca Wilhelma). Nie używał jednak tytułu książęcego, a na swych pieczęciach tytułował się jedynie: "Willehelmus de Luneburc filius Ducis Saxonie" (Wilhelm z Luneburga, syn księcia Saksonii).
Jedynym dzieckiem Wilhelma był urodzony w 1204 syn Otto I Dziecię. Po śmierci Wilhelma kontrolę nad jego ziemiami wobec małoletniości Ottona I przejął Otto IV, dopiero kilka lat po śmierci tego ostatniego syn Wilhelma odzyskał Lüneburg, został też władcą Brunszwiku. Od Wilhelma i jego syna Ottona wywodzili się wszyscy późniejsi Welfowie.

</doc>
<doc id="1931930" url="https://pl.wikipedia.org/wiki?curid=1931930" title="Apostolski Ruch Bożego Miłosierdzia">
Apostolski Ruch Bożego Miłosierdzia

Apostolski Ruch Bożego Miłosierdzia - ruch odnowy w Kościele katolickim, głoszący orędzie Miłosierdzia Bożego, modlący się o nawrócenie grzeszników, wypraszając miłosierdzie dla siebie i świata.
Obejmuje on zgromadzenia zakonne męskie i żeńskie, kontemplacyjne i czynne, stowarzyszenia, bractwa, apostolaty oraz ludzi świeckich.
Zadaniem jego jest szerzenie w Kościele i świecie czci Miłosierdzia Bożego, poprzez świadectwo życia w duchu zawierzenia Bogu (pełnienie Jego woli) i czynnej miłości bliźniego, poprzez dzieła miłosierdzia, czyny i modlitwę, zwłaszcza praktykę nabożeństwa do Miłosierdzia Bożego w formach podanych przez św. Siostrę Faustynę Kowalską. 
Ruch zrodził się z jej charyzmatu i doświadczenia mistycznego.
Jezus wprost zażądał, aby było „zgromadzenie takie”, które będzie głosiło miłosierdzie Boga światu i wypraszało je dla świata (Dz. 436). Siostra Faustyna sądziła początkowo, że ma to być klasztor kontemplacyjny, ale wkrótce Jezus dał jej poznać, że będzie to wielkie dzieło w Kościele, łączące ludzi o różnych powołaniach, którzy zafascynowani miłosierną miłością Boga do człowieka, z nową mocą na różne sposoby będą głosić tę biblijną prawdę całemu światu.
Niektóre fragmenty "Dzienniczka" św. Siostry Faustyny Kowalskiej mówiące o Apostolskim Ruchu Bożego Miłosierdzia:
Dziś ruch rozwija się na całym świecie, najprężniej w Argentynie, Brazylii, Irlandii, Meksyku, USA, Włoszech, Afryce oraz na Filipinach.

</doc>
<doc id="1931931" url="https://pl.wikipedia.org/wiki?curid=1931931" title="Oscar Larrauri">
Oscar Larrauri

Oscar Larrauri (ur. 19 sierpnia 1954 roku w Granadero Baigorria) – były argentyński kierowca wyścigowy.
Kariera.
Kariera juniora.
Pierwszym sukcesem Argentyńczyka na arenie międzynarodowej, było mistrzostwo Europejskiej Formuły 3, w roku 1982. Trzy lata później sięgnął po tytuł w Europejskim Pucharze Mégane Trophy. 
Formuła 1.
W Formule 1 zadebiutował w roku 1988, we włoskiej stajni EuroBrun Racing (w głównej mierze dzięki dużemu wsparciu finansowemu). Słabe osiągi bolidu nie pozwoliły mu jednak na walkę o punktowane miejsca, mało tego nie zdołał zakwalifikować się do ośmiu z szesnastu rozegranych wyścigów. W pozostałych rundach tylko dwukrotnie dojechał do mety, kończąc Grand Prix Meksyku i Grand Prix Niemiec, odpowiednio na 13. i 16. pozycji.
W kolejnym sezonie włoska ekipa z powodu problemów finansowych nie była w stanie wystawić dwóch bolidów i Argentyńczyk z powodu niewystarczająco dużego budżetu nie znalazł dla siebie miejsca w stawce. Na pięć rund przed zakończeniem rywalizacji, Oscar zgromadził jednak odpowiedni budżet i począwszy od Grand Prix Włoch, do końca sezonu, ścigał się ponownie dla EuroBrun (zastąpił w niej Szwajcara Gregora Foiteka). Forma pojazdu okazała się jednak na tyle kiepska, iż Larrauri ani razu nie był w stanie przejść nawet pre-kwalifikacji i po zakończeniu sezonu, zakończył karierę w F1. 
Wyścigi samochodów sportowych.
Począwszy od sezonu 1983 Oscar przez wiele lat rywalizował w wyścigach samochodów sportowych, z zespołem Brun Motorsport. Ekipa ta była częściowo powiązana z teamem F1 - EuroBrun Racing. Największym sukcesem Argentyńczyka, były starty w mistrzostwach świata tej kategorii i wygranie w nich kilku wyścigów. Poza tym Larrauri był zaangażowany również w niemieckie i japońskie mistrzostwa.
Wyścigi samochodów turystycznych.
Pod koniec wyścigowej kariery, Argentyńczyk wrócił do swojego rodzimego kontynentu, w którym brał udział w mistrzostwach samochodów turystycznych. Okazał się w nich bezkonkurencyjny, zdobywając trzykrotnie tytuł w latach 1997-1998 oraz 2000 (po tym sezonie serial ten został zlikwidowany). Po tym sezonie zakończył wyścigową karierę.

</doc>
<doc id="1931933" url="https://pl.wikipedia.org/wiki?curid=1931933" title="Metro 2033">
Metro 2033



</doc>
<doc id="1931934" url="https://pl.wikipedia.org/wiki?curid=1931934" title="Adrian Campos">
Adrian Campos



</doc>
<doc id="1931936" url="https://pl.wikipedia.org/wiki?curid=1931936" title="Niszczyciele eskortowe typu Rudderow">
Niszczyciele eskortowe typu Rudderow

Niszczyciele eskortowe typu Rudderow – typ amerykańskich niszczycieli eskortowych z okresu II wojny światowej. Zbudowano łącznie 22 jednostki, wszystkie służyły w czasie wojny w US Navy. 50 innych jednostek przed wejściem do służby przebudowano na szybkie transportowce desantowe, dodatkowo konwersji tej dokonano również na jednym z okrętów będących już w linii.
Historia.
Niszczyciele typu "Rudderow" były budowane w latach 1943–1944 w następujących stoczniach: Philadelphia Navy Yard w Filadelfii, Charleston Navy Yard w Charleston, Defoe w Bay City oraz należących do koncernu Bethlehem Steel w Hingham i Quincy. Pierwszy okręt typu, USS "Rudderow" wszedł do służby 15 maja 1944 roku.
Wobec zmniejszenia się zapotrzebowania na niszczyciele eskortowe w końcowym okresie II wojny światowej, większość zamówień została anulowana, jednak aby podtrzymać produkcję stoczniową i nie zatrzymywać już rozpoczętych prac, 50 jednostek typu "Rudderow" zostało ukończonych jako szybkie transportowce desantowe (APD). Dodatkowo na APD przebudowano jeden z niszczycieli będących już w służbie, USS "Bray".
Podczas wojny większość okrętów typu "Rudderow" służyła na Pacyfiku, wchodząc w skład osłony lotniskowców eskortowych. Spośród jednostek działających na Atlantyku USS "Eugene E. Elmore" współuczestniczył w zatopieniu U-549.
Żaden z niszczycieli typu "Rudderow" nie został utracony podczas działań wojennych, podobnie nie zanotowano strat wśród okrętów ukończonych jako transportowce desantowe.
Po zakończeniu wojny okręty zostały przesunięte do rezerwy i skreślone z listy floty do 1972 roku. Dwie jednostki zostały przekazane marynarkom wojennym innych państw: Korei Południowej i Tajwanu.
Konstrukcja.
Konstrukcja niszczycieli eskortowych typu "Rudderow" była oparta o kadłub i siłownię okrętów typu "Buckley". Główna różnica dotyczyła uzbrojenia artyleryjskiego. Dotychczas stosowane działa kalibru 76 mm na odkrytych stanowiskach zostały zastąpione przez dwa działa uniwersalne kal. 127 mm, umieszczone w wieżach artyleryjskich na dziobie i rufie.
Uzbrojenie przeciwlotnicze uzupełniały dwa podwójne (na części okrętów jedno poczwórne i jedno podwójne) działka Bofors kal. 40 mm oraz 12 działek Oerlikon kal. 20 mm. Niszczyciele posiadały potrójną wyrzutnię torpedową kal. 533 mm, na niektórych zastępowaną czterema pojedynczymi działkami Bofors typu armijnego. Broń przeciw okrętom podwodnym stanowiły: miotacz bomb głębinowych Hedgehog, osiem miotaczy i dwie zrzutnie bomb głębinowych.
Okręty typu "Rudderow" miały napęd turboelektryczny. Dwa kotły dostarczały parę do turbogeneratorów produkcji firmy General Electric, które wytwarzały prąd dla silników elektrycznych, napędzających poprzez przekładnie redukcyjne dwie śruby. Łączna moc układu, wynosząca 12 000 KM, zapewniała prędkość maksymalną 24 węzłów. Zapas 354 ton paliwa pozwalał przepłynąć 5050 mil morskich przy prędkości ekonomicznej 12 węzłów.
Wyposażenie elektroniczne składało się z radaru wykrywania celów nawodnych typu SL, zastępowanego później przez nowocześniejszy typu SU, radaru kontroli przestrzeni powietrznej typu SA oraz sonaru do wykrywania celów podwodnych.

</doc>
<doc id="1931937" url="https://pl.wikipedia.org/wiki?curid=1931937" title="Carlo Lurago">
Carlo Lurago

Carlo Lurago także: "Loragho", "Luraghi", "Luragho"(ur. 14 grudnia 1615 w Pellio Superiore (Como w Lombardii); zm. 22 października 1684 w Pasawie) – włoski architekt, mistrz budowlany i sztukator działający głównie na terenie Czech.
Życiorys.
Carlo Lurago należał do grupy architektów pochodzących z Lombardii, którzy ze względu na swoje miejsce urodzenia w pobliżu jeziora Como zaliczani byli do tzw. Komasków i działali na terenie Czech, Śląska, Austrii i południowych Niemiec. Carlo Lurago razem z Giovannim Domenico Orsim de Orsinim i Francesco Carattim należał do najwybitniejszych mistrzów budowlanych w czasach czeskiego baroku.
Carlo Lurago urodził się w 1615 w rodzinie architektów. Jego rodzicami byli: Giovanni Antonio Lurago i Margarita z domu Lurago. Na temat jego młodości i wykształcenia nie zachowały się do dnia dzisiejszego żadne dokumenty, stąd pozostaje ona nieznana. Wiadomo, że ożenił się w Val d'Intelvi z Elisabeth (N.N.) z którą miał dwóch synów, z czego młodszy zmarł jako dziecko.
W wieku 23 lat trafił jako sztukator do Pragi, gdzie działał na zlecenie tamtejszych jezuitów, m.in. w latach 1638-1640 dokonał przebudowy wnętrz gotyckiego kościoła Świętego Zbawiciela na praskim placu Krzyżowców z Czerwoną Gwiazdą. 
W 1648 otrzymał praskie obywatelstwo oraz założył własną pracownię, mieszczącą się na Malej Stranie, której współwłaścicielem był jego bratanek, Francesco Anselmo Lurago, należącą do największych w Czechach, przyjmując głównie zlecenia od Kościoła katolickiego.
Lurago był prawdopodobnie głównym twórcą praskiego Clementinum, zbudowanego w latach 1654-1679, na podstawie wcześniejszych planów Francesco Carattiego, przy wsparciu majstra Martino Lurago. Ponadto w latach 1649-1659 pracował przy rozbudowie fortyfikacji praskich razem z Santino Bussim i Giovannim Pieronim. 
Po pożarze katedry w Pasawie, która spłonęła niemal doszczętnie w 1662, powierzono mu zadanie jej odbudowy, trwającej 6 lat do 1668 Odbudowana katedra była wzorem dla innych kościołów barokowych budowanych w XVII i XVIII w.

</doc>
<doc id="1931940" url="https://pl.wikipedia.org/wiki?curid=1931940" title="Serhij Kołesnyczenko">
Serhij Kołesnyczenko

Serhij Hennadijowycz Kołesnyczenko, ukr. Сергій Геннадійович Колесниченко (ur. 23 stycznia 1986, w Krasnodonie, w obwodzie ługańskim) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu Szachtar Donieck, barwy którego bronił w juniorskich mistrzostwach Ukrainy (DJuFL). W 2004 rozpoczął karierę piłkarską w trzeciej drużynie Szachtara, a potem dwa lata występował w drużynie rezerw Dinama Moskwa. W 2007 przeszedł do białoruskiego FK Daryda. W październiku 2008 został piłkarzem Zorii Ługańsk, w podstawowej jedenastce którego 17 października 2008 rozegrał pierwszy mecz w Premier-lidze. Latem 2010 przeniósł się do Stali Ałczewsk. W lipcu 2012 zasilił skład FK Ołeksandrija, w którym grał do lata 2013. 27 marca 2014 dołączył do Szachtara Swerdłowśk.

</doc>
<doc id="1931941" url="https://pl.wikipedia.org/wiki?curid=1931941" title="Looking Walking Being">
Looking Walking Being

Looking Walking Being – album Agi Zaryan wydany w 2010 roku przez amerykańską wytwórnię Blue Note Records. Zawiera teksty piosenek napisane przez Zaryan oraz wiersze amerykańskiej poetki Denise Levertov. Płytę jazzową nagrano w klimatach ballady oraz latino jazzu, rytmów afrykańskich, jazzu tradycyjnego oraz jazzrocka. Kompozytorzy muzyki to: Michał Tokaj, Larry Koonse, David Dorůžka i Zbigniew Wegehaupt. Na albumie zagrał m.in. Munyungo Jackson. Płyta dotarła do 4. miejsca listy OLiS w Polsce. Album ma status podwójnie platynowej płyty.
Lista utworów.
Opracowano na podstawie materiału źródłowego.

</doc>
<doc id="1931942" url="https://pl.wikipedia.org/wiki?curid=1931942" title="Awaryjne lądowanie wahadłowca">
Awaryjne lądowanie wahadłowca



</doc>
<doc id="1931949" url="https://pl.wikipedia.org/wiki?curid=1931949" title="Otoka Gągolińska">
Otoka Gągolińska

Otoka Gągolińska – część wsi Długołęka w Polsce położona w województwie świętokrzyskim, w powiecie staszowskim, w gminie Osiek.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="1931954" url="https://pl.wikipedia.org/wiki?curid=1931954" title="Maria Hildt">
Maria Hildt

Maria Hildt-Mondszajnowa (z domu Gay) (ur. 1858; zm. sierpień 1882 w Jenisejsku) – nauczycielka, działaczka socjalistyczna.
W latach 1874-1876 uczyła się w gimnazjum w Lozannie i w tym czasie zetknęła się z ideami socjalistycznymi. W latach 1876-1878 tworzyła kółka socjalistyczne w Warszawie, często finansowała ich działalność i wspierała materialnie towarzyszy. Aresztowana w Tule, przetransportowana do Warszawy i osadzona w X Pawilonie Cytadeli Warszawskiej (od sierpnia 1878 do kwietnia 1881). Więziona wspólnie z Filipiną Płaskowicką, Józefem Pławińskim i Bolesławem Mondszajnem, którego poślubiła po śmierci pierwszego męża Kazimierza Hildta. Podczas osadzenia dowiedziawszy się o zabójstwie Józefa Beite zorganizowała bunt więźniów. W 1880 r. wyrokiem sądu carskiego skazana na zesłanie na Syberię, gdzie zmarła. 

</doc>
<doc id="1931958" url="https://pl.wikipedia.org/wiki?curid=1931958" title="Mirosława Lombardo">
Mirosława Lombardo

Mirosława Lombardo (ur. 1 stycznia 1937 w Ostrogu na Wołyniu) – polska aktorka teatralna i filmowa.
Kariera zawodowa.
W 1960 ukończyła Państwową Wyższą Szkołę Teatralną i Filmową w Łodzi. Jej debiut teatralny nastąpił 4 lutego 1960 roku. Zagrała wtedy rolę Maryni w sztuce "Klub kawalerów" Michała Bałuckiego w reż. Adama Daniewicza na scenie Teatru Powszechnego w Łodzi. Wcześniej wystąpiła w filmie „Inspekcja pana Anatola” (1959) jako dziewczyna z Paryżewa.
Występowała w teatrach dramatycznych (Polskim i Nowym) w Poznaniu (1960-62), Bałtyckim Teatrze Dramatycznym w Koszalinie (1962-63), teatrach dramatycznych (Współczesnym i Polskim) w Szczecinie (1963-66), teatrach dramatycznych we Wrocławiu (1966-67), Teatrze Polskim w Warszawie (1967-69) i Teatrze Polskim we Wrocławiu (1969-98).
Obecnie jest pedagogiem wydziału zamiejscowego we Wrocławiu Akademii Sztuk Teatralnych im. Stanisława Wyspiańskiego w Krakowie.
Autorka podręcznika "Przewodnik po starej polszczyźnie z ćwiczeniami" - 1988.

</doc>
<doc id="1931960" url="https://pl.wikipedia.org/wiki?curid=1931960" title="David Dorůžka">
David Dorůžka

David Dorůžka, David Dorużka (ur. 25 stycznia 1980 w Pradze) – czeski gitarzysta i kompozytor jazzowy.
Dorůžka zaczął grać na gitarze w wieku 10 lat. Mając 14 lat zaczął występować ze znanymi muzykami czeskiej sceny jazzowej. W 1995 roku od Czeskiego Towarzystwa Jazzowego otrzymał tytuł "Talent Roku". Grał na albumach takich muzyków jak m.in.: Karel Růžička Jr. czy Jaromír Honzák. W latach 1999–2002 studiował kompozycję i improwizację w Berklee College of Music, gdzie jego nauczycielami byli choćby Joe Lovano czy Mick Goodrick. W latach 2002–2003 zamieszkał w Nowym Jorku, gdzie nagrał debiutancką płytę "Hidden Paths". Od końca 2003 roku mieszka znowu w Czechach, gdzie naucza w Konserwatorium Jaroslava Ježka w Pradze.

</doc>
<doc id="1931964" url="https://pl.wikipedia.org/wiki?curid=1931964" title="Niedziela w kopalni">
Niedziela w kopalni

Niedziela w kopalni to obraz Jacka Malczewskiego namalowany w 1882 roku.
Dzieło Malczewskiego obrazuje los osób zesłanych na katorgę. Obraz przedstawia wnętrze kopalni, która jest miejscem pracy katorżników. Zesłańcy odpoczywają po ciężkiej pracy. Są wyraźnie znużeni i załamani swoim beznadziejnym położeniem. Obraz ma wymowę typowo symboliczną, bowiem niedziela była, jako dzień świąteczny, czasem wolnym od pracy także dla katorżników.

</doc>
<doc id="1931965" url="https://pl.wikipedia.org/wiki?curid=1931965" title="Ferrari Mondial">
Ferrari Mondial

Ferrari Mondial – sportowy samochód osobowy produkowany przez włoską firmę Ferrari w latach 1980–1993. Dostępny jako 2-drzwiowe coupé oraz 2-drzwiowy kabriolet. Następca modelu 208/308 GT4. Samochód napędzany był przez silnik V8 o pojemności 3,0, 3,2 lub 3,4 litra. Moc przenoszona była na oś tylną poprzez 5-biegową manualną skrzynię biegów.

</doc>
<doc id="1931966" url="https://pl.wikipedia.org/wiki?curid=1931966" title="Peter Forsberg">
Peter Forsberg

Peter Forsberg (ur. 20 lipca 1973 w Örnsköldsvik) – szwedzki hokeista, reprezentant Szwecji, czterokrotny olimpijczyk, członek Triple Gold Club. Działacz hokejowy.
Jego ojciec Kent (ur. 1947) został trenerem hokejowym.
Kariera.
Wychowanek klubu Modo AIK. Pierwotnie karierę kontynuował do 2010, gdy przerwał ją po występach w barwach MODO Hockey. W 2011 wznowił karierę występując w dwóch meczach Colorado Avalanche, po czym w lutym 2011 roku definitywnie zakończył karierę zawodniczą (powodem była przewlekła kontuzja stopy).
W każdym z jego dwunastu sezonów NHL (uwzględniając tylko sezony zasadnicze), miał dodatnią statystykę plus/minus. Został jednym z zaledwie trzech hokeistów, którzy po dwa razy zdobyli Puchar Stanleya, złoty medal Igrzysk Olimpijskich i mistrzostwo świata.
Uczestniczył w turniejach mistrzostw świata w 1992, 1993, 1998, 2003, 2004, zimowych igrzysk olimpijskich 1994, 1998, 2006, 2010 (w 2010 był chorążym ekipy narodowej) oraz Pucharu Świata 1996, 2004.
W 2011 został zastępcą menedżera generalnego w swoim macierzystym klubie MODO Hockey w rodzinnym mieście Örnsköldsvik.

</doc>
<doc id="1931969" url="https://pl.wikipedia.org/wiki?curid=1931969" title="Mistrzostwa Świata Kobiet w Curlingu 2010">
Mistrzostwa Świata Kobiet w Curlingu 2010

Mistrzostwa Świata Kobiet w Curlingu 2010, odbyły się w dniach 20-28 marca 2010 w kanadyjskim Swift Current, na lodowisku Credit Union iPlex. 
Obrończyniami tytułu mistrzowskiego z 2009 były Chinki (Wang Bingyu). Na mistrzostwach świata zadebiutowały Łotyszki, które wygrały challenge przeciwko Finkom podczas Mistrzostw Europy 2009. Zajęły ostatnie miejsce, niespodziewane wygrywając spotkanie z Amerykanami.
Tytuł mistrzyń świata wywalczyły Niemki (Andrea Schöpp), które pokonały w finale Szkocję (Eve Muirhead) 8:6. Jest to drugi złoty medal dla Niemiec, poprzedni 22 lata wcześniej (MŚ 1988) także zdobyła Schöpp, w skład tamtej drużyny również wchodziła Monika Wagner. Meczu o brązowy medal wygrały Kanadyjki (Jennifer Jones) pokonując 9:6 debiutującą na mistrzostwach świata drużynę Cecilii Östlund ze Szwecji.
Play-off.
Finał.
28 marca 2010, 15:00
Mały finał.
28 marca 2010, 10:00
Półfinał.
27 marca 2010, 17:00
1-2.
26 marca 2010, 20:00; Liczba widzów: 2 704
3-4.
27 marca 2010, 12:00
Tie-breaker.
26 marca 2010, 13:30; Liczba widzów: 2 054
Round Robin.
Sesja 1..
20 marca 2010; 14:00; Liczba widzów: 2 287
Sesja 2..
20 marca 2010; 19:00; Liczba widzów: 2 567
Sesja 3..
21 marca 2010; 8:30
Sesja 4..
21 marca 2010; 13:30; Liczba widzów: 2 410
Sesja 5..
21 marca 2010; 19:00; Liczba widzów: 2 319
Sesja 6..
22 marca 2010; 8:30; Liczba widzów: 1 816
Sesja 7..
22 marca 2010; 13:30; Liczba widzów: 2 145
Sesja 8..
22 marca 2010; 19:30
Sesja 9..
23 marca 2010; 9:30; Liczba widzów: 1 955
Sesja 10..
23 marca 2010; 13:30; Liczba widzów: 1 990
Sesja 11..
23 marca 2010; 19:30; Liczba widzów: 2 519
Sesja 12..
24 marca 2010; 8:30; Liczba widzów: 1 976
Sesja 13..
24 marca 2010; 13:30; Liczba widzów: 2 366
Sesja 14..
24 marca 2010; 19:30; Liczba widzów: 2 130
Sesja 15..
25 marca 2010; 8:30; Liczba widzów: 1 931
Sesja 16..
25 marca 2010; 13:30; Liczba widzów: 2 023
Sesja 17..
25 marca 2010; 19:30; Liczba widzów: 2 723

</doc>
<doc id="1931972" url="https://pl.wikipedia.org/wiki?curid=1931972" title="Krzysztof Żuk">
Krzysztof Żuk

Krzysztof Jan Żuk (ur. 21 czerwca 1957 w Krasnymstawie) – polski ekonomista, samorządowiec, w latach 2007–2009 podsekretarz stanu w Ministerstwie Skarbu Państwa, od 2010 prezydent Lublina.
Życiorys.
Syn Romana i Janiny. Absolwent I LO w Świdniku. W 1990 uzyskał stopień doktora nauk ekonomicznych (specjalność ekonomia polityczna) na Uniwersytecie Marii Curie Skłodowskiej na podstawie pracy pt. "Formy własności środków produkcji w gospodarce polskiej i ich społeczno-ekonomiczne funkcje". Został adiunktem w Zakładzie Finansów Podmiotów Gospodarczych (Instytut Ekonomii i Finansów UMCS) na Wydziale Ekonomicznym UMCS oraz w Wyższej Szkole Ekonomii i Innowacji. Współpracował z Instytutem Badań nad Gospodarką Rynkową.
W 1991 kandydował do parlamentu z listy KLD. Od 1990 do 1996 przewodniczył radzie miejskiej w Świdniku. W 1996 został dyrektorem lubelskiej delegatury Ministra Skarbu Państwa. Po wyborach samorządowych w 2006 powołano go na zastępcę prezydenta Lublina. Rok później został podsekretarzem stanu w Ministerstwie Skarbu Państwa.
W 2009 odszedł ze stanowiska w administracji rządowej, powracając do pełnienia funkcji zastępcy prezydenta Lublina. 16 marca 2010 wstąpił do Platformy Obywatelskiej. W wyborach w tym samym roku został wybrany na prezydenta Lublina, pokonując w drugiej turze Lecha Sprawkę (otrzymał 54,65% głosów). 13 grudnia tego samego roku został zaprzysiężony. W 2014 z powodzeniem ubiegał się o reelekcję, wygrywając w pierwszej turze z wynikiem 60,13% głosów. W 2015 był jednym z założycieli komitetu wyborczego Bronisława Komorowskiego w wyborach prezydenckich.
W listopadzie 2016 Centralne Biuro Antykorupcyjne złożyło wniosek o wygaszenie mandatu prezydenta, motywując to jednoczesnym zasiadaniem w radzie nadzorczej PZU Życie w latach 2014–2016. W lutym 2017 wojewoda lubelski Przemysław Czarnek w ramach zarządzenia zastępczego wygasił mandat prezydencki Krzysztofa Żuka, który zapowiedział zaskarżenie tej decyzji do sądu administracyjnego. Ostatecznie w 2019 Naczelny Sąd Administracyjny uznał, iż decyzja wojewody lubelskiego była zgodna z prawem.
W listopadzie 2017 wybrano go przewodniczącym struktur PO w województwie lubelskim (pokonał Krzysztofa Grabczuka stosunkiem głosów 402:400); w 2021 nie ubiegał się o ponowny wybór na tę funkcję. W sierpniu 2018 oficjalnie zapowiedział ubieganie się o reelekcję na prezydenta Lublina i zarejestrował swój komitet wyborczy (tworzyły go PO, Nowoczesna, PSL, SLD i ruchy lokalne). W wyborach ponownie uzyskał miejską prezydenturę, otrzymując w pierwszej turze głosowania 62,32% głosów.
Życie prywatne.
Jego pierwszą żoną była Ewa Głowacka-Żuk, z którą ma córkę i syna. Małżeństwo zakończyło się rozwodem. Jego drugą żoną została Katarzyna Mieczkowska, z którą ma syna.

</doc>
<doc id="1931973" url="https://pl.wikipedia.org/wiki?curid=1931973" title="Marinus Kraus">
Marinus Kraus

Marinus Kraus (ur. 13 lutego 1991 w Oberaudorfie) – niemiecki skoczek narciarski, zawodnik klubu WSV Oberaudorf, drużynowy mistrz olimpijski (2014).
W reprezentacji zadebiutował 15 sierpnia 2009 podczas zawodów FIS Cup w Oberwiesenthal. Zwyciężył w jednym konkursie Pucharu Kontynentalnego, 12 lutego 2012 wygrał na skoczni w Iron Mountain. 26 stycznia 2013 zadebiutował w Pucharze Świata. Zajął 36. miejsce w zawodach w Vikersund. Pierwsze punkty zdobył kilka dni później: 3 lutego był 19. w konkursie w Harrachowie.
Jest również byłym rekordzistą skoczni Marktiegelschanze w Lauschy. W 2010 skoczył tam 108 metrów. Jego rekord pobił o metr Mario Seidl.
13 czerwca 2022 roku poinformował o zakończeniu kariery.

</doc>
<doc id="1931977" url="https://pl.wikipedia.org/wiki?curid=1931977" title="Iwan Kozoriz">
Iwan Kozoriz

Iwan Mykołajowycz Kozoriz (ukr. Іван Миколайович Козоріз; ur. 14 września 1979 w Kijowie) – ukraiński piłkarz, grający na pozycji pomocnika, a wcześniej obrońcy lub napastnika.
Kariera piłkarska.
Kariera klubowa.
Wychowanek Szkoły Piłkarskiej w Kijowie. Pierwszy trener Andrij Browarnyk. Po zakończeniu szkoły przeszedł do klubu Obołoń-PPO Kijów. Karierę piłkarską rozpoczął 12 sierpnia 2000 w składzie drugoligowego zespołu Systema-Boreks Borodzianka. Na początku 2004 przeszedł do Spartak-Horobyny Sumy. Zimą 2005 przeniósł się do Tawrii Symferopol, w barwach którego 13 marca 2005 rozegrał pierwszy mecz w Wyższej lidze. W rundzie wiosennej sezonu 2005/06 występował ponownie w Spartaku, ale tym razem na zasadach wypożyczenia. Latem 2006 został wypożyczony do Zakarpattia Użhorod, a potem klub wykupił transfer piłkarza. Po tym jak Zakarpattia opuściło najwyższą ligę latem 2008 przeniósł się do FK Charków. Po tym jak charkowski klub latem 2009 spadł z Premier-lihi Kozoriz powrócił do Zakarpattia. W przerwie zimowej sezonu 2009/10 został piłkarzem Illicziwca Mariupol.

</doc>
<doc id="1931981" url="https://pl.wikipedia.org/wiki?curid=1931981" title="Metylodopa">
Metylodopa



</doc>
<doc id="1931982" url="https://pl.wikipedia.org/wiki?curid=1931982" title="Dopegyt">
Dopegyt



</doc>
<doc id="1931983" url="https://pl.wikipedia.org/wiki?curid=1931983" title="Medrol">
Medrol



</doc>
<doc id="1931985" url="https://pl.wikipedia.org/wiki?curid=1931985" title="Metypred">
Metypred



</doc>
<doc id="1931986" url="https://pl.wikipedia.org/wiki?curid=1931986" title="Midanium">
Midanium



</doc>
<doc id="1931987" url="https://pl.wikipedia.org/wiki?curid=1931987" title="Gajówka (Strużki)">
Gajówka (Strużki)

Gajówka – część wsi Strużki w Polsce, położona w województwie świętokrzyskim, w powiecie staszowskim, w gminie Osiek. Wchodzi w skład sołectwa Strużki.
W latach 1975–1998 Gajówka administracyjnie należała do województwa tarnobrzeskiego.
Gajówka Strużki, jest siedzibą Leśnictwa Strużki, podległego Nadleśnictwu Staszów.

</doc>
<doc id="1931991" url="https://pl.wikipedia.org/wiki?curid=1931991" title="Adalat">
Adalat



</doc>
<doc id="1931992" url="https://pl.wikipedia.org/wiki?curid=1931992" title="Pierieswiet (1898)">
Pierieswiet (1898)

Pierieswiet (ros. Пересвет) – rosyjski pancernik generacji przeddrednotów z początku XX wieku, pierwszy z trzech okrętów typu "Pierieswiet". Wodowany w 1898 roku, wszedł do służby w 1901 roku. Brał udział w działaniach pod Port Artur podczas wojny rosyjsko-japońskiej. Zdobyty w Port Artur w 1905 roku przez Japończyków, służył pod banderą japońską pod nazwą Sagami, po czym podczas I wojny światowej powrócił pod banderę i nazwę rosyjską, przeklasyfikowany na krążownik pancerny. Zatonął 4 stycznia 1917 roku na niemieckich minach na Morzu Śródziemnym postawionych przez okręt podwodny U-73.
Budowa.
„Pierieswiet” był głównym okrętem swojego typu, mającego w założeniach stanowić pancerniki słabiej opancerzone i uzbrojone, lecz za to dysponujące większym zasięgiem pływania i szybkością od zwykłych pancerników. Na skutek długiego projektowania i budowy, ich szybkość nie przewyższała jednak już nowo budowanych pancerników, od których pozostawały słabsze, zwłaszcza pod względem opancerzenia. O budowie „Pierieswieta” wraz z bliźniaczą „Oslabią” car Mikołaj II postanowił 24 lipca 1895 roku. Budowę rozpoczęto w 1895 roku. Oficjalnie uroczyste położenie stępki, w obecności cara i wielkiego księcia Aleksego miało miejsce 9 listopada 1895 roku (21 listopada nowego stylu).
„Pierieswiet” budowany był w Zakładach Bałtyckich (Bałtijskij Zawod) w Petersburgu, które też wykonywały maszyny dla całej trójki okrętów. Budowa odbywała się na starej drewnianej krytej pochylni zakładów. Kadłub wodowano 7 (19) maja 1898 roku, w obecności cara Mikołaja. 3 listopada 1898 roku okręt przeszedł do bazy w Kronsztadzie w celu wyposażenia i montażu artylerii. 23 października 1899 roku „Pierieswiet” rozpoczął próby morskie, po których jego maszyny zostały odebrane przez zamawiającego. 17 sierpnia 1901 roku okręt był oglądany przez cara Mikołaja II, który nakazał dodać skrzydła mostka. 6-7 (19-20) września 1901 roku przeprowadzono próby artylerii, po czym okręt ostatecznie wszedł do służby. „Pierieswiet” od początku miał 1136 t przeciążenia konstrukcyjnego (9%), przez co zanurzenie z pełnym zapasem węgla wzrosło z projektowanego 7,93 do 8,43 m, a pas pancerny znalazł się w znacznej części pod wodą i wystawał tylko na 40 cm do góry. 
Zewnętrznie „Pierieswiet” różnił się od pozostałych pancerników tego typu obecnością bojowego marsu z 2 działkami 47 mm także na maszcie rufowym, z którego zrezygnowano na dalszych okrętach. Koszt budowy wyniósł 10,05 miliona rubli. Okręt otrzymał jako kolejna jednostka imię półlegendarnego XIV-wiecznego mnicha-wojownika Aleksandra Pierieswieta, świętego prawosławnego (towarzysza Oslabii), poległego na Kulikowym Polu w pojedynku z tatarskim wojownikiem Czełubiejem. Nazwę nadano mu i wciągnięto na listę floty już 3 (15) października 1895 roku.
Skrócony opis.
Okręty typu "Pierieswiet" były nietypowymi pancernikami, skonstruowanymi według specyficznych założeń, słabiej opancerzonymi i uzbrojonymi, mimo stosunkowo dużych rozmiarów kadłuba. Długość kadłuba wynosiła 132,4 m, szerokość 21,8 m, a wyporność projektowa 12 674 ton. Zmierzona w 1901 roku wyporność „Pierieswieta” w stanie lekkim wynosiła 12 781,5 t (zanurzenie 7,73 m), a pełna wyliczona wyporność 14 789,7 t (zanurzenie 9,1 m). Spośród ówczesnych pancerników generacji przeddrednotów okręty wyróżniały się dużą powierzchnią wysokich burt, zwłaszcza w podniesionej o jeden pokład części dziobowej, które dawały im bardzo dobre własności morskie.
Opancerzenie okrętów było stosunkowo słabe i mało rozległe. Wąski pas pancerny na większości długości linii wodnej, wykonany ze stali Harveya, miał maksymalną grubość na śródokręciu 229 mm, a w rejonie wież – 178 mm. Nad jego środkową częścią był górny pas pancerny grubości 102 mm. Powyżej burty były nieopancerzone, z wyjątkiem pięciu kazamat dział kalibru 152 mm na każdej burcie, osłoniętych pancerzem 127 mm. Osłonę poziomą stanowił wewnętrzny pokład pancerny grubości 51 mm, opadający po bokach skosami do burt. Wieże dział miały pancerz pionowy grubości 229 mm, a stanowisko dowodzenia – 152 mm. „Pierieswiet” jako jedyny z okrętów typu miał także rufowe stanowisko dowodzenia osłonięte płytami 102 mm. W celu pełnienia służby na Dalekim Wschodzie, miał dno obite na zewnątrz drewnem i blachą miedzianą.
Uzbrojenie główne stanowiły cztery działa kalibru 254 mm w dwóch wieżach dwudziałowych na dziobie i rufie. Wieże „Pierieswieta” były wykonane przez Zakład Mietalliczeski. Jego działa mogły teoretycznie strzelać na odległość 17,6 km (95 kabli). Artyleria średnia obejmowała 11 dział kalibru 152 mm L/45, z czego 10 było umieszczonych w opancerzonych kazamatach (dwie dwupiętrowe i jedna jednopiętrowa na każdej burcie), a jedenaste było umieszczone w kadłubie nad stewą dziobową, jako pościgowe. Uzbrojenie uzupełniało 20 pojedynczych dział 75 mm L/45 (16 w stanowiskach burtowych na śródokręciu i 4 na najwyższym pokładzie, nad skrajnymi kazamatami) i 20 dział 47 mm (na „Pierieswiecie”: cztery w stanowiskach burtowych na dziobie i dwa na rufie, cztery na najwyższym pokładzie, po dwa na mostku dziobowym i rufowym, cztery na marsie masztu dziobowego i dwa na marsie masztu rufowego). Dodatkowo okręty miały do 10 dział 37 mm, z których sześć można było ustawić na kutrach i szalupach, lecz ich liczba mogła być mniejsza. Dla oddziałów desantowych przewożono dwie armaty 64 mm systemu Baranowskiego i dwa karabiny maszynowe. Okręty typu "Pierieswiet" miały pięć wyrzutni torpedowych kalibru 381 mm, w tym jedna stała dziobowa i cztery burtowe. Przenosiły ponadto w magazynie 50 min morskich i były wyposażone w dwa kutry parowe z wyrzutnią torped i dwa kutry z miotaczami min i minami wytykowymi.
Napęd pancerników tworzyły trzy pionowe 3-cylindrowe maszyny parowe potrójnego rozprężania o łącznej mocy projektowej 14 500 KM (indykowanych), które napędzały trzy śruby napędowe. Na próbach sześciogodzinych w 1899 roku „Pierieswiet” osiągnął prędkość średnią 18,44 węzłów i łączną moc indykowaną 14 532,63 KM (nieco większą od kontraktowej 14 500 KM). Na dalszych próbach 19 września 1900 roku osiągnął maksymalnie 6-godzinną prędkość średnią 18,64 węzłów, a przez pierwsze 4 godziny nawet 19,08 w. Parę dostarczało 30 kotłów parowych wodnorurkowych Belleville. Zapas paliwa (węgla) wynosił 1046 t, a maksymalnie 2058 t. Zasięg według wyliczeń przy prędkości 10 węzłów wynosił 5610 mil morskich.
Załoga „Pierieswieta” etatowo liczyła 778 osób (w tym 28 oficerów), a faktycznie 675 (w tym 22 oficerów). 
Służba.
W I Eskadrze Oceanu Spokojnego.
Wkrótce po wejściu do służby, „Pierieswiet” 11 (24) października 1901 roku wypłynął z Kronsztadu na Daleki Wschód, w skład Eskadry Oceanu Spokojnego, pod dowództwem komandora N. Korolowa. Po drodze, 18 (31) października pancernik wszedł na mieliznę w cieśninie Wielki Bełt i został zdjęty dopiero z pomocą duńskich holowników; powstałe niewielkie uszkodzenia dna zostały usunięte podczas trwającego miesiąc dokowania w Tulonie od 19 listopada. Po przejściu przez Morze Śródziemne i Kanał Sueski i odwiedzinach w Adenie, Kolombo, Batawii i Hongkongu, 5 (18) kwietnia 1902 roku zawinął do bazy Port Artur. W sierpniu 1902 roku był dokowany we Władywostoku, po czym, w drodze powrotnej w październiku, zwyciężył w wyścigu rosyjskich pancerników z Nagasaki do Port Artur (z „Sewastopolem” i „Połtawą”), ze średnią prędkością 15,7 w. W styczniu-lutym 1903 roku odbył wizytę w Japonii i Korei i był dokowany w Nagasaki, po czym przez Władywostok powrócił do Port Artur. 
Podczas wojny japońsko-rosyjskiej „Pierieswiet” wraz z półbliźniaczą „Pobiedą” brał udział w walkach z japońską flotą pod Port Artur, a następnie w obronie twierdzy. Był okrętem flagowym zastępcy dowódcy eskadry, kontradmirała Pawła Uchtomskiego, a dowódcą pancernika był komandor Wasilij Bojsman. Podczas rozpoczynającego wojnę ataku torpedowego japońskich niszczycieli na rosyjskie okręty w nocy z 26 na 27 stycznia (8/9 lutego) 1904 roku „Pierieswiet” nie odniósł uszkodzeń. 27 stycznia wziął udział w dziennej bitwie z podchodzącymi głównymi siłami japońskiej floty, w której wystrzelił 17 pocisków 254 mm, 86 – 152 mm i 205 – 75 mm, bez większych efektów, nie odnosząc też uszkodzeń. Pomimo mniejszego kalibru dział, zaletą pancerników typu "Pierieswiet" była największa z okrętów rosyjskich donośność artylerii. Według części źródeł, 9 marca wraz z „Pobiedą”, „Pierieswiet” odpowiedział na ostrzał bazy przez japońskie pancerniki ponad półwyspem górującym nad bazą (według rosyjskich obserwatorów, Rosjanie mieli uzyskać jedno trafienie). 13 (26) marca „Pierieswiet” lekko uszkodził dziobem w kolizji pancernik „Sewastopol”, samemu też odnosząc niewielkie uszkodzenia. 2 (15) kwietnia „Pierieswiet” ostrzelał 28 pociskami z dużej odległości ok. 16,5 km japońskie krążowniki pancerne „Kasuga” i „Nisshin”, bombardujące Port Artur, i według rosyjskich relacji, spowodował uszkodzenie i odholowanie jednego z nich (czego jednak brak jest potwierdzenia). Znaczne wstrząsy przy prowadzeniu ognia na duży dystans powodowały jednak obawy uszkodzeń konstrukcji, zawodził też przy dużych kątach podniesienia elektryczny system podawania amunicji. Sam „Pierieswiet” otrzymał jedno trafienie w pas pancerny poniżej linii wodnej, lecz pocisk nie wybuchł ani nie przebił pancerza. Podczas obrony bazy, w patrolowaniu i trałowaniu min aktywnie uczestniczyły też kutry parowe pancerników. Między innymi w nocy na 20 kwietnia kuter z „Pierieswieta” ostrzelał miotaną miną i pociskami z działka 37 mm japoński brander, który usiłował zablokować port. Pod koniec kwietnia cztery działa 152 mm oraz część dział małokalibrowych z okrętu ustawiono na stanowiskach lądowych.
„Pierieswiet” jako okręt flagowy kontradmirała Uchtomskiego wziął udział w nieudanej próbie przebicia się do Władywostoku 10 (23) czerwca 1904 roku, zakończonej zawróceniem eskadry rosyjskiej po napotkaniu japońskich sił głównych Z artylerii średniej miał wówczas na uzbrojeniu 8 dział 152 mm. Podczas odpierania późniejszych ataków niszczycieli, wystrzelił 7 pocisków 254 mm, 61 – 152 mm, 150 – 75 mm i 426 – 47 mm. 27 lipca (9 sierpnia) okręt został trafiony dwoma pociskami kalibru 120 mm podczas japońskiego ostrzału bazy przez armaty polowe, przy czym jeden rozerwał się w kajucie dowódcy (zginął jeden członek załogi). Następnie wziął udział w kolejnej próbie przerwania blokady, zakończonej bitwą na Morzu Żółtym 28 lipca (10 sierpnia) 1904 r. Podczas tej bitwy „Pierieswiet” odniósł poważne uszkodzenia od pocisków różnego kalibru, otrzymując ok. 40 trafień. Na skutek przebić nieopancerzonego dziobu z prawej burty, zatopieniu uległa część przedziałów i okręt nabrał przechyłu (w razie dalszego kontynuowania bitwy prawdopodobne byłoby jego zatonięcie na skutek uszkodzeń części dziobowej). Uszkodzeniu uległy m.in. dwa kotły, drugi i trzeci komin oraz część artylerii, w tym lufa jednego działa 254 mm (od pocisku kalibru 57 mm japońskiego niszczyciela, podczas powrotu) – po bitwie sprawne pozostały 3 działa 254 mm, 8 – 152 mm, 13 – 75 mm i 17 – 47 mm. Straty wyniosły 13 zabitych i 69 rannych, w tym ranny został dowódca kmdr Bojsman (zmarł później w niewoli japońskiej). Po niepowodzeniu próby przebicia się, okręty powróciły do Port Artur. „Pierieswiet” wystrzelił podczas bitwy i późniejszego odpierania ataków z niszczycieli 109 pocisków 254 mm, 720 – 152 mm, 315 – 75 mm i 755 – 47 mm.
Po bitwie aktywność rosyjskiej floty spadła prawie do zera, a część załóg i dział zdemontowanych z pancerników służyła w różnym charakterze na froncie lądowym wokół twierdzy (z „Pierieswieta” 3 działa 152 mm, 2 – 75 mm, 2 – 47 mm, 4 – 37 mm oraz 3 reflektory). Oficer torpedowy pancernika Nikołaj Krotkow opracował system podłączania zasieków do prądu, zastosowany w praktyce. Nowym dowódcą okrętu został jego starszy oficer kmdr por. Apołłon Dimitrijew. Od września 1904 r. Japończycy uzyskali możliwość korygowanego ostrzału okrętów stojących na wewnętrznej redzie ogniem z dział 120 mm i „Pierieswiet” otrzymał między 15 a 18 września 11 trafień. Od 19 września (2 października) ostrzał bazy podjęły ciężkie działa lądowe i już tego dnia „Pierieswiet” został uszkodzony 9 pociskami 280 mm, 28 września – 11 pociskami i 30 września – czterema, po czym zmienił miejsce postoju na chwilowo bezpieczniejsze. Aktywność w tym okresie podejmowały kutry parowe pancerników „Pierieswiet” i „Pobieda”, m.in. stawiając 23 października miny (zatonął na nich następnie stary japoński krążownik pancernopokładowy „Saien”). Ostatni raz „Pierieswiet” przeprowadził ostrzał celów lądowych siedmioma pociskami głównego kalibru 13 (26) listopada. Po zdobyciu przez Japończyków nowego punktu obserwacyjnego na górze Wysokiej, 23 listopada (6 grudnia) „Pierieswiet” został trafiony 5 pociskami 280 mm, a 24 listopada (7 grudnia) – około 20 pociskami 280 mm, po czym został samozatopiony na płyciźnie z powodu pożaru. Przed kapitulacją, dodatkowo wysadzono w powietrze niektóre elementy.
W służbie japońskiej.
Po zajęciu Port Artur 2 stycznia 1905 roku, Japończycy 29 czerwca 1905 r. podnieśli „Pierieswieta” i po prowizorycznych naprawach wcielili do swojej floty pod nazwą „Sagami”. 22 sierpnia 1905 roku został zaklasyfikowany jako pancernik I klasy. Okręt o własnych siłach przeszedł do Sasebo, gdzie był dokowany. 17 sierpnia ukończył dokowanie, po czym wziął udział w paradzie zwycięstwa w Zatoce Tokijskiej w sierpniu 1905 roku, po czym powrócił do stoczni na kapitalny remont połączony z modernizacją. Remont w Yokosuka trwał aż do grudnia 1907 roku. W kwietniu 1908 roku przeklasyfikowano go na okręt obrony wybrzeża I klasy (według innych publikacji, 28 sierpnia 1912 roku). Okręt przejęty przez flotę został dopiero 20 lipca 1908. Japończycy nie wprowadzali większych zmian, lecz usunęli dziobowe działo 152 mm, cztery działa 75 mm i marsy bojowe. Pozostałe 16 dział 75 mm zamienili na 76,2 mm Typ 41. Część publikacji podaje, że również działa 152 mm zamieniono na standardowe japońskie działa takiego kalibru Typ 41 systemu Armstronga, lecz okręt przekazany z powrotem Rosjanom miał rosyjskie armaty. Według niektórych informacji, liczba działek 47 mm sięgnęła 26. Usunięto nadwodne wyrzutnie torped, a dwie podwodne zamieniono na kalibru 457 mm. Japończycy zmienili ponadto konfigurację mostka, umieszczając go nad pancernym stanowiskiem dowodzenia, a nie przed nim. Według większości publikacji, kotły zamieniono na japońskie Miyabara, jednakże według innych źródeł, „Sagami” przekazany Rosjanom miał wciąż oryginalne kotły. Zastosowano też typowe japońskie kominy z wąskich segmentów. Załoga liczyła 732 ludzi, a na etacie wojennym 775.
Podczas I wojny światowej, z uwagi na potrzebę wzmocnienia Flotylli Oceanu Lodowatego, Rosja poszukiwała możliwości nabycia okrętów za granicą i w marcu 1916 roku Japonia – obecnie sojusznicza – odsprzedała jej z powrotem dawny „Pierieswiet” za 7 mln jenów (wraz z dawnym pancernikiem „Połtawa” i krążownikiem „Wariag”).
Dalsza służba „Pierieswieta”.
22 marca (4 kwietnia) 1916 r. „Sagami” został we Władywostoku przemianowany z powrotem na „Pierieswiet” i wcielony do rosyjskiej służby. Tymczasowym dowódcą został komandor H. Struwie, następnie komandor D. Zabotkin. Stan okrętu oceniano jako zaniedbany, z mocno zużytymi mechanizmami, kotłami i artylerią. Liczne wewnętrzne przegrody i grodzie były cienkie. Przestarzały okręt został przeklasyfikowany na krążownik pancerny, której to klasie już bardziej w tym czasie faktycznie odpowiadał. „Pierieswiet” miał być okrętem flagowym kontradmirała A. Bestużewa-Riumina, mianowanego dowódcą Flotylli, lecz podczas pierwszego ćwiczebnego wyjścia w morze 10 (23) maja 1916 r. wszedł we mgle na skały podwodne przed Władywostokiem. Został z nich zdjęty dopiero 25 czerwca (8 lipca) 1916 roku, po znacznym odciążeniu części dziobowej, połączonym z demontażem części dział i pancerza, z pomocą japońskich specjalistów. Nowym dowódcą okrętu został komandor K. Iwanow XIII. Po załataniu przebić we Władywostoku, 14 lipca 1916 roku okręt został wysłany na remont do Maizuru w Japonii, przy tym na skutek zaniedbań przy dokowaniu doszło tam do dalszych deformacji dna i naruszenia kotłów. Koszt prac ratowniczych ogółem wyniósł 740 000 rubli. 
Po remoncie „Pierieswiet” wypłynął 5 (18) października 1916 roku do Rosji z przeznaczeniem dla Flotylli Oceanu Lodowatego, przez Kanał Sueski. Po wypłynięciu z Port Saidu, 22 grudnia 1916 (4 stycznia 1917) r. o 17.30 „Pierieswiet” wszedł na dwie miny postawione w grudniu przez niemiecki okręt podwodny U-73. Doszło do wybuchu dziobowej komory amunicyjnej i okręt szybko zatonął o 17.47, ok. 10 mil morskich od Port Saidu. Większość załogi zdołała się uratować – zginęło 91 członków załogi (w tym 6 oficerów), alianckie jednostki z Port Saidu uratowały 737 ludzi wraz z dowódcą, z czego 9 jednak zmarło. 28 marca (10 kwietnia) 1917 roku okręt skreślono z listy floty.
Dane techniczne.
Uzbrojenie: ("szczegółowe dane w artykule pancerniki typu Pierieswiet")
Opancerzenie: (stal Harveya)

</doc>
<doc id="1931993" url="https://pl.wikipedia.org/wiki?curid=1931993" title="Strużki-Gajówka">
Strużki-Gajówka



</doc>
<doc id="1931995" url="https://pl.wikipedia.org/wiki?curid=1931995" title="Levonor">
Levonor



</doc>
<doc id="1931996" url="https://pl.wikipedia.org/wiki?curid=1931996" title="Oxytocin">
Oxytocin



</doc>
<doc id="1931998" url="https://pl.wikipedia.org/wiki?curid=1931998" title="Emetron">
Emetron



</doc>
<doc id="1932003" url="https://pl.wikipedia.org/wiki?curid=1932003" title="Intelligenzaktion Pommern">
Intelligenzaktion Pommern



</doc>
<doc id="1932007" url="https://pl.wikipedia.org/wiki?curid=1932007" title="Zvonivá jama">
Zvonivá jama

Zvonivá jama (też: "Zvonica", "Zvonivá diera", węg. "Csengő lyuk", pol. "Dzwonnica") – jaskinia krasowa na terenie Krasu Słowacko-Węgierskiego, w Wewnętrznych Karpatach Zachodnich na Słowacji. Zapewne najbardziej znana przepaść Krasu Słowackiego. Nazwa jaskini pochodzi stąd, że kamień do niej wrzucony wyzwala ostry, dzwoniący dźwięk.
Położenie.
Jaskinia znajduje się w środkowej, niezalesionej części Płaskowyżu Pleszywskiego (słow. Plešivská planina), w odległości ok. 1400 m na wschód od wzniesienia Ostrý Vŕšok (775 m n.p.m.). Jej skalisty otwór o średnicy 7,5 m leży na wysokości 670 m n.p.m., w zarośniętym leju krasowym o rozmiarach 30x22 m, ogrodzonym płotem z desek.
Geologia i morfologia.
Dzwonnica jest jaskinią typu szczelinowo-zapadliskowego. Powstała w triasowych wapieniach, należących do płaszczowiny silickiej, głównie dzięki korozyjnej działalności przesiąkających przez górotwór wód z opadów atmosferycznych. Składa się z systemu pionowych szczelin i studni, sięgających głębokości 100,5 m.
Wstępna część Dzwonnicy o charakterze studni sięga głębokości 46 m, gdzie znajduje się niewielki taras (skalny most). Na dalszych 50 metrach głębokości przepaść znacznie się rozszerza, przechodząc do potężnych sal jaskiniowych o szerokości do 40 m i wysokości 40-50 m, z bogatą szatę naciekową, w tym pagodowymi stalagmitami o wysokości 10-20 m i średnicy podstawy sięgającej 3 m. Twór zwany Słupem Grozy (słow. "Stľp hrôzy") jest 26-metrowej wysokości.
Wody z Dzwonnicy przeciekają do Nowej Jaskini Brzotíńskiej na wschodnich zboczach płaskowyżu, skąd są odprowadzane przez Trawne Wywierzysko (słow. Trávna vyvieračka) i Brzotińskie Wywierzysko (słow. Brzotínska vyvieračka) do rzeki Slaná.
Dzieje eksploracji.
Jaskinia znana była od dawna miejscowej ludności, która określała ją jako „bezdenną”. Pierwsza pisemna wzmianka o jaskini znajduje się w monografii Węgier, pióra bratysławskiego geografa i historyka Karola Gottlieba von Windisch z 1780 r. Przytoczył on w niej ludowy przekaz, jakoby jaskinia miała mieć połączenie z dwoma wywierzyskami położonymi u podnóży płaskowyżu. Pod koniec tego wieku o „Dzwoniącej Dziurze” (węg. "Csengő lyuk") pisał György Szaller – geodeta, mistrz budownictwa wodnego, a także nauczyciel języka węgierskiego i literatury w katolickim gimnazjum w Bratysławie. W wydanym w 1796 r. zarysie geografii Węgier podał on, że otwór jaskini ma średnicę 8 sążni, a dna nie sposób dostać.
Na początku XIX stulecia jaskiniami Płaskowyżu Pleszywskiego interesował się były ewangelicki proboszcz z miejscowości Ochtyna, pedagog, historyk a przy tym przyrodnik i – według dzisiejszych pojęć – krajoznawca, Ladislav Bohuslav Bartolomeides (1754–1825). W latach 1806–1808 wydał on monografię Gemeru, w której wspomniał m.in. Dzwonnicę. Według ludowych podań miały się w niej gnieździć złe duchy i krwiożerczy smok. To m.in. z powodu tych przekonań przez wiele następnych dziesięcioleci nikt nie odważył się próbować wejść do jaskini.
Dopiero w 1875 r. do przepaści pokusił się zejść Emíl Fabník, dyrektor huty w Slavcu. Z braku odpowiedniego sprzętu nie dotarł do dna. Osiągnął jedynie tzw. skalny most (mniej więcej w połowie głębokości studni), z którego spuścił na sznurze na dno trzy butelki wina. Drugą wyprawę zorganizował w 1882 r. Jozef Pachel, naczelnik stacji kolejowej w Pleszywcu. Przy pomocy stalowej liny opuścił się jako pierwszy w historii na dno jaskini, której głębokość wyliczono na 96 m. Z tej okazji na płaskowyżu zebrali się mieszkańcy okolicznych miejscowości. Ponieważ nie stwierdzono w jaskini ani duchów, ani smoka, zorganizowany został wielki piknik z pieczonym na ognisku wołem.
Rzeczywistej eksploracji przepaści dokonał dopiero Jozef Drenko (1904–1980) z Kunovej Teplicy z towarzyszami. Mierząc czas spadania kamienia na dno jaskini określił jej głębokość na 108,35 m. 15 sierpnia 1925 r., spuszczony przez towarzyszy na konopnej linie, stanął na dnie jaskini oświetlonej płomykiem lampy karbidowej. W czasie trzech kolejnych zejść Drenko, któremu towarzyszyli Štefan Koleszár, Alexander Vajda, Ľudovít Orbán, Július Tegder i Jozef Záborszký, zbadał jaskinię na tyle dokładnie, że znalazł nawet dwie z trzech butelek wina, opuszczonych tu pół wieku wcześniej (jedna była rozbita...). Sporządził również pierwszy plan i przekrój pionowy studni. Później jaskinia była jeszcze kilkakrotnie penetrowana. M.in. 28 maja 1936 r. wybrał się do niej Zdeněk Hadaš i inni żołnierze z garnizonu w Jelšavie. Używając lin i 15-metrowej drabinki sznurowej osiągnęli jednak tylko skalny most na głębokości ok. 50 m.
W roku 1943 badali jaskinię speleolodzy węgierscy pod kierunkiem Huberta Kesslera. 4 lipca Kessler wraz z Jozefem Drenko, przy pomocy długiej na 5 m drewnianej drabinki, pokonali stromy uskok w północnej części sali i jako pierwsi osiągnęli tzw. Wielką Galerię z potężnymi stalagmitami. Wykonali też kolejne szkice i pierwszą dokumentację fotograficzną jaskini, a szereg informacji z tej wyprawy zamieścili w czasopiśmie „Turisták Lapja”. W roku 1961 wyszła w Budapeszcie książka H. Kesslera pt. "Föld alatti ösvényeken" ("Po podziemnych korytarzach"), w której na stronach 126 – 132 opisał on badania Dzwonnicy z 1943 r.
W latach 1950–1951 5 zejść do Dzwonnicy dokonała ekipa speleologów ze Štítnika, którą kierował Milan Kamenský. W dniach 3–8 sierpnia 1957 r. w ramach 6 Tygodnia Jaskiniowego 21-osobowa ekipa speleologów, którą kierował Vojtech Benický, dokonała największych, kompleksowych badań jaskini, w czasie których zespół kierowany przez Antona Droppę ze Słowackiej Akademii Nauk sporządził plany jaskini. W badaniach brali również udział tacy znani słowaccy badacze podziemi, jak Zoltán Hosszúréthy, Viliam Rozložník, Ján Majko i inni, a ich działania utrwalił zrealizowany film dokumentalny.
Ochrona jaskini.
Jaskinia znajduje się na terenie Parku Narodowego Kras Słowacki. Od 1996 jest chroniona jako narodowy pomnik przyrody (słow. "Národná prírodná pamiatka Zvonivá jama").
Znaczenie turystyczne.
Jaskinia nie jest udostępniona do zwiedzania.

</doc>
<doc id="1932009" url="https://pl.wikipedia.org/wiki?curid=1932009" title="Maria Welczewa">
Maria Welczewa



</doc>
<doc id="1932011" url="https://pl.wikipedia.org/wiki?curid=1932011" title="Gunnar Åkerlund">
Gunnar Åkerlund

Ernst Gunnar Åkerlund (ur. 20 listopada 1923, zm. 4 października 2006) – szwedzki kajakarz. Dwukrotny medalista olimpijski.
Brał udział w dwóch igrzyskach (IO 48, IO 52) i na obu olimpiadach zdobywał medale w kajakowych dwójkach. W 1948 triumfował na dystansie 10000 metrów, cztery lata później w tej konkurencji zajął drugie miejsce. Podczas obu startów partnerował mu Hans Wetterström. Trzykrotnie stawał na podium mistrzostw świata, zdobywając dwa złote (K-4 1000 m: 1948, K-2 10000 m: 1950) i jeden srebrny medal (K-4 1000 m: 1950).

</doc>
<doc id="1932012" url="https://pl.wikipedia.org/wiki?curid=1932012" title="Gunnar Akerlund">
Gunnar Akerlund



</doc>
<doc id="1932014" url="https://pl.wikipedia.org/wiki?curid=1932014" title="Royal International Air Tattoo">
Royal International Air Tattoo

 
Royal International Air Tattoo – największe na świecie międzynarodowe pokazy lotnictwa wojskowego organizowane w trzeci weekend lipca (edycja 2014 obejmie także piątek) na terenie bazy RAF Fairford w hrabstwie Gloucestershire na terenie południowo-zachodniej Anglii. Impreza nie ma charakteru komercyjnego, lecz jest zlotem entuzjastów i miłośników samolotów wojskowych.
Historia.
Pierwsze pokazy lotnicze pod nazwą Air Tattoo odbyły się w 1971 roku na lotnisku North Weald w hrabstwie Essex i zgromadziły ponad 100 samolotów. W 1976 roku pokazy przekształciły się w International Air Tattoo, a w 1996 roku królowa brytyjska Elżbieta II nadała im nazwę Royal International Air Tattoo, która obowiązuje do dziś. W 1973 roku impreza została przeniesiona do bazy Royal Air Force Greenham Common w hrabstwie Berkshire i pozostała na jej terenie do 1985 roku, kiedy to na stałe została przeniesiona do obecnej lokalizacji w bazie RAF Fairford. W 2000 i 2001 roku z powodu remontu pasa startowego w Fairford Air Tattoo odbywało się w bazie RAF Cottesmore w hrabstwie Rutland. Do 2009 roku w pokazach uczestniczyły samoloty i śmigłowce z 51 krajów z całego świata. Największa wystawa odbyła się w 2003 roku, uczestniczyło w niej 535 samolotów. Księga rekordów Guinnessa odnotowała wtedy tę imprezę jako największą wystawę lotniczą na świecie. W 1997 roku można było zobaczyć po raz pierwszy zaprezentowany publicznie w Europie amerykański bombowiec Northrop B-2 Spirit, a w 2008 roku myśliwiec Lockheed F-22 Raptor. Obok maszyn współczesnych prezentowane są również samoloty historyczne. Wśród zaproszonych gości nie zabrakło również polskich akcentów. Pomiędzy prezentowanymi w Fairford samolotami znalazła się należąca do Marynarki Wojennej polska "Bryza". W 2009 roku przyleciało jedynie 269 maszyn, w tym po raz pierwszy prezentowany w Fairford samolot należący do Sił Powietrznych Algierii, którym był Lockheed C-130 Hercules. Podczas pokazów, poza wystawą naziemną, samoloty i ich załogi prezentują swoje umiejętności w locie. Częstym gościem jest zespół akrobacyjny Royal Air Force Red Arrows.
W 2018 roku, tematem przewodnim pokazów była przypadająca w tym roku okrągła rocznica powstania Royal Air Force, którą utworzono 1 kwietnia 1918 roku. W odróżnieniu od poprzednich edycji, w 2018 roku pokazy odbywały się przez pełne trzy dni od piątku do niedzieli. Z tej okazji na ziemi i w powietrzu zorganizowano liczne pokazy nawiązujące do rocznicy. Na wystawie naziemnej, prezentowano praktycznie wszystkie typy statków powietrznych używanych w RAF. W powietrzu zaprezentował się Battle of Britain Memorial Flight, jednostka RAF latająca na historycznych samolotach. W jej składzie nad Fairford przeleciała formacja o nazwie "Trenchard" i Trenchard plus", w ich składzie znalazły się Avro Lancaster, Douglas C-47 Skytrain, Hawker Hurricane i Supermarine Spitfire. Jeden ze Spitfire latał w barwach maszyny Aleksandra Gabszewicza, z czasów gdy był on dowódcą 131. Polskiego Skrzydła Myśliwskiego. Pokazy jednostki zostały nagrodzone King Hussein Memorial Sword. Do pokazów prezentujących historyczne maszyny w locie dołączyła formacja Heritage Flight, którą tworzyły amerykański Lockheed Martin F-35 Lightning II, Supermarine Spitfire i North American P-51 Mustang. US Air Force w 2018 roku obok F-35, zaprezentowały McDonnell Douglas F-15 Eagle, Boeing KC-135 Stratotanker, KC-10 Extender, Rockwell B-1B Lancer, Boeing E-6 Mercury. Swoje maszyny na wystawie statycznej zaprezentowało Air Force Special Operations Command. Znalazły się tam MC-130J, śmigłowiec HH-60G, samolot pionowego startu i lądowania CV-22B Osprey. Osprey wziął również udział w pokazach w powietrzu. RIAT jest miejscem prezentacji czołowych zespołów akrobacyjnych świata. W 2018 roku widzowie mieli okazję zobaczyć hiszpański Patrulla Águila, włoski Frecce Tricolori, szwajcarski PC-7 Team, jordański Royal Jordanian Falcons i tradycyjnie już Red Arrows. Jordańskie samoloty są częstym gościem brytyjskich pokazów w Fairford. Ich zespół akrobacyjny otrzymał w 2018 roku nagrodę Royal Air Force Charitable Trust Enterprises Trophy przyznawaną za najlepszy występ w powietrzu, w wykonaniu zagranicznego zespołu akrobacyjnego.

</doc>
<doc id="1932015" url="https://pl.wikipedia.org/wiki?curid=1932015" title="Aniela Dylus">
Aniela Dylus

Aniela Maria Dylus (ur. 1948) – polska politolog, profesor nauk humanistycznych, wykładowca akademicki.
Życiorys.
Z wykształcenia politolog. Uzyskała stopień naukowy doktora. Habilitowała się w 1992 na Wydziale Kościelnych Nauk Historycznych i Społecznych Akademii Teologii Katolickiej w Warszawie (na podstawie pracy "Moralność krańcowa jako problem dla katolickiej nauki społecznej"). W 1997 otrzymała tytuł naukowy profesora nauk humanistycznych. Specjalizuje się w zakresie etyki i polityki gospodarczej.
Zawodowo związana z Uniwersytetem Kardynała Stefana Wyszyńskiego w Warszawie. Objęła funkcję kierownika Katedry Etyki Gospodarczej i Polityki Gospodarczej, a w 2008 stanowisko dyrektora Instytutu Politologii na tej uczelni. Została członkiem prezydium Komitetu Etyki w Nauce i Komitetu Nauk Politycznych Polskiej Akademii Nauk, a także licznych towarzystw naukowych (Europejskiego Stowarzyszenia Etyków „Societas Ethica”, Polskiego Stowarzyszenia Etyki Biznesu, Polskiego Towarzystwa Nauk Politycznych). Działała w Konwersatorium „Doświadczenie i Przyszłość”.
Odznaczenia.
Odznaczona Złotym Krzyżem Zasługi (2003) oraz Krzyżem Kawalerskim Orderu Odrodzenia Polski (2020).

</doc>
<doc id="1932017" url="https://pl.wikipedia.org/wiki?curid=1932017" title="Hans Wetterström">
Hans Wetterström

Hans Rolf Wetterström (ur. 11 grudnia 1923, zm. 17 listopada 1980) – szwedzki kajakarz. Dwukrotny medalista olimpijski.
Brał udział w trzech igrzyskach (IO 48, IO 52, IO 56) i na dwóch olimpiadach zdobywał medale w kajakowych dwójkach. W 1948 triumfował na dystansie 10000 metrów, cztery lata później w tej konkurencji zajął drugie miejsce. Podczas obu startów partnerował mu Gunnar Åkerlund. Czterokrotnie stawał na podium mistrzostw świata, zdobywając po dwa złote (K-4 1000 m: 1948, K-2 10000 m: 1950) i srebrne medale (K-4 1000 m: 1950, K-4 10000 m: 1954).

</doc>
<doc id="1932018" url="https://pl.wikipedia.org/wiki?curid=1932018" title="Hans Wetterstrom">
Hans Wetterstrom



</doc>
<doc id="1932021" url="https://pl.wikipedia.org/wiki?curid=1932021" title="Viksen">
Viksen



</doc>
<doc id="1932022" url="https://pl.wikipedia.org/wiki?curid=1932022" title="Rytmonorm">
Rytmonorm



</doc>
<doc id="1932023" url="https://pl.wikipedia.org/wiki?curid=1932023" title="Plofed">
Plofed



</doc>
<doc id="1932024" url="https://pl.wikipedia.org/wiki?curid=1932024" title="Propycil">
Propycil



</doc>
<doc id="1932026" url="https://pl.wikipedia.org/wiki?curid=1932026" title="Remestyp">
Remestyp



</doc>
<doc id="1932027" url="https://pl.wikipedia.org/wiki?curid=1932027" title="Thiopental">
Thiopental



</doc>
<doc id="1932028" url="https://pl.wikipedia.org/wiki?curid=1932028" title="Polcortolon">
Polcortolon



</doc>
<doc id="1932029" url="https://pl.wikipedia.org/wiki?curid=1932029" title="Barwniki nitrowe">
Barwniki nitrowe

Barwniki nitrowe – barwniki, których chromoforami są grupy nitrowe –NO2. Są pochodnymi naftoli, fenoli lub amin aromatycznych. W cząsteczce zawierają grupy sulfonowe.
Głównie stosowane są jako barwniki kwasowe do barwienia bawełny i jedwabiu naturalnego.

</doc>
<doc id="1932030" url="https://pl.wikipedia.org/wiki?curid=1932030" title="Drużynowe Mistrzostwa Świata na Żużlu 1982">
Drużynowe Mistrzostwa Świata na Żużlu 1982

Drużynowe Mistrzostwa Świata na Żużlu 1982 – dwudziesta trzecia edycja w historii.
Eliminacje interkontynentalne.
Finał nordycki.
Awans: Dania i Szwecja do finału interkontynentalnego
Finał zamorski.
Awans: Wielka Brytania i Stany Zjednoczone do finału interkontynentalnego
Finał interkontynentalny.
Awans: Dania i Stany Zjednoczone do wielkiego finału
Eliminacje kontynentalne.
Ćwierćfinały.
Awans: Czechosłowacja i Włochy do półfinału kontynentalnego
Awans: Polska i Węgry do półfinału kontynentalnego
Półfinał.
Awans: Czechosłowacja i Polska do finału kontynentalnego
Finał.
Awans: Czechosłowacja i Republika Federalna Niemiec do wielkiego finału

</doc>
<doc id="1932031" url="https://pl.wikipedia.org/wiki?curid=1932031" title="Waldemar Gil">
Waldemar Gil

Waldemar Mikołaj Gil (ur. 6 grudnia 1951 w Zamościu) – polski inżynier i samorządowiec, działacz opozycji demokratycznej w okresie PRL. W latach 1990–1994 prezydent Stargardu Szczecińskiego, od 2006 do 2014 starosta stargardzki, w latach 2017–2018 wicestarosta tego powiatu.
Życiorys.
Wykształcenie i działalność do 1989.
W 1970 został pracownikiem Lokomotywowni Głównej PKP w Stargardzie Szczecińskim. W trakcie wydarzeń grudniowych w 1970 wziął udział w demonstracji w Zarządzie Portu Szczecin. W latach 1971–1984 pracował w Zakładach Naprawczych Taboru Kolejowego (ZNTK). W 1977 ukończył studia na Wydziale Budowy Maszyn Politechniki Poznańskiej. W okresie wydarzeń sierpniowych w 1980 był uczestnikiem protestu solidarnościowego ze stoczniowcami w swoim zakładzie pracy, brał udział w zredagowaniu postulatów pracowniczych. Od września 1980 członek „Solidarności”, został przewodniczącym komisji zakładowej związku w ZNTK oraz członkiem prezydium Międzyzakładowej Komisji Koordynacyjnej w Stargardzie Szczecińskim. W listopadzie tego samego roku był sygnatariuszem porozumienia „Solidarności” z ministrami komunikacji oraz pracy i polityki społecznej. Wiosną 1981 został przewodniczącym podregionu „Solidarności” w Stargardzie Szczecińskim, a także członkiem prezydium międzyzakładowego porozumienia pracowników ZNTK w Polsce do spraw realizacji kwestii związkowych. Na przełomie czerwca i lipca tego samego roku był delegatem na I Walne Zebranie Delegatów Regionu NSZZ „Solidarność” Pomorza Zachodniego. W we wrześniu sygnował deklarację ideową Klubów Służby Niepodległości. Jesienią tego samego roku był delegatem na I Krajowy Zjazd Delegatów„Solidarności” w Gdańsku.
Po wprowadzeniu stanu wojennego został członkiem Regionalnego Komitetu Strajkowego „Solidarności” w Szczecinie, był współzałożycielem, redaktorem i grafikiem podziemnego pisma „CDN”. W latach 1984–1985 pracował jako elektromechanik w prywatnym zakładzie rzemieślniczym w Stargardzie Szczecińskim. Do 1988 był właścicielem zakładu ślusarskiego, później kontynuował prowadzenie własnej działalności gospodarczej. W 1989 objął funkcję przewodniczącego miejskiego Obywatelskiego Komitetu Porozumiewawczego (związanego z KO), był w tymże roku odpowiedzialny za kampanię wyborczą Artura Balazsa do Sejmu.
Działalność od 1989.
W 1990 został radnym Stargardu Szczecińskiego, w tym samym roku wybrano go na urząd prezydenta miasta. Stanowisko to zajmował do 1994, w wyborach w tymże roku po raz drugi uzyskał mandat radnego. Obejmował następnie dyrektorskie funkcje w spółkach prawa handlowego. Od 1996 do 2004 był prezesem zarządu Przedsiębiorstwa Usług Ciepłowniczych w Stargardzie Szczecińskim, a później konsultantem w tym przedsiębiorstwie. W wyborach samorządowych w 1998 został ponownie wybrany radnym miasta, kandydując z ramienia Akcji Wyborczej Solidarność, uzyskał wówczas 560 głosów.
W 2002 wstąpił do Platformy Obywatelskiej. W wyborach samorządowych w tym samym roku został wybrany na radnego powiatu stargardzkiego, kandydując z listy KWW Platforma Samorządowa i otrzymując 372 głosy (7,08%). W 2006 z ramienia PO uzyskał ponownie mandat radnego powiatu z wynikiem 611 głosów (10,55%). 7 grudnia tego samego roku został wybrany na starostę powiatu (za jego kandydaturą głosowało 19 radnych, 3 osoby wstrzymały się od głosu, a 1 była przeciw). Zastąpił na tej funkcji Krzysztofa Ciacha. W wyborach w 2010 utrzymał mandat radnego, będąc kandydatem PO i uzyskując 732 głosy (12,49%). W grudniu tego samego roku ponownie został wybrany na starostę. W wyborach samorządowych w 2014 zarejestrował swój własny komitet pod nazwą Bezpartyjni KWW Waldemara Gila – Liga Powiatu Stargardzkiego. Z jego ramienia uzyskał reelekcję do rady powiatu, otrzymując 391 głosów (7,82%). 1 grudnia tego samego na funkcji starosty zastąpił go Ireneusz Rogowski. W kwietniu 2017 Waldemar Gil został wicestarostą w zarządzie Iwony Wiśniewskiej, funkcję tę pełnił do końca V kadencji samorządu powiatowego w 2018.

</doc>
<doc id="1932032" url="https://pl.wikipedia.org/wiki?curid=1932032" title="Ramownica">
Ramownica



</doc>
<doc id="1932034" url="https://pl.wikipedia.org/wiki?curid=1932034" title="Helena Mattsson">
Helena Mattsson

 
Helena Christina Mattsson (ur. 30 marca 1984 w Sztokholmie) – szwedzka aktorka, obecnie mieszka i pracuje w Hollywood.
Życiorys.
Urodziła się i wychowała w Sztokholmie w Szwecji. Występowała na scenie w ". W młodym wieku przeniosła się do Londynu, by zacząć uczęszczać do szkoły teatralnej. Kiedy miała 19 lat przeprowadziła się do Hollywood.
W 2007 roku zagrała główną rolę w filmie ". Rok później pojawiła się u boku Mischy Barton w filmie "You and I". Wystąpiła również w teledysku grupy Primal Scream "Country Girl". W 2009 zagrała w filmie "Surogaci". W 2010 roku dołączyła do obsady serialu "Gotowe na wszystko", gdzie zagrała Rosjankę Irinę.

</doc>
<doc id="1932035" url="https://pl.wikipedia.org/wiki?curid=1932035" title="Cykloheksen">
Cykloheksen

Cykloheksen – organiczny związek chemiczny z grupy cykloalkenów. Łatwopalna ciecz nierozpuszczalna w wodzie, rozpuszczalna w większości rozpuszczalników organicznych. Wytwarzany jest przemysłowo przez częściowe uwodornienie benzenu. Powstaje także w wyniku katalizowanej przez kwasy dehydratacji cykloheksanolu:
Zastosowanie.
Z cykloheksenu otrzymuje się cykloheksanon, substrat do produkcji kaprolaktamu (cykloheksen jest w pierwszym etapie hydratowany do cykloheksanolu, który następnie jest odwodorniany do cykloheksanonu). Wykorzystywany jest też do produkcji kwasu adypinowego, maleinowego i innych związków, a także jako rozpuszczalnik.

</doc>
<doc id="1932036" url="https://pl.wikipedia.org/wiki?curid=1932036" title="Stanisław Żwiruk">
Stanisław Żwiruk

Stanisław Józef Żwiruk (ur. 22 lutego 1948 w Horodyszczu) – polski polityk i samorządowiec. W latach 1990–1998 prezydent Tarnobrzega.
Życiorys.
Syn Franciszka i Anieli. W 1966 ukończył Państwową Szkołę Ogólnokształcącą Stopnia Licealnego w Wisznicach. W 1971 został absolwentem Uniwersytetu Marii Curie-Skłodowskiej.
W latach 1971–1990 pracował jako starszy asystent laboratoryjny, a następnie główny specjalista w Ośrodku Badawczo-Rozwojowym Kopalni i Zakładów Przetwórczych Siarki „Siarkopol”. Od września 1980 działał w NSZZ „Solidarność”, początkowo znalazł się w zarządzie władz związku na terenie „Siarkopolu”, później był członkiem władz regionalnych oraz redaktorem pisma „Solidarność Tarnobrzeska”. W kwietniu 1981 został delegatem na I WZD Regionu Ziemia Sandomierska. W listopadzie 1981 uczestniczył w strajku generalnym Regionu Ziemia Sandomierska. Po wprowadzeniu stanu wojennego został internowany w ośrodku w Załężu. 31 marca 1982 został zwolniony. W latach 1982–1983, w związku ze swoją działalnością opozycyjną, był inwigilowany i przesłuchiwany przez funkcjonariuszy Służby Bezpieczeństwa, w jego mieszkaniu przeprowadzano rewizje. Od 1983 do 1989 współorganizował tzw. msze za Ojczyznę w Tarnobrzegu. W latach 1989–1990 delegat na WZD Regionu Ziemia Sandomierska, następnie II KZD.
W wyborach samorządowych w 1990 i 1994 był wybierany do Rady Miasta Tarnobrzega I i II kadencji. 6 czerwca 1990 został wybrany przez tarnobrzeską radę miejską na urząd prezydenta miasta. 5 lipca 1994 uzyskał reelekcję na to stanowisko. W wyborach parlamentarnych w 1991 z ramienia Porozumienia Obywatelskiego Centrum bez powodzenia kandydował do Senatu z okręgu tarnobrzeskiego, otrzymując 14 356 głosów. W latach 1991–1998 był delegatem Tarnobrzega w Związku Gmin Małopolskich, a w latach 1992–1998 w Związku Miast Polskich. Po 1990 należał do Porozumienia Centrum i Ruchu Społecznego AWS. Działał też w Akcji Katolickiej i Lidze Krajowej (gdzie wchodził w skład jej Rady). Opowiadał się za reformą administracyjną i likwidacją województwa tarnobrzeskiego, które uważał za sztuczny byt.
W 1999 wraz z kanadyjską firmą założył spółkę Tarmon, której później został prezesem. Firma oferowała swoim klientom tanie domki jednorodzinne, jednak kiedy okazało się, że oferowane przez Tarmon domki są źle wykończone, sprawa trafiła do sądu. Działalności firmy już w 1999 zaczęła się przyglądać prokuratura. W latach 1999–2003 Stanisław Żwiruk był wiceprezesem Wojewódzkiego Funduszu Ochrony Środowiska i Gospodarki Wodnej w Rzeszowie. We wrześniu 2002 Sąd Okręgowy w Tarnobrzegu skazał go za przestępstwa gospodarcze na karę roku pozbawienia wolności, w zawieszeniu na trzy lata i nałożył jednoczesny zakaz prowadzenia działalności gospodarczej. W 2003, pomimo prawomocnego wyroku skazującego, został powołany przez ówczesnego prezydenta Tarnobrzega Jana Dziubińskiego na specjalnie utworzone dla niego stanowisko zastępcy dyrektora Ośrodka Sportu i Rekreacji w Tarnobrzegu. Z tej posady odszedł w 2011 na emeryturę.
W 2008 został członkiem powołanego przez lokalny Klub „Gazety Polskiej” Komitetu Budowy Pomnika mjr. Hieronima Dekutowskiego w Tarnobrzegu. W 2021 został sygnatariuszem projektu uchwały w sprawie utworzenia zespołu przyrodniczo-krajobrazowego o nazwie "Lasy Zwierzyniec i Jasień", który został skierowany do tarnobrzeskiego urzędu miasta. Wszedł również w skład Komitetu Inicjatywy Uchwałodawczej, który złożył w biurze tarnobrzeskiej rady miast projekt uchwały w sprawie przystąpienia do prac związanych z uzyskaniem przez Gminę Tarnobrzeg statusu uzdrowiska lub obszaru ochrony uzdrowiskowej.
Życie prywatne.
Żonaty, ma dwie córki oraz syna.

</doc>
<doc id="1932039" url="https://pl.wikipedia.org/wiki?curid=1932039" title="Autostrada A17 (Holandia)">
Autostrada A17 (Holandia)

Autostrada A17 (nl. "Rijksweg 17") - autostrada w Holandii przebiegająca południkowo od węzła "De Stok" - A58, przez węzeł "Noordhoek" odkąd przebiega wspólnie z autostradą A59. Kończy się na węźle "Klaverpolder" krzyżując się z autostradami A16 i A59.

</doc>
<doc id="1932040" url="https://pl.wikipedia.org/wiki?curid=1932040" title="Letnie Igrzyska Paraolimpijskie 1984">
Letnie Igrzyska Paraolimpijskie 1984

VII. Letnie Igrzyska Paraolimpijskie odbyły się w dniach 17 – 30 czerwca w Nowym Jorku oraz 22 lipca – 1 sierpnia w Stoke Mandeville. W USA startowało 45 państw, natomiast w Wielkiej Brytanii 41 państw. W Stanach zostało rozegranych 300 konkurencji w 15 dyscyplinach, a w Wielkiej Brytanii 603 konkurencje w 10 dyscyplinach. Igrzyska otworzyli Ronald Reagan, prezydent Stanów Zjednoczonych oraz Karol Mountbatten-Windsor, książę Walii. Głównym stadionem igrzysk w Stanach był Mitchel Athletic Complex, natomiast w Wielkiej Brytanii Stoke Mandeville Stadium.

</doc>
<doc id="1932042" url="https://pl.wikipedia.org/wiki?curid=1932042" title="Vágar (gmina)">
Vágar (gmina)

Vágar (far. "Vága kommuna") – gmina na Wyspach Owczych, terytorium zależnym Danii, położonym na Oceanie Atlantyckim. Sąsiaduje ona z gminą Sørvágur. Siedzibą jej władz jest Sandavágur.
Gmina położona jest na wschodniej części wyspy Vágar, między jeziorem Sørvágsvatn a Vestmannasund. Zajmuje 102,8 km².
Według danych na 1 stycznia 2014 roku Vága kommuna zamieszkiwana jest przez 1 962 ludzi.
Historia.
Vága Kommuna została założona 1 stycznia 2009 roku, w wyniku połączenia się gmin Miðvágs kommuna oraz Sandavágs kommuna. Wcześniej, od 1872 roku znajdowała się tam Vága Prestagjalds kommuna, która w 1915 roku podzielona została na cztery mniejsze jednostki, w tym gminę Miðvágur i Sandavágury.
Populacja.
Gminę zamieszkuje 1 962 ludzi. Współczynnik feminizacji wynosi tam ponad 89 (na 926 kobiet przypada 1 036 osób). Około 30% ludności jest młodsza niż 20 lat, zaś 22,5% ma lat więcej niż 60. Największa grupą mieszkańców w przedziałach dziesięcioletnich są osoby w wieku 0-9 lat, stanowiący 15,49% ludności, kolejną zaś ludzie w wieku 10-19 lat (14,48%).
Dane dotyczące demograficzne dla gminy Vágar zbierane są od początku jej istnienia. Liczba ludności w 2009 i 2010 roku wynosiła 1 942 ludzi, a następnie zmalała do 1 938 osób w 2011. Następnie ponownie wzrosła (1 963 ludzi w 2012 roku), by zmaleć w 2013 do 1 956. Obecnie odnotowywany jest przyrost populacji gminy.
Polityka.
Burmistrzem gminy jest Rósa Samuelsen z Partii Unii. Prócz niej w skład rady gminy wchodzi dziesięć osób. Ostatnie wybory samorządowe na Wyspach Owczych odbyły się w 2012 roku, a ich wyniki w gminie Vágar przedstawiały się następująco:
Frekwencja wyniosła 82,21% (z 1 411 uprawnionych zagłosowało 1 161). Oddano jedną niewypełnioną kartę i żadnej wypełnionej błędnie.

</doc>
<doc id="1932043" url="https://pl.wikipedia.org/wiki?curid=1932043" title="Taras Ilnycki">
Taras Ilnycki

Taras Iwanowycz Ilnycki, ukr. Тарас Іванович Ільницький (ur. 4 marca 1983 w Bursztynie) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
Wychowanek klubu Enerhetyk Bursztyn, w którym rozpoczął karierę piłkarską. W 1999 przeszedł do klubu Dynamo Kijów. Występował w juniorskich mistrzostwach Ukrainy (DJuFL) oraz w trzeciej i drugiej drużynie Dynama. W rundzie jesiennej sezonu 2002/03 został wypożyczony do CSKA Kijów, a na początku 2003 przeszedł do Zakarpattia Użhorod, w składzie którego 20 lipca 2004 rozegrał pierwszy mecz w Wyższej lidze. W sezonie 2006/07 bronił barw Arsenału Kijów. Latem 2007 przeniósł się do Tawrii Symferopol. Latem 2009 powrócił do Arsenału.
Kariera reprezentacyjna.
W 2001 występował w juniorskiej reprezentacji Ukrainy w turnieju finałowym Mistrzostw Europy U-18 w Finlandii.

</doc>
<doc id="1932046" url="https://pl.wikipedia.org/wiki?curid=1932046" title="Tursko Wielkie-Karczmisko">
Tursko Wielkie-Karczmisko

Tursko Wielkie-Karczmisko (do 31 grudnia 2001 roku Karczmisko) – część wsi Tursko Wielkie w Polsce położona w województwie świętokrzyskim, w powiecie staszowskim, w gminie Osiek.
Do 1954 roku istniała gmina Tursko Wielkie. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="1932050" url="https://pl.wikipedia.org/wiki?curid=1932050" title="Tursko Wielkie-Koziarówka">
Tursko Wielkie-Koziarówka

Tursko Wielkie-Koziarówka (do 31 grudnia 2001 roku Koziarówka) – część wsi Tursko Wielkie w Polsce położona w województwie świętokrzyskim, w powiecie staszowskim, w gminie Osiek.
Do 1954 roku istniała gmina Tursko Wielkie. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="1932052" url="https://pl.wikipedia.org/wiki?curid=1932052" title="Johnny and Mary">
Johnny and Mary

Johnny and Mary – piosenka Roberta Palmera, znalazła się ona na jego albumie "Clues" z 1980 roku.
Cover Ani Dąbrowskiej.
Johnny and Mary – singel Ani Dąbrowskiej i Nouvelle Vague z 2009 roku.
Francuski zespół Nouvelle Vague do nagrania własnego coveru zaprosił Anię Dąbrowską. Utwór został zarejestrowany w Paryżu. Wersja ta ukazała się jako bonus na polskiej edycji ich albumu pt. "3", a także na podwójnym wydaniu płyty "Ania Movie" (2010). Piosenka została wydana też jako singel radiowy w Polsce.

</doc>
<doc id="1932053" url="https://pl.wikipedia.org/wiki?curid=1932053" title="Nowe Tursko">
Nowe Tursko

Nowe Tursko – część wsi Tursko Wielkie w Polsce położona w województwie świętokrzyskim, w powiecie staszowskim, w gminie Osiek. Nie posiada sołtysa, należy do sołectwa Tursko Wielkie.
Do 1954 roku istniała gmina Tursko Wielkie. W latach 1975–1998 miejscowość administracyjnie należała do województwa tarnobrzeskiego.
Historia.
Według danych z 1929, Tursko Nowe liczyło 8 domów, 61 mieszkańców, w tym 11 wyznawców judaizmu.

</doc>
<doc id="1932058" url="https://pl.wikipedia.org/wiki?curid=1932058" title="Tursko Wielkie-Zagumnie">
Tursko Wielkie-Zagumnie

Tursko Wielkie-Zagumnie (do 31 grudnia 2001 roku Tursko-Zagumnie) – część wsi Tursko Wielkie w Polsce położona w województwie świętokrzyskim, w powiecie staszowskim, w gminie Osiek.
Do 1954 roku istniała gmina Tursko Wielkie. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="1932061" url="https://pl.wikipedia.org/wiki?curid=1932061" title="Tursko Wielkie-Kolonia">
Tursko Wielkie-Kolonia

Tursko Wielkie-Kolonia (od 1 stycznia 2002 roku wyodrębniona jako nowa część wsi Tursko Wielkie) – część wsi Tursko Wielkie w Polsce położona w województwie świętokrzyskim, w powiecie staszowskim, w gminie Osiek.
Do 1954 roku istniała gmina Tursko Wielkie. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="1932063" url="https://pl.wikipedia.org/wiki?curid=1932063" title="Heihachiro Togo">
Heihachiro Togo



</doc>
<doc id="1932068" url="https://pl.wikipedia.org/wiki?curid=1932068" title="Juliusz I Cybo-Malaspina">
Juliusz I Cybo-Malaspina

Juliusz I Cybo-Malaspina (ur. 1525 w Rzymie, zm. 18 maja 1548 w Mediolanie) – hrabia Massa i Carrara od 7 października 1546 do 27 czerwca 1547. Po jego śmierci te tereny przejęła jego matka Ricciarda.
Życiorys.
Urodził się jako syn Ricciardy Malaspina jedynej córki i dziedziczki Alberyka II hrabiego Malaspina i Wawrzyńca Cybo hrabiego Ferentillo drugiego syna Franciszka Cybo (syna papieża Innocentego VIII) i Magdaleny de 'Medici (córki Wawrzyńca Wspaniałego). W marcu 1546 roku poślubił Julię Doria córkę Tomasza której kuzynem był Andrea Doria. Kilka miesięcy później roku kupił matce księstwo za czterdzieści tysięcy dukatów złota. by zdobyć tę kwotę poprosił o pożyczkę wuja który jednak mu odmówił. 
Zdrada i śmierć.
W związku z brakiem pieniędzy spowodowanym darowizną dla matki hrabiego, poddani zaczęli spiskować przeciwko niemu aby go zabić i oddać genueńczykom teren hrabstwa. Głównym spiskowcem był Ottobono Fieschi i inni wygnani z Genui do Wenecji, jedynym warunkiem powrotu do miasta miało być zabójstwo Juliusza, zamieszani w to byli również ambasador Hiszpanii i inni członkowie partii pro-hiszpańskiej. Wsparcia udzielili im również bogaci członkowie rodzin Strozzi i Farnese.
Zdrada została jednak odkryta więc Juliusz zatrzymał się Pontremoli jednak to w Mediolanie został ścięty pomimo pisma procesowego kuzyna Kosmy I. Ciało zostało pochowane w katedrze Massa.
Tytuły.
Wielmożny hrabia Massa i Carrara, władca Moneta i Avenzo, patrycjusz rzymski i genueński, patrycjusz Pizy Florencji i Neapolu.
Linki zewnętrzne.
Genealogia rodu 

</doc>
<doc id="1932069" url="https://pl.wikipedia.org/wiki?curid=1932069" title="Kolumbijska Partia Konserwatywna">
Kolumbijska Partia Konserwatywna

Kolumbijska Partia Konserwatywna jest konserwatywną partią założoną w 1849 przez Mariano Ospina Rodrigueza.
Po upadku junty w 1953 rządziła przez ponad 50 lat razem z liberałami. Konserwatyści byli mniejszą z koalicyjnych partii jednak po połączeniu wyników wyborczych obu partii wychodziły takie liczby, że przez cały ten czas scena polityczna była zamrożona i kontrolowana przez te dwie partie rozdzielające między siebie stanowiska.
W 2006 roku konserwatyści zerwali tradycyjny sojusz z liberałami i wspólnie z prezydencką partią "U" i Radykalną Zmianą utworzyli nowy rząd, mimo tego, że w izbie niższej liberałowie byli największą partią. Konserwatyści zaangażowali się w walkę z FARC i szerzenie narodowo konserwatywnego programu nie krępowani liberałami. w 2010 roku wybory przyniosły największą klęskę liberałów i tryumf konserwatystów i sprzymierzonych z nimi. KPK stało się największą partią w Senacie i drugą w izbie reprezentantów (zaraz za Społeczną Partią Jedności Narodowej czyli partią "U").
Okres walk wewnętrznych.
9 kwietnia 1948 roku na inauguracyjnym posiedzeniu Organizacji Państw Amerykańskich w stolicy kraju, zamordowany został jeden z liderów liberałów, Jorge Eliécer Gaitán. Morderstwo to doprowadziło do wybuchu zamieszek zwanych jako "bogotazo". Konserwatywny rząd prezydenta Laureano Gómeza rozpoczął przeciwko liberałom represje które zmieniły się w wojnę domową w której starły się z liberalnymi i komunistycznymi partyzantami starły się konserwatywne milicje.

</doc>
<doc id="1932076" url="https://pl.wikipedia.org/wiki?curid=1932076" title="I (album Cilvaringza)">
I (album Cilvaringza)

I - debiutancki album studyjny holenderskiego producenta i rapera Cilvaringza przyjaciela Wu-Tang Clan, wydany 12 czerwca 2007 roku, nakładem Babygrande Records.

</doc>
<doc id="1932078" url="https://pl.wikipedia.org/wiki?curid=1932078" title="Karelska Armia Wyzwoleńcza">
Karelska Armia Wyzwoleńcza

Karelska Armia Wyzwoleńcza () – antybolszewicka powstańcza formacja zbrojna we Wschodniej Karelii w latach 1921–1922.
W wyniku traktatu pokojowego pomiędzy Finlandią i Rosją bolszewicką, zawartego 14 października 1920 r. w Tartu, Wschodnia Karelia pozostała w granicach Rosji. W ciągu 1918 i 1919 r. w okręgach Repola i Porajärvi odbyły się referenda miejscowej ludności, która opowiedziała się za przyłączeniem do Finlandii. W lutym 1920 r. fiński rząd Juho Vennoli zdecydował o obronie ludności karelskiej przed bolszewikami. Do sowieckiego ministra spraw zagranicznych Gieorgija W. Cziczerina została posłana nota dyplomatyczna, żądająca wycofania wojsk sowieckich ze spornych okręgów. Jednocześnie doszło do pierwszych starć zbrojnych. Po 2 tygodniach zawarto w Rajajoki zawieszenie broni. W tym czasie wybuchło antysowieckie powstanie ludności Wschodniej Karelii. Na przełomie marca i kwietnia 1920 r. Karelowie zebrali się w mieście Uchta (obecna nazwa Kalewała), wybierając 117 przedstawicieli. Została utworzona Tymczasowa Komisja (Väliaikainen toimikunta), która wkrótce ogłosiła się Tymczasowym Rządem Karelii (Karjalan väliaikainen hallitus). Jednakże wojska bolszewickie zaatakowały siły powstańcze, doprowadzając latem 1920 r. do ucieczki rządu i części powstańców na terytorium Finlandii. Podczas negocjacji z Sowietami w Tartu strona fińska odstąpiła od żądania przyłączenia okręgów Repola i Porajärvi w zamian za Petsamo. W tej sytuacji jesienią 1921 r. Karelowie ponownie wystąpili zbrojnie przeciwko Sowietom. Powstanie rozpoczęło się 23 października w rejonie Tunkua, po czym w krótkim czasie rozprzestrzeniło się na okoliczne obszary. Zaczęły powstawać oddziały partyzanckie. Na północy działał 700-osobowy Pułk Białomorski (Vienan rykmentti), składający się z trzech batalionów oraz Oddziały Ołangski i Alloiarwski, liczące ok. 200 powstańców. Bardziej na południe działał 1,3-tysięczny Karelski Pułk Leśnych Partyzantów (Karjalan Metsäsissirykmentti), będący najlepszym oddziałem partyzanckim powstańców. Większość jego członków miała doświadczenie bojowe. Byli wśród nich także Biali Rosjanie z carskiej armii rosyjskiej i ochotnicy z Finlandii. Na czele pułku stali Vaseli Lavonen, Ossippa Borissainen i Jalmari Takkinen, pochodzący z Finlandii. Pułk składał się z trzech batalionów, a każdy batalion miał cztery kompanie. Ponadto istniał Samodzielny Batalion Narciarski, zwany „Zimna Noc”, składający się z sześciu oddziałów narciarskich. Jego zadaniem było dokonywać rajdy na tyły przeciwnika i przerywać linie komunikacyjne. Trzecim większym oddziałem powstańczym był 450-osobowy Batalion Repola (Repolan Pataljoona), dowodzony przez kpt. Gustafa Svinhufvuda, zaś od poł. grudnia przez mjr. Paavo Talvelę. Obaj pochodzili z Finlandii, gdzie służyli w elitarnych oddziałach jegierskich. Połowę składu liczebnego batalionu, podzielonego na trzy kompanie, stanowili fińscy ochotnicy. Zdecydowana większość członków oddziału miała doświadczenie bojowe. Część Finów przeszła nawet kursy wojskowe. Istniały też trzy niewielkie narciarskie oddziały dywersyjne (1 fiński i 2 karelskie), których zadaniem miało być zniszczenie mostów na głównych rzekach Karelii. Ich działalność zakończyła się jednak całkowitym niepowodzeniem. Wszystkie oddziały partyzanckie tworzyły Karelską Armię Wyzwoleńczą, której liczebność osiągnęła 2,7–3 tys. powstańców, w tym ok. 500 ochotników z Finlandii. Spośród nich było 28 jegrów, którzy objęli wyższe funkcje w oddziałach powstańczych. Partyzanci byli uzbrojeni w większości w rosyjskie i japońskie karabiny ręczne i rosyjskie karabiny maszynowe (były tworzone oddzielne pododdziały karabinów maszynowych). Na mundurach nosili często opaski z napisem "Karelia". W grudniu 1921 r. został wprowadzony oficjalny znak Karelskiego Pułku Leśnych Partyzantów (na zielonym kawałku materiału naszyty czarny krzyż z czerwonymi końcówkami, a na każdej ćwiartce materiału znajdował się czarny niedźwiedź, trzymający w łapach broń). Istniały jednak problemy z ilością uzbrojenia i wyposażenia wojskowego, podobnie jak z niedostatkiem kadry oficerskiej i przeszkoleniem wojskowym oddziałów powstańczych. Po wybuchu powstania front został podzielony na 3 odcinki: ołonieckim odcinkiem komenderował mjr P. Talvela, repolskim kpt. G. Svinhufvud, zaś białomorskim – mjr Mottonen. Do końca grudnia 1921 r. wojska fińskie i powstańcy zajęli obszary do linii Kiestinki-Suomussalmi-Rukajärvi-Paatene-Porajärvi. Przeciwko nim występowały 20-tysięczne wojska bolszewickie pod dowództwem Aleksandra I. Sediakina. Wśród nich byli też Czerwoni Finowie, którzy uciekli do Rosji po niedawno przegranej w fińskiej wojnie domowej. Na początku stycznia 1922 r. w rejonie Pietrozawodska Sowieci pokonali główne siły fińsko-karelskie, odzyskując Porajärvi, Repolę i Kamasosero. 25 stycznia wojska bolszewickie zdobyły Kestengę i Kokkosalmi, zaś na pocz. lutego Uchtę. Sytuacja powstańców stała się bardzo trudna. Fińskie władze zablokowały pomoc. 16 lutego granicę z Finlandią przeszedł ostatni oddział powstańczy Pułk Białomorski.

</doc>
<doc id="1932079" url="https://pl.wikipedia.org/wiki?curid=1932079" title="Aleksander Natanson">
Aleksander Natanson

Aleksander Natanson (ur. 1867 w Warszawie, zm. 1936 w Paryżu) – syn bankiera Adama Natansona, prawnik, wydawca "La Revue blanche", wolnomularz 
Uczęszczał do paryskiego Lyceé Condorcet, gdzie spotkał on przyszłych malarzy Edwarda Vuillarda, Maurice Denisa, pisarza Marcela Prousta i historyka Daniela Halévy. Ukończył studia prawnicze. 
Wraz z braćmi Ludwikiem-Alfredem i Tadeuszem uczestniczył w założeniu dwumiesięcznika La Revue blanche, który stał się ośrodkiem wymiany poglądów paryskiej awangardy artystycznej końca XIX i początku XX wieku. W redakcji zajmował się sprawami finansowymi. 

</doc>
<doc id="1932089" url="https://pl.wikipedia.org/wiki?curid=1932089" title="Antoni Natanson">
Antoni Natanson

Antoni Eryk Natanson (ur. 11 listopada 1862 w Warszawie, zm. 9 grudnia 1933 tamże) – polski lekarz ginekolog, działacz społeczny, jeden z najwybitniejszych pionierów wolnomularstwa w Warszawie.
Życiorys.
Urodził się w rodzinie żydowskiej jako syn bankiera Henryka (1820–1895) i Amelii May (1837–1897). Miał dwóch przyrodnich braci: Kazimierza Eryka (1853–1935), bankiera i działacza społecznego i Józefa Eryka (1855–1929), bankiera i działacza społecznego. Miał siedmioro rodzonego rodzeństwa: Marię (1857–1883), żonę Jakuba Natansona, Leontynę (ur. 1858), żonę Stanisława Natansona, Władysława Eryka (1860–1862), Michała Eryka (1861–1938), właściciela ziemskiego, Bronisława Eryka (1865–1905), prawnika, księgarza i wydawcę, Stefana (literata i dziennikarza) i Andrzeja Eryka (1868–1870).
W 1888 ukończył studia na Uniwersytecie w Dorpacie. Członek Konwentu Polonia. Był jednym z założycieli i skarbnikiem Towarzystwa byłych Wychowanków Uniwersytetu w Dorpacie. Dokształcał się w Anglii i we Francji. Specjalizował się w ginekologii. Powróciwszy do Warszawy w 1896 został ordynatorem oddziału ginekologicznego w Szpitalu Starozakonnym przy ul. Pokornej, który sam organizował i rozwijał, a po przeniesieniu szpitala w 1902 na Czyste pozostawał ordynatorem i nadal rozwijał oddział. Był wiceprezesem Warszawskiego Towarzystwa Ginekologicznego. Wykładał w Szkole Pielęgniarek. Publikował prace z zakresu ginekologii.
Był także wiceprezesem Towarzystwa Kolonii Letnich. Został mistrzem loży wolnomularskiej „Wyzwolenie”. Członek Towarzystwa Kooperatystów założonego w Warszawie przez Edwarda Abramowskiego. Członek powstałego w Warszawie 19 stycznia 1907 żydowskiego komitetu dla współdziałania z komitetem centralnym trzech zjednoczonych stronnictw stojących na gruncie narodowym. Był pracownikiem Komitetu Ofiary Narodowej Tymczasowej Rady Stanu. W okresie I wojny światowej przebywał w Szwajcarii.
3 maja 1928 został odznaczony Krzyżem Komandorskim Orderu Odrodzenia Polski.
Był żonaty z Zofią Horowitz (1878–ok. 1943), z którą miał córkę Anielę po mężu Mikucką (1904–1950).

</doc>
<doc id="1932090" url="https://pl.wikipedia.org/wiki?curid=1932090" title="Ekspedycja wschodniokarelska">
Ekspedycja wschodniokarelska

Ekspedycja wschodniokarelska (fi. Vienan retkikunta) – fińska wyprawa wojskowa do Wschodniej Karelii w 1918 r., podczas fińskiej wojny domowej.
Historia.
Po wybuchu fińskiej wojny domowej pomiędzy Białymi i Czerwonymi Finami w styczniu 1918 r., w obozie tych pierwszych powstała koncepcja przeprowadzenia ekspedycji wojskowej do Wschodniej Karelii w celu jej włączenia w granice Finlandii. Część mieszkańców tej krainy popierała takie rozwiązanie. Było to związane z ideą utworzenia tzw. Wielkiej Finlandii. Dowództwo Białych Finów sformowało 2 grupy wojskowe, liczące ok. 1,5 tys. ludzi. W skład pierwszej większej grupy wchodziły elitarne fińskie oddziały jegierskie pod dowództwem por. Kurta Martti Walleniusa. Przekroczyła ona granicę w rejonie Kuusamo, ale po walce z silnym oddziałem Czerwonej Gwardii została zmuszona do odwrotu. Druga grupa dowodzona przez ppłk. Carla Wilhelma Malma, licząca ok. 350 żołnierzy, przedostała się bez problemu na drugą stronę granicy, po czym do 10 kwietnia podeszła pod miasto Kem na wybrzeżu Morza Białego. Była jednak zbyt słaba, aby zająć je, w związku z czym wycofała się do Uchty. Dowództwo fińskiej w takiej sytuacji zmieniło taktykę działania i nakazało zajmowanie kolejnych karelskich wsi i miasteczek, werbując ich mieszkańców do ochotniczych oddziałów. Okazało się jednak, że większość Karelów opowiada się za jakąś formą autonomii w składzie Rosji bolszewickiej, a nie za włączeniem do Finlandii. Jedynie mniejsza część popierała Finów i postanowiła wstąpić do ich oddziałów. Byli to Karelowie zamieszkujący głównie Uchtę i okoliczne tereny. W lipcu na czele oddziałów fińskich we Wschodniej Karelii stanął kpt. Toivo Kuisma. Jednakże fińskie dowództwo nie umiało się zdecydować, czy wysłać wsparcie, czy odesłać oddziały do Finlandii. Sytuacja się skomplikowała po wylądowaniu w Murmańsku wojsk alianckich, których zadaniem było powstrzymanie natarcia wojsk niemieckich i ich fińskich sojuszników. Alianci sformowali spośród Karelów kilka oddziałów zbrojnych. W Kem został utworzony pułk, który pod koniec sierpnia w rejonie Jyskyjärvi zaatakował fińskich interwentów. Do kolejnego starcia doszło 8 września pod Luusalmi. Do końca września Finowie byli jeszcze atakowani w rejonie miejscowości Kostamus i Vuokkiniemi. Walczyli z nimi także Czerwoni Finowie zgrupowani przez Brytyjczyków w tzw. Legionie Murmańskim. W tej sytuacji oddziały fińskie były zmuszone 2 października do wycofania się na terytorium Finlandii. Łączne ich straty wyniosły 122 zabitych.

</doc>
<doc id="1932096" url="https://pl.wikipedia.org/wiki?curid=1932096" title="Hiroaki Zakoji">
Hiroaki Zakoji



</doc>
<doc id="1932097" url="https://pl.wikipedia.org/wiki?curid=1932097" title="Peetu Piiroinen">
Peetu Piiroinen

Peetu Ilari Piiroinen (ur. 15 lutego 1988 w Hyvinkää) – fiński snowboardzista, specjalizujący się w halfpipe'ie, slopestyle'u i Big Air, wicemistrz olimpijski.
Kariera.
Po raz pierwszy na arenie międzynarodowej pojawił się w 2003 roku, startując na mistrzostwach świata juniorów w Prato Nevoso, gdzie zajął 23. miejsce w halfpipe’ie. Jeszcze trzykrotnie startował na imprezach tego cyklu, największy sukces osiągając podczas rozgrywanych trzy lata później mistrzostw świata juniorów w Vivaldi Park, gdzie w tej samej konkurencji zdobył brązowy medal.
W zawodach Pucharu Świata zadebiutował 5 grudnia 2003 roku w Tandådalen, zajmując 34. miejsce w halfpipe’ie. Pierwsze pucharowe punkty wywalczył 24 stycznia 2004 roku w Kreischbergu, zajmując 10. miejsce w big air. Na podium zawodów tego cyklu po raz pierwszy stanął 29 stycznia 2005 roku w tej samej miejscowości, kończąc rywalizację w big air na drugiej pozycji. W zawodach tych rozdzielił szweda Jonasa Carlsona i Matevža Peteka ze Słowenii. W kolejnych startach jeszcze dziewięć razy stawał na podium zawodów PŚ, odnosząc przy tym pięć zwycięstw: 4 w big air i 1 w halfpipe’ie. Najlepsze wyniki osiągnął w sezonie 2006/2007, kiedy to zajął 3. miejsce w klasyfikacji generalnej, a w klasyfikacji Big Air wywalczył Małą Kryształową Kulę.
Jego największym sukcesem w karierze jest srebrny medal w halfpipe’ie wywalczony na igrzyskach olimpijskich w Vancouver w 2010 roku. Uplasował się tam między dwoma reprezentantami USA: Shaunem White'em i Scottym Lago. Na rozgrywanych cztery lata później igrzyskach w Soczi był siódmy w slopestyle'u. Zajął też między innymi szóste miejsce w big air podczas mistrzostw świata w Arosie w 2007 roku. W 2006 roku wywalczył mistrzostwo Finlandii w halfpipe’ie.
Jego młodszy brat, Petja Piiroinen, także został snowboardzistą.

</doc>
<doc id="1932099" url="https://pl.wikipedia.org/wiki?curid=1932099" title="Scotty Lago">
Scotty Lago

Scotty Lago (ur. 12 listopada 1987 w Seabrook) – amerykański snowboardzista, brązowy medalista olimpijski.
Kariera.
Po raz pierwszy na arenie międzynarodowej pojawił się 13 grudnia 2001 roku w Mammoth Mountain, gdzie w zawodach FIS Race zajął 54. miejsce w halfpipe'ie. W 2003 roku wystartował na mistrzostwach świata juniorów w Prato Nevoso, gdzie zajął 45. miejsce w tej samej konkurencji.
W zawodach Pucharu Świata zadebiutował 14 lutego 2003 roku w Turynie, zajmując 58. miejsce w Big Air. Pierwsze pucharowe punkty wywalczył 5 marca 2005 roku w Lake Placid, zajmując 24. miejsce w halfpipe’ie. Na podium zawodów tego cyklu po raz pierwszy stanął 23 listopada 2006 roku w Saas-Fee, wygrywając rywalizację w tej konkurencji. W zawodach tych wyprzedził Markusa Malina z Finlandii i Japończyka Daisuke Murakamiego. W kolejnych startach jeszcze dwa razy stawał na podium zawodów PŚ: 1 lutego 2013 roku w Park City był drugi, a 14 lutego 2013 roku trzeci w halfpipe’ie. Najlepsze wyniki osiągnął w sezonie 2012/2013, kiedy to zajął drugie miejsce w klasyfikacji generalnej AFU, a w klasyfikacji halfpipe’a zdobył Małą Kryształową Kulę.
Największy sukces w karierze osiągnął w 2010 roku, kiedy na igrzyskach olimpijskich w Vancouver w 2010 roku, zdobył brązowy medal w halfpipe’ie. Wyprzedzili go tam tylko jego rodak, Shaun White i Peetu Piiroinen z Finlandii. Był to jego jedyny start olimpijski. Zajął też między innymi dziewiąte miejsce w big air podczas mistrzostw świata w Arosie w 2007 roku. Czterokrotnie zdobywał medale Winter X-Games, w tym złoty w konkurencji Best Method w 2011 roku.

</doc>
<doc id="1932100" url="https://pl.wikipedia.org/wiki?curid=1932100" title="Channiel (potomek Manassesa)">
Channiel (potomek Manassesa)

Chaniel (imię prawdopodobnie znaczy: „Bóg okazał łaskę” lub „łaska Boża”) – postać ze Starego Testamentu wspomniana w Księdze Liczb 34,23. Izraelita, syn Efoda z pokolenia Manassesa. Był on naczelnikiem reprezentującym swoje pokolenie podczas podziału Ziemi Obiecanej za dni Jozuego. Inny sposób oddania imienia to: Hanniel (Biblia gdańska), Haniel (Biblia Jakuba Wujka). 

</doc>
<doc id="1932102" url="https://pl.wikipedia.org/wiki?curid=1932102" title="Veroia">
Veroia



</doc>
<doc id="1932103" url="https://pl.wikipedia.org/wiki?curid=1932103" title="Bermion">
Bermion



</doc>
<doc id="1932104" url="https://pl.wikipedia.org/wiki?curid=1932104" title="Fritz Csoklich">
Fritz Csoklich

Fritz Csoklich (ur. 5 maja 1929 w Wiedniu, zm. 22 października 2009 w Grazu) – austriacki dziennikarz.
Życiorys.
Csoklich studiował w Wiedniu germanistykę i historię. Po uzyskaniu stopnia doktora rozpoczął w 1953 pracę jako dziennikarz w gazecie codziennej „Kleine Zeitung” w Grazu. W 1959 – po zakończeniu swoich „lat nauki i wędrówki” po różnych gazetach niemieckich, jak „Rheinische Post” w Düsseldorfie, „Westfälische Nachrichten” w Münster i „Kölnische Rundschau” – został mianowany tymczasowym kierownikiem redakcji „Kleine Zeitung”. W 1960 został redaktorem naczelnym tej gazety i funkcję tę sprawował przez ponad trzy dziesięciolecia do 1994.
W 1964 Csoklich był jednym z protagonistów, zainicjowanej przez niezależną prasę, społecznej inicjatywy ustawodawczej dotyczącej radia austriackiego, której celem było polityczne uniezależnienie radia od partii aktualnie sprawujących władzę.
Dał się poznać jako humanista o korzeniach chrześcijańskich, człowiek wielkiej otwartości, przyjaźnie nastawiony do Polski i Polaków.
W 2007 Fritz Csoklich został odznaczony Austriackim Krzyżem Honorowym pierwszej klasy za zasługi w dziedzinie nauki i sztuki.

</doc>
<doc id="1932112" url="https://pl.wikipedia.org/wiki?curid=1932112" title="Strzelec (astrologia)">
Strzelec (astrologia)

Strzelec () () – dziewiąty astrologiczny znak zodiaku. Znak ten jest przypisywany osobom urodzonym w czasie obserwowania Słońca w tym znaku, to znaczy na odcinku ekliptyki pomiędzy 240° a 270° długości ekliptycznej. Wypada to między 21/22 listopada a 21/22 grudnia – dokładne ramy czasowe zależą od rocznika. Czasem przyjmuje się umowne granice – według Evangeline Adams (1868–1932) był to okres między 23 listopada a 23 grudnia. Znak Strzelca przypisuje się również osobom urodzonym w trakcie wschodzenia tego znaku.
Pierwsze wzmianki o gwiazdozbiorze Strzelca pochodzą z okresu babilońskiego. Najczęściej Strzelec przedstawiany był pod postacią centaura strzelającego z łuku lub poprzez motywy zaczerpnięte z mitów astralnych, opowiadających o pochodzeniu gwiazdozbioru Chirona lub Oriona. W średniowieczu był symbolem Chrystusa oraz białego rycerza znanego z Apokalipsy.
Strzelec w astrologii.
Okres, w którym panował Strzelec, poprzedzał przesilenie zimowe, tym samym reprezentował energię psychiczną, która miała pomóc w osiągnięciu spójności i syntezy, oświecenia i wewnętrznej ascezy. Znak uważany był za emblemat filozofa-profety i człowieka doskonałego, gdzie ciało (koń), dusza (tors) i umysł (strzała) stanowiły harmonijne połączenie. Ponadto Strzelca łączono z końcem jesieni i ogniem oraz z krajami: Hiszpanią, Węgrami i Marokiem.
Znak Strzelca w sztuce.
W okresie renesansu w wielu ikonograficznych przedstawieniach Strzelca posiadał on na głowie turban, co zostało zaczerpnięte z rękopisów orientalnych m.in. "Astronomikonu" Aratosa. Przykłady tak przedstawianego Strzelca można znaleźć w godzinkach księcia de Barry "Belles heures, Tres Riches Heures" oraz w kalendarzu Mistrza Rohan.

</doc>
<doc id="1932116" url="https://pl.wikipedia.org/wiki?curid=1932116" title="34 Pułk Piechoty Obrony Krajowej">
34 Pułk Piechoty Obrony Krajowej

34 Pułk Piechoty Obrony Krajowej Jarosław – pułk piechoty cesarsko-królewskiej Obrony Krajowej. 
Historia pułku.
34 Pułk Piechoty Obrony Krajowej Jarosław został sformowany 1 października 1901 roku w Jarosławiu. W skład pułku włączono III batalion polowy 17 Pułku Piechoty OK Rzeszów (były Batalion OK Nr 58 Jarosław) oraz dwa nowo sformowane bataliony.
Okręg uzupełnień – Jarosław i Gródek Jagielloński.
Kolory pułkowe: trawiasty (grasgrün), guziki srebrne z oznaczeniem „34”. W lipcu 1914 roku skład narodowościowy pułku: 75% - Polacy.
W sierpniu 1914 roku pułk wchodził w skład 90 Brygady Piechoty OK należącej do 45 Dywizji Piechoty OK (X Korpus).
W grudniu 1914 roku pułk brał udział w walkach z Rosjanami w Galicji. Żołnierze pułku są pochowani m.in. na cmentarzach wojennych: nr 358 - Laskowa, nr 303 - Rajbrot, nr 198 - Błonie i nr 368 - Mimanowa-Jabłoniec.
11 kwietnia 1917 roku oddział został przemianowany na 34 Pułk Strzelców (niem. "34 Schützen-Regiment").

</doc>
<doc id="1932119" url="https://pl.wikipedia.org/wiki?curid=1932119" title="Ding Liren">
Ding Liren

Ding Liren (; ur. 24 października 1992 w Wenzhou) – chiński szachista, arcymistrz od 2009 roku.
Kariera szachowa.
Wielokrotnie reprezentował Chiny na mistrzostwach świata juniorów w różnych kategoriach wiekowych, zdobywając trzy medale: dwa srebrne (Heraklion 2002 – MŚ do 10 lat, Heraklion 2004 – MŚ do 12 lat) oraz brązowy (Ateny 2012 – MŚ do 20 lat).
W 2009 odniósł duży sukces, zdobywając tytuł indywidualnego mistrza kraju. W turnieju tym wypełnił trzecią normę arcymistrzowską (dwie pierwsze uzyskał w zakończonych dwa dni wcześniej mistrzostwach Azji), zatem zdobycie tytułu arcymistrza zajęło mu niecały miesiąc. Należy przy tym zwrócić uwagę, iż w momencie otrzymania tytułu arcymistrza był zawodnikiem nieutytułowanym, co zdarza się bardzo rzadko. W 2011 zdobył drugi w karierze tytuł mistrza Chin, a w 2012 – trzeci. W 2014 podzielił I m. (wspólnie z Bu Xiangzhim) w Danzhou. W 2015 podzielił II m. (za Magnusem Carlsenem, wspólnie z Maximem Vachier-Lagrave'em, Wesleyem So i Aniszem Girim) w turnieju "Tata Steel" w Wijk aan Zee.
Wielokrotnie reprezentował Chiny w turniejach drużynowych, m.in.:
We wrześniu 2018 roku po raz pierwszy przekroczył próg rankingowy 2800 punktów, posiadał ich wówczas 2804. Najwyższy ranking w dotychczasowej karierze osiągnął w listopadzie 2018, z wynikiem 2816 punktów zajmował wówczas 4. miejsce na światowej liście FIDE, jednocześnie zajmując 1. miejsce wśród chińskich szachistów.

</doc>
<doc id="1932121" url="https://pl.wikipedia.org/wiki?curid=1932121" title="XXXLutz">
XXXLutz

XXXLutz GmbH - austriacka sieć domów meblowych, założona w 1945, zatrudniająca 17.400 pracowników. Polityka ekspansyjna Grupy XXXLutz wiąże ją z markami: XXXLutz, Mömax, Möbelix, XXXL Neubert, XXXL Hiendl, XXXL Bierstorfer, XXXL Mann Mobilia.
Siedziba główna firmy znajduje się w Wels, prezesem firmy jest Günther Gruber.

</doc>
<doc id="1932123" url="https://pl.wikipedia.org/wiki?curid=1932123" title="Marek Święcicki">
Marek Święcicki

Marek Święcicki (ur. 1 czerwca 1915 w Odessie, zm. 11 sierpnia 1994) – korespondent wojenny, dziennikarz, działacz polonijny.
Życiorys.
Urodził się w Odessie w rodzinie Michała i Emilii (z domu Mogajewskiej). Po ukończeniu gimnazjum, przeniósł się do Warszawy gdzie ukończył studia humanistyczne w 1939 roku. 
Od 1935 roku był redaktorem tygodnika akademickiego "Dekada" i pracował dla agencji informacyjnej "Iskra". Po wybuchu II wojny światowej znalazł się we Francji (Paryż) gdzie pracował jako korespondent. Od lata 1940 był żołnierzem 2 batalionu 1 Brygady Strzelców tzw. "Kratkowanych Lwiątek". Należał do zespołu oświatowego. Należał do głównych pomysłodawców, a następnie został drugim (po Bohdanie Witwickim) edytorem wojennego wydania batalionowego biuletynu "Wiadomości". Biuletyn-tygodnik wydawany był przez ponad 2 lata (okres pobytu batalionu w miejscach bez dostępu do prasy) w nakładzie kilkuset sztuk. 
Brał czynny udział w organizowaniu występów artystycznych (w wykonaniu żołnierzy), w tym dorocznych humorystycznych szopek noworocznych z postaciami znanych polityków i dowódców Polskiej Armii (pisząc m.in. teksty). Należał też do grupy organizatorów kursów szkoły średniej dla żołnierzy batalionu będąc jednocześnie wykładowcą języka polskiego. Wiosną 1943 roku, podczas reorganizacji batalionu, decyzją dowództwa korpusu przeniesiony do redakcji "Dziennika Żołnierza" (wydawanego w Glasgow). W 1944 roku został wysłany przez naczelne dowództwo do strefy bezpośrednich działań wojennych i stał się korespondentem przy 1 Samodzielnej Brygadzie Spadochronowej, m.in. w czasie bitwy pod Arnhem. Był również korespondentem z frontu włoskiego. Zakończył służbę w stopniu podporucznika. Za odwagę podczas pełnienia obowiązków został odznaczony Krzyżem Walecznych. 
Po wojnie rozpoczął pracę w "Dzienniku Polskim" w Londynie, a w 1952 roku został pracownikiem Rozgłośni Radia Wolna Europa, gdzie był zastępcą Jana Nowaka-Jeziorańskiego. Opuścił rozgłośnię wskutek konfliktu ze swoim szefem i wyemigrował do USA (1956); zamieszkał w Waszyngtonie i przez wiele lat (1958-1991) był pracownikiem sekcji polskiej rozgłośni Głos Ameryki (m.in. na stanowisku "bureau chief"). Był autorem cyklu cotygodniowych felietonów "Rozmaitości amerykańskich" poruszających problemy życia i obyczajów w USA. Program ten Święcicki kontynuował przez kilkanaście lat. W czasie stanu wojennego w Polsce prowadził codzienną audycję "Echa wydarzeń dnia". Był też autorem cyklu "Z mikrofonem przez historię" poświęconego zbrodniom komunizmu, w tym zbrodni katyńskiej. Należał do Polish Institute of Arts and Sciences of America (P.I.A.S.A.), Instytutu Piłsudskiego w Ameryce, Polish - American Art Association, Washington.
Zmarł na raka w wieku 79 lat. 
Jego żoną była artystka grafik Krystyna Kuratowska (zm. 2008 r.); miał syna Michaela (ur. 1951 r.).

</doc>
<doc id="1932133" url="https://pl.wikipedia.org/wiki?curid=1932133" title="Mistrzostwa Litwy w Lekkoatletyce 2001">
Mistrzostwa Litwy w Lekkoatletyce 2001

Mistrzostwa Litwy w Lekkoatletyce – zawody lekkoatletyczne, które odbyły się 3 i 4 lipca na stadionie im. S. Dariusa i Girėnasa w Kownie.

</doc>
<doc id="1932136" url="https://pl.wikipedia.org/wiki?curid=1932136" title="Rodzina McMahonów">
Rodzina McMahonów

Rodzina McMahonów – amerykańska rodzina irlandzkiego pochodzenia znana ze swojego zaangażowania w działalność gospodarczą, sport, rozrywkę sportową i politykę. Od pokoleń członkowie tej rodziny są zarządcami World Wrestling Entertainment (WWE) – amerykańskiej firmy medialno-rozrywkowej zajmującej się przede wszystkim organizowaniem widowisk i produkcją programów telewizyjnych związanych z wrestlingiem.
Do rodziny McMahonów należą między innymi:
Spowinowaceni z rodziną McMahonów są między innymi:
Historia.
Ten rozdział opisuje historię rodziny McMahonów od momentu przybycia do Stanów Zjednoczonych.
Pierwsze pokolenie.
Roderick McMahon (ur. 1844, zm. 30 października 1888?) i jego żona Elizabeth (ur. 1847, zm. marzec 1917) przybyli ze swoimi dziećmi do Stanów Zjednoczonych z irlandzkiego miasta Galway w 1868 ze swoimi dziećmi. Ich najmłodszy syn urodził się w Nowym Jorku. Krótko po jego narodzinach rodzina McMahonów przeprowadziła się do Amsterdam Avenue.
Roderick McMahon był właścicielem hotelu. Amerykański spis ludności z 1870 roku opisuje go także jako "dystrybutora alkoholi", jednak nie precyzuje czy zajmował się on handlem, czy prowadził saloon. Według niektórych źródeł zmarł 30 października 1888, jednak jego prawnuk, Vince McMahon, twierdzi, że Roderick McMahon dożył ukończenia studiów przez swoich synów i wydziedziczył ich, uznając, że uczestniczą w skorumpowanym biznesie (promowanie sportu, a w szczególności boksu) oraz zapisał w testamencie wszystko swoim córkom.
Drugie pokolenie.
Wraz z Roderickiem i Elizabeth McMahonoami do Stanów Zjednoczonych imigrowały ich dzieci: córki Mary Lauretta (ur. grudzień 1875) i Catherina (ur. 1877) oraz syn Edward Joseph „Eddie” (ur. 1880, zm. 1935). 26 maja 1882 w dzielnicy Manhattan w Nowym Jorku urodził się ich najmłodszy potomek, syn Roderick James McMahon. Był on pierwszym członkiem rodziny urodzonym w Stanach Zjednoczonych.
Roderick James McMahon, częściej posługujący się imieniem „Jess”, był najmłodszym dzieckiem Rodericka McMahona i Elizabeth McMahon, a także pierwszym członkiem tej rodziny urodzonym w Stanach Zjednoczonych. Wspólnie ze swoim bratem. Edwardem Josephem „Eddiem” McMahonem, zajmował się sportem od strony biznesowej, w szczególności baseballem i boksem. Nowatorskie było organizowanie przez braci McMahon walk bokserskich między białoskórymi, a czarnoskórymi bokserami, mimo obowiązującej segregacji rasowej. Jess McMahon posiadał drużyny baseballowe New York Lincoln Giants i Star Giants. W 1925 bracia McMahon zostali oficjalnymi organizatorami walk bokserskich na hali sportowej Madison Square Garden. W 1932 Jess McMahon zaczął organizować gale wrestlingu na stadionie Municipal Stadium w wiosce Freeport leżącej w obrębie miasta Hempstead w stanie Nowy Jork. W 1935, Eddie McMahon, zmarł z powodu przewlekłej choroby. W 1952 Jess McMahon razem z innowatorskim i odnoszącym sukcesy promotorem wrestlingu, Tootsem Mondtem, założył organizację wrestlingu Capitol Wrestling Corporation. W 1953 organizacja dołączyła do monopolistycznej ligi National Wrestling Alliance. Jess McMahon ożenił się z nowojorczanką irlandzkiego pochodzenia, Rosanną „Rosą” z domu McGinn, która przyjęła nazwisko męża. Razem mieli trójkę dzieci. 21 listopada 1954 Jess McMahon zmarł we śnie na udaru mózgu.
Trzecie pokolenie.
Jess i Rosa McMahon mieli trójkę dzieci: synów Rodericka Jamesa McMahona Jr. (ur. 21 czerwca 1910) i Vincenta Jamesa McMahona (ur. 6 lipca 1914 w Harlem w Nowym Jorku) oraz córkę Dorothy (ur. 1916). Gdy Vincent McMahon był dzieckiem, jego rodzina przeniosła się do sekcji Far Rockaway, w nowojorskiej dzielnicy Queens. Jess McMahon często zabierał młodszego syna do hali Madison Square Garden, aby ten mógł obserwować kulisy wydarzeń sportowych organizowanych przez swojego ojca. W 1935 Jess McMahon dał młodszemu synowi posadę w biurze w Hempstead w Nowym Jorku, gdzie Vincent McMahon zajmował się promowaniem walk bokserskich, walk wrestlingowych i koncertów muzycznych.
Gdy w czasie II wojny światowej Vincent James McMahon stacjonował wraz ze strażą przybrzeżną w Karolinie Północnej, poznał i poślubił kelnerkę Vicky Askew. Razem mieli dwójkę dzieci. 24 sierpnia 1945 narodził im się syn Vincent Kennedy „Vince” McMahon. Vincent McMahon był odtąd nazywany Vince Sr.. Małżonkowie rozwiedli się krótko po narodzinach syna, a Vince McMahon Sr. ożenił się ponownie z kobietą o imieniu Juanita z domu Wynne (ur. 20 grudnia 1916 w Waszyngtonie, zm. 18 stycznia 1998 w Boca Raton w stanie Floryda).
Po śmierci ojca 21 listopada 1954 Vince McMahon Sr. zastąpił go jako nowy współwłaściciel organizacji Capitol Wrestling Corporation (CWC) i szybko stał się akcjonariuszem większościowym. Jego głównym partnerem biznesowym był współzałożyciel CWC, Toots Mondt. W 1963 McMahon i Toots Mondt wypowiedzieli członkostwo monopolistycznej lidze National Wrestling Alliance (NWA), a następnie przemianowali Capitol Wrestling Corporation na World Wide Wrestling Federation (WWWF). W 1971 ponownie związali się z National Wrestling Alliance. W 1979 World Wide Wrestling Federation zostało przemianowane na World Wrestling Federation (WWF). Po czterech miesiącach walki z rakiem trzustki Vince McMahon Sr. umarł 24 maja 1984 w Fort Lauderdale w Hrabstwie Broward w stanie Floryda.
Czwarte pokolenie.
Vince McMahon Sr. i Vicky Askew mieli dwóch synów: starszego Rodericka McMahona II i młodszego Vincenta Kennedy „Vince’a” McMahona urodzonego 24 sierpnia 1945 w Pinehurst w Karolinie Północnej. Małżonkowie rozwiedli się krótko po narodzinach młodszego dziecka. Vincent Kennedy McMahon był wychowywany przez matkę oraz ojczyma, Leo Luptona, po którym przejął nazwisko. Poznał swojego rodzonego ojca w wieku 12 lat, a jako nastolatek zaczął spędzać więcej czasu z Vince’em McMahonem Sr. i jego drugą żoną, Juanitą McMahon. W latach 60. XX wieku zmienił swoje nazwisko z powrotem na McMahon i przeprowadził się do domu ojca. Vince McMahon Sr. często zabierał syna do pracy, aby ten mógł obserwować kulisy organizacyjne gal wrestlingu. W 1969 dał mu posadę konferansjera w programie WWWF, "All-Star Wrestling".
W 1979, zanim przejął World Wrestling Federation, kupił arenę Cape Cod Coliseum, na której organizowane były różne wydarzenia związane z rozrywką. W 1981 kupił drużynę hokejową Cape Cod Buccaneers, grającą w lidze Atlantic Coast Hockey League (ACHL)
W 1982 Vincent Kennedy „Vince” McMahon, kupił organizację World Wrestling Federation (WWF) od swojego ojca i jego paterów biznesowych: Phila Zacko, Arnolda Skaalanda i Roberta „Gorilla Monsoon” Marelli. W tym czasie organizacja obejmowała swoim zasięgiem Maryland, Pensylwanię, Nowy Jork, Delaware, New Jersey, Connecticut, Rhode Island, Massachusetts, New Hampshire, Vermont, Maine i Dystrykt Kolumbia. Jako właściciel organizacji Vince McMahon dokonał znaczącej ekspansji. W 1983 wypowiedział członkostwo lidze National Wrestling Alliance i zawarł umowę z USA Network na emitowanie gal WWF w telewizji kablowej. Popularni wrestlerzy z innych terytoriów zaczynali przyłączać się do organizacji w zamian za obietnicę szerszego rozgłosu i wyższej pensji. Nie chcąc zmieniać dotychczasowych praktyk inne należące do National Wrestling Alliance, organizacje zaczęły upadać.
Od 1991 do 1993 prowadził organizację kulturystyczną World Bodybuilding Federation.
Do 1997 fakt, że Vince McMahon był w rzeczywistości właścicielem WWF był tajemnicą poliszynela. W swoich programach zajmował się przede wszystkim komentowaniem walk i przeprowadzaniem wywiadów. Po "ujawnieniu się" zaadaptował osobowość złego szefa o pseudonimie Mr. McMahon i zaczął osobiście brać udział w walkach. Swoją pierwszą i zarazem najdłuższą rywalizację we wrestlingu toczył ze Stone Cold Steve’em Austinem. W swojej karierze wrestlerskiej zdobył mistrzostwa WWF Championship i ECW Championship, a także wygrał Royal Rumble. W 2001 wykupił World Championship Wrestling, swoją główną konkurencję, za 4,2 miliony dolarów, tym samym czyniąc swoją firmę monopolistą w dziedzinie wrestlingu. Również w 2001 założona przez niego liga futbolu amerykańskiego XFL rozegrała swój pierwszy i jedyny sezon. W 2002 zmienił nazwę WWF na World Wrestling Entertainment (WWE) z powodu przegranej sprawy sądowej o naruszenie znaku towarowego, wniesionej przez World Wide Fund for Nature (również używającej akronimu WWF)
W wieku szesnastu lat Vincent Kennedy Lupton poznał trzynastoletnią wówczas Lindę Edwards, córkę przyjaciółki i współpracownicy jego matki. Pobrali się w sierpniu 1966, a Linda Edwards przyjęła nazwisko męża, wówczas McMahon. W latach 70. doczekali się dwójki dzieci, syna Shane’a i córki Stephanie McMahon. Linda McMahon współzarządzała firmą World Wrestling Federation / Entertainment (WWF / WWE) i okazjonalnie pojawiała się w programach telewizyjnych tej firmy. Zajmowała się sprawami biznesowymi, kiedy jej mąż występował jako wrestler w latach 90. Jest też odpowiedzialna za większość firmowych akcji charytatywnych. W 2009 zrezygnowała ze swojej posady dyrektora generalnego WWE, aby poświęcić więcej czasu polityce. Kandydowała do Senatu w 2010 i do kongresu w 2012, za każdym razem z ramienia Partii Republikańskiej, bez powodzenia i przegrywając z kandydatem Partii Demokratycznej. Jej aspiracje polityczne były jedną z przyczyn przyjęcia przez programy WWE familijnego formatu. W 2016 prezydent Stanów Zjednoczonych Donald Trump mianował ją na specjalnie utworzone dla niej stanowisko szefowej administracji ds. małych firm.
Starszy brat Vince’a McMahona nie jest osobą publiczną. Według słów samego Vince’a McMahona, Roderick McMahon mieszka w Teksasie i pracuje w branży związanej z przetwórstwem stali. W 2007 planowano występ Rodericka McMahona w programie WWE w związku z fabularnym wątkiem śmierci Vince’a McMahona. Plany te zostały jednak anulowane wraz z całym wątkiem.
Piąte pokolenie.
Pierwsze dziecko Vince’a i Lindy McMahon, syn Shane Brandon McMahon, urodził się 15 stycznia 1970 w Gaithersburgu w Maryland. Pomagał on rodzinie w prowadzeniu firmy World Wrestling Federation / Entertainment (WWF / WWE) pełniąc różne funkcje przez 20 lat. Był między innymi sędzią i osobą odpowiedzialną za uruchomienie strony internetowej WWF.com. Był też wrstlerem i często brał udział w niebezpiecznych akcjach. Posiadał mistrzostwo WWF European Championship w 1999 i WWF Hardcore Championship w 2000. W 2009 zakończył współpracę z WWE. W 2012 oświadczył, że podjął taką decyzję, ponieważ interesy za bardzo wpływały na relacje z jego ojcem i resztą rodziny. Po rozstaniu się z WWE założył w Chinach firmę świadczącą usługi rozrywkowe YOU On Demand, zajmował się organizowaniem wydarzeń sportowych i został współwłaścicielem sklepu motocyklowego w Brooklynie. W 2016 ponownie związał się z WWE, by objąć fikcyjne stanowisko komisarza brandu SmackDown. W rzeczywistości nie pełni funkcji zarządczych w WWE.
Drugie dziecko Vince’a i Lindy McMahon, córka Stephanie Marie McMahon, urodziła się 24 września 1976 w Hartford w stanie Connecticut. Była związana z firmą World Wrestling Federation / Entertainment (WWF / WWE) od 13 roku życia, kiedy pozowała do reklam przedmiotów kolekcjonerskich produkowanych przez tę firmę. W programach telewizyjnych WWF debiutowała w 1999. W fabule programów WWF zaczynała jako archetyp damy w opałach, która z czasem zdobywała coraz większą władzę w korporacji. Okazjonalnie brała też udział w walkach. W 2000 przez krótki czas posiadała mistrzostwo WWF Women’s Championship. W 2016 objęła fikcyjne stanowisko komisarza brandu RAW. W rzeczywistości jest menadżerem marki WWE i członkiem komitetu wykonawczego.
14 września 1999 Shane McMahon poślubił Marissę Mazzolę, która przyjęła nazwisko męża jako drugi człon swojego nazwiska. Marissa Mazzola-McMahon odpowiadała za PR firmy WWF i współprowadziła program "WWF LiveWire". Między 2004, a 2010 urodziła trzech synów. Po zagraniu kilku niewielkich ról w filmach, między innymi w "Król Skorpion", otworzyła własne studio filmowe, Kamala Films, które wyprodukowało film krótkometrażowy "Quitters" i filmy pełnometrażowe "Wizja mordercy" oraz "O czym wiedziała Maisie".
23 października 2003 Stephanie McMahon poślubiła wrestlera Paula Michaela Levesque’a, noszącego pseudonim ringowy Triple H i przyjęła jego nazwisko jako drugi człon swojego nazwiska. Triple H był wielokrotnym posiadaczem wielu tytułów mistrzowskich WWE, w tym czternastokrotnym mistrzem światowym. W zarządzie firmy pełni funkcję wiceprezesa wykonawczego do spraw talentu, wydarzeń na żywo i kreatywnych. Jest też członkiem komitetu wykonawczego. Między 2006, a 2010 Levesquedowie doczekali się trzech córek.
Szóste pokolenie.
Dzieci Vince’a i Lindy McMahon mają po trójce dzieci. Shane McMahon i Marissa Mazzola-McMahon mają trzech synów: urodzonego 13 lutego 2004 Declana Jamesa McMahona, urodzonego 26 marca 2006 Kenyona Jesse „Kenny’ego” McMahona i urodzonego w 10 stycznia 2010 Rogana McMahona. Stephanie McMahon-Levesque i Paul „Triple H” Levesque mają trzy córki: urodzoną 24 lipca 2006 Aurorę Rose Levesque, urodzoną 28 lipca 2008 Murphy Claire Levesque i urodzoną 24 sierpnia 2010 Vaughn Evelyn Levesque. 3 kwietnia 2016 wszyscy trzej synowie Shane’a po raz pierwszy pojawili się na emitowanej w telewizji gali WWE. Towarzyszyli ojcu w drodze na ring na WrestleManii 32.
Lista znanych członków rodziny McMahonów.
Pod każdym członkiem rodziny po kolejnym akapicie znajduje się imię współmałżonka (oznaczone punktem) i potomków (oznaczone liczbami)

</doc>
<doc id="1932137" url="https://pl.wikipedia.org/wiki?curid=1932137" title="Światło wieczne">
Światło wieczne

Światło wieczne (ang. "A Ring of Endless Light") – amerykański film należący do kategorii Disney Channel Original Movies.
Opis fabuły.
16 letnia Vicky - młoda poetka, spędza wakacje nad morzem. Wraz z rodzeństwem mieszka w domku dziadka, jedynego człowieka, przez którego czuje się zrozumiana. Pewnego dnia poznaje Adama, naukowca badającego zachowanie delfinów. Ze zdumieniem odkrywa, że rozumie ich język.

</doc>
<doc id="1932139" url="https://pl.wikipedia.org/wiki?curid=1932139" title="Maria Rogowska-Falska">
Maria Rogowska-Falska

Maria Rogowska-Falska, znana jako Maryna Falska (ur. 7 lutego 1877 w majątku Czaplino, zm. 7 września 1944 w Warszawie) – nauczycielka, pedagog i działaczka społeczna.
Życiorys.
Urodziła się jako Maria Rogowska 2 lutego 1877 w majątku Czaplino na Podlasiu, w rodzinie szlacheckiej. Lata młodości spędziła w Warszawie i Łodzi, gdzie studiowała pedagogię i uzyskała dyplom nauczycielski. Po studiach uczestniczyła w pracy niepodległościowej PPS ze swoimi braćmi i prowadziła działalność społeczną i kulturalną wśród robotników. Używała wówczas pseudonimu „Hilda” i była parokrotnie aresztowana za prowadzenie nielegalnej drukarni PPS. Była uwięziona wraz z Józefem Piłsudskim. W 1905 została aresztowana, uwięziona i zesłana w głąb Rosji.
Wyszła za mąż za Leona Falskiego, znanego lekarza i działacza PPS, którego przypuszczalnie spotkała w Londynie, gdzie się oboje ukrywali przed carską policją. Po powrocie do Polski urodziła im się córka. Wyjechali z mężem do Wołożyna na Wileńszczyźnie (obecnie Białoruś), gdzie Leon rozpoczął pracę jako wiejski lekarz, pracując z ludnością polską, żydowską i litewską. W 1912 roku umarł w Wołożynie, udzielając pomocy lekarskiej w czasie epidemii tyfusu. Maryna wyjechała do znajomych do Moskwy, gdzie zmarła jej dwuletnia córka.
W latach 1917–1918 w Kijowie, prowadząc internat dla dzieci i młodzieży polskiej, spotkała się z Januszem Korczakiem i wdrożyła jego metodykę opartą na wychowaniu typu internatowego, która bazowała na tworzeniu więzi emocjonalnych i poczuciu wspólnoty. Po powrocie do Polski w 1918, Maryna Falska pracowała z ramienia Ministerstwa Opieki Społecznej jako wizytator zakładów opiekuńczych.
W 1919 wspólnie z Januszem Korczakiem i Marią Podwysocką stworzyła w Pruszkowie wzorcowy sierociniec i Zakład Wychowawczy „Nasz Dom”. Do sierocińca trafiały dzieci robotników, którzy polegli na wojnie. Z czasem były to też sieroty społeczne, ponieważ Falska pomagała każdemu potrzebującemu dziecku. Od 1921 opiekę nad domem sierot objęło Towarzystwo „Nasz Dom”, z którego składek w latach 1927–1929 został zakupiony plac i wybudowany został na warszawskich Bielanach nowy budynek sierocińca. Patronat nad Towarzystwem sprawowała Aleksandra Piłsudska.
Instytucjonalne formy pracy prowadzonej przez siebie placówki opisała Maryna Falska w "Szkicu informacyjnym o „Naszym Domu”".
Po wybuchu II wojny światowej Falska ukrywała kilkoro żydowskich dzieci, w tym m.in. córkę Salomona Fiszgrunda. Odnowiła swoje kontakty z Januszem Korczakiem, ofiarowując mu pomoc w przypadku ucieczki z getta (Korczak odrzucił jednak tę propozycję). W styczniu 1943 w specjalnej skrytce w budynku Naszego Domu na Bielanach ukryła maszynopis pamiętnika Korczaka, przekazany przez żonę Igora Newerlego po aresztowaniu pisarza przez Niemców.
Zmarła nagle na serce 7 września 1944, gdy Niemcy nakazali ewakuację sierocińca do obozu przejściowego w Pruszkowie. Według alternatywnej wersji wydarzeń podanej przez wychowanka „Naszego Domu”, powstańca warszawskiego Antoniego Chojdyńskiego, przyczyną śmierci Falskiej miało być zażycie cyjanku. Pochowana na cmentarzu Powązki Wojskowe w Warszawie (kwatera A25-14-11). 

</doc>
<doc id="1932142" url="https://pl.wikipedia.org/wiki?curid=1932142" title="Kościół Matki Bożej Królowej Polski w Rzeszowie">
Kościół Matki Bożej Królowej Polski w Rzeszowie



</doc>
<doc id="1932145" url="https://pl.wikipedia.org/wiki?curid=1932145" title="Poszlaka">
Poszlaka

Poszlaka (ang. "Get a Clue") – amerykański film należący do kategorii Disney Channel Original Movies.
Opis fabuły.
Lexy Gold to bogata, rozpuszczona nastolatka. Od dziecka obraca się wśród elit Manhattanu, dzięki czemu ma dostęp do najświeższych plotek z wyższych sfer. To zaś zapewnia jej stanowisko redaktora działu kroniki towarzyskiej w szkolnej gazetce. Lexy wykorzystuje łamy gazety do prywatnej batalii ze znienawidzoną nauczycielką. Kiedy jednak nauczycielka w tajemniczych okolicznościach znika, Lexy wraz z niezamożnym kolegą zmienia pióro na detektywistyczną lupę i postanawia wyjaśnić tę zagadkę. 

</doc>
<doc id="1932146" url="https://pl.wikipedia.org/wiki?curid=1932146" title="Wybory parlamentarne w Szwecji w 1976 roku">
Wybory parlamentarne w Szwecji w 1976 roku

Wybory parlamentarne w Szwecji odbyły się 19 września 1976. W ich wyniku po raz pierwszy od 40 lat większość w Riksdagu uzyskała centroprawica.
Frekwencja wyborcza wyniosła 91,8%. Oddano 5 437 748 głosów ważnych oraz 19 295 (0,4%) głosów pustych lub nieważnych.

</doc>
<doc id="1932150" url="https://pl.wikipedia.org/wiki?curid=1932150" title="Kościół Matki Boskiej Królowej Polski w Olsztynie">
Kościół Matki Boskiej Królowej Polski w Olsztynie



</doc>
<doc id="1932151" url="https://pl.wikipedia.org/wiki?curid=1932151" title="Salomon i Królowa Saby">
Salomon i Królowa Saby

Salomon i Królowa Saby (ang. "Solomon and Sheba") – amerykański film kostiumowy, swobodnie nawiązujący do biblijnej historii opowiadającej o wizycie jaką złożyła królowi Izraela Salomonowi piękna królowa Saby.
Fabuła.
Po śmierci króla Dawida, na tron wstępuje, zgodnie z wolą zmarłego jego młodszy syn Salomon, co wywołuje niezadowolenie jego brata, który sam marzy o koronie. Państwo pod rządami Salomona jednak rozkwita. Król buduje wspaniałą świątynię dla Boga Izraela. Pojawiają się jednak problemy. Faraon egipski i jego sojuszniczka królowa Saby knują spisek przeciwko Salomonowi. Jednak obawiają się bezpośredniej militarnej konfrontacji z Izraelem. W tej sytuacji królowa postanawia udać się do Izraela by zdobyć zaufanie króla i doprowadzić go do zguby...

</doc>
<doc id="1932152" url="https://pl.wikipedia.org/wiki?curid=1932152" title="Wyznania Tru">
Wyznania Tru

Wyznania Tru (ang. "Tru Confessions") – amerykański film należący do kategorii Disney Channel Original Movies.
Opis fabuły.
Historia opowiadająca o życiu bliźniaków Tru i Eddy'ego. Tru jest wesołą dziewczyną, która twierdzi, że żyje po to, aby zostać gwiazdą filmową. Prowadzi też pamiętnik video, gdzie "opisuje" codzienne przeżycia, a z kamerą nie rozstaje się nawet na krok, filmując każde zdarzenie. Eddy jest upośledzony umysłowo. Na początku Tru nie może pogodzić się z naturą brata, mimo że gdy była mała, bardzo lubiła się z nim bawić. Któregoś dnia Tru dowiaduje się o konkursie młodych filmowców. Na początku postanawia opisać życie takich dzieci jak jej brat Eddy. Nagrodą za to jest własny serial telewizyjny. Kiedy pierwsza wersja filmu nie podoba się jej rodzinie i przyjaciołom, Tru postanawia zrobić drugą wersję filmu, tym razem z własną opinią. Niestety, zanim wysłała kasetę nie pokazała jej nikomu. Boi się, że w filmie może być za dużo szczegółów życia prywatnego jej rodziny. Na końcu okazuje się, że Trudie wygrała konkurs.

</doc>
<doc id="1932155" url="https://pl.wikipedia.org/wiki?curid=1932155" title="Alfred Athis">
Alfred Athis



</doc>
<doc id="1932157" url="https://pl.wikipedia.org/wiki?curid=1932157" title="Godzina miłosierdzia">
Godzina miłosierdzia



</doc>
<doc id="1932162" url="https://pl.wikipedia.org/wiki?curid=1932162" title="I liga paragwajska w piłce nożnej (2009)">
I liga paragwajska w piłce nożnej (2009)

Mistrzem Paragwaju turnieju Apertura został klub Cerro Porteño, natomiast wicemistrzem Paragwaju turnieju Apertura - Club Libertad.
Mistrzem Paragwaju turnieju Clausura został klub Club Nacional, natomiast wicemistrzem Paragwaju turnieju Clausura - Club Libertad.
Do turniejów międzynarodowych zakwalifikowały się następujące kluby:
O spadku do drugiej ligi decydował średni dorobek z trzech ostatnich sezonów. Bezpośrednio spadł tylko jeden klub - Club 2 de Mayo, a na jego miejsce awansował mistrz II ligi, klub Sportivo Trinidense.
W barażu klub 12 de Octubre Itaugua nie zdołał obronić się przed spadkiem i na jego miejsce awansował wicemistrz II ligi - Sport Colombia Fernando de la Mora.
Torneo Apertura 2009.
Tabela Apertura 2009.
Cerro Porteño jako mistrz Paragwaju zapewnił sobie udział w turnieju Copa Libertadores 2010.
Torneo Clausura 2009.
Tabela końcowa Clausura 2009.
Club Nacional jako mistrz Paragwaju zapewnił sobie udział w turnieju Copa Libertadores 2010.
Sumaryczna tabela sezonu 2009.
O spadku z ligi decydował średni dorobek z trzech ostatnich sezonów.
Do pierwszej ligi awansował bezpośrednio mistrz drugiej ligi Sportivo Trinidense. Wicemistrz drugiej ligi, klub Sport Colombia Fernando de la Mora, stoczył baraż z 12 de Octubre Itaugua.
Do pierwszej ligi w miejsce klubu 12 de Octubre Itaugua awansował klub Sport Colombia Fernando de la Mora.

</doc>
<doc id="1932165" url="https://pl.wikipedia.org/wiki?curid=1932165" title="Ferrari GT4">
Ferrari GT4

Ferrari 308/208 GT4 – sportowe samochody osobowe produkowane przez włoską firmę Ferrari w latach 1973–1980, wywodzące się z serii Dino i początkowo do 1976 roku oznaczane marką Dino. Dostępne jako 2-drzwiowe coupé o układzie miejsc 2+2. Do napędu używano silników V8 o pojemności 2,0 (model 208) lub 2,9 litra (308). Moc przenoszona była na oś tylną poprzez 5-biegową manualną skrzynię biegów. Samochód został zastąpiony przez model Mondial 8.

</doc>
<doc id="1932171" url="https://pl.wikipedia.org/wiki?curid=1932171" title="RMS Empress of China">
RMS Empress of China

Empress of China Statek pasażerski armatora HAMBURG-America Line. Siostrzany statek RMS "Empress of Japan" i RMS "Empress of India". Złomowany w 1912.

</doc>
<doc id="1932190" url="https://pl.wikipedia.org/wiki?curid=1932190" title="Mistrzostwa Świata w Łyżwiarstwie Szybkim w Wieloboju 1968">
Mistrzostwa Świata w Łyżwiarstwie Szybkim w Wieloboju 1968

62. mistrzostwa świata w łyżwiarstwie szybkim w wieloboju odbyły się w dniach 24–25 lutego 1968 roku w szwedzkim Göteborgu. Zawodnicy startowali na sztucznym torze na stadionie Nya Ullevi po raz trzeci (wcześniej w 1961 i 1966). Łyżwiarze startowali na czterech dystansach: 500 m, 1500 m, 5000 m, 10 000 m. Mistrzem został Norweg Fred Anton Maier, który dodatkowo pobił rekord świata w wieloboju. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 35 łyżwiarzy z 13 krajów. Sklasyfikowanych zostało 33.

</doc>
<doc id="1932192" url="https://pl.wikipedia.org/wiki?curid=1932192" title="Kościół Znalezienia Krzyża Świętego">
Kościół Znalezienia Krzyża Świętego

Zobacz też:

</doc>
<doc id="1932193" url="https://pl.wikipedia.org/wiki?curid=1932193" title="Elmira Minita Gordon">
Elmira Minita Gordon



</doc>
<doc id="1932195" url="https://pl.wikipedia.org/wiki?curid=1932195" title="Parafia Znalezienia Krzyża Świętego">
Parafia Znalezienia Krzyża Świętego



</doc>
<doc id="1932200" url="https://pl.wikipedia.org/wiki?curid=1932200" title="Obwód mykołajewski">
Obwód mykołajewski



</doc>
<doc id="1932203" url="https://pl.wikipedia.org/wiki?curid=1932203" title="Noc wigilijna (film 2001)">
Noc wigilijna (film 2001)

Noc wigilijna (ang. " 'Twas the Night") – amerykański film należący do kategorii Disney Channel Original Movies. Premiera filmu w Polsce pod tytułem "„Lewy Mikołaj”" odbyła się 20 grudnia 2014 na kanale Disney Channel.
Fabuła.
Jeden 14-letni, psotny chłopiec i jego nieodpowiedzialny wujek prawie niszczą święta Bożego Narodzenia, gdy kradną sanie św. Mikołaja, aby się nimi przejechać.
Wersja polska.
Wersja polska: SDI Media Polska
Reżyseria: Marek Robaczewski
Tekst polski: Piotr Radziwiłowicz
W wersji polskiej udział wzięli:
i inni
Lektor: Artur Kaczmarski

</doc>
<doc id="1932207" url="https://pl.wikipedia.org/wiki?curid=1932207" title="Tristan Bernard">
Tristan Bernard

 
Tristan Bernard (właściwie Paul Bernard) (ur. 7 września 1866 w Besançon; zm. 7 grudnia 1947 w Paryżu) – francuski prawnik, literat, komediopisarz.
Urodził się w rodzinie architekta pochodzenia żydowskiego. W wieku 14 lat przeniósł się wraz z rodziną do Paryża i uczęszczał do Lycée Condorcet. Po studiach prawniczych i służbie wojskowej rozpoczął pracę w administracji huty aluminium. 
Dzięki zawartej w liceum znajomości z braćmi Natanson rozpoczął na początku lat dziewięćdziesiątych współpracę z La Revue blanche. Wtedy przybrał pseudonim „Tristan Bernard”. 
Napisał około czterdziestu komedii, niektóre wspólnie z Ludwikiem-Alfredem Natansonem, posługującym się pseudonimem „Alfred Athis”. Współpracował też z wydawanym przez Zo d’Axa czasopismem "„L'Endehors“", a w okresie I wojny światowej rozpoczął współpracę z tygodnikiem satyrycznym Le Canard enchaîné.
Podczas II wojny światowej został uwięziony w obozie przejściowym w Drancy, lecz dzięki wstawiennictwu francuskiego aktora Sachy Guitry'ego i aktorki Arletty uniknął wywiezienia do obozu zagłady. Jego wnuk François został zamordowany w KL Mauthausen.
Jego syn Raymond Bernard (1891-1977) został reżyserem filmowym, drugi syn Jean-Jacques Bernard (1888-1972) komediopisarzem, trzeci syn lekarzem. 
Przed wojną zostały wydane we Lwowie nakładem Księgarni Polskiej B. Połonieckiego dwie jego sztuki: 
W języku polskim wydano również dwie spośród jego książek: 

</doc>
<doc id="1932210" url="https://pl.wikipedia.org/wiki?curid=1932210" title="Marta Słonina">
Marta Słonina

Marta Słonina (ur. 1 marca 1962) – polska pływaczka, rekordzistka Polski w latach siedemdziesiątych i osiemdziesiątych XX wieku.
Kariera sportowa.
Reprezentantka Unii Tarnów, wychowanka trenera Andrzeja Kiełbusiewicza, specjalistka w stylach: dowolnym i zmiennym. 
24-krotna rekordzistka kraju, w obydwu uprawianych stylach pływania, w latach 1977-1981. 
Udział w Mistrzostwach Świata w Berlinie Zachodnim w 1978 oraz w Mistrzostwach Europy: w 1977 w Joenkoeping i w 1981 w Splicie. W mistrzostwach kraju wygrała złote medale 30 razy, a łącznie 61 medali.

</doc>
<doc id="1932211" url="https://pl.wikipedia.org/wiki?curid=1932211" title="Michael Pinder">
Michael Pinder

Michael Thomas „Mike” Pinder (ur. 27 grudnia 1941 w Erdington k. Birmingham) – angielski muzyk, znany przede wszystkim jako klawiszowiec i wokalista zespołu The Moody Blues.
Życiorys.
Pinder urodził się w Erdington w rodzinie Berta i Gladys Pinder. Na przełomie lat 50. i 60. grał w rockowym zespole „El Riot and the Rebels”, gdzie poznał przyszłych kolegów z The Moody Blues – Raya Thomasa i Johna Lodge’a. Później Pinder i Thomas grali razem w zespole „Krew Cats”, który nie odniósł większych sukcesów.
Mniej więcej w tym czasie Pinder został zatrudniony w firmie Streetly Electronics, produkującej melotrony.
The Moody Blues.
Pinder, Thomas oraz Denny Laine, Clint Warwick i Graeme Edge założyli The Moody Blues w 1964 r. Po wydaniu singla „Go Now” w 1965 r. Pinder nabył melotron firmy Streetly, którego używał podczas wielu następnych nagrań zespołu, począwszy od singla „Love and Beauty”. Zainteresował melotronem Beatlesów, którzy wykorzystali go w nagraniu „Strawberry Fields Forever”.
Pinder był jednym z pierwszych muzyków, którzy grali na melotronie podczas koncertów. Melotron był łatwo się psującym instrumentem. Podczas pierwszego koncertu zespołu w USA tył melotronu otworzył się, co spowodowało wypadnięcie taśmy magnetycznej. Pinder natychmiast wziął się za naprawę i doprowadził instrument do porządku w 20 minut. W międzyczasie publiczności oglądała kreskówki z Królikiem Bugsem.
Zespół The Moody Blues zawiesił działalność w 1974 r., a Pinder przeniósł się do Kalifornii. W 1976 r. wydał solowym album "The Promise". W 1977 r. zespół ponownie się zebrał. Pinder brał udział w nagraniach (album "Octave"), jednak odmówił wzięcia udziału w trasie i w 1979 r. definitywnie opuścił zespół.
Pinder został następnie konsultantem w firmie Atari (zajmującej się wtedy syntezatorami muzycznymi), ponownie się ożenił, założył rodzinę i zamieszkał w Grass Valley w Kalifornii. Do połowy lat 90. nie był aktywny muzycznie. W 1994 r. wydał swój drugi album "Among the Stars", który odniósł ograniczony sukces. Rok później ukazał się kolejny album "A Planet With One Mind" (1995).
Pracował w studiu nagraniowym nad projektami zarówno swoimi, jak i cudzymi, pomagając nowym artystom. Zorganizował konkurs dla autorów tekstów piosenek na stronie Songwars.
Życie prywatne.
Ma trzech synów, wszyscy są muzykami.
Najstarszy syn – Daniel jest konsultantem i edytorem muzyki filmowej. Pracował między innymi przy "" i "Kodzie da Vinci". Pozostali dwaj synowie: Matt i Michael Lee występują jako The Pinder Brothers.

</doc>
<doc id="1932217" url="https://pl.wikipedia.org/wiki?curid=1932217" title="Australijska przygoda">
Australijska przygoda

Australijska Przygoda lub Przygoda z piratami (ang. "Jumping Ship") – amerykański film należący do kategorii Disney Channel Original Movies. W Polsce premiera tego filmu odbyła się częściowo 2 sierpnia 2010 na Disney XD (przez pomyłkę zamiast 20 odcinka 12 serii "Pokémon"), a w całości odbyła się 5 sierpnia 2010.
Opis fabuły.
Michael ma wielkie plany, chce spędzić trochę czasu na luksusowym jachcie swojego kuzyna Tommy'iego. Wtedy odkrywa, że jacht o którym mówił Tommy, jest starą, zardzewiałą łodzią rybacką.
Polski dubbing.
Wersja polska: Sun Studio Polska
Reżyseria: Waldemar Modestowicz
Dialogi: Kamila Klimas-Przybysz
Wystąpili:
i inni
Lektor: Paweł Bukrewicz

</doc>
<doc id="1932219" url="https://pl.wikipedia.org/wiki?curid=1932219" title="Ulrich Finsterwalder">
Ulrich Finsterwalder

Ulrich Finsterwalder – jeden z dwóch bliźniaczych tankowców żelbetowych zbudowanych w Darłówku. Drugi nazywał się Karl Finsterwalder.
Historia i rejsy.
Pierwszy rejs oba statki odbyły w sierpniu 1944 roku. Należał do szczecińskiego armatora Lubberl &amp; CO Reederei.
Statek miał 90 metrów długości, 15 metrów szerokości i 6,5 metrów zanurzenia oraz pojemność 2947 BRT i był przeznaczony do transportu benzyny syntetycznej z rafinerii w Policach.
Został zbombardowany 20 marca 1945 roku przez radzieckie lotnictwo w porcie w Szczecinie.
Po zakończeniu wojny wrak został odholowany do Inoujścia i zatopiony. Na przełomie lat siedemdziesiątych i osiemdziesiątych XX wieku z inicjatywy koła płetwonurków przy stoczni wrak został podniesiony i rozpoczęto jego transport do Dąbia, gdzie miał służyć jako basen kąpielowy. Jednak ze względów technicznych realizację pomysłu przerwano i statek ponownie został przetransportowany do Inoujścia, gdzie osiadł na mieliźnie i jest atrakcją turystyczną. Organizowane są na nim niekiedy koncerty, podczas których publiczność znajduje się na jednostkach pływających otaczających wrak.

</doc>
<doc id="1932222" url="https://pl.wikipedia.org/wiki?curid=1932222" title="Projekt „Jennie”">
Projekt „Jennie”

Projekt „Jennie” (ang. "The Jennie Project") – amerykański film należący do kategorii Disney Channel Original Movies.
Fabuła.
Ciepła opowieść o przyjaźni ludzi i szympansów, zrealizowana w pięknych afrykańskich plenerach. 
Hugo Archibald jest profesorem historii naturalnej, prowadzącym badania nad afrykańskimi szympansami. Widzi, że ich naturalne środowisko ulega degradacji w zastraszającym tempie. Gdy ciężarna szympansica zostaje śmiertelnie postrzelona przez kłusowników, Hugo odbiera poród i postanawia zaopiekować się jej dzieckiem. Rodzina profesora poznaje troski i radości, związane z wychowywaniem Jennie. Dostrzega, jak wielką inteligencją się odznacza i jak intensywne uczucia są jej udziałem. 

</doc>
<doc id="1932223" url="https://pl.wikipedia.org/wiki?curid=1932223" title="Andrzej Jabłoński">
Andrzej Jabłoński

Andrzej Jabłoński (ur. 15 marca 1969 w Zawierciu) – pasjonat sportów walki, fotografii, maratończyk, pisarz. Trener/Prezes Zawierciańskiego klubu Musubi.
Brązowa Odznaka „Za Zasługi dla Sportu” przyznana przez Ministra Sportu RP. Przewodniczący Powiatowej Rady Sportu Powiatu Zawierciańskiego. Instruktor Jujutsu 4 dan, Instruktor Taekwondo 3 dan. Złoty medalista Europe Open Jiu jutsu Championships; złoty medalista w Pucharach Polski Ju-Jitsu oraz Taekwondo. 
Sędzia Polskiego Związku Ju-Jitsu. 
Prowadzi zajęcia technik interwencyjnych dla Straży Miejskiej w Zawierciu. Instruktor samoobrony w letnich obozach przetrwania. Instruktor gimnastyki ogólnorozwojowej z elementami samoobrony dla dzieci ze Świetlicy Środowiskowej w Zawierciu.
Nagrody.
„Mistrz Sportu, Mistrz Życia” tytuł nadany przez Komitet Krajowy ogłoszony przez Organizację Narodów Zjednoczonych Międzynarodowego Roku Sportu i Wychowania Fizycznego 2005 pod przewodnictwem Roberta Korzeniowskiego. 
Trener roku 2004 w Plebiscycie Gazety Zawierciańskiej „Jura” pod przewodnictwem Prezydenta Zawiercia Witolda Grima. 
Napisał i wydał książkę o tematyce sportowej: „Szkoła Sztuk Walki”. Uczestnik wieczorów literackich. Zdobył 2 m na VII edycji Ogólnopolskiego Konkursu Literackiego im. Haliny Snopkiewicz za wiersz "Zwykli Ludzie". Oraz dwa wyróżnienia. 
Wielokrotny zdobywca nagród w konkursach fotograficznych.

</doc>
<doc id="1932224" url="https://pl.wikipedia.org/wiki?curid=1932224" title="WrestleMania VI">
WrestleMania VI

WrestleMania VI była szóstą edycją gali pay-per-view z cyklu WrestleMania, która została wyprodukowana przez World Wrestling Federation. Miała miejsce 1 kwietnia 1990 w SkyDome w Toronto w Kanadzie. Była to pierwsza WrestleMania organizowana poza terenami Stanów Zjednoczonych. Na gali pojawiło się 67 678 fanów – była to rekordowa liczba w SkyDome w tamtym czasie.
Pomimo rekordowej liczby osób na widowni, gala jest zapamiętywana za „The Ultimate Challenge” – walką wieczoru był pojedynek pomiędzy Hulkiem Hoganem (WWF World Heavyweight Championem) oraz The Ultimate Warriorem (WWF Intercontinental Championem), gdzie oba tytuły były na szali. 3 lutego 1990, tydzień po tym jak Hogan wyrzucił Warriora w 1990 Royal Rumble matchu, Hogan zażądał „The Ultimate Challenge” do Warriora, wiedząc, że obaj są najsilniejszymi wrestlerami w World Wrestling Federation. 10 lutego, walka została oficjalnie potwierdzona jako walka wieczoru WrestleManii VI przez Prezydenta WWF Jacka Tunney’a. 24 lutego, Tunney ogłosił, że tytuły WWF World Heavyweight Championship i WWF Intercontinental Championship będą na szali po raz pierwszy w historii. Na WrestleManii, Warrior wygrał po raz jedyny World Heavyweight Championship.
Na WrestleManii VI, Brutus Beefcake stał się pierwszą osobą, która wygrała walkę przypinając Mr. Perfecta w telewizyjnej walce, kończąc jego bycie niepokonanym od debiutu w 1988. Hennig był już pokonywany w walkach na house show przed WrestleManią, lecz komentatorzy o tym nie wspominali, nie psując jego „perfekcyjnego rekordu”.
Produkcja.
Przed rozpoczęciem gali, Robert Goulet zaśpiewał wersję hymnu "O Canada".
Była to ostatnia WrestleMania, na której Jesse Ventura zasiadał za stołkiem komentatorskim.
Celebryci na widowni.
WWE Hall of Famer i przyszły posiadacz światowych tytułów WWE Edge i Christian byli na widowni, jak również Lance Storm i Renee Young. Młody Stephen Amell, który później stał się gwiazdą jako Oliver Queen w serialu telewizyjnym "Arrow" i brał udział w walce na SummerSlam w 2015, również pojawił się na gali. Mary Tyler Moore siedziała w pierwszych rzędach, a w segmencie na backstage'u z The Bolsheviks brał udział Steve Allen. Felietonistka Rona Barrett przeprowadziła wywiad z Miss Elizabeth na gali.
Wydarzenia po gali.
Ponieważ Intercontinental Champion The Ultimate Warrior pokonał Hulka Hogana zdobywając WWF World Heavyweight Championship, Warriorowi zostało odebrane mistrzostwo Interkontynentalne, z powodu zasad, iż wrestler nie może posiadać więcej niż jednego tytułu naraz. Ogłoszono wobec ośmioosobowy turniej, który odbył się na odcinkach "Superstars", gdzie Mr. Perfect zwyciężył tytuł pokonując Tito Santanę w finale.
Jako nowy WWF World Heavyweight Champion, The Ultimate Warrior sukcesywnie promowany był jako main eventer, gdzie jego głównym rywalem był "Ravishing" Rick Rude – wrestler, z którym rywalizował w 1989 o Intercontinental Championship. W międzyczasie, Hogan zaczął walczyć kilka razy w Japonii, lecz niedługo potem zaczął rywalizować z ważącym ponad 180 kilogramów Earthquakem, gdzie rywalizacja zaczęła się po ataku Earthquake'a na Hoganie podczas edycji "The Brother Love Show" w maju. Komentatorzy informowali, że kontuzje spowodowane atakiem i przegrana z Warriorem spowodowały osłabienie woli walki, powodujące niemalże odejście na emeryturę, więc fani mieli być zachęceni do zachęcania Hogana do powrotu. Hogan powrócił na SummerSlam i wziął rewanż na Earthquake'u, dominując w walkach w feudzie, który był kontynuowany do początku 1991.
Krótko po utracie WWF Tag Team Championship przez The Colossal Connection na rzecz Demolition, menadżer Bobby "The Brain" Heenan zaczął krzyczeć na André the Gianta w ringu, obwiniając go za porażkę i uderzył go w twarz. André złapał Heenana i go znokautował. Kiedy Haku próbował go zaatakować, André złapał go za nogę i wyrzucił z ringu, przez co André przeszedł faceturn po raz pierwszy od trzech lat. Pomimo podróży po Japonii, była to ostatnia telewizyjna walka André w WWF przez słabnące zdrowie z powodu wrodzonego gigantyzmu. André powrócił do WWF pod koniec 1990 i czasami pojawiał się do 1991; zdrowie André jeszcze bardziej słabło, ostatecznie umarł on 27 stycznia 1993. W międzyczasie, Demolition zaczęło przechodzić powoli heelturn pod koniec wiosny i na początek lata 1990, dodając trzeciego członka do ugrupowania, Crusha. Było to spowodowane tym, że Bill Eadie (który pojawiał się jako Ax) chciał coraz mniej aktywnie pojawiać się we wrestlingu, więc Crush i Smash zaczęli w głównej mierze bronić tytułów.
Było to ostatnie pay-per-view, na którym Jesse Ventura występował jako komentator we World Wrestling Federation. Kontynuował ów rolę na "WWF Superstars" do sierpnia 1990, po czym opuścił federację.
Hogan vs. Warrior II.
Na gali pay-per-view Halloween Havoc, która miała miejsce 25 października 1998 w rywalizacyjnej promocji dla WWF, World Championship Wrestling (WCW), Hogan raz jeszcze zawalczył z Warriorem, co felietonista WWE Kevin Powers nazwał "fatalnym rewanżem z WrestleManii VI". Hogan pokonał Warriora z pomocą z zewnątrz, dając ostatecznie po jednej wygranej dla obu. Walka została określona jako jedna z najgorszych w historii, a była oczerniona przez krytyków, prezydenta WCW Erica Bischoffa i przeprowadzającego wywiad Gene'a Okerlunda. Bischoff zakwestionował to, że Warrior został zatrudniony by dać Hoganowi szansę na zrewanżowanie się za przegraną na WrestleManii VI.
Wczesne śmierci.
Na stan z sierpnia 2015, 25 lat po gali, 14 uczestników WrestleManii VI (15, licząc Miss Elizabeth) zmarło; wszyscy zmarli przez 64 rokiem życia (prócz Dusty'ego Rhodesa, który zmarł w wieku 69 lat). W porównaniu, tylko jedna z 44 osób biorących udział w Super Bowl XXIV z tego samego roku zmarła, a jest to Ron Holmes z Denver Broncos.
Recenzje.
Gala otrzymała średnio-pozytywne oceny, gdzie recenzenci dobrze odebrali walkę wieczoru pomiędzy Hoganem i Warriorem. John Powell nazwał ją "naprawdę wspaniałą walką, w której obaj dali z siebie wszystko, a w szczególności Warrior". Jednakże, dodał "Ogólnie karta walk z WrestleManii 6 była łagodniejsza od tej z zeszłorocznej WrestleManii, lecz było to lepsze show od WrestleManii 1, 2 i 4". Rob McNew z 411mania nie przyjął entuzjastycznie gali. Dał jej jedynie 4 na 10 punktów, dodając "Show było tak ułożone, że był to jeden wielki długi bałagan i czekało się tylko na walkę pomiędzy Hoganem i Warriorem". Dał walce wieczoru *** i 3/4 gwiazdki. Walka pomiędzy Hoganem i Warriorem została nazwana nagrodzona tytułem "Match of the Year" 1990 przez czytelników "Pro Wrestling Illustrated".

</doc>
<doc id="1932225" url="https://pl.wikipedia.org/wiki?curid=1932225" title="Porta Möbel">
Porta Möbel

Porta Möbel – największa w Niemczech rodzinna sieć domów meblowych, założona 1 grudnia 1965. Obok głównej siedziby w Porta Westfalica przedsiębiorstwo prowadzi 19 filii na terenie całych Niemiec.
Firmą w 2. pokoleniu zarządzają Birgit Gärtner i Achim Fahrenkamp.
Od 2009 Porta Möbel sponsoruje tzw. Porta Marathon. Trasa maratonu prowadzi przez powiat Minden-Lübbecke.
Filie.
Dawne filie:

</doc>
<doc id="1932230" url="https://pl.wikipedia.org/wiki?curid=1932230" title="Diecezja Sankt Gallen">
Diecezja Sankt Gallen

Diecezja Sankt Gallen – diecezja Kościoła rzymskokatolickiego w północno-wschodniej Szwajcarii. Jak wszystkie diecezje w tym kraju, podlega bezpośrednio Stolicy Apostolskiej. Powstała w 1847 w wyniku podziału istniejącej wcześniej diecezji Chur-Sankt Gallen.

</doc>
<doc id="1932231" url="https://pl.wikipedia.org/wiki?curid=1932231" title="Awake (zespół muzyczny)">
Awake (zespół muzyczny)

Awake – polski zespół hardcore punk z Poznania, działający od września 1995 do 2001.
Twórczość.
Grupa powstała we wrześniu 1995. W lutym 1997 formacja wydała kasetę demo, zatytułowaną "S.E.paration", a miesiąc później rozpoczęła koncertowanie. W kwietniu 1998 została wydana debiutancka płyta pt. "Awake". Materiał na nowe wydawnictwo formacja promowała na trasie jesienią 1997. Po wydaniu go albumu ze składu odszedł jeden z dwóch gitarzystów.
Grupa reprezentowała w czasie swojej działalności postawę straight edge oraz wegetarianizm, propagowała abstynencję oraz wytykała absurdalność i zagrożenia płynące z konsumpcyjnego modelu życia. Kwestie te znajdywały silne odzwierciedlenie w tekstach utworów.
W warstwie muzycznej grupa była klasyfikowana jako nowoczesny, żywiołowy sXe new school hardcore, nasuwający skojarzenia do dokonań zespołów Refused, Snapcase.

</doc>
<doc id="1932232" url="https://pl.wikipedia.org/wiki?curid=1932232" title="Hội Bạn Người Cùi">
Hội Bạn Người Cùi

Hội Bạn Người Cùi (jęz. polski: Przyjaciele Trędowatych, jęz. angielski: Friends of The Lepers) – organizacja non-profit pomagająca osóbom cierpiących na trąd we Wietnamie. Założona w 1995 roku przez Amerykanów pochodzenia wietnamskiego. Siedziba organizacji znajduje się w Kalifornii (USA).
Cele organizacji: wsparcie finansowe, pomoc medyczna, pomoc żywieniowa, mieszkania dla chorych, pomoc w adaptacji społecznej i gospodarczej dla pacjentów, rodzin. Stypendia dla chorych dzieci.

</doc>
<doc id="1932233" url="https://pl.wikipedia.org/wiki?curid=1932233" title="Friends of The Lepers">
Friends of The Lepers



</doc>
<doc id="1932234" url="https://pl.wikipedia.org/wiki?curid=1932234" title="Dustin Runnels">
Dustin Runnels



</doc>
<doc id="1932235" url="https://pl.wikipedia.org/wiki?curid=1932235" title="Przyjaciele Trędowatych">
Przyjaciele Trędowatych



</doc>
<doc id="1932238" url="https://pl.wikipedia.org/wiki?curid=1932238" title="Moje drugie ja">
Moje drugie ja

Moje drugie ja () – amerykański film należący do kategorii Disney Channel Original Movies.
Fabuła.
Will Browning jest leniwym uczniem. Albo zdobędzie dobrą ocenę, albo pojedzie na obóz wojskowy w wakacje. Próbując wykonać projekt zwany „Ocean Pets”, niechcący tworzy swojego klona. Wysyła go do szkoły, ponieważ ten jest od niego znacznie mądrzejszy. Wszyscy bardziej lubią klona niż Willa.

</doc>
<doc id="1932241" url="https://pl.wikipedia.org/wiki?curid=1932241" title="Bożyce">
Bożyce

Bożyce (do 1945 niem. "Kreuzhorst") – część miasta Świnoujścia, w południowej części wyspy Karsibór, nad Kanałem Piastowskim. Znajduje się w Sołectwie Karsibór.
Nazwę "Bożyce" wprowadzono urzędowo w 1947 roku, zastępując poprzednią niemiecką nazwę "Kreuzhorst".

</doc>
<doc id="1932242" url="https://pl.wikipedia.org/wiki?curid=1932242" title="Polina Bratuhhina-Pitou">
Polina Bratuhhina-Pitou

Polina Bratuhhina-Pitou (ur. 7 grudnia 1987 w Narwie) – estońska siatkarka grająca na pozycji atakującej. Aktualnie jest siatkarką francuskiego Terville Florange Olympique Club. Oprócz występów w hali na pozycji atakującej, gra także w siatkówkę plażową. Ma siostrę Natalię.

</doc>
<doc id="1932245" url="https://pl.wikipedia.org/wiki?curid=1932245" title="Natalja Bratuhhina">
Natalja Bratuhhina

Natalja Bratuhhina (ur. 7 grudnia 1987 w Narwie) – estońska siatkarka grająca na pozycji przyjmującej. Aktualnie jest siatkarką francuskiego Terville Florange Olympique Club. Oprócz występów w hali na pozycji przyjmującej, gra także w siatkówkę plażową. Ma siostrę Polinę.

</doc>
<doc id="1932246" url="https://pl.wikipedia.org/wiki?curid=1932246" title="Ibbisin">
Ibbisin



</doc>
<doc id="1932255" url="https://pl.wikipedia.org/wiki?curid=1932255" title="Üss a kazettára">
Üss a kazettára

Üss a kazettára (węg. "Uderzenie na kasetę"), pełna nazwa Republic 2. Üss a kazettára! – drugi album zespołu Republic, wydany na MC w 1991 roku.
Zespół podpisał z Hungarotonem umowę na nagranie dwóch albumów. Pierwszym z nich był debiutancki album Republic, zatytułowany "Indul a mandula!!!". Postanowiono następnie zmienić wydawcę na Quint, ale Hungaroton naciskał na wykonanie przez zespół zobowiązania. Zespół postanowił wywiązać się z niego w niecodzienny sposób - nagrał album, gdzie przez prawie 40 minut trwa solo perkusisty zespołu, László Attili Nagya.
Album wydano w nakładzie 5000 egzemplarzy.

</doc>
<doc id="1932266" url="https://pl.wikipedia.org/wiki?curid=1932266" title="Figura św. Jana Nepomucena w Warszawie (ul. Senatorska)">
Figura św. Jana Nepomucena w Warszawie (ul. Senatorska)

Figura św. Jana Nepomucena – rokokowa rzeźba świętego Jana Nepomucena z 1733, znajdująca się w Warszawie przy ulicy Senatorskiej 40. Figura wpisana do rejestru zabytków pod nr rej.: 531 z 1.07.1965.
Opis.
Fundatorem rzeźby, wykonanej w 1733 przez Giovanniego Liverottiego, był Józef Wandalin Mniszech i jego żona Konstancja.
Figura jest usytuowana przy ulicy Senatorskiej w pobliżu placu Bankowego. Badania archeologiczne wykazały, że pomnik jest umieszczony obecnie w tym samym miejscu co pierwotnie, w sąsiedztwie pałacu Mniszchów, położonego nieco dalej od ulicy. Niedaleko znajdowało się także ujęcie wody pitnej, także ufundowane przez marszałka Mniszcha, co dodatkowo uzasadnia lokalizację figury, gdyż święty Jan Nepomucen uważany był za patrona mostów i przepraw.
Rzeźba jest ustawiona na czworobocznej kolumnie, na której ścianach przedstawiono sceny z życia świętego ilustrujące jego cnoty: męstwo (fortitudo), umiarkowanie (temperantia), sprawiedliwość (iustitia) i roztropność (prudentia).

</doc>
<doc id="1932267" url="https://pl.wikipedia.org/wiki?curid=1932267" title="Schieder Möbel Holding">
Schieder Möbel Holding

Schieder Möbel Holding GmbH – największy europejski producent mebli z siedzibą w Schieder-Schwalenberg. Przedsiębiorstwo powstało w 1964 r..
15 czerwca 2007 przedsiębiorstwo ogłosiło upadłość.

</doc>
<doc id="1932269" url="https://pl.wikipedia.org/wiki?curid=1932269" title="Przyrodnia siostra z innej planety">
Przyrodnia siostra z innej planety

Przyrodnia siostra z innej planety (ang. "Stepsister from Planet Weird") – amerykański film należący do kategorii Disney Channel Original Movies Polska premiera filmu miała na miejsce 29 października 2011 r. na antenie TVP1.
Opis fabuły.
Megan jest szczęśliwą nastolatką, dopóki nie orientuje się, że jej matka jest zakochana w zupełnie obcym człowieku. 
Mężczyzna ten też ma córkę w wieku Megan, Ariel. Obie dziewczyny od początku czują do siebie nie tylko niechęć, ale wręcz nienawiść. Jednak to uczucie odłożą na bok, jednocząc siły, by nie dopuścić do małżeństwa ich rodziców. 

</doc>
<doc id="1932281" url="https://pl.wikipedia.org/wiki?curid=1932281" title="Chris Christie">
Chris Christie

Christopher James „Chris” Christie (ur. 6 września 1962 w Newark) – amerykański prawnik i polityk związany z Partią Republikańską, gubernator New Jersey w latach 2010–2018, prokurator generalny New Jersey w latach 2002–2008.
Wczesne życie i edukacja.
Urodził się 6 września 1962 roku w Newark w stanie New Jersey, w rodzinie wywodzącej się z klasy średniej. Dorastał w Livingston. Jego ojcem był księgowy Wilbur „Bill” Christie, a matką Sondra Christie (zm. w 2004 roku na raka krtanii). Wychowywał się jako katolik.
Angażował się w politykę i działalność Partii Republikańskiej od najmłodszych lat. W 1977 roku zgłosił się jako wolontariusz na rzecz kampanii wyborczej , który kandydował na gubernatora New Jersey.
W 1984 roku ukończył studia na , uzyskując stopień Bachelor of Arts, a w 1987 roku skończył szkołę prawniczą School of Law, uzyskując stopień .
Kariera prawnicza i lobbing.
W 1987 roku został zatrudniony w firmie prawniczej Dughi and Hewit, później przemianowanej na Dughi, Hewit &amp; Palatucci PC. W 1993 roku został jej partnerem. W 1999 został zarejestrowany jako lobbysta związany z firmą, w której pracował. Lobbował w kilku kontrowersyjnych kwestiach, w tym ograniczenia przepisów dotyczących oszustw związanych z papierami wartościowymi w imieniu grupy handlowej z Wall Street, deregulacji przemysłu elektrycznego i gazowego oraz umożliwienia Uniwersytetowi Phoenix funkcjonowania for-profit w New Jersey. W 2001 roku odszedł z firmy i tym samym przestał być jej lobbystą.
Od 17 stycznia 2002 do 1 grudnia 2008 był prokuratorem generalnym w okręgu New Jersey. W czasie sprawowania urzędu zajmował się sprawami związanymi z korupcją, przestępczą działalnością korporacji, handlem ludźmi, gangsterstwem, terroryzmem i zanieczyszczaniem środowiska. Postawił zarzuty korupcji ponad 130 urzędnikom.
2020 roku ponownie zarejestrował się jako lobbysta. Pracował dla sieci ośrodków leczenia uzależnień w Tennessee i trzech szpitali w New Jersey, działając na rzecz otrzymania przez nie zapomogi w związku z pandemią COVID-19.
Wczesna kariera polityczna.
W 1993 roku przez krótki czas prowadził kampanię prawyborczą przeciwko stanowemu senatorowi Johnowi Dorsey'owi, którego zamierzał zastąpić. Jego kampania została przerwana po tym jak uznano, że duża część zebranych podpisów potrzebnych do wzięcia udziału w wyborach była nieważna.
W 1994 roku w wyniku wyborów został wybrany do Board of Chosen Freeholders – rady przedstawicieli różnych hrabstw New Jersey. W 1997 roku został jej dyrektorem.
Gubernator New Jersey.
W 2009 roku wygrał wybory na gubernatora New Jersey, pokonując ubiegającego się o reelekcję Jona Corzine z Partii Demokratycznej. Został zaprzysiężony 19 stycznia 2010. W czasie sprawowania funkcji koncentrował się na zagadnieniach związanych z odpowiedzialnością fiskalną, tworzeniem miejsc pracy, reformą emerytur i świadczeń zdrowotnych oraz reformą edukacji. W 2011 roku sprzeciwił się lokalnej inicjatywie na rzecz ograniczenia emisji dwutlenku węgla w 10 stanach.
We wrześniu 2013 roku miała miejsce afera nazwana przez media „Bridgegate”. Miała ona związek z zamknięciem pasów łączących Fort Lee w New Jersey z mostem George'a Washingtona. Zamknięcie miało spowodować wielogodzinne opóźnienia w ruchu. Śledztwo nie wykryło jednak bezpośredniego zamieszania gubernatora w aferę.
W drugiej połowie 2013 roku uzyskał reelekcję jako gubernator New Jersey, zdobywając ogromną przewagę nad przeciwnikami i został przewodniczącym republikańskiego stowarzyszenia gubernatorów Republican Governors Association. 21 stycznia 2014 roku został zaprzysiężony na drugą kadencję gubernatorską.
1 lipca 2017 ze względu na spór o projekt ustawy wspieranej przez Christie, która pozwoliłaby państwu kontrolować sposób, w jaki Horizon Blue Cross Blue Shield (najstarszy i największy ubezpieczyciel zdrowotny w stanie) wydaje fundusze rezerwy gotówkowej, stanowy parlament nie zaakceptował proponowanego przez gubernatora budżetu. W rezultacie nastąpiło ustawowe zamknięcie rządu, a w związku z tym zamknięcie parków stanowych, sądów, urzędów ds. pojazdów silnikowych i urzędów pracy w całym stanie. Christie o wywołanie kryzysu oskarżył dominujących w stanowym parlamencie Demokratów. Następnego dnia został sfotografowany w czasie opalania się na nieczynnej pustej publicznej plaży. Zdjęcia zostały opublikowane w Internecie i stały się przedmiotem szeroko komentowanych kontrowersji. Zamknięcie rządu zakończyło się 4 lipca. Na konferencji prasowej Christie powiedział, że jego krytyka w związku ze zdjęciami na plaży była niezasłużona, ponieważ był transparentny ze swoimi planami wybrania się na plażę tego dnia.
16 stycznia 2018 roku opróżnił urząd gubernatora New Jersey w związku z wygaśnięciem bieżącej kadencji i wyczerpania limitu dwóch kadencji. Jego zastępczyni Kim Guadagno z Partii Republikańskiej kandydowała na jego następcę, ale przegrała wybory z Philem Murphym z Partii Demokratycznej.
Udział w wyborach prezydenckich.
W 2000 roku zaangażował się w kampanię George'a W. Busha, który brał udział w wyborach prezydenckich. Pomógł mu zebrać 350 tysięcy dolarów, stając się jednym z jego największych sponsorów.
W 2012 roku w mediach pojawiały się spekulacje, a nawet zachęty, aby wystartował w wyborach prezydenckich. On jednak oświadczył, że nie czuje się na to gotowy i zaangażował się w kampanię wyborczą Mitta Romneya.
30 czerwca 2015 roku ogłosił swój start w wyborach prezydenckich. W 2016 roku wziął udział w prawyborach prezydenckich Partii Republikańskiej. W jego kampanię wyborczą zaangażowany był też ojciec Wilbur "Bill" Christie, który promował go, składając wizyty domowe w trakcie prawyborów. Chris Christie był krytycznie nastawiony do swojego kontrkandydata Donalda Trumpa. Zarzucał mu, że traktuje kampanię wyborczą jak reality show i opiera ją na zabawianiu wyborców. Christie często przedrzeźniał swojego oponenta i wyśmiewał jego pomysł budowy muru na granicy z Meksykiem. Ostatecznie 10 lutego 2016 wycofał swoją kandydaturę, a 26 lutego poparł Trumpa. Trump wyznał w czasie swojej kampanii, że Christie był jego przyjacielem przez wiele lat. 9 maja powierzył mu stanowisko w swojej kampanii i zadanie znalezienia kandydatów na stanowiska w ewentualnym gabinecie Trumpa.
W 2022 roku przyznał, że rozważa udział w wyborach prezydenckich w 2024 roku, ale ostateczną decyzję podejmie na początku 2023. W tym samym wywiadzie wyraził opinię, że Partia Republikańska potrzebuje zjednoczenia i skrytykował pomysł cześć republikanów, aby obciąć fundusze dla FBI w związku ze śledztwem w sprawie byłego prezydenta Donalda Trumpa.
Poglądy polityczne.
Sprzeciwia się delegalizacji broni szturmowej. Jest zwolennikiem częściowej regulacji związanej z posiadaniem broni, koncentrującej się głównie na stanie psychicznym potencjalnego posiadacza. Sprzeciwia się jakiejkolwiek możliwości uzyskania obywatelstwa przez nierejestrowanych imigrantów. Jest za zniesieniem Patient Protection and Affordable Care Act, ale akceptuje Medicaid. Jest przeciwnikiem małżeństw jednopłciowych i nie zgadza się z decyzją Sądu Najwyższego o legalizacji ich we wszystkich stanach. Określa się jako pro-life. Sprzeciwia się aborcji po 20. tygodniu ciąży z wyjątkiem przypadku gwałtu, kazirodztwa i zagrożenia życia matki. Jest przeciwnikiem negocjacji z Iranem oraz paktowi nuklearnemu z tym państwem. Chciałby zaciśnięcia relacji Stanów Zjednoczonych z Izraelem. Amerykańską okupację w Iraku uważał za błąd, a inwazja w 2003 roku za "zły wybór".
Opowiada się za wyższym wiekiem emerytalnym i wyższymi kosztami bogatych Amerykanów. Jego zdaniem ograniczenie progów podatku dochodowego do trzech, z czego najwyższy wynosiłby 28%, przyczyniłoby się do wzrostu przychodów amerykańskich obywateli i wzrostu ekonomicznego. Opowiada się też za redukcją podatku od korporacji z 35% do 25%. W 2015 jako gubernator obiecał, że nie podniesie podatków w New Jersey w celu rozwiązania kryzysu budżetowego.
W 2010 roku powiedział w swoim przemówieniu w ratuszu oświadczył, że nie jest przekonany co do realnego wpływu człowieka na globalne ocieplenie. Jego poglądy uległy zmianie i już w 2015 roku stwierdził, że wierzy w globalne ocieplenie, a człowiek przyczynia się do niego przynajmniej częściowo.
Sprzeciwiał się obostrzeniom w związku z pandemią COVID-19 z powodów ekonomicznych. W 2015 roku wyraził opinię, że "nie wszystkie szczepionki są sobie równe" i niektóre z nich mogą powodować autyzm. W 2021 roku stwierdził, że szczepionki na COVID-19 działają, ale osoby niechętne szczepieniom nie chcą być indoktrynowane przez rząd i należy ich zachęcać do nich indywidualnie, używając logicznych argumentów.
W 2021 roku po ataku na Kapitol Stanów Zjednoczonych odciął się od ustępującego prezydenta Donalda Trumpa i zaapelował do Partii Republikańskiej, aby odrzuciła skrajności takie jak teorie spiskowe o sfałszowaniu wyborów prezydenckich w 2020 roku, QAnon i biała supremacja.
Wyniki wyborcze.
Poniżej wymienione zostały wybory powszechne, w których Chris Christie wziął czynny udział. Poprzez głównego przeciwnika rozumie się kandydata, który w danych wyborach wygrał lub zajął drugie miejsce jeśli wygrał Christie.
Życie prywatne.
Jest katolikiem. W 1986 roku ożenił się z Mary Pat Foster, którą poznał na Uniwersytecie Delaware. Razem mają czwórkę dzieci: dwóch synów – Andrew i Patrocks – oraz dwie córki - Sarę i Bridget.
W 2013 roku przeszedł operację nałożenia regulowanej opaski żołądkowej w celach odchudzających. Pod koniec 2020 roku zaraził się wirusem COVID-19 w czasie pandemii.
Deklaruje się jako fan Bruce'a Springsteena i według jego własnych słów miał być na ponad stu jego występach w New Jersey.

</doc>
<doc id="1932283" url="https://pl.wikipedia.org/wiki?curid=1932283" title="Gęsia Kępa">
Gęsia Kępa

Gęsia Kępa – dawna wyspa w północno-zachodniej Polsce, przy Starej Świnie i Byczym Rowie. Obszar nie jest zamieszkany. Dawniej osobna wyspa, a obecnie połączona z wyspą Wołcza Kępa przy północnej stronie, a oddzielona od niej kanałem przy stronie wschodniej.
Administracyjnie należy do miasta Świnoujście. Wyspa wchodzi w obszar Wolińskiego Parku Narodowego. Znajduje się w obszarze specjalnej ochrony ptaków „Delta Świny” oraz obszarze ochrony siedlisk „Wolin i Uznam”.
Do 1945 r. stosowano niemiecką nazwę "Behrens-Holm". W 1949 r. ustalono urzędowo polską nazwę "Gęsia Kępa".

</doc>
<doc id="1932286" url="https://pl.wikipedia.org/wiki?curid=1932286" title="Cud na drugim torze">
Cud na drugim torze

Cud na drugim torze (ang. "Miracle in Lane 2") – amerykański film oparty na prawdziwych wydarzeniach, należący do kategorii Disney Channel Original Movies.
Opis fabuły.
Film oparty na prawdziwej historii pewnego 13-latka jeżdżącego na wózku inwalidzkim, który chce zdobyć puchar tak jak jego brat atleta.

</doc>
<doc id="1932293" url="https://pl.wikipedia.org/wiki?curid=1932293" title="Kolor przyjaźni">
Kolor przyjaźni

Kolor przyjaźni (ang. "The Color of Friendship") – amerykański film, należący do kategorii Disney Channel Original Movies.
Opis fabuły.
Mahree Bok, dziewczynka rasy białej mieszkająca w RPA, która nigdy nie była w USA, namawia rodziców by zgodzili się na jej roczny wyjazd do USA, do czarnoskórej dziewczynki – Piper Dellums – organizowany przez szkołę. Dziewczyny chcą poznać życie swoich przodków.

</doc>
<doc id="1932295" url="https://pl.wikipedia.org/wiki?curid=1932295" title="Nuestra Señora de Atocha">
Nuestra Señora de Atocha

Nuestra Señora de Atocha – hiszpański XVII-wieczny galeon należący do tzw. Srebrnej Floty. Statek zatonął w 1622 roku czasie huraganu w pobliżu Florydy, przewożąc na pokładzie znaczny ładunek srebra i innych kosztowności.
Historia.
„Nuestra Señora de Atocha” został zbudowany w działającej od ok. 1610 roku hiszpańskiej stoczni w Hawanie na Kubie dla floty Nowej Hiszpanii. Jako materiału do budowy kadłuba użyto mahoniu, dostępnego na Antylach, niczym nie ustępującemu drewnu dębowemu z okolic Bilbao, z którego budowano statki hiszpańskie w Europie.
W 1622 roku „Nuestra Señora de Atocha” wyruszył z portu w Hawanie w rejs do Hiszpanii z ładunkiem miliona srebrnych monet peso, 20 ton srebra w sztabach 70-funtowych oraz złota i szmaragdów. We wrześniu 1622 roku „Nuestra Señora de Atocha” zatonął podczas huraganu, rozbijając się na rafie w pobliżu archipelagu Florida Keys. Wraz z nim zatonęły również dwa inne statki, w tym galeon „Santa Margarita”. Z katastrofy ocalało tylko kilka (4-5) osób, a ówczesne próby ratowania cennego ładunku podjęte przez Hiszpanów zakończyły się niepowodzeniem.
W 1985 roku wrak „Nuestra Señora de Atocha” został odkryty przez amerykańskiego „łowcę skarbów” Mela Fishera. Wydobyte z niego kosztowności, sztaby srebra, dawne armaty i inne artefakty można obecnie oglądać w Mel Fisher Maritime Heritage Society Museum w Key West na Florydzie.
Analiza archeologiczna wraku ujawniła, że kadłub miał istotne wady konstrukcyjne, spowodowane nadmiernymi oszczędnościami poczynionymi przez konstruktorów, które prawdopodobnie stały się przyczyną katastrofy. Aby zapewnić wystarczającą elastyczność, a jednocześnie sztywność kadłuba, ówczesne statki miały poszycie łączone za pomocą drewnianych kołków i żelaznych gwoździ. Badania wraku „Nuestra Señora de Atocha” pokazały, że do konstrukcji jego kadłuba użyto tylko żelaznych gwoździ (było to szybsze i tańsze rozwiązanie), co powodowało niebezpieczną dla właściwości wytrzymałościowych statku sztywność kadłuba.

</doc>
<doc id="1932300" url="https://pl.wikipedia.org/wiki?curid=1932300" title="Józef Pławiński">
Józef Pławiński

 
Józef Pławiński (ur. 26 lutego 1853 w Anapie, zm. 8 sierpnia 1880 w Nowo-Mińsku) – kompozytor, działacz socjalistyczny.
Ukończył szkołę muzyczną, komponował, podczas studiów zaangażował się w działalność kółka socjalistycznego. Podczas studiów na Cesarskim Uniwersytecie Warszawskim był współorganizatorem tajnego Studenckiego Koła Bibliotecznego, celem Koła było propagowanie literatury polskiej (władze carskie wprowadziły nauczanie w języku rosyjskim). 1 maja wraz z Konradem Prószyńskim i Edwardem Korniłowiczem podpisał akt założycielski Towarzystwa Oświaty Narodowej, które miało szerzyć oświatę wśród prostego ludu. Autorem pierwszego elementarza był Prószyński, Pławiński opracował część dotyczącą muzyki. Ponadto dokonał jednego z pierwszych tłumaczeń "„Kapitału”" Karola Marksa. 
W 1878 został aresztowany przez carską żandarmerię i osadzony w X Pawilonie Cytadeli Warszawskiej, gdzie był więziony od sierpnia 1878 do kwietnia 1880. Tam zetknął się z innymi działaczami socjalistycznymi, wraz z Filipiną Płaskowicką i Wacławem Święcickim redagował odręcznie tworzone czasopismo więzienne "Głos Więźnia". Gdy Święcicki napisał słowa „Warszawianki” (1905), Pławiński skomponował do jej słów melodię opartą o "„Marsz Żuławów”". Pieśń ta stała się w późniejszych latach pierwszym hymnem socjalistów. W 1880 sąd carski skazał go na dożywotnie osiedlenie na Syberii. Zmarł podczas podróży. Pochowany na cmentarzu Powązkowskim (kwatera 39-4-1/2).
Postać Józefa Pławińskiego została przedstawiona w filmie o życiu Ludwika Waryńskiego „"Biały mazur"”.
Przypisy.
 

</doc>
<doc id="1932301" url="https://pl.wikipedia.org/wiki?curid=1932301" title="Leonid Miasin">
Leonid Miasin

Leonid Miasin (ros. Леонид Фёдорович Мясин, franc. Léonide Massine) (ur. 9 sierpnia 1896 w Moskwie, zm. 15 marca 1979 w Kolonii) – amerykański tancerz klasyczny, choreograf i librecista baletowy pochodzenia rosyjskiego.
Życiorys.
Naukę tańca rozpoczął w szkole baletowej przy Teatrze Wielkim w Moskwie. Siergiej Diagilew zauważył jego talent i umożliwił mu występy w krajach Europy. W latach 1915–1921 Miasin był jednym z choreografów Les Ballets Russes Diagilewa. Po odejściu Wacława Niżyńskiego został pierwszym tancerzem zespołu. W roku 1926 Miasin przeniósł się do Stanów Zjednoczonych Ameryki, gdzie w latach 1932–1941 prowadził „Rosyjski balet Monte Carlo” kontynuujący tradycje Ballets Russes. W USA Miasin pozostał do roku 1941.
Po powrocie do Europy założył w roku 1960 zespół Balletto Europeo. W roku 1966 został choreografem i kierownikiem artystycznym odtworzonego zespołu Ballet de Monte Carlo.
Napisał dwie książki: "My Life in Ballet" (1968) oraz "Massine on Choreography" (1976).

</doc>
<doc id="1932302" url="https://pl.wikipedia.org/wiki?curid=1932302" title="Seemless">
Seemless

Seemless – amerykańska grupa muzyczna wykonująca szeroko rozumiany stoner rock z wpływami metalu.
Historia.
Pierwotnie muzykę na potrzeby zespołu nagrali Derek Kerswill (były perkusista Shadows Fall) oraz Pete Cortese (były gitarzysta Overcast i Killswitch Engage. Materiał przekazali Jesse'mu Leachowi (były wokalista Killswitch Engage), który przystąpił do formacji. 
Grupa związała się z wytwórnią Equal Vision Records i wydała w 2005 debiutancki album pt. "Seemless". Po wydaniu drugiego albumu studyjnego pt. "What Have We Become" w 2006, zespół koncertował z grupami Nonpoint, Trivium, In Flames, Soil, Fu Manchu, Lacuna Coil i innymi.
Sam zespół określił graną przez siebie muzyką jako „Heavy Metal Blues”, przywołując inspiracje takimi grupami jak Black Sabbath, Led Zeppelin, Stone Temple Pilots oraz Soundgarden. Wszystkie teksty utworów Seemless zostały napisane przez Jesse'go Leacha z perspektywy jego jako chrześcijanina, jednakże Seemless nie był zespołem chrześcijańskim.
Formacja działała do około 2007. Po sześciu latach nastąpił jej rozkład (w międzyczasie Kerswill został pełnoprawnym członkiem Unearth). Na początku 2009 grupa poinformowała, iż przerywa działalność. Jeff Fultz oraz Pete Cortese skoncentrowali się na swoim nowym zespole Bloodwitch. Jesse Leach skupił się na własnych projektach muzycznych - były to The Empire Shall Fall oraz kooperacja z gitarzystą Killswitch Engage, Adamem Dutkiewiczem, pod nazwą Times Of Grace.
W 2010 były basista grupy Jeff Fultz oraz były perkusista Derek Kerswill (do 2010 w Unearth) stworzyli projekt muzyczny pod nazwą Dead Of Night (jego członkami są także gitarzyści grupy Shadows Fall: Jonathan Donais i Matt Bachand oraz wokalista Jason Witte, znany z grupy Goaded).

</doc>
<doc id="1932303" url="https://pl.wikipedia.org/wiki?curid=1932303" title="Parafia św. Małgorzaty w Juncewie">
Parafia św. Małgorzaty w Juncewie

Parafia Świętej Małgorzaty w Juncewie – jedna z 9 parafii leżąca w granicach dekanatu damasławskiego. Erygowana w 1885 roku.
Dokumenty.
Księgi metrykalne: 

</doc>
<doc id="1932306" url="https://pl.wikipedia.org/wiki?curid=1932306" title="Lech Poznań w sezonie 2009/2010">
Lech Poznań w sezonie 2009/2010

Sezon.
Sezon 2009/2010 klubu Lech Poznań.
Od początku sezonu drużynę prowadzi trener Jacek Zieliński.
Sponsor.
Sponsorem technicznym jest firma Puma, a sponsorem strategicznym do końca 2009 roku była firma BetClick, lecz na skutek wprowadzenia ustawy hazardowej w Polsce firma musiała zrezygnować ze współpracy z poznańskim Lechem. Dlatego piłkarze tej drużyny w spotkaniach 18, 19. i 20 kolejki Ekstraklasy wystąpili w koszulkach z napisem promującym akcje charytatywną stowarzyszenia kibiców „Wiara Lecha” – „Przez życie z wiarą w Lecha”. 18 marca 2010 roku nowym sponsorem strategicznym została niemiecka firma s.Oliver.
Stadion.
W trakcie gdy na stadionie przy ulicy Bułgarskiej trwały prace związane z montażem konstrukcji dachowej, Lech wszystkie swoje mecze rozgrywał na obiekcie we Wronkach. Taka sytuacja trwała do końca roku 2009, w marcu Lech po raz pierwszy w sezonie rozegrał mecz w roli gospodarza na obiekcie w Poznaniu.
Liga.
Po dwóch pierwszych meczach meczach Lech zdobył komplet punktów i legitymował się stosunkiem bramkową 8-1, co dawało mu pozycję lidera. Jednak po kilku następnych kolejkach Kolejorz musiał odrabiać straty, które w pewnym momencie sezonu ligowego wyniosły 11 punktów straty do liderującej Wisły Kraków. Lecz po zakończeniu 17. kolejki (rozegranej jeszcze w grudniu 2009 roku) strata poznaniaków wynosiła 8 punktów. W trakcie przerwy zimowej do zespołu dołączył Siergiej Kriwec. 28 lutego 2010 roku, po wznowieniu rozgrywek Lech Poznań wygrał w Warszawie z miejscową Polonią i dzięki porażce Wisły odrobił już część punktów. Z każdą kolejką piłkarze Jacka Zielińskiego się rozpędzali, mozolnie odrabiając straty. Przed 29. kolejką, po której poznańska lokomotywa zasiadła na fotelu lidera, strata wynosiła zaledwie jeden punkt. Dzięki trafieniu Kriwca z 92. minuty w Chorzowie i samobójczej bramce Mariusza Jopa z 93. minuty z Krakowa, Lech został liderem polskiej Ekstraklasy na kolejkę przed końcem sezonu. W ostatnim meczu pokonał Zagłębie Lubin i po ostatnim gwizdku w sezonie mógł się cieszyć z Mistrzostwa Polski. W rundzie wiosennej poznaniacy zgromadzili 30 punktów, remisując zaledwie 3 razy i nie doznając ani jednej porażki (1. miejsce w tabeli wiosny). Na stadionie przy ulicy Bułgarskiej wygrali każdy z meczów w sezonie 2009/2010.
Rozgrywki.
Lech Poznań w sezonie 2009/2010 brał udział w rozgrywkach:

</doc>
<doc id="1932307" url="https://pl.wikipedia.org/wiki?curid=1932307" title="Wieniec laurowy (ujednoznacznienie)">
Wieniec laurowy (ujednoznacznienie)



</doc>
<doc id="1932308" url="https://pl.wikipedia.org/wiki?curid=1932308" title="Parafia św. Józefa w Kozielsku">
Parafia św. Józefa w Kozielsku

Parafia Świętego Józefa w Kozielsku jest jedną z 9 parafii leżącą w granicach dekanatu damasławskiego. Erygowana w 1432 roku.
Dokumenty.
Księgi metrykalne: 

</doc>
<doc id="1932309" url="https://pl.wikipedia.org/wiki?curid=1932309" title="Asterix Kieldrecht">
Asterix Kieldrecht

Asterix Kieldrecht, belgijski klub siatkarski kobiet, powstały w 1969 r. z siedzibą w mieście Kieldrecht. Klub bierze udział w rozgrywkach Ere Divisie. Od sezonu 2016/2017 klub nosi nazwę Asterix AVO Beveren.
Najsłynniejszą siatkarką występującą w klubie była Virginie De Carne. W sezonie 2003/2004 barw klubu broniła Polka, Emilia Reimus.

</doc>
<doc id="1932310" url="https://pl.wikipedia.org/wiki?curid=1932310" title="Szusin">
Szusin



</doc>
<doc id="1932311" url="https://pl.wikipedia.org/wiki?curid=1932311" title="Iszbierra">
Iszbierra



</doc>
<doc id="1932312" url="https://pl.wikipedia.org/wiki?curid=1932312" title="35 Pułk Piechoty Obrony Krajowej">
35 Pułk Piechoty Obrony Krajowej

35 Pułk Piechoty Obrony Krajowej Złoczów – pułk piechoty cesarsko-królewskiej Obrony Krajowej.
35 Pułk Piechoty Obrony Krajowej Złoczów został utworzony 1 października 1898 roku w Złoczowie z 3 i 4 batalionu 19 Pułku Piechoty OK. Trzeci batalion został sformowany od podstaw. Okręg uzupełnień - Złoczów, Tarnopol.
Kolory pułkowe: trawiasty (grasgrün), guziki srebrne z numerem „35”. W lipcu 1914 roku skład narodowościowy pułku: 68% - Rusini, 25% - Polacy.
W latach 1903-1914 komenda pułku oraz I, II i III bataliony stacjonowały w Złoczowie.
W 1914 roku pułk wchodził w skład 85 Brygady Piechoty OK należącej do 43 Dywizji Piechoty OK w Czerniowcach.
11 kwietnia 1917 roku przemianowany na Pułk Strzelców Nr 35 (niem. "35 Schützenregiment Nr 35").

</doc>
<doc id="1932313" url="https://pl.wikipedia.org/wiki?curid=1932313" title="Dromornithidae">
Dromornithidae

Dromornithidae (pol. dromornisowate, mihirungi) – rodzina bardzo dużych, nielotnych i wymarłych ptaków z rzędu blaszkodziobych. Występowały w Australii od miocenu do późnego plejstocenu, wymarły 50 000–20 000 lat temu.
Do rodziny zaliczono 5 rodzajów i 7 gatunków:

</doc>
<doc id="1932314" url="https://pl.wikipedia.org/wiki?curid=1932314" title="Twierdzenie Riemanna">
Twierdzenie Riemanna

Zobacz też:

</doc>
<doc id="1932317" url="https://pl.wikipedia.org/wiki?curid=1932317" title="Times of Grace">
Times of Grace

Times of Grace – amerykańska grupa muzyczna powstała w 2007 w formie projektu przez duet muzyków Adama Dutkiewicza i Jesse'ego Leacha – w latach 1999–2002 oraz od 2012 występujących wspólnie w zespole Killswitch Engage.
Historia.
Geneza.
Początki zamysłu wspólnego projektu obu artystów sięgają 2007 roku. Podczas trasy koncertowej grupy Killswitch Engage w ramach Warped Tour, Adam Dutkiewicz doznał kontuzji pleców i trafił do szpitala. Przebywając w łóżku zaczął tworzyć muzykę – układał riffy leżąc z gitarą na brzuchu. Wspominał to później w jednym z wywiadów:
Pod względem muzycznym materiał był według artysty „dość dziwny; metal i trochę ballady, jak również muzyki w stylu Neurosis”. (identyczną nazwę jak projekt Dutkiewicza i Leacha – „Times of Grace” – nosił album zespołu Neurosis z 1999 roku).
Następnie Dutkiewicz przy użyciu aparatu perkusyjnego zarejestrował demo i przekazał kopię Jesse'mu Leachowi (który w tym czasie wybierał się na tournée ze swoim ówczesnym zespołem Seemless). Wokalista stwierdził po tym:
Jak wyznał Leach w październiku 2008 roku, muzyka projektu miała zawierać materiał sięgający „od słodkiego cichego śpiewu z łagodnymi gitarami i fortepianem do energetycznego melodyjnego hardcore punka, przez mocny emo pop rock aż do sludge i metalu”. Muzyk przyznał, że obaj z Adamem tworzą „rzeczy, jakich nigdy dotąd nie robili oraz że obaj wnoszą do tego zróżnicowane wokale”. W 2008 roku trwały nagrania zorientowane na wydanie albumu ich projektu Times of Grace. 2 grudnia Leach poinformował, że zostały one ukończone w 98% (wokalista zarejestrował wówczas swój krzyk i śpiew) i do zapisania pozostały tylko nieliczne partie instrumentalne. Na nagranym materiale swojego głosu użyczył także sam Dutkiewicz oraz jego siostra Becka (która w przeszłości udzieliła się wokalnie w utworze „My Last Serenade” na albumie "Alive or Just Breathing" Killswitch Engage). W 2009 roku ukończono nagrania materiału na wydawnictwo obu artystów i jak 21 maja przyznał sam wokalista: „Jestem szczęśliwy oznajmić, iż słuchałem tego albumu po raz pierwszy od miesięcy i wzruszył mnie do łez. Nie mogę być bardziej dumny i szczęśliwy z faktu, że Adam i ja nagraliśmy w końcu po latach rozmawiania o tym”. Wydawnictwo było pierwotnie planowane na 2009 rok, jednakże jak poinformował sam Leach: "wytwórnia płytowa", która zdecydowała się na wydanie tej płyty, odłożyła to na czas nieokreślony. Uczyniono to ze względu na strategię i politykę wydawcy. Artysta wyraził nadzieję, że płyta ujrzy światło dzienne w 2010 roku.
Debiut.
17 sierpnia 2010 roku pierwotnie poinformowano, iż debiutanckie dzieło obu muzyków, zatytułowane "The Hymn of a Broken Man", wydane zostało 9 listopada 2010 roku nakładem wytwórni Roadrunner Records. Dutkiewicz i Leach, którzy osiągnęli sukces wydając w 2002 album "Alive or Just Breathing" grupy Killswitch Engage przyznali, że w żadnym razie nie chcieli tworzyć kontynuacji w stylu tejże płyty. Wedle ich deklaracji „jest to album oczyszczenia i katharsis dla każdego z nich, w którym zostali egzorcyzmowani z demonów i stworzyli muzykę agresywną jak i melodyjną”. Jesse Leach po raz kolejny wypowiedział się na temat albumu w następujący sposób:
15 października 2010 wytwórnia Roadrunner poinformowała o udostępnieniu utworu „Strength in Numbers” do pobrania na swojej stronie internetowej. Do utworu nakręcono również teledysk (reżyserem jest Robby Starbuck). Jednakże premiera płyty została ponownie przesunięta – wyznaczono ją na 18 stycznia 2011 roku. Jednocześnie została przedstawiona lista utworów z nadchodzącej płyty. 21 października 2010 zaprezentowano ostateczną listę utworów oraz okładkę płyty. Na początku grudnia miała miejsce premiera teledysku do utworu „Strength in Numbers”. 7 grudnia zaprezentowano film wideo połączony wraz z premierowym utworem „Where the Spirit Leads Me”. Jest to pierwszy z materiałów wideo będących obrazem do wszystkich utworów z albumu.
W lutym 2011 odbyła się trasa koncertowa po Stanach Zjednoczonych. Do składu koncertowego projektu oprócz twórców Jesse'ego Leacha (wokalista) i Adama Dutkiewicza (gitara, śpiew) dokooptowany został Joel Stroetzel (gitara – Killswitch Engage; w miejsce pierwotnie przewidzianego gitarzysty Pete’a Wichersa z grupy Soilwork), Daniel Struble (gitara basowa – niegdyś Five Pointe O) oraz Dan Gluszak (perkusja – Envy of The Coast). 25 stycznia 2011 zaprezentowano kolejny teledysk grupy – do utworu „The Forgotten One”. Po odbyciu trasy w USA, w czerwcu 2011 grupa wystąpiła na koncertach w Europie, także na letnich festiwalach. W tym czasie obowiązki basisty przejął Matt Bachand (gitarzysta grupy Shadows Fall). W sierpniu 2011 roku miał premierę kolejny teledysk grupy do utworu „Live in Love”, którego treść odnosi się do fundacji Rise Above Foundation, zajmującej się działalnością na rzecz potrzebujących dzieci.
Z uwagi na powrót Jessego Leacha do grupy Killswitch Engage, duet Times Of Grace zawiesił działalność.
Kontynuacja.
Pod koniec 2017 poinformowano, że Dutkiewicz i Leach rozpoczęli pracę nad rejestracją nowego albumu Times Of Grace w studio Signature Sound w San Diego, zaś do prac prócz obu muzyków został zaangażowany dotychczasowy perkusista grupy Dan Gluszak, który został w międzyczasie oficjalnym członkiem formacji. W czerwcu 2020 Jesse Leach poinformował, że nowy album grupy jest gotowy. Zapowiadając w 2020 materiał z drugiego albumu Jesse Leach powiedział, że będzie w nim mniej metalcore, a więcej heavy metalu, rock and rolla, eksperymentów i wpływów bluesowych oraz że płyta będzie lepsza niż debiut, natomiast Adam Dutkiewicz wyznał, że jest to jedna z najmroczniejszych rzeczy jakie dotąd napisał. W styczniu 2021 oficjalnie zapowiedziano premierę drugiego albumu Times of Grace na wiosnę 2021 tj. w 10 lat po wydaniu debiutanckiej płyty projektu.
16 lipca 2021 premierę miał drugi album grupy zatytułowany "Songs of Loss and Separation". Duet twórców zdecydował się na wydanie albumu sposobem niezależnym w ramach założonej przez siebie wytwórni Wicked Good Records.

</doc>
<doc id="1932319" url="https://pl.wikipedia.org/wiki?curid=1932319" title="36 Pułk Piechoty Obrony Krajowej">
36 Pułk Piechoty Obrony Krajowej

Pułk Piechoty Obrony Krajowej Kołomyja Nr 36 (LIR Nr 36) – pułk piechoty cesarsko-królewskiej Obrony Krajowej.
Historia pułku.
W 1869 zostały utworzone samodzielne Bataliony Obrony Krajowej Kołomyja Nr 66 i Suczawa Nr 78. 1 maja 1889 Batalion OK Kołomyja Nr 66 został włączony w skład nowo powstałego Pułku Piechoty OK Stanisławów Nr 20, jako IV batalion, natomiast Batalion OK Suczawa Nr 78 w skład Pułku Piechoty Czerniowce Nr 22 również jako IV batalion.
1 października 1898 w Kołomyi został sformowany Pułk Obrony Krajowej Kołomyja Nr 36. W skład pułku został włączony IV batalion Pułku Piechoty OK Stanisławów Nr 20 i IV batalion Pułku Piechoty Czerniowce Nr 22 oraz nowo powstały batalion.
Okręg uzupełnień Kołomyja (niem. Kolomea).
Kolory pułkowe: trawiasty (grasgrün), guziki srebrne z numerem pułku „36”. W lipcu 1914 skład narodowościowy pułku: 70% - Rusini, 21% - Polacy.
W latach 1903–1914 komenda pułku oraz wszystkie bataliony stacjonowały w Kołomyi.
W sierpniu 1914 pułk wchodził w skład 86 Brygady Piechoty OK należącej do 43 Dywizji Piechoty OK (III Korpus).
W czasie I wojny światowej pułk walczył z Rosjanami w grudniu 1914 i pierwszej połowie 1915 w Galicji. Żołnierze pułku są pochowani m.in. na cmentarzach: Cmentarz wojenny nr 77 - Ropica Ruska, Cmentarz wojenny nr 78 - Ropica Ruska, Cmentarz wojenny nr 198 - Błonie, Cmentarz wojenny nr 192 - Lubcza.
11 kwietnia 1917 pułk został przemianowany na Pułk Strzelców Nr 36 (niem. Schützenregiment Nr 36).

</doc>
<doc id="1932320" url="https://pl.wikipedia.org/wiki?curid=1932320" title="Return to Castle Grailskull">
Return to Castle Grailskull

Return to Castle Grailskull jest to druga płyta niemieckiego zespołu Grailknights. Po raz pierwszy na płycie zostały nagrane głosy fanów, którzy śpiewają (najczęściej) podczas chórków. Twórcami tekstów do piosenek są wszyscy członkowie oprócz Duke'a of Drummington.

</doc>
<doc id="1932321" url="https://pl.wikipedia.org/wiki?curid=1932321" title="Parafia Wniebowzięcia Najświętszej Maryi Panny w Niemczynie">
Parafia Wniebowzięcia Najświętszej Maryi Panny w Niemczynie

Parafia Wniebowzięcia Najświętszej Maryi Panny w Niemczynie jest jedną z 9 parafii leżącą w granicach dekanatu damasławskiego. Erygowana w 1894 roku.
Dokumenty.
Księgi metrykalne: 

</doc>
<doc id="1932323" url="https://pl.wikipedia.org/wiki?curid=1932323" title="Ray Thomas">
Ray Thomas

Ray Thomas, właśc. Raymond Thomas (ur. 29 grudnia 1941 w Stourport-on-Severn, zm. 4 stycznia 2018 w Surrey) – angielski muzyk, flecista, kompozytor i wokalista zespołu The Moody Blues.
Kariera.
Na początku lat 60. dołączył do chóru Birmingham Youth Choir. Potem zaczął śpiewać w różnych grupach bluesowych i soulowych w Birmingham, jak np. The Saints and Sinners lub The Ramblers. Zaczął grać na harmonijce ustnej, a następnie z przyszłym kolegą z The Moody Blues, Johnem Lodge’em, w zespole El Riot and the Rebels. Po paru latach dołączył do nich klawiszowiec Mike Pinder. Thomas i Pinder grali później w zespole Krew Cats. El Riot and the Rebels zagrali przed The Beatles w Tenbury Wells.
Thomas i Pinder wyszukali gitarzystę Denny’ego Laine’a, perkusistę Graeme’a Edge’a i basistę Clinta Warwicka. Tak powstał zespół The Moody Blues.
Ich pierwszy album "The Magnificent Moodies", zanotował pierwsze miejsce na brytyjskich listach przebojów singlem „Go Now”. Na tym albumie Thomas zaśpiewał piosenkę George’a Gershwina „It Ain't Necessarily So”.
Po tym albumie z zespołu odszedł Warwick, a kilka miesięcy później Laine. Thomas zasugerował starego kolegę Johna Lodge'a, jako zastępcę Warwicka. Do zespołu dołączył też Justin Hayward za Laine’a. W nowym składzie zespół wydał 7 dobrze przyjętych albumów w latach 1967–1972. Thomas jest autorem takich utworów jak np. „Another Morning” i „Twilight Time” z albumu "Days of Future Passed", „Dr. Livingstone, I Presume” i „Legend of a Mind” z albumu "In Search of the Lost Chord", „Dear Diary” i „Lazy Day” z albumu "On the Threshold of a Dream", „Floating” z albumu "To Our Children’s Children’s Children", „And the Tide Rushes In” z albumu "A Question of Balance", „Our Guessing Game” i „Nice to Be Here” z albumu "Every Good Boy Deserves Favour" oraz „For My Lady” z albumu "Seventh Sojourn".
W 1972 zespół zawiesił działalność, a członkowie zajęli się projektami solowymi. Thomas wydał dwa albumy: "From Mighty Oaks" (1975) i "Hopes, Wishes and Dreams" (1976). Grupa zebrała się ponownie w 1977. Po pierwszym nowym albumie "Octave" zespół opuścił Pinder. W latach 80. Thomas przestał tworzyć piosenki dla zespołu. Napisał później tylko trzy utwory: „Celtic Sonant” (1991), „Never Blame the Rainbows for the Rain,” (1991) oraz „My Little Lovely” (1999).
Chociaż znany jest przede wszystkim jako flecista i harmonijkarz, był multiinstrumentalistą. Potrafił grać na m.in. oboju oraz saksofonie.
Thomas przeszedł na muzyczną emeryturę w 2002, ponieważ chorował na dnę moczanową i cukrzycę.
9 lipca 2009 ożenił się ze swoją długoletnią partnerką Lee w Walii. Zmarł na raka prostaty.

</doc>
<doc id="1932324" url="https://pl.wikipedia.org/wiki?curid=1932324" title="Santa Margarita">
Santa Margarita

Santa Margarita – hiszpański XVII-wieczny galeon należący do Srebrnej floty, który zatonął we wrześniu 1622 roku czasie huraganu w pobliżu Florida Keys wraz z innymi statkami, w tym "Nuestra Señora de Atocha", mając na pokładzie ładunek srebra z kopalni Nowej Hiszpanii i innych kosztowności. 
W 1980 roku wrak "Santa Margarita" został odkryty przez syna amerykańskiego "łowcy skarbów" Mela Fishera. Artefakty archeologiczne i kosztowności wydobyte z obu statków można obecnie oglądać w Mel Fisher Maritime Heritage Society Museum w Key West na Florydzie.

</doc>
<doc id="1932325" url="https://pl.wikipedia.org/wiki?curid=1932325" title="Association of Track and Field Statisticians">
Association of Track and Field Statisticians

Association of Track and Field Statisticians ATFS (pol. "Stowarzyszenie Statystyków Lekkiej Atletyki") – stowarzyszenie powołane do życia 26 sierpnia 1950 roku w Brukseli w czasie mistrzostw Europy. 
ATFS jest organizacją międzynarodową, tworzoną przez wolontariuszy, których celem jest gromadzenie i rozpowszechnianie statystyk lekkoatletycznych. Od 1951 roku stowarzyszenie publikuje rocznik, którego pierwsze wydanie zostało opublikowanie w szwajcarskim Lugano. 

</doc>
<doc id="1932327" url="https://pl.wikipedia.org/wiki?curid=1932327" title="Jan Hłasko">
Jan Hłasko

Jan Hłasko (ur. 1855; zm. 1881 w Krasnojarsku) – student Akademii Medyko-Chirurgicznej w Petersburgu, działacz socjalistyczny.
Działał przy zakładaniu kółek socjalistycznych i propagowaniu idei socjalistycznych w Warszawie i Petersburgu. Po aresztowaniu przewieziono go do Warszawy i osadzono w X Pawilonie Cytadeli Warszawskiej (od września 1879 do kwietnia 1880) wraz z Filipiną Płaskowicką i Wacławem Święcickim. Podczas oczekiwania na wyrok poślubił współwięzioną lekarkę Aldonę Grużewską i wraz z nią w roku 1880 (oboje otrzymali wyroki zesłania na Syberię) udał się na zesłanie. Już wówczas był śmiertelnie chory, zmarł podczas drogi na zesłanie.
Jego śmierć opisał w wierszu "Skon Jana Hłaski zdarzenie prawdziwe" Bolesław Czerwieński

</doc>
<doc id="1932329" url="https://pl.wikipedia.org/wiki?curid=1932329" title="Parafia św. Mikołaja w Srebrnej Górze">
Parafia św. Mikołaja w Srebrnej Górze

Parafia Świętego Mikołaja w Srebrnej Górze – parafia leżąca w granicach archidiecezji gnieźnieńskiej. 
Parafia powstała na przełomie XIII i XIV wieku. Pierwsza drewniana świątynia została wzniesiona w 1687. Jednakże w XIX wieku niszczejący kościół zastąpiono murowaną świątynią, zbudowaną w latach 1846–1848. Kościół spłonął w 1954 roku. Wskutek pożaru spłonęła większość wyposażenia kościoła. 11 grudnia 1955 dokonano poświęcenia częściowo odbudowanego kościoła. Prace tynkarskie i instalacyjno-elektryczne we wnętrzu były w dalszym ciągu kontynuowane. Świątynia została konsekrowana w 1979.
Kościół okala zabytkowy cmentarz, na którym znajduje się figura Matki Bożej Różańcowej oraz dwa nagrobki. Obecny cmentarz parafialny (założony w początkach XIX wieku) znajduje się na południe od kościoła św. Mikołaja. Na cmentarzu parafialnym znajdują się zabytkowe figur Serca Pana Jezusa, św. Józefa, Najświętszej Maryi Panny, a także mogiła powstańców wielkopolskich oraz nagrobki z przełomu XIX i XX wieku. We wsi znajduje się także figura Serca Pana Jezusa oraz św. Jana Nepomucena w ogrodach plebańskich. Zabudowania plebanii pochodzą z II połowy XIX wieku. W Srebrnej Górze znajduje się także dom parafialny z kaplicą NMP Wspomożycielki Wiernych z początku XX wieku. Oprócz św. Mikołaja, szczególnym kultem w XVIII i XIX wieku był otoczony św. Benon oraz św. Anna. Dawniej w parafii funkcjonowały konfraternie Matki Bożej Różańcowej, św. Benona i Aniołów Stróżów. W latach 1914–1933 funkcjonowało Katolickie Stowarzyszenie Robotników Polskich w Srebrnej Górze.
Dokumenty.
Księgi metrykalne: 

</doc>
<doc id="1932332" url="https://pl.wikipedia.org/wiki?curid=1932332" title="Amarsuen">
Amarsuen



</doc>
<doc id="1932333" url="https://pl.wikipedia.org/wiki?curid=1932333" title="37 Pułk Piechoty Obrony Krajowej">
37 Pułk Piechoty Obrony Krajowej

37 Pułk Piechoty k.k. Landwehry (niem. "37. Landwehrinfanterieregiment Gravosa" lub "37 Landwehr Infanterie-Regimenter Gravosa") – pułk piechoty Kaiserlich Königliche Landwehr. Okręg uzupełnień – Dubrownik (niem. "Ragusa").
Pułk został utworzony w Dubrowniku w 1906 jako niemiecki pułk obrony Krajowej.
Kolory pułkowe: trawiasty (grasgrün), guziki srebrne z oznaczeniem "37". W lipcu 1914 roku skład narodowościowy pułku: 82% – Chorwaci i Serbowie.
Dyslokacje.
Dyslokacja w latach 1906–1910: dowództwo oraz wszystkie bataliony oprócz III w Dubrowniku, III batalion w Gjenovicu.
Dyslokacja w latach 1911–1914: dowództwo oraz wszystkie bataliony oprócz III w Dubrowniku, III batalion w Kotorze.
Przydział w sierpniu 1914 roku.
4 Brygada Piechoty Austro-Węgier, 18 Dywizja Piechoty Austro-Węgier, XVI Korpus Austro-Węgier.

</doc>
<doc id="1932336" url="https://pl.wikipedia.org/wiki?curid=1932336" title="Alliance (album)">
Alliance (album)

Alliance jest to trzecia płyta niemieckiego zespołu Grailknights. Album ten charakteryzuje się bardzo wieloma chórkami połączonymi z ciężkim brzemieniem oraz ostrym growlem. Dodatkowo do limitowanej wersji opakowania digipack płyty była dodawana 16 stronicowa książeczka oraz bardzo rzadka naszywka.

</doc>
<doc id="1932339" url="https://pl.wikipedia.org/wiki?curid=1932339" title="Parafia Świętej Trójcy w Świątkowie">
Parafia Świętej Trójcy w Świątkowie

Parafia Świętej Trójcy w Świątkowie jest jedną z 9 parafii leżącą w granicach dekanatu damasławskiego. Erygowana w XV wieku.
Dokumenty.
Księgi metrykalne: 

</doc>
<doc id="1932341" url="https://pl.wikipedia.org/wiki?curid=1932341" title="The Empire Shall Fall">
The Empire Shall Fall

The Empire Shall Fall – amerykańska grupa muzyczna. 
Historia.
Inicjatywa powstania zespołu wyszła od Jesse'go Leacha (wcześniej wokalisty Killswitch Engage), przejawiającego potrzebę grania agresywnej muzyki po zakończeniu projektu Seemless. Zaprosił on do współpracy swojego partnera w jammowaniu, basistę Nicka Sollecito, wraz z którym tworzył wcześniej projekt muzyczny pod nazwą One Of You. Obaj założyli The Empire Shall Fall w 2008. Gitarzystą grupy został wtedy 17-letni Jake Davenport. Początkowo perkusistą miał być Alex Chapman, ale zastąpił go potem Jeff Pitt, zaś potem dołączyli dwaj gitarzyści. 
Premiera ich debiutanckiej płyty pt. "Awaken" miała miejsce 17 listopada 2009. Wydawcą była wytwórnia prowadzona przez Nicka Sollecito. Album został wydany ponownie 12 października 2010 przez wytwórnię Restricted Release.
Jak zaznaczył sam zespół, był inspirowany takimi grupami jak At the Gates, Meshuggah oraz Edge of Sanity. Członkowie zespołu przyznali się do sympatii wobec grup Refused, At The Drive-In, Deftones czy Between the Buried and Me. Muzyka na płycie "Awaken" była określana przez odbiorców jako metalcore, aczkolwiek według J. Leacha TESF był czymś więcej niż grupa metalcore. Wynikało to z pochodzenia muzycznego jego członków. Davenport stworzył ok. 95% riffów na płytę. Perkusista Jeff Pitt wywodził się z muzyki popowo-jazzowej. Sollecito dotąd poruszał się w środowisku rockowo-jazzowym. Natomiast De Lisle wywodził się z muzyki progresywnej.
Pod względem tekstowym album dotyka tematów politycznych oraz transcendentalizmu. Inspiracjami były także postaci historyczne: Jello Biafra, Benjamin Franklin, Cynthia McKinney oraz Ron Paul.
W 2010 zespół przygotował cover utworu "Arcarsenal", pierwotnie opublikowanego na albumie "Relationship of Command" (2000) grupy At The Drive-In.
Pomimo jednoczesnego zaangażowania Leacha w projekt muzyczny Times Of Grace, grupa nadal tworzyła materiał na nowe wydawnictwo. W sierpniu 2011 grupa udostępniła nowy utwór zatytułowany "As The City Sleeps", pochodzący z minialbumu "". Cały album został opublikowany do odsłuchania 6 grudnia 2011

</doc>
<doc id="1932345" url="https://pl.wikipedia.org/wiki?curid=1932345" title="Lawrence Kinnard">
Lawrence Kinnard

Lawrence Kinnard (ur. 8 lipca 1986 w Memphis) – amerykański koszykarz grający na pozycjach niskiego lub silnego skrzydłowego. Uczestnik Meczu Gwiazd Polskiej Ligi Koszykówki 2010. Były zawodnik klubów z Sopotu, Włocławka i Wrocławia, a także zespołów z Cypru i Finlandii.
Życiorys.
Lawrence Kinnard swoją karierę koszykarską rozpoczął w 2005 roku. Przed przyjazdem do Polski występował w amerykańskiej lidze NCAA w zespole Uniwersytetu Alabama Birmingham. W 2009 roku podpisał kontrakt z zespołem Trefl Sopot, w którym występował przez 2 sezony. W 2010 został zaproszony do udziału w Meczu Gwiazd Polskiej Ligi Koszykówki jako rezerwowy drużyny Północy i uczestnik konkursu wsadów, jednak z powodu kontuzji w nie wziął udziału w konkursie wsadów, gdzie zastąpił go Quinton Day. W sezonie 2011/2012 występował w Anwilu Włocławek.

</doc>
<doc id="1932346" url="https://pl.wikipedia.org/wiki?curid=1932346" title="Trell Kimmons">
Trell Kimmons

Trell Kimmons (ur. 13 lipca 1985 w Coldwater) – amerykański lekkoatleta, specjalizujący się w biegach sprinterskich.
Mistrz świata juniorów (Grosseto 2004) w sztafecie 4 × 100 m i aktualny rekordzista świata juniorów w tej konkurencji (38,66 – Grosseto 18/07/2004). Czwarty zawodnik halowych mistrzostw świata w biegu na 60 m (Doha 2010). Medalista mistrzostw USA.

</doc>
<doc id="1932347" url="https://pl.wikipedia.org/wiki?curid=1932347" title="Parafia św. Andrzeja Boboli w Żabiczynie">
Parafia św. Andrzeja Boboli w Żabiczynie

Parafia Świętego Andrzeja Boboli w Żabiczynie – rzymskokatolicka parafia leżąca w granicach dekanatu damasławskiego. Erygowana w 1957 roku.
Księgi metrykalne: ochrzczonych, małżeństw i zmarłych prowadzone są w parafii od 1957 roku.

</doc>
<doc id="1932351" url="https://pl.wikipedia.org/wiki?curid=1932351" title="Sierra Leone na Mistrzostwach Świata w Lekkoatletyce 2009">
Sierra Leone na Mistrzostwach Świata w Lekkoatletyce 2009

Sierra Leone na Mistrzostwach Świata w Lekkoatletyce 2009 – reprezentacja Sierra Leone podczas czempionatu w Berlinie liczyła jedną zawodniczkę.

</doc>
<doc id="1932355" url="https://pl.wikipedia.org/wiki?curid=1932355" title="One Of You">
One Of You

One Of You – amerykański projekt muzyczny powstały w 2004 roku, tworzony przez Jessego Leacha, niegdyś występujących wspólnie w zespole Killswitch Engage oraz Nicka Sollecito.
Muzycy nagrali w 2007 roku trzy utwory demo udostępnione na stronie projektu w serwisie Myspace.
Od 2008 roku obaj artyści skupili są na razem tworzonej grupie The Empire Shall Fall.

</doc>
<doc id="1932359" url="https://pl.wikipedia.org/wiki?curid=1932359" title="Artiom Żmurko">
Artiom Żmurko

Artiom Władimirowicz Żmurko (rus. Артём Владимирович Жмурко, ur. 3 października 1985 w Polisajewie) – rosyjski biegacz narciarski. Złoty medalista zimowej uniwersjady w biegu na 30 kilometrów. Dotychczas jego najlepszym startem w mistrzostwach Rosji było czwarte miejsce z Rybińska z 2009 roku. Największym jego osiągnięciem jest zwycięstwo w zawodach pucharu świata w Rybińsku.

</doc>
<doc id="1932363" url="https://pl.wikipedia.org/wiki?curid=1932363" title="Parafia Narodzenia Najświętszej Maryi Panny w Żernikach">
Parafia Narodzenia Najświętszej Maryi Panny w Żernikach

Parafia Narodzenia Najświętszej Maryi Panny w Żernikach – jedna z 9 parafii leżącą w granicach dekanatu damasławskiego. Erygowana w 1467 roku.
Historia.
Parafię erygowano prawdopodobnie w XIII wieku i wzniesiono drewniany kościół. Pierwotnie była pod wezwaniem Najświętszej Marii Panny. W drugiej połowie XV wieku zbudowano gotycki kościół murowany ufundowany przez Mikołaja Żernickiego. Po zniszczeniach powstałych podczas wojny ze Szwecją kościół przebudowano, nadając mu częściowo cechy barokowe. W latach 2003-2006 przeprowadzono gruntowną konserwację zabytkowego ołtarza (z pierwszej połowy XVII wieku), chrzcielnicy późnogotyckiej (z przełomu XV i XVI wieku) i ambony. 
Ściany kościoła zdobią późnogotyckie freski z 1573 roku o tematyce maryjnej i chrystologicznej, odkryte w 1978, a odrestaurowane pod koniec XX wieku. Przy kościele znajduje się drewniana dzwonnica z 1884 roku z dzwonami – pierwszym z 1630, odlanym w Poznaniu na zamówienie miasta i drugim, ze zrujnowanego poewangelickiego kościoła w Zrazimiu.
6 marca 2018 zmarł dotychczasowy proboszcz parafii.
Dokumenty.
Księgi metrykalne: 

</doc>
<doc id="1932364" url="https://pl.wikipedia.org/wiki?curid=1932364" title="Kawja">
Kawja



</doc>
<doc id="1932368" url="https://pl.wikipedia.org/wiki?curid=1932368" title="Język schwyzertüütsch">
Język schwyzertüütsch



</doc>
<doc id="1932373" url="https://pl.wikipedia.org/wiki?curid=1932373" title="Matomo">
Matomo

Matomo (dawniej "Piwik") – otwartoźródłowe oprogramowanie służące do analizy dostępu i ruchu na stronie internetowej, napisane w PHP.
Uważany jest za alternatywę dla Google Analytics, zapewniającą jednocześnie pełną kontrolę nad danymi – przechowywane są one lokalnie.
Program rozwijany jest od 2007 roku przez międzynarodowy zespół i dostępny w kilkudziesięciu wersjach językowych.

</doc>
<doc id="1932374" url="https://pl.wikipedia.org/wiki?curid=1932374" title="PhpMyVisites">
PhpMyVisites



</doc>
<doc id="1932375" url="https://pl.wikipedia.org/wiki?curid=1932375" title="Bolesław Czerwiński">
Bolesław Czerwiński



</doc>
<doc id="1932379" url="https://pl.wikipedia.org/wiki?curid=1932379" title="Serbia na Mistrzostwach Świata w Lekkoatletyce 2009">
Serbia na Mistrzostwach Świata w Lekkoatletyce 2009

Serbia na Mistrzostwach Świata w Lekkoatletyce 2009 – reprezentacja Serbii podczas czempionatu w Berlinie liczyła 9 zawodników.

</doc>
<doc id="1932383" url="https://pl.wikipedia.org/wiki?curid=1932383" title="Volker Mai">
Volker Mai

Volker Mai (ur. 3 maja 1966 w Templinie) – niemiecki lekkoatleta, specjalizujący się w trójskoku. Największe sukcesy odnosił w barwach Niemieckiej Republiki Demokratycznej.
Jest aktualnym rekordzistą świata juniorów w trójskoku (17,50 m – Erfurt 23/06/1985), do 2017 był także halowym rekordzistą świata w tej kategorii wiekowej (17,14 m – Pireus 02/03/1985).
Był pierwszym mężem lekkoatletki Yvonne Grabner.

</doc>
<doc id="1932385" url="https://pl.wikipedia.org/wiki?curid=1932385" title="Język antylski">
Język antylski

Język antylski () – język kreolski na bazie francuskiego, używany przede wszystkim na wyspach Małych Antyli. Język każdej wyspy ma własne charakterystyczne cechy, jednak zasadniczo wyróżnia się dwie główne odmiany: dialekt Martyniki i Gwadelupy oraz dialekt Saint Lucia i Dominiki, klasyfikowane przez Ethnologue jako odrębne języki.
Gramatyka.
Zaimki dzierżawcze i zależne.
Zaimki dzierżawcze stoją po rzeczowniku, poprzedzone przyimkiem "a".
Czasowniki.
Czasowniki w tym języku są nieodmienne, zaś czasy gramatyczne określane są za pomocą partykuł poprzedzających czasownik:

</doc>
<doc id="1932387" url="https://pl.wikipedia.org/wiki?curid=1932387" title="Katedra w Västerås">
Katedra w Västerås

Katedra w Västerås (szw. "Västerås domkyrka") – kościół położony w Västerås, region Västmanland. Kościół parafialny w parafii katedralnej Västerås i diecezjalny w diecezji Västerås szwedzkiego kościoła ewangelicko-luterańskiego.
Katedra w Västerås otrzymała w średniowieczu wezwanie Najświętszej Maryi Panny i św. Jana Chrzciciela i dlatego bywa czasem nazywana katedrą Mariacką (Domkyrkan Vårfru).
W czasie średniowiecza katedra przypuszczalnie nosiła miano Najświętszej Marii Panny i św. Jana (szw. Sankta Maria och Sankt Johannes domkyrka). Herbem diecezji Västerås jest Baranek Boży, który zwykle symbolizuje św. Jana Chrzciciela. W herbie miasta Västerås widnieją natomiast dwa symbole Maryi: róża i monogram maryjny.
Katedra ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ została wzniesiona do końca 1939 (3 §).
Historia.
Katedra została zbudowana prawdopodobnie w poł. XII w. lub nieco wcześniej. Był to niewielki kościół kamienny. W ciągu XIII w. dzięki sprowadzonym zakonom żebrzącym wprowadzona została w Szwecji technika murowania z cegieł. Na murach kościoła kamiennego wzniesiono nowy kościół z cegieł. Kościół ten został konsekrowany 16 sierpnia 1271 pod wezwaniem Najświętszej Marii Panny i św. Jana Chrzciciela. Pozbawiona wieży fasada zachodnia została w tym samym czasie udekorowana łukowatym fryzem. Na filarach widać, iż sklepienie w ówczesnej świątyni było niskie. Nad miejscem, gdzie niegdyś było lektorium wisi nadal krucyfiks triumfalny.
W XIV w. przedłużono prezbiterium kościoła i utworzono obejście.
W XIV i XV w. cały kościół obudowano wieńcem kaplic. Włączono je później w obręb kościoła, tworząc z niego w ten sposób kościół pięcionawowy, rozbudowany w XV w. do dzisiejszych rozmiarów; od zachodu dobudowano wysoką wieżę oraz dwie mniejsze nowe kaplice po stronie północnej i południowej.
W 1517 dobudowano do południowo-zachodniego narożnika kościoła kolejną kaplicę. W takim stanie kościół zachował się do dnia dzisiejszego.
Ówczesna wieża miała renesansową kopułę. Uległa ona zniszczeniu w wyniku pożaru. W 1693 została odbudowana w barokowej formie według projektu Nicodemusa Tessina młodszego. W takiej formie zachowała się do czasów współczesnych. Mierzy 92 m. Szczyt wieży zwieńczony jest koroną, która oznacza, że w katedrze znajduje się grób królewski.
W XVI, XVII i XVIII w. kościół otrzymał bogate wyposażenie, które zmieniło jego wnętrze (m.in. ambonę, liczne grobowce czy herby naścienne).
W poł. XIX w. świątynia była restaurowana w duchu neogotyckim; usunięto z niej wówczas wiele dekoracji renesansowych i barokowych.
W latach 1896-1898 pomalowano na nowo cały kościół zgodnie z duchem neogotyku używając do tego celu specjalnych szablonów malarskich; malowidła te zachowały się do naszych czasów jedynie nad chórem muzycznym.
Podczas ostatniej restauracji w latach 1958-1961 usiłowano wydobyć ślady wszystkich epok w 700-letniej historii kościoła.
W 1623 miejscowy biskup Johannes Rudbeckius założył pierwsze w Szwecji gimnazjum, dzisiejsze Rudbeckianska Gymnasiet, znajdujące się nieopodal katedry.
Wyposażenie.
Grobowce.
W katedrze został pochowany najstarszy syn króla Gustawa I Wazy Eryk XIV, który w 1577 został otruty przez swego brata, króla Jana III Wazę. Jego marmurowy sarkofag, wybudowany z inicjatywy króla Gustawa III w 1797, znajduje się w obejściu prezbiterium.
W katedrze pochowani są także: biskupi Peder Swart i Johannes Rudbeckius, regent Szwecji Svante Nilsson Sture i arcybiskup Samuel Troilius.

</doc>
<doc id="1932398" url="https://pl.wikipedia.org/wiki?curid=1932398" title="Kiriłł Michajłow">
Kiriłł Michajłow

Kiriłl Andriejewicz Michajłow (ros. Кирилл Андреевич Михайлов; ur. 2 kwietnia 1983 w Kajrakowie) – rosyjski niepełnosprawny biegacz narciarski i biathlonista. Pięciokrotny mistrz paraolimpijski.

</doc>
<doc id="1932400" url="https://pl.wikipedia.org/wiki?curid=1932400" title="Andrij Zaporożan">
Andrij Zaporożan

Andrij Jurijowycz Zaporożan, ukr. Андрій Юрійович Запорожан (ur. 21 marca 1983 roku w Owidiopolu) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Wychowanek DJuSSz w Owidiopolu. Następnie występował w juniorskich mistrzostwach Ukrainy (DJuFL) w klubach Czornomoreć Odessa i Kniaża Szczasływe. W 2000 rozpoczął karierę piłkarską w Borysfenie Boryspol, w barwach którego 12 lipca 2003 debiutował w Wyższej lidze. Również występował w drugiej drużynie Borysfenu oraz farm klubie Boreks-Borysfen Borodzianka. Latem 2004 został wypożyczony do Dnistra Owidiopol. Na początku 2006 przeszedł do Enerhetyka Bursztyn. W styczniu 2008 jako wolny agent podpisał kontrakt z FK Ołeksandrija. Latem 2012 był na testach w Metałurhu Zaporoże, ale powrócił do PFK Oleksandria.
Kariera reprezentacyjna.
Występował w studenckiej reprezentacji Ukrainy.

</doc>
<doc id="1932401" url="https://pl.wikipedia.org/wiki?curid=1932401" title="Nickelodeon Kids’ Choice Awards 1988">
Nickelodeon Kids’ Choice Awards 1988

1. gala Nickelodeon Kids’ Choice Awards odbyła się w roku 1988. Prowadzącymi galę byli Tony Danza, Debbie Gibson, Brian Robbins i Dan Schneider.

</doc>
<doc id="1932404" url="https://pl.wikipedia.org/wiki?curid=1932404" title="Senegal na Mistrzostwach Świata w Lekkoatletyce 2009">
Senegal na Mistrzostwach Świata w Lekkoatletyce 2009

Senegal na Mistrzostwach Świata w Lekkoatletyce – reprezentacja Senegalu podczas czempionatu w Berlinie liczyła 4 sportowców.

</doc>
<doc id="1932405" url="https://pl.wikipedia.org/wiki?curid=1932405" title="Ekwador na Letnich Igrzyskach Olimpijskich 2000">
Ekwador na Letnich Igrzyskach Olimpijskich 2000

Ekwador na Letnich Igrzyskach Olimpijskich 2000 reprezentowało 10 zawodników, 7 mężczyzn i 3 kobiety.

</doc>
<doc id="1932411" url="https://pl.wikipedia.org/wiki?curid=1932411" title="Paul Levesque">
Paul Levesque



</doc>
<doc id="1932414" url="https://pl.wikipedia.org/wiki?curid=1932414" title="Thomas Love Peacock">
Thomas Love Peacock

Thomas Love Peacock (ur. 18 października 1785, zm. 23 stycznia 1866) – angielski poeta, eseista i satyryk.
W swojej twórczości kreślił portrety znanych osobistości współczesnej sceny politycznej i kulturalnej, posługując się błyskotliwymi dialogami ("Nightmare Abbey" 1818, "Crotchet Castle" 1831). Był też autorem romansów o satyrycznej wymowie, które oparł na motywach średniowiecznych podań i legend angielskich i walijskich ("Maid Marian" 1822, "The Misfortunes of Elphin" 1829). W swoim słynnym eseju "The Four Ages of Poetry" (1820) zaatakował modny wówczas romantyczny kult sztuki, czym sprowokował Percy'ego Bysshe Shelleya do równie słynnej odpowiedzi pt. "Obrona Poezji" (powst. 1821, wyd. 1840).

</doc>
<doc id="1932417" url="https://pl.wikipedia.org/wiki?curid=1932417" title="HoReCa">
HoReCa

HORECA – (czyt. "Horeka/Horeca") – łączne określenie sektora hotelarskiego oraz gastronomicznego (ang. "Hotel, Restaurant, Catering/Café"), używane fachowo w krajach Beneluksu, spotykana także w innych krajach. 
W raporcie UE dotyczącym konkurencyjności turystyki z 2009 r. do branży zaliczono działalność hoteli (w tym i pozostałych baz noclegowych), restauracji, barów, kantyn oraz firm kateringowych.
Analiza UE.
Według raportu Europejskiego Urzędu Statystycznego z 2004 w branży HORECA pracowało ponad 7,8 miliona osób w EU-25 (wraz z Islandią, Norwegią i Szwajcarią). Sektor charakteryzuje się młodym wiekiem zatrudnienia (48% pracowników poniżej 35 roku życia) oraz dużym odsetkiem zatrudnienia tymczasowego (26% pośród całego sektora prac dorywczych). Najwyższy odsetek zatrudnionych młodych osób zanotowano w Holandii (67% ogółu zatrudnionych w sektorze), najmniejszy zaś na Cyprze (32%). Ponadto ponad połowę zatrudnionych (54,1%) stanowiły kobiety.
W raporcie z 2009 roku sporządzonym dla UE podkreślono znaczenie turystyki kulturowej jako jednego z najszybciej obecnie rozwijających się rynków. Stwierdzono jednak specyficzne problemy HORECA – dużą sezonowość branży, trudne warunki pracy, a także znacznie niższe zarobki w stosunku do innych branż usługowych.

</doc>
<doc id="1932418" url="https://pl.wikipedia.org/wiki?curid=1932418" title="Nickelodeon Kids’ Choice Awards 1989">
Nickelodeon Kids’ Choice Awards 1989

2. gala Nickelodeon Kids’ Choice Awards odbyła się 25 czerwca 1989 roku. Prowadzącym galę byli Nicole Eggert i Wil Wheaton.
Zwycięzcy i nominacje.
Najlepsza aktorka.
Pozostałe nominacje
Najlepszy aktor.
Pozostałe nominacje
Najlepszy serial telewizyjny.
Pozostałe nominacje
Najlepsza kreskówka.
Pozostałe nominacje
Najlepsza piosenkarka.
Pozostałe nominacje
Najlepszy piosenkarz.
Pozostałe nominacje
Najlepsza piosenka.
Pozostałe nominacje
Najlepszy sportowiec.
Pozostałe nominacje
Najlepsza sportsmenka.
Pozostałe nominacje
Najlepsza drużyna.
Pozostałe nominacje
Najlepszy aktor filmowy.
Pozostałe nominacje
Najlepsza aktorka filmowa.
Pozostałe nominacje
Najlepszy film.
Pozostałe nominacje

</doc>
<doc id="1932419" url="https://pl.wikipedia.org/wiki?curid=1932419" title="Gąszczak krzykliwy">
Gąszczak krzykliwy

Gąszczak krzykliwy, krzakówka krzykliwa ("Atrichornis clamosus") – gatunek średniego ptaka z rodziny gąszczaków (Atrichornithidae). Występuje na wybrzeżu lub w pobliżu wybrzeży południowo-zachodniej Australii. Nie wyróżnia się podgatunków. Jest zagrożony wyginięciem.
Morfologia.
Samica jest mniej kontrastowa i mniej intensywniej ubarwiona niż samiec. Dosyć długi, beżowy dziób. Jasna brew. Policzki są czarne, pod nimi biały pasek kontrastuje z czarnym gardłem. Cały wierzch ciała brązowy, przy czym na ogonie delikatne brązowe prążki. Pod ogonem i skrzydłami rozmywająca się pomarańczowa plama. Spód ciała biały, nogi w kolorze różowym.
Ekologia i zachowanie.
Zarośla w podmokłych terenach i na bagnach, zarośla eukaliptusowe i trzcinowiska.
Nieczęsto lata, podczas poruszania się w podszycie używa stałych ścieżek.
Coraz cichsze słodkie dźwięki, potem przyśpiesza do wybuchowego finału. Samiec i samica mogą odzywać się razem.
Owady i inne małe bezkręgowce.
Wyprowadza 1 lęg. Gniazdo w sitowiu, jest zamknięte. Nisko nad ziemią. Samica wysiaduje 1 jajo przez 28–41 dni. Młode umieją latać po 21–28 dniach.
Status i ochrona.
Międzynarodowa Unia Ochrony Przyrody (IUCN) od 2012 roku uznaje gąszczaka krzykliwego za gatunek zagrożony (EN – "endangered"); wcześniej, od 1994 roku miał on status gatunku narażonego (VU – "vulnerable"). Liczebność populacji szacuje się na około 1000–1500 dorosłych osobników. Trend liczebności populacji uznawany jest za spadkowy. Historyczne spadki zasięgu występowania tego gatunku przypisuje się zmianom reżimu wypalania buszu przez człowieka. Obecnie głównym zagrożeniem są rozległe, niekontrolowane pożary buszu o dużej intensywności, potęgowane przez to, że ptak ten ma ograniczone zdolności rozprzestrzeniania się. By powstrzymać spadki liczebności, gąszczak krzykliwy został (z różnym skutkiem) introdukowany bądź reintrodukowany w kilku lokalizacjach, między innymi na wyspie Bald Island.

</doc>
<doc id="1932423" url="https://pl.wikipedia.org/wiki?curid=1932423" title="Nickelodeon Kids’ Choice Awards 1990">
Nickelodeon Kids’ Choice Awards 1990

3. gala Nickelodeon Kids’ Choice Awards odbyła się 23 kwietnia 1990 roku. Prowadzącymi galę byli Dave Coulier, Candace Cameron i David Faustino.

</doc>
<doc id="1932424" url="https://pl.wikipedia.org/wiki?curid=1932424" title="Francisco de Sá de Miranda">
Francisco de Sá de Miranda

Francisco de Sá de Miranda (ur. 28 sierpnia 1481, zm. 17 maja 1558) – portugalski poeta i humanista renesansowy.
Jego zasługą jest wprowadzenie do portugalskiej literatury gatunków poetyckich renesansu włoskiego, takich jak sonet, ekloga, list poetycki. W ten sposób poeta przygotował grunt pod późniejsze wystąpienie Luisa de Camõesa. Rolę poety można porównać do tej, jaką w Anglii odegrali Thomas Wyatt i Henry Howard. Najbardziej znanym utworem Francisca de Sá de Mirandy jest sonet "O sol é grande, caem co’a calma as aves", przedrukowywany we wszystkich antologiach poezji portugalskiej i zamieszczany na licznych stronach internetowych. Utwór ten przełożył na język polski Julian Adolf Święcicki. Był też autorem komedii prozą ("Os estrangeiros", 1528) wzorowanych na dziełach Plauta i Terencjusza.
Janina Klave, autorka "Historii literatury portugalskiej", nie uważa sonetów Francisca de Sá de Miranda za dzieła wybitne pod względem artystycznym, ale podkreśla ich ideowe nowatorstwo. Stwierdza, że poeta wypowiada pogląd, iż twórczość literacka jest ważniejsza od zdobyczy militarnych.

</doc>
<doc id="1932428" url="https://pl.wikipedia.org/wiki?curid=1932428" title="Wilhelm Brem">
Wilhelm Brem

Wilhelm Brem (ur. 23 listopada 1977 w Buchloe) – niemiecki niewidomy biegacz narciarski i biathlonista. Trzykrotny mistrz paraolimpijski w biathlonie.

</doc>
<doc id="1932429" url="https://pl.wikipedia.org/wiki?curid=1932429" title="Edward Olszewski">
Edward Olszewski

Edward Michał Olszewski (ur. 21 września 1955 w Piotrkowie Trybunalskim) – polski nauczyciel, działacz związkowy i samorządowiec, prezydent Bełchatowa w latach 1990–1994.
Życiorys.
Ukończył w 1978 studia w bialskopodlaskiej filii Akademii Wychowania Fizycznego w Warszawie. Pracował do 1982 jako nauczyciel w szkołach podstawowych w Bełchatowie i Dobiecinie. Później do 2008 był zatrudniony w Kopalni Węgla Brunatnego „Bełchatów”.
W 1981 wstąpił do „Solidarności”, wchodził w skład zarządu Regionu Piotrkowskiego związku. Po wprowadzeniu stanu wojennego organizował niejawne struktury NSZZ „S” w Bełchatowie, kolportował wydawnictwa niezależne. Za prowadzoną działalność był zatrzymywany przez funkcjonariuszy służb specjalnych. W 1989 brał udział w obradach Okrągłego Stołu w tzw. stoliku górniczym.
W latach 1990–1994 sprawował urząd prezydenta Bełchatowa. W 2002, 2006 i 2010 uzyskiwał mandat radnego powiatu bełchatowskiego z listy lokalnego komitetu wyborczego. Od 2002 do 2008 zajmował stanowisko wicestarosty. W 2008 został prezesem zarządu Administracji Domów Mieszkalnych.
Należał do KLD, Unii Wolności, Ruchu Społecznego AWS oraz Partii Centrum. Działacz Ligi Krajowej, był wiceprzewodniczącym tej organizacji.
Odznaczenia.
Odznaczony Srebrnym (2001) i Złotym (2005) Krzyżem Zasługi, a także Krzyżem Wolności i Solidarności (2015).

</doc>
<doc id="1932432" url="https://pl.wikipedia.org/wiki?curid=1932432" title="Nickelodeon Kids’ Choice Awards 1991">
Nickelodeon Kids’ Choice Awards 1991

4. gala Nickelodeon Kids’ Choice Awards odbyła się 22 kwietnia 1991 roku. Prowadzącym galę był Corin Nemec.
Prowadzący.
Corin Nemec

</doc>
<doc id="1932433" url="https://pl.wikipedia.org/wiki?curid=1932433" title="Henri Thiollière">
Henri Thiollière

Henri Thiollière (ur. 29 marca 1922, zm. 29 września 2012) – francuski skoczek narciarski, który startował w latach 50. XX wieku.
Startował na Zimowych Igrzyskach Olimpijskich 1952 w Oslo. Konkurs na dużej skoczni ukończył na 43. pozycji.

</doc>
<doc id="1932434" url="https://pl.wikipedia.org/wiki?curid=1932434" title="Henri Thioliere">
Henri Thioliere



</doc>
<doc id="1932435" url="https://pl.wikipedia.org/wiki?curid=1932435" title="Grenada na Letnich Igrzyskach Olimpijskich 2000">
Grenada na Letnich Igrzyskach Olimpijskich 2000

Grenadę na Letnich Igrzyskach Olimpijskich 2000 reprezentowało 3 zawodników: 2 mężczyzn i 1 kobieta.

</doc>
<doc id="1932436" url="https://pl.wikipedia.org/wiki?curid=1932436" title="Yves Allégret">
Yves Allégret

Yves Allégret (ur. 13 października 1907 w Asnières-sur-Seine, Hauts-de-Seine, zm. 31 stycznia 1987 w Paryżu) – francuski reżyser, scenarzysta, operator dźwięku, producent oraz montażysta filmowy, autor filmów dokumentalnych i fabularnych. Jego najbardziej znane obrazy filmowe to "Cud zdarza się tylko raz", "Odrodzeni", "Nie martw się, jesteś kochany".
Pracę w przemyśle filmowym rozpoczął w 1930 roku. Jego film "Dédée z Antwerpii" otrzymał nominację do nagrody Złotego Lwa. W 1962 roku Allégret był nominowany do nagrody Złotej Palmy za film "Konga Yo".

</doc>
<doc id="1932439" url="https://pl.wikipedia.org/wiki?curid=1932439" title="Tomasz Kęsicki">
Tomasz Kęsicki

Tomasz Kęsicki (ur. 7 stycznia 1986 w Lublinie) - polski koszykarz grający na pozycji środkowego.
W sezonie 2011/2012 zawodnik Kotwicy Kołobrzeg.
Życiorys.
Kęsicki swoją karierę zaczynał w AZS-ie Lublin. Potem występował w SMS-ie Warka. W 2003 podpisał kontrakt z hiszpańskim klubem Pamesa Walencja. Później występował również między innymi we włoskich zespołach: Climamio Bolonia oraz Vive Menorca. W 2005 miał zamiar zgłosić się do draftu NBA, jednak ostatecznie zrezygnował. Pod koniec 2009, po ponad sześcioletniej przerwie, powrócił do Polski, gdzie podpisał kontrakt z klubem Sportino Inowrocław. W 2010 został wybrany do pierwszej piątki meczu gwiazd PLK. W lipcu 2010 podpisał kontrakt z Zastalem Zielona Góra. W sezonie 2011/2012 przeniósł się do Kotwicy Kołobrzeg.
Dwukrotny reprezentant Polski w koszykówce mężczyzn. Występował również w reprezentacjach juniorskich.

</doc>
<doc id="1932440" url="https://pl.wikipedia.org/wiki?curid=1932440" title="Biljana Topić">
Biljana Topić

Biljana Mitrović-Topić, cyr. Биљана Топић (ur. 17 października 1977 w Šabacu) – serbska lekkoatletka, specjalizująca się w trójskoku.
Życiorys.
Sportową karierę zaczynała od biegów sprinterskich, w których startowała m.in. na mistrzostwach świata juniorów w Sydney w 1996. Po 2001 roku skupiła się na występach w trójskoku. W 2008 nie udało jej się awansować do finału halowych mistrzostw świata oraz igrzysk olimpijskich. Czwarta zawodniczka halowych mistrzostw Europy oraz mistrzostw świata w 2009. Z powodu kontuzji nie startowała w sezonie letnim 2010. Wielokrotnie stawała na podium mistrzostw krajów bałkańskich, mistrzostw Serbii oraz czempionatu Jugosławii w różnych konkurencjach. Uczestniczka zawodów pucharu Europy.
Rekordy życiowe: stadion – 14,56 (13 września 2009, Saloniki); hala – 14,37 (8 marca 2009, Turyn). Rezultaty zawodniczki są aktualnymi rekordami Serbii. Topić, razem z koleżankami z reprezentacji jest także rekordzistką kraju w sztafecie 4 x 100 metrów – 44,68 (8 lipca 2000, Bańska Bystrzyca).
Jej mężem jest Dragutin Topić (mistrz Europy w skoku wzwyż z 1990), a córką – Angelina Topić (brązowa medalistka mistrzostw Europy w skoku wzwyż z 2022).

</doc>
<doc id="1932442" url="https://pl.wikipedia.org/wiki?curid=1932442" title="Lycée Condorcet">
Lycée Condorcet

Lycée Condorcet – szkoła średnia w Paryżu założona w roku 1804 w opustoszałych pomieszczeniach zlikwidowanego klasztoru Saint-Louis d'Antin. 
Szkoła mieści się w IX dzielnicy Paryża przy 8, rue du Havre. 
W okresie dwóch stuleci istnienia szkoła nosiła następujące nazwy:
Obecnie pod nazwą Lycée Condorcet działa wiele szkół średnich na obszarze całej Francji.

</doc>
<doc id="1932443" url="https://pl.wikipedia.org/wiki?curid=1932443" title="Przekop Talowskiego i wiadukt kolejowy">
Przekop Talowskiego i wiadukt kolejowy

Przekop Talowskiego i wiadukt kolejowy – dwupoziomowe skrzyżowanie szlaków komunikacyjnych w Krakowie. Powstało w latach 1896–1898 po wybudowaniu wiaduktu w ciągu linii kolejowej nr 91 i obniżeniu nawierzchni ulicy Lubicz.
Historia.
Wiadukt kolejowy wybudowano w latach 1896–1898, równocześnie obniżono nawierzchnię ul. Lubicz, która została ujęta w mury oporowe.
Wcześniej ulica Lubicz krzyżowała się z torami kolejowymi na jednym poziomie, co powodowało znaczne utrudnienia w ruchu na ważnym trakcie do Mogiły. Inwestycja została sfinansowana przez austriacką kolej państwową. Projekt techniczny przygotowali jej specjaliści, natomiast projekt architektoniczny wiaduktu, przekopu i murów oporowych zlecono do wykonania krakowskiemu architektowi Teodorowi Talowskiemu.
Przęsło wiaduktu ma konstrukcję metalową, wspartą na 16 kamiennych kolumnach ustawionych w obniżeniu ul. Lubicz w dwóch rzędach. Na kutych balustradach wiaduktu z okazji 50. rocznicy objęcia tronu przez Franciszka Józefa I umieszczono po obydwu stronach monogramy i koronę cesarza. Mur oporowy, boniowany, dzielony ryzalitami zwieńczonymi filarkami na których pierwotnie osadzone były gazowe latarnie, został zbudowany z piaskowca ciężkowickiego. Po obydwu stronach jezdni znajdują się schody umożliwiające zejście do przekopu z poziomu placu dworcowego i chodników.
W 2006 r. obiekt został gruntownie zmodernizowany. Wyremontowano przęsła wiaduktu, odrestaurowano zabytkowe mury oporowe, przywrócono detale i historyczną kolorystykę balustrad. Dodatkowo na zwieńczeniach kamiennych filarów zamontowano latarnie elektryczne imitujące znajdujące się tam pierwotnie oświetlenie gazowe. Inwestycja „Modernizacja wiaduktu kolejowego wraz z murami oporowymi nad ulicą Lubicz” zdobyła główna nagrodę w ogólnopolskim konkursie „Modernizacja Roku 2006”, w kategorii „Rewitalizacja Obszarów i Zespołów Urbanistycznych”.
Wiadukt stanowi jeden z obiektów na trasie Krakowskiego Szlaku Techniki utworzonego 6 kwietnia 2006 r.

</doc>
<doc id="1932444" url="https://pl.wikipedia.org/wiki?curid=1932444" title="Luke Fildes">
Luke Fildes

Sir Samuel Luke Fildes (ur. 3 października 1843 w Liverpoolu, zm. 28 lutego 1927 w Londynie) – angielski malarz i ilustrator, członek Royal Academy.
Od wczesnego dzieciństwa był wychowywany przez babkę Mary Fildes, działaczkę polityczną i społeczną, aktywistkę ruchu czartystów. Mary Fildes była jedną z prelegentek podczas wiecu 16 sierpnia 1819 w Manchesterze, który zakończył się tzw. masakrą Peterloo. Jej radykalne poglądy miały znaczący wpływ na późniejsze zainteresowania wnuka.
W wieku 17 lat Luke Fildes podjął naukę w Warrington School of Art, a później przeniósł się do Kensington Art School, gdzie poznał malarzy Huberta von Herkomera i Frank Holla. Młodzi artyści byli pod wpływem prac Fredericka Walkera, również malarza i przywódcy ruchu społecznego realizmu w Wielkiej Brytanii. Po uzyskaniu stypendium Fildes kontynuował naukę w Londynie w Royal College of Art i Royal Academy of Arts.
Artysta jeszcze w czasie studiów zarabiał na życie jako ilustrator, pracował m.in. dla czasopism "London Graphic", "Cornhill Magazine", "Once a Week". Był zawsze zainteresowany losem ubogich i bezdomnych ludzi, zyskując z czasem miano ich obrońcy. Zilustrował między innymi artykuł "Houseless and Hungry" w pierwszym numerze "Graphic", wykonał też ilustracje do opowiadania Charlesa Dickensa "The Mystery of Edwin Drood". Po uzyskaniu popularności artysta zajął się malarstwem olejnym, tworzył portrety notabli i wybitnych osób m.in. Edwarda VII i królowej Aleksandry. Często wracał do tematyki społecznej, jego najbardziej znane obrazy to "The Casual Ward" (1874), "The Widower" (1876), "The Village Wedding" (1883), "An Al-fresco Toilette" (1889) i "The Doctor" (1891). W 1879 został członkiem stowarzyszonym Royal Academy, w 1887 pełnoprawnym akademikiem, a w 1906 otrzymał tytuł szlachecki.
Był żonaty z Fanny Woods, siostrą Henry Woodsa. Ich młodszy syn Paul Fildes (1882–1971) został naukowcem i zajmował się mikrobiologią.
Pochowany został na Brookwood Cemetery w hrabstwie Surrey.

</doc>
<doc id="1932445" url="https://pl.wikipedia.org/wiki?curid=1932445" title="Edward Bellamy">
Edward Bellamy

Edward Bellamy (26 marca 1850 w Chicopee Falls, Massachusetts - 22 maja 1898, Chicopee Falls) – amerykański pisarz.
Urodzony w rodzinie baptystycznego pastora, w wieku 18 lat wyjechał na rok do Niemiec, gdzie po raz pierwszy zetknął się z problemami miejskiej biedoty. Studiował prawo, ale zdecydował się zostać dziennikarzem. Rozpoczął współpracę z "Springfield Union", a następnie przeniósł się do "New York Post".
Zadebiutował powieściami, w których często krytykował amerykańską mentalność. Jego przykładowe prace z tego okresu to "The Duke of Stockbridge" (1879), "Dr. Heidenhoff's Process" (1880) i "Miss Ludington's Sister" (1884).
W 1888 roku wydał swoją najbardziej znaną powieść - "Looking Backward" (polski tytuł "W roku 2000"). Bohater książki, mieszkający w Bostonie Julian West podczas snu przenosi się w czasie do roku 2000 i odkrywa, że ludzie w Stanach Zjednoczonych żyją w socjalistycznej utopii.
Niedługo potem Bellamy stał się aktywnym uczestnikiem ruchu na rzecz nacjonalizacji zakładów użyteczności publicznej. Jego idee zaowocowały stworzeniem organizacji "Nationalist clubs" i miały wpływ także na organizacje w państwach europejskich, głównie Holandii. Pisarz współpracował z czasopismami "The Nationalist" (1889-91) i "New Nation" (1891-94).
W 1897 Bellamy napisał kontynuację "Looking Backward" - "Equality". Książka stanowiła odpowiedź na krytykę "Looking backward", nie osiągnęła jednak popularności poprzedniczki.

</doc>
<doc id="1932447" url="https://pl.wikipedia.org/wiki?curid=1932447" title="Leggett &amp; Platt">
Leggett &amp; Platt

Leggett &amp; Platt (L&amp;P) – amerykańskie przedsiębiorstwo meblowe, założone w 1883, z siedzibą w Carthage w stanie Missouri.
Spółka notowana jest na New York Stock Exchange, zatrudnia 19 000 pracowników.

</doc>
<doc id="1932451" url="https://pl.wikipedia.org/wiki?curid=1932451" title="Paweł Tański">
Paweł Tański

Paweł Tański (ur. 22 lipca 1974 w Toruniu) – polski historyk literatury, krytyk literacki, poeta, prozaik, autor tekstów piosenek (m.in. dla bluesowego zespołu Tortilla), gitarzysta, redaktor pism literackich, animator kultury, juror konkursów poetyckich, prozatorskich, teatralnych, filmowych, recytatorskich i krasomówczych, członek sekcji muzyki rozrywkowej Akademii Fonograficznej.
Życiorys.
Absolwent filologii polskiej na Uniwersytecie Mikołaja Kopernika w Toruniu ("W kręgu tajemnic mitów, legend i języka. O twórczości poetyckiej Bogumiła Witalisa Andrzejewskiego", promotor: prof. dr hab. Janusz Kryszak, 1998). Tutaj obronił doktorat w 2002 roku ("Emigracyjna poezja Mariana Czuchnowskiego", promotor: prof. dr hab. Janusz Kryszak). W latach 1996–2002 uczestniczył również w wybranych konwersatoriach i wykładach z filozofii, natomiast w latach 1998–2002 także w wybranych wykładach z etnologii, historii sztuki, socjologii oraz historii. Od roku 2002 adiunkt w Zakładzie Metodyki Nauczania Literatury i Języka Polskiego Instytutu Literatury Polskiej UMK (od roku 2008: Zakład Antropologii Literatury i Edukacji Polonistycznej Instytutu Literatury Polskiej Uniwersytetu Mikołaja Kopernika w Toruniu). Habilitowany w 2012 roku (UMK). Od 1 października 2019 roku profesor Uniwersytetu Mikołaja Kopernika, w Katedrze Historii Literatury Polskiej i Tradycji Kulturowej, Instytut Literaturoznawstwa, Wydział Humanistyczny, Uniwersytet Mikołaja Kopernika.
Zajmuje się głównie problematyką kultury XX wieku i po roku 2000. Jego zainteresowania naukowe dotyczą polskiej literatury XX wieku i po 2000 roku, ze szczególnym uwzględnieniem polskiej poezji wieku dwudziestego oraz po roku 2000. To właśnie liryka pozostaje głównym przedmiotem jego badań, także ta występująca w związkach z muzyką. Od roku 2008 pisze artykuły o tekstach utworów rockowych (w latach 2010–2016 opublikował osiemnaście artykułów dotyczących tej problematyki). Prowadzi badania dotyczące czterech kręgów zagadnień: literatury dwudziestowiecznej i współczesnej, problematyki tekstu głosowo interpretowanego, związków sztuki słowa i muzyki oraz interpretacji tekstów piosenek rockowych. W ostatnim czasie zajmuje się przede wszystkim interpretacją tekstów piosenek, głównie rockowych (będących w najlepszych realizacjach językowych specyficzną odmianą poezji oralnej – „poezji oralnej cywilizacji przemysłowej” – w rozumieniu Paula Zumthora), ten obszar refleksji cieszy się coraz większym zainteresowaniem we współczesnych badaniach humanistycznych – to "song studies". Podczas namysłu nad utworami słowno-muzycznymi próbuje stosować narzędzia psychoanalizy, performatyki, geopoetyki, kulturowych studiów miejskich, somatoestetyki, gender studies, ekokrytyki, memory studies, monoseologii, narratologii transmedialnej oraz etnografii przedtekstowej. W kwietniu 2015 roku z jego inicjatywy odbyła się na UMK w Toruniu konferencja naukowa "Kultura rocka. Twórcy – tematy – motywy", która zgromadziła blisko 90. autorów referatów.
Jest autorem ponad 230 prac. Rozprawy, artykuły, szkice i recenzje publikował m.in. w rocznikach naukowych: „Archiwum Emigracji”, "Tematy i Konteksty" oraz "Studia z Kultury Popularnej", paryskiej „Kulturze”, "Czasie Kultury", "Kulturze Współczesnej", „Pamiętniku Literackim”, "Przeglądzie Kulturoznawczym", wydawnictwie uniwersyteckim „Acta Universitatis Nicolai Copernici”, bydgoskich „Fabulariach", „Frazie”, "Gazecie Wyborczej" - zarówno w wydaniu toruńskim, jak i ogólnopolskim ("Gazeta Wyborcza Classic"), półroczniku internetowym „Inter-. Literatura – Krytyka – Kultura", „Kresach”, „Kwartalniku Akademickim”, „Kwartalniku Artystycznym”, kwartalniku naukowym "Litteraria Copernicana", "Nowych Książkach", periodyku internetowym "MEAKULTURA. Muzyka. Edukacja. Artyści", „Piosence”, „Polonistyce", „Przeglądzie Artystyczno-Literackim”, „Przeglądzie Polskim”, „Przeglądzie Powszechnym”, „Toposie”, „Toruńskim Vademecum Kultury”, „Twórczości”, „Undergruncie”, "Wychowaniu Muzycznym", na stronie Biura Literackiego, w ponad czterdziestu księgach zbiorowych; natomiast wiersze i opowiadania w "Akcencie", „biBLiotece" (Magazyn Literacki Biura Literackiego), "Czasie Kultury", „eleWatorze", „Fabulariach", „Frazie”, „Gazecie Toruńskiej”, „Gazecie Olsztyńskiej”, „Helikopterze", „Instynkcie", półroczniku internetowym „Inter-. Literatura – Krytyka – Kultura”, „Kresach”, „Kwartalniku Akademickim”, „Kwartalniku Artystycznym”, „Menażerii", „Nowej Okolicy Poetów”, londyńskim „Pamiętniku Literackim”, „Poboczach”, „Przeglądzie Artystyczno-Literackim”, „Przeglądzie Powszechnym”, „Przesuwie”, „Stronach", „Studium”, „Tece” „Toposie”, „Twórczości”, „Undergruncie”, „Zeszytach Poetyckich", w ponad dziesięciu antologiach poetyckich. Kilkadziesiąt jego wierszy przetłumaczono na język angielski, chiński, czeski, rosyjski i serbski.
Jest również autorem przekładu (z łaciny na język polski) poematu "Poema religiosum Nicolao Copernico adscriptum Septem Sidera". "Poemat religijny Mikołajowi Kopernikowi przypisywany", redakcja naukowa I. Mikołajczyk, M. Mróz, Wydawnictwo Naukowe Uniwersytetu Mikołaja Kopernika, Toruń 2010.
W latach 1998–2002 był sekretarzem Stowarzyszenia Artystyczno-Literackiego w Toruniu. Od 2007 roku należy do toruńskiego oddziału Towarzystwa Literackiego im. Adama Mickiewicza. Od stycznia 2011 roku do końca roku 2014 pełnił funkcję przewodniczącego toruńskiego oddziału Towarzystwa Literackiego im. Adama Mickiewicza.
Laureat kilku konkursów poetyckich. Stypendysta Marszałka Województwa Kujawsko-Pomorskiego w dziedzinie literatury – w roku 2011. Były redaktor internetowego półrocznika „Inter-. Literatura – Krytyka – Kultura" (kierował działem prozy). Od listopada 2012 roku do października 2013 r. redaktor i sekretarz „Kwartalnika Artystycznego". W latach 2015 - 2019 redaktor prowadzący serię Forma 21 w Wydawnictwie Forma w Szczecinie. Zasiada w radach naukowych: rocznika "Studia z Kultury Popularnej" oraz internetowego czasopisma „MEAKULTURA. Muzyka. Edukacja. Artyści". W latach 1989-1994 grał na gitarze (pisał również teksty piosenek i muzykę) w zespole rockowym Quasimodo. W roku 2017 zdobył Grand Prix w 11. Ogólnopolskim Konkursie Poetyckim im. Rainera Marii Rilkego. Wiersze Pawła Tańskiego umuzycznił gitarzysta, wokalista, kompozytor i autor tekstów piosenek - Przemysław Piłaciński w projekcie Tański / Piłaciński "Rokitnik" - pierwszy singiel "Okolicznik północnych pór" opublikowano 10. 10. 2020 roku, na kanale YouTube. Kolejny singiel - "patrz" opublikowano 26 lutego 2021 roku w serwisach muzycznych. Trzeci utwór - "coquelicot poppy" został ogłoszony 15 lipca 2021 roku.

</doc>
<doc id="1932452" url="https://pl.wikipedia.org/wiki?curid=1932452" title="Henschel Hs 122">
Henschel Hs 122

Henschel Hs 122 – niemiecki samolot współdziałania z armią lądową oraz rozpoznawczy z połowy lat 30. XX wieku.
Historia.
Do służby weszły tylko modele przedprodukcyjne, a projekt Hs 122 doprowadził do powstania innego modelu Henschela – Hs 126. Hs 122 był drugim samolotem tej firmy, a pierwszym wprowadzonym do produkcji (Hs 121 nie był ostatecznie produkowany). Został on zaprojektowany, jako odpowiedź na potrzebę dostarczenia nowego samolotu współpracy z armią lądową, który zastąpiłby starzejącego się He 46.
Projekt zapowiadał stworzenie jednosilnikowego 2-miejscowego samolotu ze stałym podwoziem. Centralna sekcja skrzydeł została zamocowana nad otwartym kadłubem i wzmocniona serią zastrzałów oraz usztywniona w dolnej części kadłuba kolumnami w kształcie litery V. Skrzydła zamocowano do dwóch masztów, a ich krawędzie były wykonane z metalu. Kadłub składał się z eliptycznego, metalowego kokpitu i ogona. Powierzchnie sterownych części kadłuba zostały pokryte tkaniną. Ogon zamontowano w połowie wysokości statecznika i wsparto zastrzałami. Koła umocowano do kolumn pod kadłubem.
Pierwszy prototyp, zarejestrowany jako D-UBYN napędzany był, podobnie jak kilka innych samolotów niemieckich w owym czasie (w tym Messerschmitt Bf 109) przez silnik Rolls-Royce Kestrel V-12, chłodzony cieczą, ale następny prototyp (D-UBAV) miał już jednostkę Siemens Sh 22B (9-cylindrową o mocy 460 kW/610 KM). Wyprodukowano około 3 prototypów oraz niewielką liczbę wersji przedprodukcyjnej, która w niedługim czasie została zastąpiona przez silniejszą jednostkę Henschel Hs 126.

</doc>
<doc id="1932454" url="https://pl.wikipedia.org/wiki?curid=1932454" title="Predator SRAW">
Predator SRAW



</doc>
<doc id="1932455" url="https://pl.wikipedia.org/wiki?curid=1932455" title="Miguel de Oquendo">
Miguel de Oquendo

Miguel Oquendo y Domínguez de Segura (ur. 1538 w San Sebastián, zm. 24 września 1588 w Pasajes) – hiszpański XVI-wieczny admirał, był pochodzenia baskijskiego. Jeden z dowódców Wielkiej Armady, zmarł na pokładzie okrętu po powrocie z wyprawy.
Miguel de Oquendo pochodził z drobnej szlachty, w wieku 15 lat wstąpił do marynarki i w miarę zbierania doświadczenia pokonywał kolejne szczeble kariery. W 1575 roku, już jako doświadczony żeglarz, brał udział w kampanii przeciwko Oranowi. W 1577 roku został mianowany kapitanem hiszpańskiej marynarki wojennej. W 1580 roku uczestniczył w zajęciu Portugalii przez wojska Filipa II, a w latach 1582-83 w kampanii na Azorach, gdzie był dowódcą eskadry z Gipuzkoi w zwycięskiej bitwie morskiej pod Ponta Delgada przeciwko francuskiej flocie wspierającej portugalskiego pretendenta do tronu. W uznaniu zasług w 1584 roku został przyjęty do zakonu rycerskiego Santiago. 
W momencie przygotowań do wyprawy Wielkiej Armady Miguel de Oquendo był, obok Juana Martineza de Recalde, jednym z najbardziej doświadczonych hiszpańskich dowódców morskich. Został mianowany admirałem i dowódcą eskadry z Gipuzkoi, liczącej 14 okrętów. Jego okrętem flagowym była karaka ("nao") "Santa Ana" (1200 ton wyporności, 47 dział, 438 osób załogi). Jako zwolennik ofensywnej taktyki przeciwko angielskiej flocie Miguel de Oquendo popadł w konflikt z głównodowodzącym Armadą księciem Medina-Sidonia, który opowiadał się za strategią bardziej zachowawczą. Miguel de Oquendo brał aktywny udział w walkach z angielskimi okrętami, po powrocie z wyprawy zmarł na pokładzie okrętu.

</doc>
<doc id="1932456" url="https://pl.wikipedia.org/wiki?curid=1932456" title="Order Grimaldich">
Order Grimaldich

Order Grimaldich (fr. "Ordre des Grimaldi") – jedno z odznaczeń państwowych Księstwa Monako ustanowione w 1954.
Historia.
Order Grimaldich został ustanowiony 18 listopada 1954 przez księcia Rainiera III i nazwany imieniem dynastii panującej w Monako. Order został zreformowany 20 lipca 1960 i 23 grudnia 1966.
Order dzieli się na pięć klas:
W 50. rocznicę ustanowienia orderu (2004) Poczta Monako wydała znaczek pocztowy z wizerunkiem tego odznaczenia.
Zasady nadawania.
Order Grimaldich jest przyznawany obywatelom Monako i cudzoziemcom za zasługi oddane panującemu i Księstwu Monako. Wielkim mistrzem orderu jest panujący książę. Odznaczonym przysługują honory wojskowe.
Opis odznaki.
Odznaką orderu jest emaliowany na biało złoty krzyż mantuański pod koroną (srebrny dla V klasy). Pośrodku krzyża widnieje okrągły złoty medalion z wizerunkiem galopującego na koniu rycerza z tarczą z herbem Grimaldich. Dookoła napis w języku francuskim: "Rainier Grimaldi, Prince de Monaco" (Rainier Grimaldi, Książę Monako). Rewers odznaki przedstawia francuski napis: "Prinicipauté de Monaco" (Księstwo Monako) i rok "1950". Kawalerom orderu I i II klasy przysługuje również gwiazda orderowa. Jest nią szesnastokątna srebrna gwiazda ze złotym medalionem z orderu pośrodku.
Wstążka orderu jest biała z wąskim czerwonym paskiem po obu brzegach wstążki). Order I klasy nosi się na wstędze orderowej, order II i III klasy na wstążce na szyi, a order IV i V klasy na wstążce na piersi.

</doc>
<doc id="1932460" url="https://pl.wikipedia.org/wiki?curid=1932460" title="Maciej Głuszkowski">
Maciej Głuszkowski

Maciej Roman Głuszkowski (ur. 23 stycznia 1948 w Inowrocławiu) – polski samorządowiec, prezydent Inowrocławia w latach 1991–1994.
Życiorys.
Ukończył w 1971 studia w Wyższej Szkole Rolniczej w Poznaniu. Pracował przez trzy w przedsiębiorstwie melioracyjnym w Koninie, następnie do 1991 w Bydgoskim Przedsiębiorstwie Budownictwa Inżynieryjnego.
W 1980 wstąpił do „Solidarności”, wchodził w skład władz lokalnych związku, był delegatem na I KZD w Gdańsku. Po wprowadzeniu stanu wojennego organizował niejawne struktury NSZZ „Solidarność” (TKK Regionu Bydgoskiego), redagował drugoobiegowy „Informator Bydgoski”.
Od 1991 do 1994 zajmował stanowisko prezydenta Inowrocławia. Później był sekretarzem w bydgoskim urzędzie miasta. Od 1998 do 2002 pełnił funkcję wiceprzewodniczącego rady miasta Bydgoszcz. Działał w tym okresie w Ruchu Społecznym AWS. Od 1998 był wicedyrektorem wydziału i inspektorem w urzędzie wojewódzkim, w 2003 powrócił do pracy w urzędzie miasta.
W 1998 odznaczony Brązowym Krzyżem Zasługi.

</doc>
<doc id="1932461" url="https://pl.wikipedia.org/wiki?curid=1932461" title="A-10 Warthog">
A-10 Warthog



</doc>
<doc id="1932463" url="https://pl.wikipedia.org/wiki?curid=1932463" title="Gleby żółtobrunatne">
Gleby żółtobrunatne

Gleby żółtobrunatne – gleby pośrednie pomiędzy glebami żółtymi, brunatnymi a brązowymi; występują w Chinach i Nowej Zelandii.
Charakterystyka.
Gleby żółtobrunatne są typowymi glebami pośrednimi. Przejawiają cechy gleb żółtych, brunatnych i brązowych wymieszanych ze sobą.
Gleby te są kwaśne (pH 4,8-5,0), stosunkowo ciężkie, silnie nienasycone. Zawartość humusu wynosi około 7%. Skała macierzysta znajduje się zazwyczaj na głębokości 80-90 cm. Miejscami jednak zwietrzelina może mieć aż do 140 cm.
Występowanie.
Gleby żółtobrunatne występują we wschodnich Chinach oraz w Tybecie, między glebami rzecznymi żółtymi a glebami typowymi dla tego regionu, czyli brązowymi. Można je również spotkać w Nowej Zelandii zarówno na wyspie północnej, jak i południowej, jednakże w przeciwieństwie do Chin tam gleby żółtobrunatne stykają się jeszcze z glebami brunatnymi.
Roślinność.
Naturalna.
W środowisku naturalnym gleby są porośnięte lasami.
Przydatność rolnicza.
Gleby żółtobrunatne są dość trudne do uprawy. Uprawiane są jednak szczególnie w Chinach, jeśli występuje odpowiedni klimat. W Nowej Zelandii gleby żółtobrunatne porastają lasy ze względu na to, że są tam znacznie lepsze ziemie i nie ma konieczności uprawiania tych gleb.

</doc>
<doc id="1932466" url="https://pl.wikipedia.org/wiki?curid=1932466" title="Longan">
Longan



</doc>
<doc id="1932468" url="https://pl.wikipedia.org/wiki?curid=1932468" title="Superpuchar Mołdawii w piłce nożnej">
Superpuchar Mołdawii w piłce nożnej

Superpuchar Mołdawii w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Mołdawii oraz zdobywcą Pucharu Mołdawii w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to nie rozgrywano).
Historia.
W sezonie 2003 odbył się pierwszy oficjalny mecz o Superpuchar Mołdawii. Pierwszy pojedynek rozegrano 17 września 2003 roku. W tym meczu Sheriff Tyraspol pokonał 2:0 Zimbru Kiszyniów. Superpuchar 2020 został odwołany ze względu na pandemię COVID-19. W 2021 roku Stadion miejski w Bielcach po raz pierwszy został gospodarzem Superpucharu Mołdawii. Wcześniej (od 2003 roku) finały odbywały się w kompleksie sportowym „Sheriff” w Tyraspolu. W Mołdawii nadal obowiązuje zasada, że ​​gdy drużyna zdobędzie dublet w sezonie, Superpuchar nie powinien być rozgrywany ponownie, dlatego w niektórych latach nie została rozgrywana.
Format.
Mecz o Superpuchar Mołdawii rozgrywany jest przed rozpoczęciem każdego sezonu. W przypadku remisu po upływie regulaminowego czasu gry natychmiast przeprowadza się seria rzutów karnych. 
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Mołdawii na podium oficjalnie stawało w sumie 9 drużyn. Liderem klasyfikacji jest Sheriff Tyraspol, który zdobył trofeum 7 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="1932471" url="https://pl.wikipedia.org/wiki?curid=1932471" title="Be-12 Czajka">
Be-12 Czajka



</doc>
<doc id="1932472" url="https://pl.wikipedia.org/wiki?curid=1932472" title="Kikunae Ikeda">
Kikunae Ikeda

 – japoński chemik, profesor chemii na Cesarskim Uniwersytecie Tokijskim. 
W 1908 roku Kikunae Ikeda zauważył w trakcie rodzinnego obiadu, że zupa "konbu-dashi" (rodzaj bulionu z wodorostów) z "tofu" ma inny smak, niż: słodki, słony, kwaśny i gorzki. Zaintrygowany zaczął analizować kompozycję "kombu-dashi". Mniej więcej w tym samym czasie Hiizu Miyake (1848–1938), pierwszy japoński lekarz medycyny, postawił hipotezę, że dobry smak stymuluje trawienie. Zachęcony tym pomysłem Ikeda podwoił swoje wysiłki badawcze i w końcu odkrył, że "konbu" ma charakterystyczny smak dzięki kwasowi glutaminowemu, rodzajowi aminokwasu. Nazwał ten smak "umami", co w języku japońskim dosłownie oznacza „esencję pyszności” i opracował metodę produkcji przypraw, których kluczowym składnikiem jest glutaminian.
W latach poprzedzających odkrycie Ikeda przebywał na studiach w Lipsku, gdzie zwrócił uwagę na dobry stan zdrowia Niemców, co wzbudziło w nim pragnienie poprawy odżywiania Japończyków. Podobne marzenie podzielał biznesmen zajmujący się sprzedażą ryżu i alkoholu, Saburōsuke Suzuki (1867–1931). Kupił on patent na produkcję substancji przyprawowej od Ikedy i założył firmę Suzuki Pharmaceutical Company, która sprzedawała ten produkt. Po jego udoskonaleniu został przemianowany na "ajinomoto" ("aji-no-moto"). Tak powstała firma Ajinomoto Co., Inc., a przyprawa stała się sławna nie tylko w Japonii, ale na całym świecie.

</doc>
<doc id="1932474" url="https://pl.wikipedia.org/wiki?curid=1932474" title="Hezychiusz z Aleksandrii">
Hezychiusz z Aleksandrii

Hezychiusz z Aleksandrii, gr. "Ησύχιος ὁ Ἀλεξανδρεύς", łac. Hesychius (V/VI wiek n.e.) – grecki gramatyk i leksykograf późnoantyczny. 
Był twórcą obszernego i bardzo bogatego leksykonu "Συναγωγή Πασών Λέξεων κατά Στοιχείον", objaśniającego rzadkie słowa występujące u autorów greckich – niekiedy z podaniem ich źródła (także pisarzy Nowego Testamentu) oraz wyrażenia w różnych formach dialektycznych. Dzieło zachowało się w jednym rękopisie z XV wieku. Pomimo drobnych przeróbek, dodatków i skrótów, jest nieocenionym źródłem w badaniach językowych, a także pomocą w krytyce tekstu poetów greckich. Jego wyjaśnienia są niezwykle pomocne dla zrozumienia niektórych zagadnień społecznych i religijnych starożytności.

</doc>
<doc id="1932475" url="https://pl.wikipedia.org/wiki?curid=1932475" title="Ołeh Humeniuk (piłkarz)">
Ołeh Humeniuk (piłkarz)

Ołeh Anatolijowycz Humeniuk, ukr. Олег Анатолійович Гуменюк (ur. 3 maja 1983 w Odessie) – ukraiński piłkarz, grający na pozycji obrońcy, a wcześniej pomocnika lub napastnika.
Kariera piłkarska.
Kariera klubowa.
Wychowanek DJuSSz-6 w Odessie. Pierwszy trener Heorhij Sołomko. Następnie występował w juniorskich mistrzostwach Ukrainy (DJuFL) w klubach SKA Odessa i Junha Czorne More Odessa. klubu Czornomoreć Odessa, barwy którego bronił w juniorskich mistrzostwach Ukrainy (DJuFL). Po występach w amatorskiej drużynie „Bałkan” w sierpniu 2001 rozpoczął karierę piłkarską w mołdawskim klubie Sheriff Tyraspol. We wrześniu 2007 powrócił do Ukrainy, gdzie najpierw rozegrał 3 mecze w amatorskim zespole Bastion Iljiczewsk, a już 20 października 2007 debiutował w składzie Czornomorca Odessa, w którym występował do końca 2009. Podczas przerwy zimowej sezonu 2009/10 klub zrezygnował z usług piłkarza. W lipcu 2010 podpisał kontrakt z Tawrią Symferopol. 1 lipca 2013 roku po wygaśnięciu kontraktu opuścił krymski klub. Próbował znaleźć nowy klub, ale wkrótce podpisał nowy kontrakt z Tawriją. 6 lipca 2014 przeszedł do Wołyni Łuck. 29 lipca 2016 klub bez wyjaśnień anulował kontrakt z piłkarzem. 18 sierpnia 2016 zasilił skład TSK-Tawrija Symferopol. 24 lipca 2017 został piłkarzem Zarea Bielce.
Kariera reprezentacyjna.
Występował w młodzieżowej reprezentacji Ukrainy.

</doc>
<doc id="1932480" url="https://pl.wikipedia.org/wiki?curid=1932480" title="Deshengmen">
Deshengmen

Deshengmen ("Brama Moralnego Tryumfu"; chin. upr. 德胜门, chin. trad. 德勝門, pinyin "Déshèngmén") – dawna brama miejska Pekinu.
Wzniesiona w 1437 roku brama znajdowała się w północnej części murów miejskich. Pierwotnie składała się z trzech części: bramy, wieży łuczniczej i barbakanu. Tradycyjnie wracały przez nią do miasta zwycięskie oddziały. 
Brama została wyburzona w 1921 roku i do czasów dzisiejszych zachowały się jedynie barbakan oraz wieża łucznicza, zajmujące łącznie powierzchnię 4,000 m². Wieża ma wymiary 31,5×16,8 m i 36 metrów wysokości. Obecnie mieści się w niej muzeum starych monet. 

</doc>
<doc id="1932484" url="https://pl.wikipedia.org/wiki?curid=1932484" title="Roman Bielański">
Roman Bielański

Roman Bielański (ur. 17 lipca 1947 w Olsztynie) – polski urzędnik i przedsiębiorca, działacz opozycji demokratycznej w okresie PRL.
Życiorys.
Studiował na Politechnice Warszawskiej (do 1971). W 1996 został absolwentem Wyższej Szkoły Przedsiębiorczości i Zarządzania im. Leona Koźmińskiego w Warszawie.
Brał udział w manifestacjach studenckich w okresie marzec 1968 oraz w wiecach robotniczych w Zakładach Mechanicznych Ursus, gdzie pracował w latach 1973–1982. W 1980 wstąpił do „Solidarności”. Po wprowadzeniu stanu wojennego był we władzach podziemnych struktur związku. W kwietniu 1982 znalazł się w pięcioosobowym ścisłym kierownictwie Międzyzakładowego Robotniczego Komitetu „Solidarności” (pseudonim "Władek"), jednej z największych organizacji niejawnych w tym czasie. W listopadzie 1982 został tymczasowo aresztowany, skazano go na karę dwóch lat pozbawienia wolności w tzw. procesie kierownictwa MRKS. Zwolnienie uzyskał w sierpniu 1983 w związku z amnestią.
Kontynuował działalność opozycyjną, m.in. w ramach Polskiej Partii Niepodległościowej. Od 1988 prowadził własną działalność gospodarczą w ramach spółki prawa handlowego. W 1990 został pierwszym sekretarzem generalnym Kongresu Liberalno-Demokratycznego. Od 1994 należał do Unii Wolności. Był członkiem zarządu dzielnicy Mokotów (1995–1998). W 2001 wstąpił do Platformy Obywatelskiej i kandydował bezskutecznie z jej listy do Sejmu. Dwa lata później został zatrudniony w urzędzie miejskim w Zielonce. W 2006 bez powodzenia kandydował do rady powiatu wołomińskiego.
Został członkiem Stowarzyszenia Wolnego Słowa i przewodniczącym mazowieckiego oddziału tej organizacji.
Odznaczenia.
W 2013, "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", został odznaczony Krzyżem Oficerskim Orderu Odrodzenia Polski. W 2016 wyróżniony Krzyżem Wolności i Solidarności.

</doc>
<doc id="1932486" url="https://pl.wikipedia.org/wiki?curid=1932486" title="Hiroshi Aoyama">
Hiroshi Aoyama

 – japoński motocyklista.
Kariera.
Początki.
Pierwszy występ Japończyka w wyścigach motocyklowych nastąpił już w wieku czterech lat, w klasie Mini-Moto. Jednym z jego rywali w kilkuletniej karierze w tej klasie był m.in. Yuki Takahashi. W wieku nastoletnim Hiroshi awansował do Motocyklowych Mistrzostw Japonii. Współpracując z Hondą, w roku 2003 sięgnął po tytuł mistrzowski w klasie 250 cm³. Po tym sukcesie na stałe awansował do Motocyklowych Mistrzostw Świata.
250 cm³.
Hiroshi po raz pierwszy w Motocyklowych Mistrzostwach Świata klasy 250 cm³ pojawił się w roku 2000. Był to jednak pojedynczy występ, podczas rodzimego GP Pacyfiku. Już w debiucie spisał się jednak znakomicie, będąc ostatecznie sklasyfikowanym na 8. pozycji. W kolejnych trzech latach wziął udział łącznie w sześciu wyścigach (podczas GP Japonii oraz GP Pacyfiku). W sezonie 2003 podczas inauguracyjnego cykl wyścigu o GP Japonii, stanął po raz pierwszy na podium, zajmując imponujące 2. miejsce. Pierwszy pełny sezon startów Aoyama rozpoczął w roku 2004, również na Hondzie, po zdobyciu tytułu w krajowych mistrzostwach. Spisał się nadspodziewanie dobrze, będąc ostatecznie sklasyfikowanym na świetnej 6. pozycji (dwukrotnie stanął na podium). W drugim zaprezentował się jeszcze lepiej, po raz pierwszy wygrywając wyścig Grand Prix. Sukces ten odniósł na dobrze znanym dla siebie, rodzimym torze w Japonii. Zmagania zakończył tuż za podium, na 4. miejscu.
Na sezon 2006 podpisał kontrakt z austriacką stajnią KTM. Już w pierwszym roku współpracy pokazał się z jeszcze lepszej strony, aniżeli rok wcześniej, będąc aż siedem razy w pierwszej trójce, w tym dwukrotnie na pierwszym miejscu. Ponownie rywalizację ukończył jednak na 4. pozycji. Pomimo szybkiego sukcesu w kolejnych dwóch latach Japończyk notował słabsze rezultaty i w ostatecznej klasyfikacji zajął odpowiednio 6. i 7. miejsce (łącznie sześć razy zmagania kończył na podium, z czego dwukrotnie na najwyższym stopniu).
Po niezbyt udanym roku 2008, Hiroshi powrócił do japońskiego teamu. Nieoczekiwanie, dzięki równej i konsekwentnej jeździe (jako jedyny dojechał we wszystkich rundach do mety), po raz pierwszy został mistrzem świata. Przeszedł więc do historii, jako ostatni triumfator ćwierćlitrówek, po tym, jak począwszy od sezonu 2010 będzie widnieć pod nazwą Moto2 i korzystać z motocykli o pojemności 600 cm³. W swoim mistrzowskim roku Japończyk siedmiokrotnie stanął na podium, w tym czterokrotnie zwyciężył.
MotoGP.
W sezonie 2010 awansował do królewskiej klasy MotoGP, w której to podpisał kontrakt z ekipą Emmi Caffé Latte, korzystała ona z motocykli Hondy. Podczas przygotowań do sezonu, gdy team testował różne rozwiązania, postanowiono wyłączyć wszystkie wspomagania elektroniczne na motocyklu Japończyka. Dyrektor techniczny zespołu, Tom Jojic, wyjaśnił, że chciał, aby Aoyama doświadczył, co tak naprawdę potrafi jego Honda RC212V, jak i on sam. Był to zły sezon dla Hiroshiego, doznał ciężkiej kontuzji kręgosłupa podczas Grand Prix Wielkiej Brytanii i większość czasu spędził na rehabilitacji.
Rok 2011 był już lepszy pod względem wyników, Aoyama regularnie finiszował zawody, zwykle plasując się pod koniec czołowej dziesiątki, zaskoczył nawet w Grand Prix Hiszpanii, gdy minął metę czwarty, dostał też szansę, gdy kontuzję odniósł Dani Pedrosa, Japończyk zastąpił go na jeden wyścig (TT Assen) i mógł wypróbować fabrycznej Hondy RC213V. Taką samą szansę otrzymał podczas GP Ameryki w sezonie 2015 i przetestował motocykl przez trzy wyścigi. Ponadto wystąpił jeszcze w Niemczech, lecz go nie ukończył, razem uzbierał 5 punktów, plasując się na 25. pozycji.

</doc>
<doc id="1932488" url="https://pl.wikipedia.org/wiki?curid=1932488" title="Alpine GTA">
Alpine GTA

Alpine GTA – samochód sportowy klasy kompaktowej produkowany przez francuską markę Alpine w latach 1984 - 1991. 
Historia i opis modelu.
Pod koniec 1984 zaprezentowano nowy, bazujący na A310 model firmy o oznaczeniu GTA (Grand Tourisme Alpine). Samochód przypominał swojego poprzednika zarówno sylwetką, jak i rozwiązaniami konstrukcyjnymi, był jednak od niego znacznie bardziej nowoczesny i zaawansowany technicznie. Napęd pierwszej wersji V6 GT stanowił silnik V6 o pojemności 2,9 l (2849 cm³) i mocy 160 KM, pozwalający na osiągnięcie prędkości 235 km/h. W 1985 roku pojawił się model V6 Turbo, którego napęd stanowił turbodoładowany silnik V6 o pojemności 2,5 l, rozwijający moc 200 KM. Dzięki niskiej masie pojazdu, wystarczało to do osiągnięcia prędkości 250 km/h i przyspieszenia od 0 do 100 km/h w czasie 6,3 s. Samochód oferował więc dynamikę porównywalną z konkurencją spod znaku Porsche, będąc od niej znacznie tańszym. Niestety, firma Renault była przez klientów zbyt silnie kojarzona z produkcją aut małolitrażowych i jej sportowy model nie odniósł większego sukcesu na rynku. Produkcję GTA zakończono w 1991 roku. W 1984 roku powstało 245 sztuk, ogółem wyprodukowano 6494, w większości V6 Turbo.

</doc>
<doc id="1932494" url="https://pl.wikipedia.org/wiki?curid=1932494" title="Piledriver (wrestling)">
Piledriver (wrestling)

Piledriver (pol. "kafar") – manewr w wrestlingu, w którym zawodnik wykonujący, odpowiednio chwytając i ustawiając przeciwnika głową do dołu, przy efektywnym przysiadzie lub skoku obala go na matę ringu – głową w pozycji pionowej. Technika jest o tyle niebezpieczna, gdyż często zdarzają się urazy kręgów szyjnych (kręgosłupa) oraz czaszki. W 2000 roku federacja WWF zakazała wykonywania tego rzutu swoim zawodnikom, z wyjątkiem zawodników, którzy otrzymali specjalne pozwolenie na akcje tego rodzaju.
Zawodnikami używającymi tego chwytu byli m.in.: The Undertaker, Frankie Kazarian czy Bret Hart. Technika ta została opracowana i spopularyzowana przez amerykańskiego zawodowego zapaśnika Billa Longsona, zaś sama nazwa chwytu ("piledriver") nawiązuje do maszyny budowlanej – kafaru, gdyż sam manewr przypomina stawianie pali w ziemię.
Warianty w wrestlingu.
Aided piledriver.
Technika tag teamowa (drużynowa), w której jeden z zawodników pomaga drugiemu wykonać "piledrivera". Czasem też używa się nazwy "Spike piledriver".
Argentine piledriver.
Połączenie manewru "Argentine backbreaker rack" i "piledrivera". Manewr rozpoczyna podniesienie przeciwnika jak w manewrze "Argentine backbreaker rack" po czym następuje przejście do "piledrivera" i obalenie przeciwnika.
Avalanche piledriver.
Każdy "piledriver" wykonany ze skokiem z narożnika ringu lub każdego innego podwyższenia.
Back-to-belly piledriver.
Znany również jako "belly-to-back piledriver". Wrestler łapie za nogi przeciwnika w taki sposób, że znajduje się on za plecami wrestlera i dodatkowo w pozycji głową do dołu w taki sposób, że jego brzuch styka się z plecami wrestlera wykonującego manewr. W takiej pozycji wrestler wykonuje przysiad lub klęk obalając przeciwnika skierowanego głową do dołu.
Over-the-shoulder back-to-belly piledriver.
Wrestler łapie przeciwnika w taki sposób by oponent trzymany był za nogę i za głowę, a przeciwnik znajduje się za plecami wrestlera w pozycji krzyżowej. Manewr ten spopularyzował Sheamus, który wykonywał ten manewr pod nazwą "White Noise".
Pumphandle back-to-belly piledriver.
Manewr rozpoczyna złapanie przeciwnika w pozycji "pumphandle drop" (przeciwnik chwytany jest za rękę, która umieszczona jest pod kroczem przeciwnika). Następnie wrestler podnosi przeciwnika i rzuca przeciwnika i rzuca na matę głową skierowaną pionowo.
Cradle piledriver.
Wrestler podnosi przeciwnika za pas jak do manewru powerbomb, przekłada ręce za udo przy kroczu przeciwnika, klinczując jednocześnie rękoma nogę oponenta – w tym czasie przeciwnik skierowany jest głową do dołu – po czym wykonuje przysiad z tak umieszczonym oponentem. Podobny manewr wykorzystywał japoński wrestler Minoru Suzuki, który używał tego działania jako finishera o nazwie "Gotch-Style Piledriver".
Podobnym piledriverem jest "Texas piledriver", jednak wrestler wykonujący działanie, trzyma przeciwnika za pas (brzuch) swojego oponenta, który skierowany jest głową do maty (i frontem do ringu).
Cross-arm piledriver.
Wrestler krzyżuje obie ręce przeciwnika między jego własnymi kolanami, po czym podnosi oponenta do pozycji pionowej i obala głową do maty ringu.
Double underhook piledriver.
Wrestler podnosi przeciwnika za ręce (klinczując je w pozycji "underhook") w taki sposób aby oponent znajdował się w głową do dołu, po czym wykonuje przysiad obalając przeciwnika. Manewr ten bardziej znany jest jako "Tiger Driver ’98". Jay Briscoe używał tego manewru pod nazwą "Jay-Driller".
Double underhook back-to-back piledriver.
Wariant "double underhook piledrivera". Przeciwnik znajduje się za plecami wrestlera wykonującego manewr głową do dołu i frontem do ringu. Wrestler z tak umieszczonym oponentem wykonuje przysiad obalając przeciwnika. Manewr ten spopularyzowała japońska wrestlerka – Megumi Kudo, która wykonywała go pod nazwą "Kudo Driver". Homicide wykonywał ten manewr pod nazwami: "Gringo Killer Piledriver", "Da Cop Killa" i "Da Gringo Killa". W federacji WWE manewr ten spopularyzował Gregory Helms pod mianem "Vertebreaker". Cody Rhodes używał tego manewru pod nazwą "Din’s Fire".
W kwietniu 2003 r. federacja WWE zakazała wykonywania tego manewru. Ale zastrzegła pozwolenia na wykonywanie działania tylko z pewnymi wyjątkami.
Flip piledriver.
Bardziej znany pod nazwą "Canadian Destroyer". Wrestler łapie przeciwnika za pas jak w pozycji do akcji powerbomb wykonując z oponentem szybki przewrót w przód. Przeciwnik ląduje głową na matę ringu. Manewr ten spopularyzował Petey Williams.
Jumping piledriver.
Działanie bardzo podobne i w zasadzie niemalże tożsame z działaniem "aided piledriver" ("spike piledriver"). Jeden wrestler trzyma przeciwnika głową do dołu – drugi wrestler skacze (np. z narożnika) chwytając za nogi oponenta i potęgując jego obalenie na matę ringu. Może to być również "piledriver" wykonany przez jednego zawodnika na drugim – wrestler wykonujący wykonuje standardowy "piledriver", jednak dodatkowo wykonując z przeciwnikiem podskok w powietrzu.
Kneeling piledriver.
"Piledriver" wykonywany zamiast przysiadu, na klęknięcie oboma kolanami z obalanym przeciwnikiem – przeciwnik znajduje się frontem do ringu.
Kneeling reverse piledriver.
Najbardziej znany jako "Tombstone piledriver". Działanie wykonywane w taki sam sposób jak podstawowy "kneeling piledriver", jednak z jedną różnicą – wrestler trzyma przeciwnika twarzą do własnych kolan, a nie do ringu. Ten manewr najbardziej spopularyzował w wrestlingu amerykański zawodowy zapaśnik The Undertaker, a także jego „brat” w kayfabe – Kane, którzy wykonywali ten manewr jako własne finishery. Natomiast wrestlerem, który jako pierwszy użył tego manewru był Dynamite Kid.
Kryptonite Krunch.
"Driver" podobny do manewru "over-the-shoulder back-to-belly piledriver". Wrestler przekłada głowę między kolana przeciwnika, po czym w taki sposób wynosi go do góry, chwyta oponenta jedną ręką za głowę, drugą zaś przytrzymuję jedną z nóg przeciwnika, po czym kończy manewr robiąc z oponentem znajdującym się w takiej pozycji przysiad.
Package piledriver.
Wrestler umieszcza głowę przeciwnika między własnymi kolanami, następnie chwyta go obiema rękami za tył ud, po czym podnosi do góry i robi z nim przysiad. Oponent znajduje się w pozycji skulonej, co przypomina niesienie pakunku, paczki – stąd nazwa manewru.
Pulling piledriver.
Standardowy piledriver jednak wrestler wykonujący ten manewr nie trzyma przeciwnika za pas głową do dołu – zamiast tego, zapaśnik wykonujący obalenie umieszcza głowę przeciwnika między własnymi kolanami, po czym naciąga oponenta za trykot lub spodenki, wykonując jednocześnie przysiad i obalenie oponenta głową do maty ringu. Manewr ten spopularyzował Mick Foley. Sami Callihan nadał temu rzutowi miano "Cactus Driver" honorując tym samym Micka Foleya, który często wykonywał go pod gimmickiem Cactusa Jacka.
Reverse piledriver.
(pol. "odwrócony piledriver"). Manewr podobny do "Tombstone piledrivera" jednak wrestler wykonujący działanie nie robi przyklęku a przysiad. Oponent znajduje się w takiej samej pozycji jak przy "Tombstone piledriverze" (odwrócony plecami do ringu).
Reverse tombstone piledriver.
Wrestler wykonujący chwyta przeciwnika tak jak do manewru "Tombstone piledriver", jednak przeciwnik kontruje jego manewr zamieniając tym samym wrestlera wykonującego manewr w ofiarę wykonywanego manewru. Innymi słowy to przeciwnik zawodnika, który chce wykonać rzut "Tombstone piledriver", kontruje go i sam dokonuje na nim tego obalenia.
Pumphandle reverse piledriver.
Wrestler klinczuje swoje ręce – przekładając jedną rękę pod krocze przeciwnika, a drugą zaś za głowę i pod klatkę piersiową przeciwnika – tworząc chwyt, następnie wrestler podnosi przeciwnika do góry w takiej pozycji i szybko obala go głową do dołu na matę ringu. Tego manewru jako finishera używał Tony Nese w federacji WWE ("pumphandle slam").
Rope-assisted piledriver.
W tej wersji atakujący wrestler umieszcza przeciwnika na podwyższonej powierzchni, zwykle na linach / narożniku / krawędzi ringu, podczas gdy przeciwnik jest pochylony do przodu na brzuchu wrestlera. Następnie atakujący wrestler odciąga przeciwnika od podwyższonej powierzchni, pozostawiając talię przeciwnika nad podwyższoną powierzchnią (tj. Linami ringowymi), co czyni go jedyną rzeczą poza wrestlerem, która utrzymuje przeciwnika nad ziemią. Następnie atakujący wrestler chwyta górną linę, jednocześnie odpychając się nogami od maty jak huśtawka, tak że przeciwnik jest zmuszony skoczyć do przodu na swoją głowę z dodatkową siłą ze względu na wysokość, z której został upuszczony.
Scoop side piledriver.
Wrestler podnosi przeciwnika jak w manewrze powerslam (chwyta oponenta za część lędźwiową przekładając pod jego krocze jedną rękę, a drugą ręką łapie za łopatkę, wynosząc go do góry) po czym obala przeciwnika głową do maty ringu. Podczas obalenia przeciwnika ląduje równolegle, obok wrestlera wykonującego manewr (pozycja "side"). Manewr ten spopularyzował japoński wrestler Eiji Ezaki występujący jako „Hayabusa”, który nazwał ten rzut mianem "H Thunder".
Scoop slam piledriver.
Manewr wykonywany tak samo jak "Scoop side piledriver", jednak przeciwnik nie znajduje się równolegle do wrestlera wykonującego manewr, a zostaje obalony głową do maty ringu, będąc frontem do zapaśnika wykonującego manewr. Istnieje również wariant "Sitout scoop slam piledriver" – wrestler wykonujący w taki sam sposób wynosi do góry przeciwnika, jednak podczas obalenia robi z nim dodatkowo przysiad na matę ringu.
Tombstone Piledriver.
(z ang. tombstone – "nagrobek") – Wrestler unosi przeciwnika i obejmując w talii ustawia go w pozycji głową w dół i prostopadle do podłogi. Następnie atakujący opada na podłogę przyjmując pozycję siedzącą tak aby sprawić wrażenie jakby przeciwnik uderzył głową o ziemię. Ruch ten jest finisherem Undertakera, który prawie zawsze po jego wykonywaniu próbował dokonać przypięcia, układając ręce przeciwnika w taki sposób, jak zwyczajowo układa się ludzi do trumny. Manewr ten jest ryzykowny. Był on przyczyną poważnej kontuzji Stone Cold Steve’a Austina, która zmusiła go do zmiany stylu walki i wielokrotnie odnawiała się, ostatecznie przyczyniając się do przejścia na emeryturę w wieku 39 lat.
Vertical suplex piledriver.
Zawodnik podnosi przeciwnika w taki sposób jak do rzutu "Vertical suplex" (przekłada jedną ręką pod gardło przeciwnika, drugą zaś chwyta za trykot lub spodenki przy biodrze oponenta, wynosząc go ku górze w taki sposób aby ten znajdował się w pełnej pozycji pionowej) po czym przechodzi do pozycji "piledrivera" obalając oponenta głową do maty ringu. Brian Cage wykonywał ten manewr pod nazwą "Drill Claw". Z kolei Scott Steiner spopularyzował to obalenie pod nazwą "Steiner Screwdriver".
Wheelbarrow piledriver.
Manewr podobny do rzutu "Wheelbarrow facebuster". Przeciwnik wskakuje nogami między talię wrestlera (tak jak przy ćwiczeniu gimnastycznym zwanym „taczką”), który łapie go za pas, lekko wynosząc do góry, po czym obala go szyją i łopatkami do maty ringu.

</doc>
<doc id="1932495" url="https://pl.wikipedia.org/wiki?curid=1932495" title="Wybory parlamentarne w Szwecji w 1979 roku">
Wybory parlamentarne w Szwecji w 1979 roku

Wybory parlamentarne w Szwecji odbyły się 16 września 1979. Przy władzy utrzymała się koalicja centroprawicowa, w której obrębie najlepszy wynik uzyskali moderaci, na trwałe zastępując Partię Centrum w roli lidera partii mieszczańskich.
Frekwencja wyborcza wyniosła 90,7%. Oddano 5 448 638 głosów ważnych oraz 31 488 (0,6%) głosów pustych lub nieważnych.

</doc>
<doc id="1932496" url="https://pl.wikipedia.org/wiki?curid=1932496" title="Diecezja Lozanny, Genewy i Fryburga">
Diecezja Lozanny, Genewy i Fryburga

Diecezja Lozanny, Genewy i Fryburga – diecezja Kościoła rzymskokatolickiego w zachodniej Szwajcarii. Jak wszystkie diecezje w tym kraju, podlega bezpośrednio Stolicy Apostolskiej. Diecezja wywodzi swoje korzenie od średniowiecznej diecezji Lozanny, powstałej w VI wieku. W 1821 została ona połączona z diecezją Genewy, tworząc diecezję Lozanny i Genewy. W 1924 do nazwy dopisano jeszcze Fryburg, będący obecną siedzibą biskupa.

</doc>
<doc id="1932500" url="https://pl.wikipedia.org/wiki?curid=1932500" title="Sebastián Rodrigo Vásquez">
Sebastián Rodrigo Vásquez



</doc>
<doc id="1932501" url="https://pl.wikipedia.org/wiki?curid=1932501" title="ABC literkowe chochliki">
ABC literkowe chochliki

ABC literkowe chochliki (ang. "ABC Monsters", 2007) – malezyjski serial animowany wyprodukowany przez Animasia Studio.
Opis fabuły.
Serial opowiada o literkowych chochlikach zamieszkujących książęcy dwór. Literki ciekawe świata uciekają z ogrodu, a sześcioletnia księżniczka Ania (ang. "Alice") i jej ośmioletni przyjaciel Maciek (ang. "Brian") muszą je odnaleźć.

</doc>
<doc id="1932503" url="https://pl.wikipedia.org/wiki?curid=1932503" title="Obwodowa administracja państwowa">
Obwodowa administracja państwowa

Obwodowa administracja państwowa (, ОДА) – lokalna administracja państwowa, organ wykonawczej władzy państwowej, działający w obwodach i równoważnych jednostkach terytorialno-administracyjnych Ukrainy. Oprócz zadań własnych, wykonuje zadania delegowane przez organa samorządu – radę obwodową.
Przewodniczący obwodowej administracji państwowej ma prawo głosu doradczego na obradach rady obwodowej. Obwodowa administracja państwowa nadzoruje pracę rejonowych administracji państwowych.
Stanowisko przewodniczącego obwodowej administracji państwowej (nazywanego też gubernatorem) zostało wprowadzone dekretem prezydenta Ukrainy w lipcu 1995. Wcześniej, od ogłoszenia niepodległości Ukrainy, podobne funkcje sprawowali delegaci prezydenta przy radach obwodowych.

</doc>
<doc id="1932506" url="https://pl.wikipedia.org/wiki?curid=1932506" title="Gastón Etlis">
Gastón Etlis

Gastón Ariel Etlis (ur. 4 listopada 1974 w Buenos Aires) – argentyński tenisista, reprezentant w Pucharze Davisa.
Kariera tenisowa.
Karierę tenisową Etlis rozpoczął w roku 1993.
W grze pojedynczej w swoim dorobku ma 3 tytuły ATP Challenger Tour. Najpierw w roku 1995 wygrał rozgrywki w Cali, gdzie pokonał w finale Karima al-Alamiego, potem w sezonie 2000 w Zagrzebiu, pokonując Agustína Calleriego. Trzeci tytuł w zawodach tej rangi wywalczył w roku 2001 w Brasílii. Najwyżej sklasyfikowany w rankingu singlistów był w maju 2000 roku na 114. miejscu.
W grze podwójnej Etlis wygrał 4 turnieje rangi ATP World Tour (wszystkie z Martínem Rodríguezem) oraz 10 razy dochodził do finałów. Najlepszym wielkoszlemowym wynikiem Argentyńczyka w deblu jest półfinał Australian Open z roku 2003 i 2004, grając za każdym razem w parze z Rodríguezem. Najwyżej w zestawieniu deblistów był w styczniu 2005 roku na 17. pozycji.
W roku 1996 wystąpił w meczu Pucharu Davisa przeciwko Meksykowi w grze pojedynczej. Rozegrał 2 spotkania; pierwsze przegrał z Alejandrem Hernándezem, a następnie pokonał Leonarda Lavalle'a.
W sezonie 2002 wygrał z reprezentacją Argentyny drużynowy puchar świata rozgrywany w Düsseldorfie.

</doc>
<doc id="1932507" url="https://pl.wikipedia.org/wiki?curid=1932507" title="Mistrzostwa Świata w lotach narciarskich 2010">
Mistrzostwa Świata w lotach narciarskich 2010



</doc>
<doc id="1932508" url="https://pl.wikipedia.org/wiki?curid=1932508" title="Gaston Etlis">
Gaston Etlis



</doc>
<doc id="1932509" url="https://pl.wikipedia.org/wiki?curid=1932509" title="Wybory parlamentarne w Szwecji w 1982 roku">
Wybory parlamentarne w Szwecji w 1982 roku

Wybory parlamentarne w Szwecji odbyły się 19 września 1982. Wygrali je socjaldemokraci pod przywództwem Olofa Palmego. W wyborach tych po raz pierwszy wzięła udział powstała na fali referendum w sprawie korzystania przez Szwecję z energii atomowej partia Zielonych.
Frekwencja wyborcza wyniosła 91,4%. Oddano 5 554 602 głosów ważnych oraz 52 001 (0,9%) głosów pustych lub nieważnych.

</doc>
<doc id="1932510" url="https://pl.wikipedia.org/wiki?curid=1932510" title="Marcin Sobczak">
Marcin Sobczak

Marcin Sobczak (ur. 20 czerwca 1987 w Jastrzębiu Zdroju) – piłkarz występujący na pozycji napastnika.
Kariera piłkarska.
Polski napastnik rozpoczął karierę w sezonie 2002 / 2003 drużynie MOSiR Żory występującej w rozgrywkach Klasy A. Wiosną sezonu 2004 / 2005 gracz zasilił drużynę Gwarka z Zabrza. Zespół uczestniczył w rozgrywkach Klasie B, jednak już w debiutanckim sezonie zawodnika wywalczył mistrzostwo i awansował klasę wyżej. W następnym sezonie zespół ponownie zajął pierwsze miejsce w tabeli. Gracz postanowił spróbować swoich sił w innym, silniejszym od Gwarka zespole i jesienią 2006 dołączył do ekipy poznańskiego Lecha, występującego w najwyższej klasie ligowej w Polsce. 
Transfer okazał się jednak nietrafionym. Zawodnik nie przebił się do podstawowej jedenastki Lecha i nie rozegrał żadnego meczu w Ekstraklasie. Ogółem w całym sezonie Sobczak zaliczył jedynie 4 występy w rozgrywkach o Puchar Ekstraklasy, debiutując w koszulce "Kolejorza" 21 listopada 2006 roku w wygranym 3:0 meczu z Pogonią Szczecin. Chociaż Sobczakowi nie udało się zaistnieć w poznańskiej drużynie, gracz po latach stwierdził, że był szczęśliwy, iż mógł "trenować w tak doborowym towarzystwie i w klubie z tak fantastycznymi kibicami". Po zakończeniu sezonu gracz powrócił do ekipy z Zabrza, postanowił jednak ponownie wypróbować się w silniejszej ekipie. Wiosną sezonu 2007 / 2008 napastnik podpisał kontrakt z pierwszoligowym Ruchem Chorzów. Po raz pierwszy w barwach chorzowskiej ekipy wystąpił w spotkaniu Młodej Ekstraklasy, zaliczając pełne 90 minut przegranego pojedynku z Koroną Kielce. W Ekstraklasie po raz pierwszy wystąpił 5 kwietnia 2008 roku wchodząc na boisko w 79 minucie w meczu z Wisłą Kraków. Swojego pierwszego gola dla Ruchu zdobył z rzutu karnego w meczu Młodej Ekstraklasy z GKS-em Bełchatów, dzięki czemu jego drużyna wygrała 1:0. Chociaż łącznie w Ekstraklasie wystąpił jedynie trzy razy, gracz postanowił zostać w Ruchu na następny sezon 2008 / 2009. Jesienią tych rozgrywek gracz został bohaterem spotkania derbowego przeciwko Polonii Bytom. Napastnik strzelił w tym spotkaniu swoje dwa pierwsze gole w Ekstraklasie, oddając strzał z woleja oraz uderzając głową Dzięki temu jego drużyna, choć przegrywała 0:1, zdołała pokonać rywala 2:1. Ponadto gracz dołożył jedno trafienie w wygranym 2:0 meczu z Cracovią, strzelając w 54 minucie bramkę na 1:0. W czasie zimowego okienka transferowego Polak był bardzo bliski przejścia do słowackiego klubu MŠK Žilina. Gracz zdążył już nawet zadebiutować w drużynie, wchodząc w 59 minucie spotkania sparingowego przeciwko MFK Ružomberok (1:1). Ostatecznie jednak transfer nie doszedł do skutku. MKS w ostatniej chwili zrezygnował zawodnika, a piłkarz trafił do polskiej drużyny GKS Bełchatów. Po raz pierwszy w barwach ekipy z Bełchatowa wystąpił w przegranym 2:3 meczu Ekstraklasy przeciwko swojej byłej drużynie, Lechowi Poznań. Gracz jednak niezbyt często grywał w pierwszej drużynie. W barwach GKS w EkstraklasIE rozegrał tylko 4 niepełne spotkania. Sezon 2009 / 2010 Marcin spędził w Bydgoszczy, grając dla miejscowego Zawiszy (wypożyczenie z Ruchu Chorzów). Od rundy wiosennej sezonu 2010 / 2011 grał na wypożyczeniu w GKS Tychy. W sierpnu 2012 roku rozwiązał kontrakt z Ruchem Chorzów aby następnie związać się umową z niemieckim klubem Viktoria Berlin.

</doc>
<doc id="1932514" url="https://pl.wikipedia.org/wiki?curid=1932514" title="Charkowska Obwodowa Administracja Państwowa">
Charkowska Obwodowa Administracja Państwowa

Charkowska Obwodowa Administracja Państwowa, COAP (, ХОДА) – obwodowa administracja państwowa (ODA), działająca w obwodzie charkowskim Ukrainy.

</doc>
<doc id="1932519" url="https://pl.wikipedia.org/wiki?curid=1932519" title="Zivilarbeiter">
Zivilarbeiter

Zivilarbeiter (dosłownie „Robotnicy cywilni”) – robotnicy przymusowi (niem. "Zwangsarbeiter") w III Rzeszy, werbowani do robót przymusowych w okupowanej Polsce na podstawie tak zwanych dekretów polskich (niem. "Polenerlasse"). Pracujący w Niemczech polscy robotnicy nosili naszywkę „P”.
Zivilarbeiterzy byli traktowani o wiele gorzej niż tak zwani robotnicy-goście (niem. "Gastarbeitnehmer") z krajów Europy Zachodniej.
Na ziemiach polskich, w nowo utworzonym Generalnym Gubernatorstwie, w październiku 1939 wprowadzono przymus pracy dla wszystkich mieszkańców od 18. do 60. roku życia, a w grudniu rozciągnięto ten obowiązek także na młodzież powyżej 14. roku życia. Niedopełnienie obowiązku pracy groziło surowymi sankcjami – do wywiezienia do obozu koncentracyjnego włącznie.
Właściciele koni mieszkający na terenach podbitych mieli między innymi obowiązek świadczenia usług transportowych na rzecz władz okupacyjnych, a także na przykład pracy przy zrywce i wywózce drewna z lasu. Chłopi mieli obowiązek pracy przy remontach dróg, linii kolejowych i tym podobnych. Osoby niepracujące wzywano najpierw imiennie do stawiennictwa na wyjazd do pracy w Niemczech pod groźbą wywózki najbliższej rodziny, konfiskaty mienia lub nawet śmierci. Wobec nieustannego niedoboru rąk do pracy w Niemczech wezwania zaczęto wysyłać później także do osób mających zatrudnienie, ale uznanych przez urzędników za zbędne w swoich miejscach pracy w GG – czy to w przedsiębiorstwach, czy to w rolnictwie. Stosowano także metodę pozyskiwania pracowników przymusowych przy pomocy ulicznych łapanek: spośród grupy przypadkowo zatrzymanych osób w pierwszej kolejności poszukiwano tych, którzy nie mieli aktualnego świadectwa zatrudnienia (niem. "Ausweis"). Do robót przymusowych skierowano też niemal wszystkich jeńców szeregowców, w łącznej liczbie sięgającej 300 tysięcy osób (niem. "Militärinternierte"). Łącznie, do jesieni 1944 na roboty przymusowe trafiło 2,8 miliona Polaków, w tym prawie połowę stanowili mieszkańcy GG, czyli co dziesiąty obywatel GG pracował w Rzeszy.
Deportowanych na roboty przymusowe zatrudniano najczęściej w rolnictwie, leśnictwie, ogrodnictwie i rybołówstwie, nieco rzadziej w przemyśle i transporcie. Pewna część pracowała w innych gałęziach niemieckiej gospodarki, a także na przykład w gospodarstwach domowych (jako służący).
Z robotnikami przymusowymi nie zawierano umów pisemnych, a o czasie ich pracy decydował pracodawca, często nie respektując prawa do niedziel i świąt.
Robotnicy przymusowi:
Mieli zakaz posiadania przedmiotów uznanych za niebezpieczne (aparaty fotograficzne, rowery, nawet zapalniczki). Mieli obowiązek nosić na ubraniu wyróżniającą ich naszywkę (Polacy – trójkąt z literą „P”). Młodociani zobowiązani byli do pracy w wymiarze identycznym jak dorośli, ale za mniejsze wynagrodzenie.
Polacy z terenów wschodnich zajętych przez Niemcy w 1941 i niewłączonych do GG byli traktowani jako tak zwani Ostarbeiterzy.
Od 1943 powstawały zakłady dla dzieci robotnic zagranicznych w III Rzeszy, w których panowała wysoka śmiertelność.
Długo po zakończeniu II wojny światowej w latach 90. XX wieku żyjący wtedy Polacy będący jedną z najliczniejszych grup ofiar pracy niewolniczej w III Rzeszy Niemieckiej otrzymali finansowe odszkodowanie od Niemiec za pracę przymusową w czasie wojny dzięki umowie zawartej pomiędzy rządami Polski i Niemiec w 1991 r. Wypłatami świadczeń finansowych ze środków niemieckich i austriackich zajmowała się Fundacja „Polsko-Niemieckie Pojednanie”. Wypłaty dla Polaków rozpoczęto dnia 30 września 1992 r. Wypłaty objęły także osoby, które nie były na robotach, ale przeżyły pobyt w nazistowskich obozach, więzieniach i gettach.

</doc>
<doc id="1932521" url="https://pl.wikipedia.org/wiki?curid=1932521" title="Okupowana Polska">
Okupowana Polska



</doc>
<doc id="1932523" url="https://pl.wikipedia.org/wiki?curid=1932523" title="Teleturnieje nadawane w TVP1">
Teleturnieje nadawane w TVP1

Ten artykuł zawiera listę teleturniejów emitowanych na antenie TVP1.
20 pytań.
20 pytań – jeden z pierwszych i najpopularniejszych polskich teleturniejów cyklicznych, nadawany we wczesnych latach sześćdziesiątych XX wieku. "20 pytań" było dość luźną adaptacją quizu "20 Questions" amerykańskiej telewizji ABC, wywodzącego się wprost z popularnej od dziesiątków lat zabawy towarzyskiej. Autorem adpatacji i prezenterem był Ryszard Serafinowicz, asystentką Joanna Rostocka, scenografem inż. arch. Jan Laube.
W programie uczestniczyły trzy trzyosobowe drużyny – matematyków (Aleksander Pełczyński, Wiesław Szlenk, Robert Bartoszyński), dziennikarzy (Jacek Maziarski, Karol Szyndzielorz i Leopold Unger) i drużyna o mieszanym składzie z Łodzi (inżynier, ekonomista i studentka socjologii). Skład drużyn był zmienny. Drużyny miały za zadanie odgadnąć hasło – przedmiot lub pojęcie – znane prezenterowi i widzom. W tym celu drużyna zadawała prezenterowi co najwyżej 20 pytań, na które można odpowiedzieć "tak" lub "nie".
Gra straciła sens i została usunięta z anteny, gdy drużyna matematyków zaadaptowała algorytm przeszukiwania połówkowego na potrzeby zadania i zapewniła sobie możliwość znalezienia hasła najpóźniej w osiemnastym pytaniu. Drużyna ta zadawała kolejne pytania postaci "czy hasło występuje w "Wielkiej encyklopedii powszechnej PWN" przed słowem X?" Pod X podstawiano hasła z WEP zgodnie z kluczem:
zadawały prezenterowi pytania, dotyczące „pomyślanego” – i znanego widzom – przedmiotu (mogło to być również pojęcie abstrakcyjne). Celem gry było odgadnięcie przedmiotu w co najwyżej 20 pytaniach.
21.
21 – polski teleturniej nadawany w drugiej połowie lat 60. XX wieku oraz w latach 2000–2002 bazujący na amerykańskim formacie "Twenty-One". Drugą odsłonę programu prowadził Rafał Rykowski, a jej produkcją zajmowało się przedsiębiorstwo Arconex.
Dwóch zawodników wchodziło do dźwiękoszczelnych kabin. Prowadzący informował pierwszego gracza o kategorii pytań przygotowanych do danej kolejki, a uczestnik deklarował liczbę punktów, o jaką chciał zagrać (od 1 do 11). Uczestnik odpowiadał na pytanie i dowiadywał się, czy udzielona przez niego odpowiedź była prawidłowa. Następnie drugi gracz wskazywał liczbę punktów i odpowiadał na pytanie z tej samej kategorii (jeśli wybrał tę samą stawkę, to słyszał to samo pytanie). Zawodnicy nie słyszeli siebie nawzajem, zatem nie wiedzieli, na jakie pytanie odpowiedział rywal, jaką stawkę wybrał i czy jego odpowiedź była prawidłowa. Jeśli zawodnik udzielił prawidłowej odpowiedzi, otrzymywał wybraną liczbę punktów, jeśli błędnej – dostawał tzw. punkty karne (nie ujemne). Zadaniem zawodników było zaś zebranie 21 punktów; uczestnik, który dokonał tego szybciej, wygrywał pojedynek i brał udział w kolejnym. Każdy uczestnik, raz na pojedynek, mógł skorzystać z pomocy osoby towarzyszącej (tzw. jokera). Po dwóch kolejkach uczestnicy mieli możliwość przerwania pojedynku. Jeśli którykolwiek gracz się na to zdecydował, zwycięzcą zostawał uczestnik z większą w danym momencie liczbą punktów (nawet jeśli nie było to 21).
Po wygraniu pojedynku uczestnik otrzymywał pieniądze. Nagrody za kolejne zwycięstwa to: 2000 zł, 3000 zł, 5000 zł, 10 000 zł, 25 000 zł, 50 000 zł, 100 000 zł (gra nie musiała się kończyć na siódmym pojedynku). Kwoty te sumowały się ze sobą, a także z innymi wygranymi. Ponadto po zwycięskim pojedynku uczestnik brał udział w rundzie bonusowej. Prowadzący czytał stwierdzenie, a gracz musiał wskazać, czy jest ono prawdziwe, czy fałszywe. Stawki w rundzie bonusowej to: 1000 zł za jedną poprawną odpowiedź, 2000 zł za dwie, 5000 zł za trzy, 10 000 zł za cztery, 15 000 zł za pięć, 21 000 zł za sześć poprawnych odpowiedzi. Przed kolejnymi pytaniami uczestnik mógł zakończyć rundę bonusową, gdyż błędna odpowiedź powodowała utratę zdobytych w niej pieniędzy.
Uczestnik, który został pokonany w pojedynku, kończył grę ze zdobytymi dotychczas pieniędzmi. Uczestnik, który nie wygrał nawet jednego pojedynku, otrzymywał nagrodę pocieszenia w wysokości 200 zł.
W latach 60. XX wieku główny schemat gry był podobny, lecz nie identyczny. Przykładowo pytania miały wtedy tylko trzy stopnie trudności: łatwy, średni i trudny (odpowiednio za 1, 3 i 9 pkt; według innych źródeł 2, 5 i 8 pkt), a błędna odpowiedź oznaczała odpisanie wybranej liczby punktów. .
Podobnie jak pierwsza amerykańska wersja teleturnieju, również druga polska odsłona spotkała się z oskarżeniami związanymi z niewypłacaniem uczestnikom nagród.
Drzewko mądrości.
Drzewko mądrości – teleturniej cykliczny, nadawany raz w tygodniu w latach sześćdziesiątych, poświęcony wiedzy o bieżących wydarzeniach polityki światowej. Autorem pomysłu był Lech Pijanowski, prezenterem Karol Szyndzielorz, asystentką na wizji Joanna Rostocka, realizatorem Stanisław Taczanowski, a projektantem scenografii inż. arch. Jan Laube. Dwaj zawodnicy odpowiadając na pytania posuwali swoje symbole po drzewiastej planszy, której pola odpowiadały poszczególnym krajom i regionom świata; wędrówka po planszy kończyła się zawsze pytaniem dotyczącym ONZ.
Gotowi na ślub.
Gotowi na ślub – teleturniej z 2009 roku, w którym udział brały zakochane pary. Jego prowadzącym był Piotr Pręgowski.
Kochamy polskie komedie.
Kochamy polskie komedie – drużynowy teleturniej, emitowany przez TVP1 w latach 2004–2006 i prowadzony przez Piotra Bałtroczyka. Premierowy odcinek ukazał się 11 września 2004. Program powstał według pomysłu Leszka Stafieja i w reżyserii Artura Hofmana. Produkcją zajmowała się firma Art Shop i lubelski ośrodek TVP. Każdy odcinek trwał 30 minut.
W teleturnieju zawodnicy odpowiadali na pytania dotyczące polskich komedii. Program powstał jako kontynuacja podobnego teleturnieju – Kochamy polskie seriale.
Latem 2005 r. odbyła się letnia edycja programu pod nazwą „Wakacje z Blondynką”. Była emitowana w sobotnie popołudnia.
Emisję teleturnieju zakończono w czerwcu 2006 r.
Kochamy polskie seriale.
Kochamy polskie seriale – drużynowy teleturniej, emitowany przez TVP1 w latach 2000–2004. Pomysłodawcą cyklu był Leszek Stafiej. Pierwszym gospodarzem programu przez 3 sezony był Jacek Chmielnik, później teleturniej w 4 edycji prowadził Piotr Bałtroczyk. Premiera miała miejsce 9 września 2000. Powstały 4 sezony programu. Każdy odcinek trwał 30 minut. Producentem była firma Art Shop.
W teleturnieju odpowiadało się na pytania dotyczące wyłącznie polskich seriali. Po zakończeniu emisji programu uruchomiono podobny – Kochamy polskie komedie. Jesienią 2002 z okazji 50-lecia Telewizji Polskiej odbyła się okazyjna edycja pt. „Kochamy TVP”.
Kółko i krzyżyk.
Kółko i krzyżyk – teleturniej wiedzowy wedle scenariusza Ryszarda Serafinowicza, prowadzony przez Bolesława Kielskiego. Audycja pojawiła się na początku lat 60. XX wieku; po około stu wydaniach nastąpiła kilkuletnia przerwa w produkcji, po której zrealizowano kilkadziesiąt odcinków, które emitowano do około 1978 roku. Początkowo audycję nadawano na żywo. W latach sześćdziesiątych była to jedna z najpopularniejszych audycji telewizyjnych. Pytania do tego teleturnieju – czysto erudycyjne – opracowywał głównie Juliusz Owidzki. Asystentką na wizji była Joanna Rostocka, scenografem pierwszej wersji Jan Laube, reżyserował Stanisław Taczanowski. W jednej rozgrywce brało udział dwóch graczy. Gra odbywała się na dziewięciopolowej planszy, na której uczestnik mógł postawić znak, jeśli poprawnie odpowiedział na pytanie (do każdego pola przypisane były dwie kategorie). Ośmiokrotny zwycięzca programu wygrywał odbiornik telewizyjny.
Nowożeńcy.
Nowożeńcy – teleturniej emitowany w TVP1 od 9 września 1995 r. do 31 sierpnia 1996 r. w soboty o 17.25, a od 7 września 1996 r. do 15 lutego 1997 r. o 15.35. Prowadzącym był Jerzy Petersburski Jr.
Parada kłamców i blagierów.
Parada kłamców i blagierów – teleturniej według scenariusza Ryszarda Serafinowicza, nadawany w latach 1960–1968, prowadzony przez Joannę Rostocką. Trzech uczestników programu podawało definicje ustalonych wyrazów, przy czym mogli dostać zadanie wprowadzenia w błąd słuchaczy; po głosowaniu publiczności nt. tego, kto mówi prawdę, przyznawano drobne nagrody.
Uwaga: w latach siedemdziesiątych nadawano program rozrywkowo-satyryczny pt. "Parada blagierów", realizowany wedle scenariusza reżysera i aktora Andrzeja Strzeleckiego i przez niego prowadzony.
Podróż życia.
Podróż życia – teleturniej emitowany wiosną 2015 roku, prowadzony przez Katarzynę Kwiatkowską. Zawodnicy odpowiadali na pytania dotyczące geografii świata (w każdej turze z innego regionu) i dostawali za to punkty. Dwóch z czterech graczy przechodziło do kolejnej rundy, w której wybierali region, którego miało dotyczyć pytanie i stawkę, o jaką chcieli zagrać (stawka musiała być wielokrotnością pięciu punktów). Jeśli odpowiedzieli dobrze, wygrywali tyle, ile obstawili, a jeśli źle – tracili. Uczestnik bogatszy w punkty wygrywał podróż ustaloną przez organizatorów. Czworo najlepszych w sezonie grało w finale o tytułową podróż marzeń (zwycięzca mógł samemu wybrać kierunek). Od 11 kwietnia do 27 czerwca wyemitowano 12 odcinków (emisja w soboty od ok. 13.00–13.30, dwa ostatnie odcinki kolejno o 12.50 i o 12.25).
Pojedynek.
Pojedynek – teleturniej emitowany w pierwszym programie Telewizji Polskiej w pierwszej połowie lat 70. Autorem programu był Eugeniusz Pach, program podlegał Naczelnej Redakcji Publicystyki a prowadzony był przez Janusza Budzyńskiego.
W teleturnieju występowały parami osoby znane z ekranów telewizji, które zadawały sobie wzajemnie zadania do wypełnienia. Było to np. rąbanie drewna, mecz piłki ręcznej, znalezienie sobie sobowtóra.
W teleturnieju wystąpiły następujące pary:
Pomidor.
Pomidor – teleturniej z 1996 r. prowadzony przez Krzysztofa Ibisza, oparty na popularnej grze "Pomidor".
Rambit.
Rambit – jeden z nielicznych teleturniejów w Telewizji Polskiej nadawanych w latach osiemdziesiątych (1983–czerwiec 1988).
W programie rywalizowała młodzież szkolna pochodząca z różnych miast i szkół. Każda grupa miała wyznaczonych reprezentantów, którzy rywalizowali ze sobą zarówno w konkursach dotyczących wiedzy, jak i na polu sportowym. Sportowe zawody prowadził dziennikarz Michał Bunio, a część naukową Krzysztof Surgowt, który był pomysłodawcą audycji.
Ścieżka dźwiękowa programu to utwór pt. "Stare dobre czasy" Marka Bilińskiego.
Ryzyko.
Ryzyko – teleturniej emitowany na przełomie XX i XXI w. w Tele 5, a następnie w TVP1. Prowadzącym program był Wojciech Pijanowski.
Każdy z graczy odpowiadał kolejno na 15 pytań pogrupowanych w 5 różnych kategoriach. Prawidłowa odpowiedź powodowała zdobycie punktu, zdobycie nagrody rzeczowej oraz zmniejszenie się liczby pytań w danej kategorii.
Pytania były pogrupowane w 5 kategoriach, zatem na każdą z nich przypadały 3 pytania. Pytania miały różny stopień trudności, można było go ocenić na średni. Nieprawidłowa odpowiedź nie powodowała zniknięcia danego typu pytania, w związku z czym każdy z graczy w ciągu programu i tak musiał odpowiedzieć na pytania ze wszystkich kategorii. Gracz po zdobyciu 10 punktów miał prawo po każdej rundzie wycofać się z programu, zabierając wszystkie nagrody swoje lub przeciwnika. Zdobycie 15 punktów, czyli wyczerpanie pytań powodowało przejście do finału. Przegrany zabierał wtedy którąkolwiek z nagród swoich lub zwycięzcy.
Gracz po prawidłowej odpowiedzi na pytanie otrzymywał na swoje konto nagrodę rzeczową. Nagrody te kumulowały się do momentu wyjścia z gry lub nieprawidłowej odpowiedzi na pytanie. Po złej odpowiedzi gracz musiał oddać nagrody, pozostawiając sobie jedną. Nagrody rzeczowe były bardzo różne, a ich wartość w żadnym stopniu nie zależała od trudności pytań czy etapu gry. Na koncie graczy mogły znajdować się zarówno samochody, komputery i sprzęt AGD, jak i symboliczne przedmioty, np. widelec, żarówka czy olej spożywczy. W ciągu programu żaden z uczestników nigdy nie wiedział, jakie nagrody posiadał. Wszystkie operacje wykonywane na nagrodach były zatem czysto losowe. Gracze w momencie wybierania nagrody lub oddawania nagród po złej odpowiedzi na pytanie wskazywali zupełnie nieznane sobie nagrody, operując wyłącznie numerami. Ostateczna wygrana zależała zatem nie tylko od wiedzy, lecz w dużym stopniu także od szczęścia.
W finale gracz odpowiadał na 5 pytań z różnych dziedzin. Odpowiadanie na kolejne pytania powodowało duży wzrost poziomu wygrywanej nagrody. Po kolejnych pytaniach zdobywało się: 10, 100, 1000, 10 000 i 100 000 złotych.
Śladami Pitagorasa.
Śladami Pitagorasa – półgodzinny teleturniej Telewizji Polskiej, nadawany co tydzień w latach 1961–1968, poświęcony w całości zagadkom matematycznym.
Autorem koncepcji programu był Ryszard Serafinowicz, scenografii mgr inż. arch. Jan Laube, zagadki opracowywał i program prowadził Bogdan Miś, asystentką na wizji była Joanna Rostocka. W programie brały udział pary współzawodniczących w rozwiązywaniu tych samych zadań matematycznych uczestników; wygranie jednego "meczu" dawało niewielką nagrodę pieniężną, po wygraniu większej liczby spotkań uzyskiwało się dodatkową wyższą nagrodę.
Nazwa programu była zamierzonym powtórzeniem tytułu pochodzącej z początków XX w. książki inż. Szczepana Jeleńskiego poświęconej rozrywkom matematycznym.
Inne programy z celebrytami tworzone na kanwie teleturnieju.
Ja to znam!
Program prowadził Robert Rozmus. Liczył parę odcinków, pierwszy został wyemitowany 5 września 2016 roku. Wkrótce został zdjęty z anteny.
Wiesz czy nie wiesz?
Program rozrywkowy bazujący na koncepcji teleturnieju z udziałem celebrytów, zawierający elementy popularnonaukowe; powstał w oparciu o format "Who Knew?" z biblioteki FremantleMedia. Uczestnikami gry są dwie dwuosobowe drużyny złożone z osób znanych ze świata show-biznesu; drużynę tworzy stały dla danej serii programu kapitan – w polskiej wersji Olga Szomańska i Andrzej Krzywy – oraz gość-celebryta. Za poprawne odpowiedzi zawodnicy otrzymują pieniądze, a zwycięża ten zespół, który na koniec gry ma ich więcej; nagroda trafia do osób zasiadających na tej części widowni, którą przypisano do zwycięskiej drużyny. Gospodarzem programu został Tomasz Kammel, a rolę współprowadzącego przeprowadzającego eksperymenty objął Radosław Brzózka. Emisja programu rozpoczęła się 12 marca 2023 roku.

</doc>
<doc id="1932526" url="https://pl.wikipedia.org/wiki?curid=1932526" title="Chersońska Obwodowa Administracja Państwowa">
Chersońska Obwodowa Administracja Państwowa

Chersońska Obwodowa Administracja Państwowa – obwodowa administracja państwowa (ODA), działająca w obwodzie chersońskim Ukrainy.

</doc>
<doc id="1932527" url="https://pl.wikipedia.org/wiki?curid=1932527" title="Powiat Belgard (Persante)">
Powiat Belgard (Persante)

Powiat Belgard (Persante), Powiat Belgard (niem. Landkreis Belgard (Persante), Kreis Belgard (Persante), Landkreis Belgard, Kreis Belgard; pol. powiat białogardzki) – dawny powiat na terenie kolejno Prus, Cesarstwa Niemieckiego, Republiki Weimarskiej oraz III Rzeszy, istniejący od 1818 do 1945. Należał do rejencji koszalińskiej, w prowincji Pomorze. Teren dawnego powiatu leży obecnie w Polsce, w województwie zachodniopomorskim.
1 października 1932 do powiatu włączono część gmin powiatów Schivelbein oraz Bublitz, które zostały rozwiązane. Powiat stał się tym samym wtedy czwartym pod względem powierzchni i piątym pow względem ludności powiatem na Pomorzu.
W 1939 roku powiat zamieszkiwało 77 062 osób, z czego 74 461 ewangelików, 1 092 katolików, 594 pozostałych chrześcijan i 71 Żydów.
Wiosną 1945 obszar powiatu zdobyły wojska 2 Frontu Białoruskiego Armii Czerwonej. Po odejściu wojsk frontowych, powiat na podstawie uzgodnień jałtańskich został przekazany polskiej administracji. Jeszcze w tym samym roku zmieniono nazwę powiatu na powiat białogardzki, nie zmieniając znacząco granic.
1 stycznia 1945 na terenie powiatu znajdowały się trzy miasta:

</doc>
<doc id="1932528" url="https://pl.wikipedia.org/wiki?curid=1932528" title="Abaktal">
Abaktal



</doc>
<doc id="1932530" url="https://pl.wikipedia.org/wiki?curid=1932530" title="Clint Warwick">
Clint Warwick

Clint Warwick, a właściwie Albert Eccles (ur. 25 czerwca 1940 - zm. 15 maja 2004 r. w Birmingham) – angielski muzyk, znany przede wszystkim jako basista zespołu The Moody Blues.
The Moody Blues wydali jeden album z Warwickiem jako basistą. Był to ich pierwszy album studyjny "The Magnificent Moodies". Z tej właśnie płyty pochodzi pierwszy hit zespołu wydany jako singiel "Go Now", który zajął pierwsze miejsce na brytyjskich listach przebojów.
Warwick opuścił zespół, by spędzać więcej czasu z rodziną. Pracował jako stolarz.
Zmarł w 2004 r. na chorobę wątroby, w wieku 63 lat.

</doc>
<doc id="1932531" url="https://pl.wikipedia.org/wiki?curid=1932531" title="Hrabia Morton">
Hrabia Morton

Informacje ogólne.
Rodzina Douglasów należy do jednej z najbardziej prominentnych i najbardziej utytułowanych rodzin arystokratycznych w Wielkiej Brytanii. Z rodziny Douglasów wywodzi się szereg rodów arystokratycznych:
Tytuł hrabiego Morton ("ang. Earl of Morton") został kreowany w parostwie Szkocji w 1458 r. dla Jamesa Douglasa 3. Lorda Dalkeith z dodatkowym tytułem:
- baron Aberdour ("ang. Lord Douglas of Aberdour").
Hrabiowie Morton (parostwo Szkocji 1. kreacji).
Tytuł Hrabiego Morton odziedziczył William Douglas z Lochleven kuzyn w 12 pokoleniu 1. Hrabiego Morton.
Tytuł Barona Dalkeith ("ang. Lord Douglas of Dalkeith") wygasł w 1550 r. ze śmiercią 3. Hrabiego Morton.
Hrabiowie Morton (parostwo Szkocji 1. kreacji).
Następcą 21. Hrabiego Morton jest John Douglas Lord Aberdour - Syn 21. Hrabiego Morton
Następcą Lorda Aberdour jest John Douglas Master Aberdour - Wnuk 21. Hrabiego Morton

</doc>
<doc id="1932532" url="https://pl.wikipedia.org/wiki?curid=1932532" title="Historia Płocka">
Historia Płocka

Początki miasta Płocka.
We wczesnym średniowieczu ważny ośrodek kultowy Słowian. Wykopaliska archeologiczne wykazały, że Płock założono w końcu X wieku. Najważniejszym miejscem kształtowania się ośrodka miejskiego było Wzgórze Tumskie, gdzie powstał pierwszy gród obronny. W czasach Mieszka I i Bolesława Chrobrego Mazowsze wchodziło w skład Państwa Polskiego jako jedna z najdawniejszych prowincji. Gród obwarowano wałem drewniano-ziemnym, od strony Wisły umocniony dodatkowo podwójną fosą. Uważa się, że właśnie od owego pochodzi nazwa miasta.
Za najstarszą budowlę murowaną w Płocku należy uznać nieistniejący już na dziedzińcu opactwa romański kościół powstały w II poł. XI wieku w czasach panowania Władysława Hermana (dawniej błędnie interpretowany jako palatium z rotundą z czasów Chrobrego), który to kościół przebudowano następnie w wieku XII(?) oraz po raz trzeci u schyłku XII lub pocz. XIII w. W tym samym czasie, co wymieniony kościół powstała przed fasadą katedry budowla murowana z końca XI wieku wzniesiona pod późniejszą romańską rotundą z apsydą od wschodu, która istniała w tym miejscu do schyłku XIII w.
Płock stolicą Polski.
W latach 1037–1047 Płock stał się głównym grodem państwa Miecława, który będąc cześnikiem króla Polski Mieszka II podczas reakcji pogańskiej ogłosił się niezależnym władcą i następnie zbuntował się przeciwko jego synowi Kazimierzowi Odnowicielowi. Państwo Miecława nie istniało długo, gdyż w 1047 roku Kazimierz Odnowiciel zwyciężył go w bitwie i przywrócił władzę Piastów nad Mazowszem.
W 1075 za panowania Bolesława Śmiałego zostało utworzone biskupstwo mazowieckie ze stolicą w Płocku.
Po wygnaniu Bolesława Śmiałego jego brat Władysław Herman w 1079 roku przejął władzę w państwie. W tym czasie głównym ośrodkiem władzy stał się Płock, ponieważ było to główne miejsce rezydowania Hermana (być może już wcześniej był tu namiestnikiem brata). Pierwsze małżeństwo Hermana z Judytą przyczyniło się do rozszerzenia wpływów kultury czeskiej. Druga żona Hermana Judyta Maria Salicka (córka cesarza Henryka III) niewątpliwie wprowadziła na dwór aktualne wątki kultury europejskiej. Władysław Herman dbał o to, żeby kościół płocki oraz dwór przeniesiony z Krakowa sprostał potrzebom nowej rezydencji władcy. W tym czasie powstała katedra, której skala być może nie odbiegała znacznie od zaczętej przez Bolesława Szczodrego katedry wawelskiej, oraz co najmniej dwa inne murowane budynki. Tu znajdowała się kancelaria książęca wystawiająca dokumenty państwowe pieczętowane pieczęcią panującego, szkoła kształcąca młodzież feudalną i przygotowująca ją do objęcia ważnych stanowisk państwowych. Tu – jak wskazuje na to koncentracja znalezisk skarbów srebrnych – skupiało się liczne grono wielmożów piastujących wysokie dostojeństwa i godności państwowe, doradców monarszych, obcych posłów.
W 1102 r. zmarł Władysław Herman. Odtąd Płock był kolejno pod władzą jego synów: Zbigniewa i Bolesława Krzywoustego. Bolesław Krzywousty wychowany był na dworze Hermana i swej macochy Judyty Marii. Obeznany w czasie swych pobytów za granicą z dziełami sztuki zachodniej, reprezentował typ księcia wychowanego w klimacie bezpośrednich wpływów kultury zachodniej. Konieczność, która związała Bolesława Krzywoustego z polami bitewnymi, ograniczała możliwość osobistej działalności kulturowej monarchy w Płocku.
W latach 1130–1144 biskup płocki Aleksander z Malonne wybudował nową katedrę w stylu romańskim, zajmującą obszar niewiele mniejszy niż obecnie. Jeden z najwspanialszych przejawów mecenatu artystycznego Aleksandra z Malonne stanowią brązowe drzwi zamówione dla katedry płockiej w Magdeburgu, znane z pierwszego opisu dokonanego przez Joachima Lelewela jako drzwi płockie. W drugiej połowie XIII stulecia znalazły się jednak w zachodnim portalu soboru św. Sofii w Nowogrodzie, gdzie znajdują się do chwili obecnej.
Od 1138 roku Płock stał się stolicą książąt mazowieckich, którzy rządzili bądź całym Mazowszem, bądź księstwem płockim i przyłączonymi doń ziemiami.
Około 1180 roku została założona w Płocku przy kolegiacie św. Michała szkoła, która jako jedyna z polskich szkół powstałych w średniowieczu przetrwała do naszych czasów (obecnie Liceum Ogólnokształcące im. Marszałka Stanisława Małachowskiego w Płocku).
Najazdy.
Wiek XII i XIII to okres częstych napadów i klęsk wojennych, co zdecydowanie zahamowało rozwój grodu. Najgroźniejsze z nich miały miejsce w 1222 i 1243, kiedy to Płock został napadnięty dwukrotnie z północy przez Prusów. W 1237 roku znajdująca się przy grodzie osada otrzymała prawa miejskie (na prawie chełmińskim). Akt ten, zawierający elementy prawa polskiego i obcego, zachował się do naszych czasów w dokumencie biskupa płockiego Piotra I.
W odwecie za sojusz Mazowsza z Krzyżakami w 1262 roku nastąpił najazd litewski litewskiego księcia Mendoga, będącego w sojuszu z ruskim księciem Szwarnem. Podczas nieobecności w Płocku władcy Mazowsza Ziemowita I, który wyjechał do Jazdowa, jeden z oddziałów litewskich, dzięki zaskoczeniu i znacznej przewadze liczebnej, zdobył Płock i spalił zamek wraz z miastem, zdobywając łupy. Istnieje przypuszczenie, że podczas właśnie tej wyprawy zostały wywiezione z Płocka brązowe drzwi katedry.
W 1266 roku miał miejsce najazd litewski na Mazowsze i Płock.
Rozwój Płocka.
Około 1300 r. dokonano kolejnej lokacji, związanej z nowym rozmierzeniem miasta w bezpośrednim sąsiedztwie starszego ośrodka i dezurbanizacją terenu miasta pierwszej lokacji. W latach 1351–1370 król polski Kazimierz Wielki był jednocześnie księciem płockim. Powiększył teren miasta poprzez połączenie nowego miasta i części starszego w jeden organizm i nadał mu prawo chełmińskie, a także zwolnił je od czynszów i innych ciężarów. Z inicjatywy króla na terenie grodu powstał nowy murowany zamek, otoczony podwójnym pasem murów obronnych i fosą, z wjazdem przez bramę w wieży szlacheckiej. Nowe miasto zostało otoczone nowoczesnymi fortyfikacjami, a wjazdu do miasta strzegły trzy bramy: Dobrzyńska, Bielska i Wyszogrodzka. Płock korzystał z opiekuńczego stanowiska króla wobec miast, zwłaszcza odgrywających poważniejszą rolę polityczną i gospodarczą, tym więcej, że pewne znaczenie dla uprzywilejowania Płocka miał też niechętny stosunek króla do Poznania, który stracił w pewnej mierze swą pozycję z powodu zajęcia Gdańska przez Krzyżaków.
Ta sytuacja polityczna, polepszające się warunki gospodarcze i zwiększenie się bezpieczeństwa w opasanym murami mieście rzutowały na wzrost możliwości rozwojowych Płocka. Ziemowit III (1370–1381) i Ziemowit IV (1381–1426) to dwaj wybitni władcy Mazowsza i Płocka. Pierwszy bił własne pieniądze z napisem łacińskim: moneta płocka, drugi był kontrkandydatem Władysława Jagiełły do ręki Jadwigi i do korony polskiej. Później ożenił się z siostrą Jagiełły, Aleksandrą, która ufundowała w Płocku w 1405 r. szpital św. Trójcy, do dziś istniejący.
Za rządów Ziemowita IV Płock nawiązał stałe kontakty z odnowionym w 1400 r. Uniwersytetem Krakowskim. Wśród pierwszych studentów znaleźli się m.in. dwaj synowie mieszczan płockich. W 1495 r. po śmierci ostatniego księcia płockiego Janusza II, wybitnego i popularnego Piasta mazowieckiego, Jan Olbracht przyłączył księstwo płockie do Korony. Odtąd aż do rozbiorów Płock był stolicą województwa płockiego. Wiek XV i wiek XVI to okresy pomyślne w dziejach Płocka. Szczególnie po pokoju toruńskim (1466 r.) Płock czerpał znaczne korzyści z handlu na szlaku Włodzimierz – Toruń i ze spływu zboża do Gdańska. Były czynne wytwórnie sukna i płótna, młyny, spichrze i browary. Działały liczne cechy rzemieślnicze. W sprzyjającym klimacie polskiego Odrodzenia rozwijało się szkolnictwo oraz życie kulturalne i artystyczne.
W 1564 r. Płock liczbą domów (600) prawie nie ustępował Warszawie. Mieszkało w nim około 5000 osób (1578 r.), podczas gdy ludność Krakowa wynosiła 20 000, a Warszawy 10 000. W oparciu o przywilej Jana Olbrachta z 1498 r. uruchomiono w pierwszej połowie XVI wieku wodociągi, które były czynne przez szereg lat.
Zmierzch świetności.
W wieku XVII położenie Płocka zaczęło się zmieniać na gorsze. Był to z jednej strony skutek zwiększającego się upośledzenia polityczno-społecznego mieszczaństwa w Polsce, z drugiej strony – wynik coraz większej konkurencji ze strony Warszawy, nowej stolicy kraju. Miasto ponosiło ciężkie klęski zapowiadające jego upadek. Pożar w roku 1616 pochłonął dużą część miasta: począwszy od ulicy Bielskiej wraz z kościołem św. Ducha, cały Rynek, ulicę Grodzką, św. Michała i Piekarską. Kolejne mniejsze pożary w latach 1641 i 1651 strawiły częściowo drewnianą zabudowę miasta.
W czasie głodu i wielkiej epidemii w latach 1624–1625 zginęło około 1500 mieszkańców. Prawdziwy jednak upadek miasta przyniosły wojny szwedzkie w latach 1656–1657 r. i wojna północna (1700–1721). Walki i przemarsze wojsk, mordy i rabunki, pożary i zarazy wyniszczyły i wyludniły miasto. W r. 1664 było w nim tylko 140 domów, a w 1782 tylko 1411 mieszkańców
W drugiej połowie XVIII w. podjęte reformy odbiły się korzystnie na życiu Płocka. Zaczęła się rozwijać Szkoła Płocka, upaństwowiona i zreorganizowana przez Komisję Edukacji Narodowej. Dzięki Konstytucji 3 Maja, entuzjastycznie przyjętej w Płocku, mieszczanie zyskali prawa szlachty oraz wybieralne urzędy i sądy miejskie.
Lata rozbiorów.
W 1793 r. w wyniku drugiego rozbioru Polski Płock dostał się pod panowanie Prus. Cechowała je stopniowa, systematyczna germanizacja miasta i okolic, miasto w tym czasie było kreowane na stolicę regencji Nowych Prus Wschodnich. W roku 1797 przeniesiono do miasta Sąd Wyższy. Zaprojektowano i częściowo zrealizowano nowe założenia urbanistyczne: zniesiono mury miejskie, urządzając na ich miejscu nowe ciągi uliczne, wybudowano więzienie. Przeobrażono ogólny układ komunikacyjny. Powstały nowe ulice: Grodzka, Warszawska, Tumska, Wielkie Aleje.
W okresie Wielkiego Księstwa Warszawskiego Płock był stolicą departamentu płockiego, którego prefekt Rajmund Rembieliński mimo wojennych czasów napoleońskich założył w Płocku w 1809 r. drukarnię oraz przerobił zdewastowany przez Prusaków kościół św. Trójcy na teatr.
W czasach Królestwa Kongresowego Płock liczący w roku 1816 już 1518 mieszkańców stał się miastem wojewódzkim, na czele którego stał energiczny administrator Florian Kobyliński. W 1820 roku dzięki zgrupowanej wokół szkoły wojewódzkiej nielicznej, lecz aktywnej garstce inteligencji powstało Towarzystwo Naukowe Płockie wywierające zasadniczy wpływ na rozwój życia umysłowego intelektualnej elity miasta.
W powstaniu listopadowym płocczanie wzięli czynny udział, ale niestety w wyniku klęski byli świadkami odwrotu wojsk polskich oraz ostatniego posiedzenia sejmu powstańczego, odbytego 23 września 1831 na ratuszu płockim.
W okresie powstania styczniowego Płock miał być siedzibą mającego się ujawnić Rządu Narodowego. Oswobodzenie miasta miało również pewne znaczenie strategiczne. Przy sprzyjającym rozwoju powstania można było liczyć na wyrzucenie wroga z płn.-zach. części Królestwa między prawym brzegiem Wisły a kordonem pruskim, dzięki czemu uzyskano by większą swobodę do dalszych działań. Niestety atak powstańców na garnizon rosyjski został odparty. W dniu 15 maja 1863 roku został w Płocku rozstrzelany Zygmunt Padlewski, powstańczy naczelnik województwa płockiego.
Po klęsce powstania styczniowego nastąpił okres represji, walki z przejawami patriotyzmu i postępu – okres rusyfikacji. Przerwanie działalności Towarzystwa Naukowego Płockiego spowodowało osłabienie ruchu umysłowego w mieście.
Pod koniec XIX miasto liczyło ponad 27 tysięcy mieszkańców, jednak jego położenie gospodarcze nie przedstawiało się najlepiej. Słabo uprzemysłowione miasto nie miało szans na zatrudnienie szybko wzrastającej ubogiej ludności. Zwiększające się bezrobocie spowodowało emigrację i narastanie konfliktu społecznego.
W okresie rewolucji 1905 roku były w Płocku strajki, demonstracje i walki z policją. Poważnym sukcesem zakończył się strajk szkolny, gdyż wywalczono szkoły prywatne z językiem wykładowym polskim (np. obecne Liceum im. Władysława Jagiełły). W okresie tym działały także płockie organizacje SDKPiL i PPS-Lewicy z wybijającymi się na czoło młodymi: Julianem Leszczyńskim-Leńskim, Eugeniuszem Przybyszewskim i Mirosławem Zdziarskim. W 1907 r. wznowiło swą działalność Towarzystwo Naukowe Płockie.
I wojna i okres międzywojenny.
W okresie I wojny światowej Niemcy zajęli Płock już w lutym 1915 r. Działania wojenne na ogół oszczędziły Płock, ale sama wojna i okupacja zaciążyły nad życiem miasta. W 1916 r. Niemcy dla celów wojskowych zbudowali na Wiśle stały most drewniany. Gdy I wojna światowa zbliżała się ku końcowi, na fali ogólnego entuzjazmu w listopadzie 1918 r. płocczanie rozbroili garnizon niemiecki. 18–19 sierpnia 1920 miała miejsce 21-godzinna obrona miasta przed bolszewikami, którzy tu się skierowali po nieudanym ataku na Włocławek. W toku walk zginęło 250 osób, a 300 odniosło rany. Po zwycięskiej bitwie doszło w mieście do ekscesów antysemickich. Oddziały gen. Hallera rozstrzelały płockiego rabina Chaima Szapirę, oskarżonego przez żołnierzy, że z balkonu swojego mieszkania wskazywał wojskom bolszewickim, jak dojść do bronionej przez Polaków barykady. Za rabinem wstawili się rajcy miejscy, ale nie odniosło to skutku (rozprawy sądowe prowadzone w celu rehabilitacji Szapiry ciągnęły się przez cały okres międzywojenny sabotowane przez władze wojskowe).
W latach 1918–1939 Płock był już tylko siedzibą władz miejskich i powiatowych. W 1923 r. włączono do miasta lewobrzeżne Radziwie. Oprócz znacznej liczby szkół były czynne: Towarzystwo Naukowe Płockie, Klub Artystyczny Płocczan oraz kilka innych placówek kulturalnych. Wychodziły miejscowe czasopisma. Płock zyskał połączenie kolejowe przez Kutno i przez Sierpc oraz łączący obie linie most stalowy na Wiśle. Wobec niedostatecznej ilości inwestycji i braku większych zakładów przemysłowych w mieście panowała jednak stagnacja gospodarcza i bezrobocie, sięgające 3500 osób. Bezrobotni ci wraz z rodzinami stanowili dużą część ludności miasta, liczącego w 1938 r. – 33,8 tysiąca mieszkańców. Wśród robotników i bezrobotnych duże wpływy miały PPS i KPP. Odbywały się demonstracje, w czasie których dochodziło do starć z policją.
II wojna i lata okupacji.
Po wybuchu II wojny światowej, 9 września 1939 r. do Płocka wkroczyły oddziały niemieckie. Miasto zostało włączone do III Rzeszy jako część rejencji ciechanowskiej wchodzącej w skład Prus Wschodnich. Okupanci przystąpili do wysiedleń, które objęły ludność żydowską i część ludności polskiej. Odbywały się łapanki uliczne, aresztowania i egzekucje. Wywożono ludzi do obozów koncentracyjnych i na roboty przymusowe w głąb Niemiec. Pewną liczbę budynków wyburzono, m.in. część dzielnicy żydowskiej. Rozebrano także teatr miejski. Zniszczenia materialne były jednak znacznie mniejsze od ogromnych strat w ludziach. Ofiarą terroru okupantów padła 1/3 ludności Płocka, tj. przeszło 11 tysięcy osób (w tym około 8 tysięcy Żydów płockich). W czasie okupacji miasto nosiło (od 21.05.1941) niemiecką nazwę "Schröttersburg", na część barona Friedricha Leopolda von Schröttera.
21 stycznia 1945 r. do miasta wkroczyły oddziały radzieckie z 70 armii II Frontu Białoruskiego (na grobach poległych żołnierzy na pl. Obrońców Warszawy ustawiono w 1945 roku pomnik ich czci).
Historia współczesna.
Okres rozwoju Płocka w dobie Polski Ludowej dzieli się na dwa etapy, rozgraniczone rokiem 1960, w którym rozpoczęto budowę wielkiej rafinerii ropy naftowej (tzw. kombinatu petrochemicznego).
Płock, który dopiero w 1950 r. przekroczył liczbę 33 000 mieszkańców, zbliżając się do liczby mieszkańców, jaką miał w 1938 roku, wszedł po usunięciu okupanta wraz z całym krajem w fazę odbudowy i przebudowy gospodarczej. Po uporaniu się ze skutkami wojny miasto przebyło okres małej industrializacji, w czasie którego odbudowano i zmodernizowano istniejące zakłady przemysłowe i zbudowano kilka nowych. Stopniowemu rozwojowi gospodarczemu i poprawie warunków bytowych ludności towarzyszył rozwój szkolnictwa i wzrost konsumpcji kulturalnej.
Radio, które w 1960 roku przekroczyło liczbę 10 000 abonentów, a w 1978 roku osiągnęło już 25 151, rozszerzające się czytelnictwo książek i prasy, prawie dwukrotny wzrost liczby kin i seansów, stałe dojazdy teatrów, koncerty, coraz częściej urządzane wystawy malarstwa lub rzeźby i różnorodne imprezy, wreszcie erupcja telewizji (w roku 1960 – 600 abonentów, w 1970 – 11 810, w 1978 – 23 485) – stanowiły drogi i świadectwo wzrostu upowszechnienia kultury masowej.

</doc>
<doc id="1932533" url="https://pl.wikipedia.org/wiki?curid=1932533" title="Sebastián Vázquez">
Sebastián Vázquez

Sebastián Vázquez, właśc. Sebastián Rodrigo Vázquez Maidana (ur. 4 listopada 1980 w San Ramón) – urugwajski piłkarz, występujący na pozycji napastnika.
Kariera piłkarska.
Kariera klubowa.
Wychowanek klubu Rentistas Montevideo, w którym rozpoczął swoją karierę. Występował również w innych urugwajskich klubach Liverpool Montevideo, Nacional i Estudiantes. W sierpniu 2007 wyjechał do Ukrainy, gdzie został piłkarzem Czornomorca Odessa. Od zimy do lata 2009 występował ponownie w Liverpool Montevideo, ale na zasadach wypożyczenia. W grudniu 2009 opuścił ukraiński klub, aby ponownie grać na wypożyczeniu w izraelskim Beitarze Jerozolima. W lipcu 2010 powrócił do ojczyzny i jako wolny agent podpisał kontrakt z Danubio FC. Na początku 2011 został wypożyczony do chińskiego Hangzhou Greentown. Następnie grał w Cerro Largo i CA Peñarol, a w 2013 wrócił do Rentistas. Następnie grał w Sol de América i Cerro Largo. W 2015 znów trafił do Rentistas.
Kariera reprezentacyjna.
Rozegrał 1 mecz w reprezentacji Urugwaju.

</doc>
<doc id="1932535" url="https://pl.wikipedia.org/wiki?curid=1932535" title="Cmentarz żydowski w Krobi">
Cmentarz żydowski w Krobi

Cmentarz żydowski w Krobi – kirkut przy ul. Adama Mickiewicza, powstały w drugiej połowie XIX stulecia. Pierwsi Żydzi przybyli do miasta w 1833. W 1921 miasto było zamieszkane przez nich w 5%. Ostatni pogrzeb na terenie kirkutu miał miejsce w 1935. Do dzisiaj nie zachowały się żadne fragmenty macew. Powierzchnia nekropolii to 0,9 ha.

</doc>
<doc id="1932536" url="https://pl.wikipedia.org/wiki?curid=1932536" title="Powiat Schlawe i. Pom.">
Powiat Schlawe i. Pom.

Powiat Schlawe i. Pom., Powiat Schlawe in Pommern (niem. Landkreis Schlawe i. Pom., Landkreis Schlawe in Pommern, Landkreis Schlawe, Kreis Schlawe; pol powiat sławieński) – dawny powiat na terenie kolejno Prus, Cesarstwa Niemieckiego, Republiki Weimarskiej oraz III Rzeszy, istniejący od 1816 do 1945. Należał do rejencji koszalińskiej, w prowincji Pomorze. Teren dawnego powiatu leży obecnie w Polsce, w województwie zachodniopomorskim.
Historia.
10 sierpnia 1876 nastąpiły następujące zmiany administracyjne:
28 marca 1878 gminy Beßwitz i Varzin i Wendisch Puddiger, Wussow i dobra Beßwitz, Misdow i Techlipp przyłączono do powiatu Rummelsburg i. Pom.
W 1939 roku powiat zamieszkiwało 77 520 osób, z czego 75 235 ewangelików, 679 katolików, 479 pozostałych chrześcijan i 43 Żydów.
Wiosną 1945 obszar powiatu zdobyły wojska 2 Frontu Białoruskiego Armii Czerwonej. Po odejściu wojsk frontowych, powiat na podstawie uzgodnień jałtańskich został przekazany polskiej administracji. Jeszcze w tym samym roku zmieniono nazwę powiatu na powiat sławieński, nie zmieniając znacząco granic.
1 stycznia 1945 na terenie powiatu znajdowały się 4 miasta:

</doc>
<doc id="1932537" url="https://pl.wikipedia.org/wiki?curid=1932537" title="Cord">
Cord

Cord – dawne amerykańskie przedsiębiorstwo branży motoryzacyjnej zajmujące się produkcją samochodów osobowych, z siedzibą w Connersville, w stanie Indiana.
Przedsiębiorstwo zostało założone w 1929 roku przez Erretta Lobbana Corda i istniało do 1937 roku.

</doc>
<doc id="1932543" url="https://pl.wikipedia.org/wiki?curid=1932543" title="Elmar Klos">
Elmar Klos

Elmar Klos (ur. 26 stycznia 1910 w Brnie, zm. 19 lipca 1993 w Pradze) – czechosłowacki reżyser i scenarzysta filmowy, początkowo dokumentalista.
W latach 1952-69 nakręcił wspólnie z Janem Kadarem osiem filmów fabularnych, z których największy rozgłos i uznanie zyskał nagrodzony Oscarem dla najlepszego filmu nieanglojęzycznego "Sklep przy głównej ulicy" z 1965. Był to pierwszy Oscar dla filmu z kraju komunistycznego. Ich pozostałe wspólne filmy to: "Porwanie" (1952), "Orkiestra z Marsa" (1954), "Tam na konečné" (1957), "Trzy życzenia" (1958), "Śmierć nazywa się Engelchen" (1963), "Oskarżony" (1964) i "Pożądanie zwane Anada" (1969).

</doc>
<doc id="1932545" url="https://pl.wikipedia.org/wiki?curid=1932545" title="Tintin w Tybecie">
Tintin w Tybecie

Tintin w Tybecie – dwudziesty tom serii przygód młodego reportera, Tintina i jego psa Milusia. 
Mówi się, że był to ulubiony tom autora (wcześniej była to "Tajemnica jednorożca"). Został on napisany w trudnych chwilach jego życia, gdy rozwodził się ze swoją pierwszą żoną. Fabuła nie jest podobna do tej w innych części serii: mała liczba bohaterów, brak wrogów, bandytów, szpiegów, czy gangsterów. Ta część skupia się na podróży Tintina, który chce uratować swojego przyjaciela, Czanga Czong-Czena.
Treść.
W trakcie wakacji w Alpach, które Tintin spędza z kapitanem Baryłką i profesorem Lakmusem, reporter znajduje artykuł o katastrofie samolotu w Himalajach. Tego samego wieczoru w hotelu Tintin zasypia nad partyjką szachów z kapitanem, który zastanawia się nad kolejnym ruchem. Dziennikarz śni o tym, iż jego młody przyjaciel, Chińczyk Czang Czong-Czen ("Błękitny lotos") ciężko ranny wyciąga doń ręce, błagając o pomoc. Przerażony chłopak budzi się z kichnięciem tak gwałtownym, że doprowadza do chaosu wśród zdezorientowanych wczasowiczów (w oryginale krzyczy "Thang!", co jest zarazem transkrypcją kichnięcia, jak i zapisem chińskiego imienia, stąd niejasność w wersji polskiej). 
Następnego ranka Tintin dostaje list od Czanga, z którego dowiaduje się, że ten przyjeżdża do Europy. Chwilę później przypomina sobie o katastrofie i czyta w artykule, że Czang był na pokładzie rozbitego samolotu. Początkowo załamuje się tą wiadomością, potem jednak uznaje, że jego sen, w którym widział Czanga rannego, ale nadal żywego, musiał być "proroczy... lub telepatyczny". Głęboko wierząc w prawdziwość swojego snu, Tintin jedzie do Katmandu wraz z Milusiem i sceptycznie nastawionym do wyprawy kapitanem. 
Znajdują adopcyjnych ojca i brata Czanga, którzy zabierają ich do szerpy Tharkeya, ten jednak nie zgadza się na wyprawę, twierdząc, że nie ma po co ryzykować życia, by ratować zmarłego. Tintin zgadza się z nim, mówiąc, że "nie może ryzykować życia tylu ludzi" i postanawia wyruszyć samotnie. Kapitan jednak decyduje się iść z nimi; przekonuje Tharkeya i tragarzy, by im towarzyszyli. Bohaterowie wyruszają z Nepalu do Tybetu.
W Tybecie znajdują ślady stóp, które Tharkey uważa za ślady yeti. Tragarze opuszczają ekspedycję ze strachu, a Tintin, Baryłka i Tharkey idą dalej, dźwigając bagaże tragarzy. Znajdują miejsce katastrofy, gdzie Tintin znajduje pluszowego misia – dowód na wiek jednej z ofiar. Tintin wyrusza z Milusiem na poszukiwanie Czanga i znajduje jaskinię, w której na kamieniu jest wykryte jego imię, co potwierdza to, iż przeżył katastrofę. Podczas gdy reporter przeszukuje jaskinię, rozpętuję się burza śnieżna. Tintinowi wydaje się, że widzi kapitana i próbuje go zawołać, ten jednak nie reaguje. Chłopak, próbując dotrzeć do wraku, wpada do szczeliny. Kapitan i Tharkey, którzy schronili się we wraku samolotu, po śnieżycy próbują go ratować, okazuje się jednak, że ten zdołał wydostać się o własnych siłach. Ani Baryłka, ai Szerpa nie wychodzili z wraku podczas burzy i nie potrafią wyjaśnić, kogo widział Tintin.
Tharkey postanawia nie iść dalej, gdyż uważa, że Czang nie żyje, ale Tintin dostrzega wiszący na klifie szalilk i wraz z kapitanem i Milusiem udaje się w jego kierunku. W trakcie wspinaczki Baryłka zahacza się o kamień, który spada i kapitan zawisa nad przepaścią. Mówi Tintinowi, aby przeciął linę i ratował się, ale ten odmawia, mówiąc że zginą lub uratują się, ale obaj. Tharkey poruszony zachowaniem Tintina, wraca, akurat, aby ich uratować. W nocy, rozstawiają namiot, ale wichura go porywa prosto na twarz yeti, zapasowy namiot zostaje natomiast rozerwany przez Baryłkę. Idą dalej, ale nie śpią, aby nie zamarznąć. Dostrzegają buddyjski klasztor Kor-Bion, ale padają z wyczerpania. Spada lawina i leżą przykryci śniegiem. 
Błogosławiony Piorun, mnich o telepatycznych zdolnościach, 'widzi' Tintina, Milusia, Baryłkę i Tharkeya, leżących w śniegu, określając ich jako "dwóch mężczyzn, młodzieńca o czystym sercu i pieska białego jak poranny śnieg". W górach Tintin odzyskuje przytomność - ma skręconą kostkę i, nie mając siły, aby dojść do klasztoru, pisze notatkę i daje ją Milusiowi, by ją przekazał mnichom. Miluś zostawia karteczkę, gdy znajduje kość, ale gdy zdaje sobie sprawę z tego, co zrobił, biegnie do klasztoru, aby ktoś za nim poszedł. Mnisi idą za nim w góry.
Dwa dni później, kapitan Baryłka budzi się w klasztorze. Dołącza do Tintina i Tharkeya w trakcie audiencji z mnichami. Po tym, jak Tintin mówi Jego Świątobliwości, dlaczego tu przyszli, ten doradza im powrót do swojego kraju. Bohaterowie, nie widząc innego wyjścia, zgadzają się. Po drodze Tintina zatrzymuje Błogosławiony Piorun, by przekazać mu szalik Czanga - mnich ma kolejną wizję i Tintin dowiaduje się, że Chińczyk wciąż żyje i jest w jaskini, ale wraz z nim jest tam „mi-go” (yeti). Baryłka nie wierzy w prawdziwość wizji, ale Jego Świątobliwość mówi im, że rzeczy, dziejące się w Tybecie są niewiarygodne dla Ludzi Zachodu. Tintin wyrusza do Charabang, małej wioski koło Pyska Jaka, góry, o której wspominał Błogosławiony Piorun. Baryłka odmawia pójścia z Tintinem, ale wkrótce zmienia zdanie i idzie za nim do wioski. Wraz z Milusiem dochodzą do Pyska Jaka. 
Czekają przed jaskinią aż yeti ją opuści. Tintin wchodzi do jaskini ze swoim aparatem fotograficznym, bo kapitan prosił go, by zrobić zdjęcie yeti. W jaskini Tintin w końcu znajduje Czanga, który ma dreszcze i gorączkę. Yeti powraca do jaskini zanim kapitan może ostrzec młodzieńca, i reaguje złością na widok dziennikarza, który chce wynieść Czanga z jaskini. Yeti dobiega do niego, ale Tintin włącza lampę błyskową i przestraszony stwór ucieka z jaskini. Wpada na kapitana, który postanowił ratować reportera - Baryłka nie rozumie, co się stało, i pyta chłopaka, czy to wybuch bomby atomowej. 
We dwójkę zanoszą Czanga do Charabang; ten opowiada im, jak przeżył katastrofę, został znaleziony przez yeti i zaniesiony do tej jaskini, a yeti się nim opiekował. Po drodze spotykają przestraszonego przez Baryłkę człowieka śniegu. Czang współczuje mu i nazywa go "Biednym Człowiekiem Śniegu". Tintin zauważa, że Czang, który jako jedyny poznał yeti, nie nazwał go „przerażającym”. Przyjaciel odpowiada mu, że gdyby nie człowiek śniegu, to na pewno umarłby z głodu i zimna. Później podróżnicy spotykają delegację mnichów, a Jego Świątobliwość daje Tintinowi jedwabny szal w uznaniu dla jego odwagi i siły przyjaźni, jaka łączy go z Czangiem. Mnisi zabierają ich z powrotem do Kor-Bion i po tygodniu, gdy Czang zostaje wyleczony, powracają karawaną do Nepalu. Po wyruszeniu z klasztoru, Czang mówi, że yeti nie jest dzikim zwierzęciem, ale ma ludzką duszę. W tym czasie obserwuje ich smutny yeti.
Kulisy powstania.
Pomysł na napisanie przygody w Tybecie, zrodził się w głowie Jacques’a Van Melkebeke, jednego z asystentów Hergé w 1954 roku.
Hergé, podczas pisania, był w trakcie rozwodu ze swoją długoletnią żoną. Nękały go koszmary, w których znajdował się w białym, pustym świecie, atakowany przez ludzki szkielet; te sny zostały odzwierciedlone w białych krajobrazach Himalajów. To może być też powód, dla którego pierwsza okładka była kompletnie biała.
Przyjaciel Tintina, Czang, którego pierwszy raz poznajemy w "Błękitnym Lotosie", był wzorowany na przyjacielu autora, Zhangu Chongrenie, który uczył Hergé o Chinach i chińskiej kulturze przed napisaniem "Błękitnego Lotosa". Hergé stracił z nim kontakt w trakcie pisania "Tintina w Tybecie". Próba odnalezienia Czanga przez Tintina, była zaadaptowaniem poszukiwania Zhanga, który przebywał wtedy w Chinach. Został on później znaleziony przez europejskich dziennikarzy i powrócił on do Europy, aby znów spotkać się z Hergé.
Sam Herge długo wahał się, jaki tytuł nadać książce. Ostatecznie stwierdził, że - skoro ta skupia się na postaci Tintina - dobrym zabiegiem będzie umieszczenie jego imienia w tytule.
Nagrody.
1 czerwca 2006 roku, Tintin stał się pierwszą fikcyjną postacią, nagrodzoną przez Dalajlamę. W trakcie wręczania nagrody, egzemplarze "Tintina w Tybecie" w języku Esperanto ("Tinĉjo en Tibeto") zostały rozprowadzone wśród dziennikarzy i uczestników.

</doc>
<doc id="1932546" url="https://pl.wikipedia.org/wiki?curid=1932546" title="Krobia Miasto">
Krobia Miasto

Krobia Miasto – dawna stacja kolejowa położona w centrum miasta Krobia w województwie wielkopolskim, w powiecie gostyńskim, w gminie Krobia.

</doc>
<doc id="1932547" url="https://pl.wikipedia.org/wiki?curid=1932547" title="Henryk Stańczyk">
Henryk Stańczyk

Henryk Stańczyk (ur. 1941) – prof. zw. dr hab. nauk humanistycznych w dziedzinie historii wojskowej, długoletni pracownik naukowy Wojskowego Instytutu Historycznego Akademii Obrony Narodowej i Uniwersytetu Jana Kochanowskiego, obecnie rektor Wyższej Szkoły Menedżerskiej w Warszawie.
Specjalizuje się w historii wojskowej i najnowszej historii Polski. Pełnił funkcję dyrektora Instytutu Historii Uniwersytetu Humanistyczno-Przyrodniczego Jana Kochanowskiego w Kielcach – Filii w Piotrkowie Trybunalskim. Jest członkiem Komitetu Nauk Historycznych Polskiej Akademii Nauk.

</doc>
<doc id="1932548" url="https://pl.wikipedia.org/wiki?curid=1932548" title="Corrin (zespół muzyczny)">
Corrin (zespół muzyczny)

Corrin - amerykańska grupa muzyczna wykonująca melodic death metal. Zespół pochodził z Providence (Rhode Island), istniał w latach 1994-1996.
Historia.
Zespół założono w 1994 roku. Zespół nagrał w 1996 roku cztery niewydane utwory, które zostały opublikowane ostatecznie pod koniec 1998 roku jako płyta przez "Propaganda Machine" (Infidel Records) już po rozpadzie grupy. Płyta została udostępniona do pobrania przez byłego perkusistę Corrin – Briana Hulla. Jak przyznaje sam Hull, to jego osoba była przyczyną zakończenia działalności zespołu, jako że zdecydował się przenieść do Connecticut, aby być ze swoją dziewczyną.
W 1998 roku Jesse Leach oraz Joe Cantrell powołali do życia zespół Nothing Stays Gold.

</doc>
<doc id="1932549" url="https://pl.wikipedia.org/wiki?curid=1932549" title="Louis Henri Vaquez">
Louis Henri Vaquez

Louis Henri Vaquez (ur. 27 sierpnia 1860 w Paryżu, zm. 15 kwietnia 1936 w Paryżu) – francuski lekarz. Specjalizował się w chorobach naczyń i serca. Jako pierwszy opisał czerwienicę prawdziwą (choroba Vaqueza).

</doc>
<doc id="1932551" url="https://pl.wikipedia.org/wiki?curid=1932551" title="Alicja Boncol">
Alicja Boncol

Alicja Boncol (ur. 15 czerwca 1970 w Gubinie) – polska wokalistka country, wielokrotna zdobywczyni tytułu „Wokalistki Country” w plebiscycie tygodnika „Dyliżans”.
Wykonuje utwory m.in. takich kompozytorów jak: Tomasz Jarmołkiewicz, bracia Gabłońscy, Krzysztof Cedro, Lonstar, Bożena Smolnicka, Wojciech Cejrowski.
Życiorys.
Zadebiutowała w 1994 w przesłuchaniu konkursu "Chcę być gwiazdą" pod patronatem Polskiego Radia Oddział Katowice (program Marka Mierzwiaka i Janusza Wegiery). Po awansie do finałów, nawiązała współpracę z zespołem Tamers trwającą kilka miesięcy. Następnie przeszła do zespołu Fair Play, gdzie poznała Katarzynę Szubartowską (zastąpioną później przez Katarzynę Kamińską) i Sonię Drzymała, z którymi wystąpiła w "Przepustce do Mrągowa" w 1995 roku. Z zespołem Fair Play, a od 2001 roku z własną grupą KoAlicja, nieprzerwanie gościła na Międzynarodowym Festiwalu Muzyki Country w Mrągowie, występując z takimi wykonawcami, jak Michał Lonstar czy Tomasz Szwed. Brała udział w Piknikach Country, Konwojach Country, gdzie miała okazję występować z amerykańskimi i polskimi muzykami (Michał Milowicz, Witold Paszt, Gail Davies).
Odbyła trasy koncertowe na Litwie (na Visagino Country dwukrotnie reprezentowała Polskę – 1997, 2003), występowała na scenach festiwalowych Czech i Słowacji, w Norwegii, Niemczech oraz we Francji. Współpracowała ze stacjami radiowymi i telewizyjnymi (Polskie Radio 1, Radio Katowice, Radio BIS, TVP, WOT, TV Polonia, Polsat). Nagrywała dżingle dla Radia Zet.
W 1999 wygrała edycję programu TVN "Zostań gwiazdą" śpiewając utwór Cher "Believe".
Realizowała też teledyski dla TVP i TV Polonia. Koncertuje jako Alicja Boncol &amp; Koalicja.

</doc>
<doc id="1932556" url="https://pl.wikipedia.org/wiki?curid=1932556" title="Nothing Stays Gold">
Nothing Stays Gold

Nothing Stays Gold – amerykańska grupa muzyczna wykonująca melodic death metal. Zespół pochodził z Providence (Rhode Island), istniał w latach 1998–1999.
Historia.
Zespół powołali do życia w 1998 roku dwaj byli członkowie grupy Corrin. Jesse Leach był w nim wokalistą, zaś gitarzystą był Joe Cantrell. Grupa wydała wydawnictwo EP, następnie zaprzestała działalności po tym, jak Leach stał się członkiem Killswitch Engage.

</doc>
<doc id="1932557" url="https://pl.wikipedia.org/wiki?curid=1932557" title="Canadian Senior Curling Championships 2010">
Canadian Senior Curling Championships 2010

Canadian Senior Curling Championships 2010, turniej rozegrano w dniach 20-28 marca 2010 w Ottawie, na lodowisku Ottawa Hunt and Golf Club. 
Obrońcami tytułów mistrzowskich były: Nowa Szkocja w rywalizacji kobiet i Ontario w turnieju mężczyzn. Zwycięzcy będą reprezentować Kanadę na Mistrzostwach Świata Seniorów 2010, które odbędą się w Czelabińsku.
W konkurencji kobiet po roku przerwy tytuł mistrzowski powrócił do Kolumbii Brytyjskiej. Reprezentacją Kanady mężczyzn została drużyna z Alberty.
Kobiety.
Round Robin.
Sesja 1..
20 marca 2010; 12:30
Sesja 2..
20 marca 2010; 20:30
Sesja 3..
21 marca 2010; 15:00
Sesja 4..
21 marca 2010; 19:30
Sesja 5..
22 marca 2010; 8:00
Sesja 6..
22 marca 2010; 12:00
Sesja 7..
22 marca 2010; 16:30
Sesja 8..
22 marca 2010; 20:30
Sesja 9..
23 marca 2010; 10:00
Sesja 10..
23 marca 2010; 15:00
Sesja 11..
23 marca 2010; 19:30
Sesja 12..
24 marca 2010; 10:00
Sesja 13..
24 marca 2010; 15:00
Sesja 14..
25 marca 2010; 10:00
Sesja 15..
25 marca 2010; 19:30
Sesja 16..
26 marca 2010; 15:00
Mężczyźni.
Round Robin.
Sesja 1..
20 marca 2010; 16:30
Sesja 2..
21 marca 2010; 10:00
Sesja 3..
21 marca 2010; 15:00
Sesja 4..
21 marca 2010; 19:30
Sesja 5..
22 marca 2010; 8:00
Sesja 6..
22 marca 2010; 12:00
Sesja 7..
22 marca 2010; 16:30
Sesja 8..
22 marca 2010; 20:30
Sesja 9..
23 marca 2010; 10:00
Sesja 10..
23 marca 2010; 15:00
Sesja 11..
23 marca 2010; 19:30
Sesja 12..
24 marca 2010; 10:00
Sesja 13..
24 marca 2010; 19:30
Sesja 14..
25 marca 2010; 15:00
Sesja 15..
26 marca 2010; 10:00
Sesja 16..
26 marca 2010; 19:30

</doc>
<doc id="1932558" url="https://pl.wikipedia.org/wiki?curid=1932558" title="Swift Motor Company">
Swift Motor Company

Swift Motor Company – dawne brytyjskie przedsiębiorstwo branży motoryzacyjnej zajmujące się produkcją samochodów osobowych, z siedzibą w Coventry, w Anglii.
Przedsiębiorstwo zostało założone w 1902 roku przez i funkcjonowało do 1931 roku.

</doc>
<doc id="1932559" url="https://pl.wikipedia.org/wiki?curid=1932559" title="Diospyros">
Diospyros



</doc>
<doc id="1932562" url="https://pl.wikipedia.org/wiki?curid=1932562" title="Metropolia Rouen">
Metropolia Rouen

Metropolia Rouen – metropolia Kościoła rzymskokatolickiego w północnej Francji. Powstała w V wieku. Obecnie obejmuje jedną archidiecezję i pięć diecezji. Godność metropolity od lipca 2015 sprawuje abp Dominique Lebrun. Najważniejszą świątynią metropolii jest katedra w Rouen, najwyższy kościół we Francji.
W skład metropolii wchodzą:

</doc>
<doc id="1932565" url="https://pl.wikipedia.org/wiki?curid=1932565" title="Ireneusz Gust">
Ireneusz Gust

Ireneusz Gust (ur. 11 kwietnia 1955 w Stargardzie Szczecińskim, zm. 12 września 2001 w Gdańsku) – współzałożyciel Ruchu Młodej Polski i sygnatariusz jego deklaracji ideowej.
Życiorys.
W sierpniu 1980 uczestniczył w strajku w porcie morskim w Gdańsku. Od jesieni 1980 pracował w Sekretariacie Międzyzakładowego Komitetu Założycielskiego Solidarności w Gdańsku, od 1981 w KZD Solidarność, następnie był pracownikiem administracyjnym KK Solidarność.
W 1982 ukończył studia na Uniwersytecie Gdańskim, na wydziale historycznym.
W latach 1983–1986 współzałożyciel i pracownik Spółdzielni Pracy Świetlik, od 1987 do 1989 malarz konserwator w Spółdzielni Pracy Storem.
Jego żoną była Zofia Kruszyńska-Gust.
W 2006 pośmiertnie został odznaczony Krzyżem Komandorskim Orderu Odrodzenia Polski.

</doc>
<doc id="1932566" url="https://pl.wikipedia.org/wiki?curid=1932566" title="Piłka Gigliego">
Piłka Gigliego

Piłka Gigliego – narzędzie chirurgiczne, stosowane w ortopedii, chirurgii, kardiochirurgii i neurochirurgii do przecinania kości. Wymyślona i wprowadzona do medycyny przez włoskiego położnika Leonardo Gigliego, pierwotnie służyła do przecinania spojenia łonowego (pubektomii) podczas porodu w przypadku deformacji miednicy (operacja Gigli). 
W 1894, zgodnie z sugestią profesora Obalińskiego, Gigli przetestował zmodyfikowany typ piły z prowadnicą fiszbinową do przeprowadzenie kraniotomii. W 1897 Obaliński zastosował ją jako pierwszy do chirurgicznego otwarcia czaszki. Chociaż niegdyś słynna operacja Gigli ma dziś jedynie znaczenie historyczne, korzystne cechy jego piły drucianej sprawiają, że była bezpiecznym i wydajnym narzędziem w rękach dwudziestowiecznych neurochirurgów, oraz ortopedów i kardiochirurgów na całym świecie. Jeszcze obecnie w awaryjnych, czy polowych warunkach spełnia swoje zadanie, ale z szerokiego użycia wyparły ją piły oscylacyjne.

</doc>
<doc id="1932567" url="https://pl.wikipedia.org/wiki?curid=1932567" title="Fernando Trueba">
Fernando Trueba

Fernando Trueba (ur. 18 stycznia 1955 w Madrycie) – hiszpański reżyser, scenarzysta i producent filmowy. Brat reżysera Davida Trueby.
Najsłynniejszy film reżysera "Belle époque" (1992) został nagrodzony Oscarem dla najlepszego filmu nieanglojęzycznego w 1993.

</doc>
<doc id="1932568" url="https://pl.wikipedia.org/wiki?curid=1932568" title="Lewis Swift">
Lewis Swift



</doc>
<doc id="1932571" url="https://pl.wikipedia.org/wiki?curid=1932571" title="Elektrownia podgórska">
Elektrownia podgórska

Elektrownia podgórska – wybudowana w latach 1899-1900 jako elektrownia komunalna miasta Podgórze, znajdująca się przy ul. Nadwiślańskiej 4.
Historia.
Kompleks elektrowni komunalnej składał się z hal: generatorni, akumulatorni i kotłowni oraz dwukondygnacyjnego budynku mieszkalnego. Kotłownię łączył specjalny kanał kominowy ze stojącym na zewnątrz na osobnej podstawie kominem. Maszyny i urządzenia elektrowni zakupiono w firmie Františka Křižika z Pragi. Zostały zainstalowane trzy maszyny parowe, trzy prądnice prądu stałego oraz bateria akumulatorów. Moc przyłączeniowa wynosiła 0,64 MW.
Po wybudowaniu elektrowni w Podgórzu już w marcu 1900 r. uruchomiono elektryczne oświetlenie uliczne. Elektrownia dostarczała prąd dla podgórskich zakładów przemysłowych, urzędów, szpitali, miejskiej hali targowej i chłodni oraz gospodarstw domowych.
Po połączeniu Podgórza z Krakowem w 1915 r. nastąpiło scalenie elektrowni podgórskiej z krakowską i w konsekwencji zamknięcie elektrowni podgórskiej. Po kasacji urządzeń elektrycznych budynki adaptowano w 1926 r. na Miejski Dom Noclegowo-Kąpielowy dla bezdomnych. Budynki pełniły później funkcje przychodni z poradnią przeciwgruźliczą i skórno-wenerologiczną. W czasie II wojny światowej Niemcy wykorzystywali dawne pomieszczenia łaźni z komorą dezynfekcyjną do przygotowywania transportów więźniów do obozów. 
Budynki elektrowni zostały zaadaptowane na muzeum Tadeusza Kantora. W 2006 r. został ogłoszony konkurs na muzeum Tadeusza Kantora a we wrześniu 2006 r. wybrano zwycięski projekt. Zarząd Województwa Małopolskiego podjął 6 listopada 2009 r. Uchwałę Nr 1256/09 w sprawie wyboru do dofinansowania projektu pn. „Budowa Muzeum Tadeusza Kantora oraz siedziby Ośrodka Dokumentacji Sztuki Tadeusza Kantora – CRICOTEKA”. Uroczyste otwarcie kompleksu muzealnego, do którego zostały wkomponowane dawne budynki elektrowni, odbyło się 12 września 2014 r. Kompleks muzealny jest jednym z charakterystycznych budowli górujących nad Bulwarem Podolskim.
Elektrownia podgórska jest jednym z obiektów na trasie Krakowskiego Szlaku Techniki.

</doc>
<doc id="1932572" url="https://pl.wikipedia.org/wiki?curid=1932572" title="Teofil Czajkowski">
Teofil Czajkowski

Teofil Czajkowski ps. "Aleksy", "Teofil Leventi", "Teofil Cichocki", "Pan Teoś" (ur. 25 kwietnia 1905 w Warszawie, zm. 25 lipca 1981 tamże) – wykładowca Szkoły Budowy Maszyn im. H. Wawelberga i S. Rotwanda w Warszawie, w okresie okupacji w SZP-ZWZ-AK, specjalista w zakresie rusznikarstwa, uczestnik powstania warszawskiego. Organizator oraz główny współautor rozwiązania technologii produkcji luf do pistoletów i pistoletów maszynowych (kaliber 9 mm). Pochowany na cmentarzu Bródnowskim w Warszawie (kwatera 2D-2-14).

</doc>
<doc id="1932574" url="https://pl.wikipedia.org/wiki?curid=1932574" title="Sosna Coultera">
Sosna Coultera

Sosna Coultera ("Pinus coulteri" D. Don) – gatunek drzewa iglastego z rodziny sosnowatych ("Pinaceae" Lindl.). Sosna Coultera występuje naturalnie na półkuli północnej, w Meksyku (Kalifornia Dolna) i USA (Kalifornia).
Łacińska nazwa gatunku pochodzi od Thomasa Coultera, irlandzkiego botanika i lekarza.
Biologia i ekologia.
Igły opadają po 3–4 latach. Szyszki nasienne dojrzewają w ciągu 2 lat.
Występuje na suchych, skalistych zboczach, płaszczyznach i graniach. Preferuje południowe stoki na wysokości 200–2300 m n.p.m. Najczęściej występuje w lasach mieszanych, współtworzy wiele zespołów roślinności leśnej. Na wyższych położeniach leśnych w górach San Jacinto Mountains tworzy razem z dębem "Quercus kelloggii" lasy dębowo-sosnowe.
Sosna Coultera jest przystosowana do pożarów lasu i częściowo zależna od ich występowania.
Systematyka i zmienność.
Pozycja gatunku w obrębie rodzaju "Pinus":
Zagrożenia.
Roślina umieszczona w Czerwonej księdze gatunków zagrożonych, początkowo w grupie gatunków najmniejszej troski z kategorią zagrożenia LC ("lest concern"). Przy kolejnej ocenie stopnia zagrożenia gatunek został sklasyfikowany do wyższej kategorii NT ("near threatened"). Zasięg sosny Coultera jest niewielki (816 km²) a populacje bardzo rozczłonkowane. W połączeniu z rosnącą dominacją na tym obszarze gatunków drzew mniej odpornych na pożary lasu, może to prowadzić do zmniejszania liczebności populacji i zwiększania stopnia zagrożenia tego gatunku.

</doc>
<doc id="1932575" url="https://pl.wikipedia.org/wiki?curid=1932575" title="Diecezja Évreux">
Diecezja Évreux

Diecezja Évreux – diecezja Kościoła rzymskokatolickiego w północnej Francji, w metropolii Rouen. Jej powstanie datowane jest na III wiek. Obecne granice uzyskała w roku 1801.

</doc>
<doc id="1932584" url="https://pl.wikipedia.org/wiki?curid=1932584" title="Ala Boncol">
Ala Boncol



</doc>
<doc id="1932588" url="https://pl.wikipedia.org/wiki?curid=1932588" title="Magazyn poranny">
Magazyn poranny

Magazyn poranny (telewizja śniadaniowa, ang. "morning show", "breakfast television") – gatunek telewizyjnego programu informacyjno-rozrywkowego nadawanego na żywo o poranku (najczęściej między 6 a 10 rano). Zazwyczaj prowadzony jest przez niewielką grupę gospodarzy obojga płci. Docelowymi odbiorcami programu są ludzie przygotowujący się do wyjścia do pracy i szkoły, jak również pozostający w domu dorośli i rodzice.
Pierwszym magazynem porannym w telewizji ogólnokrajowej był "Today", który zadebiutował 14 stycznia 1952 r. w amerykańskiej telewizji NBC. Wiele innych stacji na całym świecie powieliło format NBC.
Format i styl.
Magazyny poranne zazwyczaj składają się z krótkich wiadomości, informacji na tematy biznesowe oraz rynku akcji, prognoz pogody oraz informacji o korkach na drogach. Wymienione tematy dominują w pierwszej części programu, kiedy ludzie pracujący nadal są w domach. W kolejnych częściach program kieruje się w stronę zainteresowań ludzi pozostających w domu, głównie kobiet. Czas między segmentami informacyjnymi jest wypełniony rozmowami na główne tematy wiadomości, przeglądami prasy i informacjami z dziedziny rozrywki, w tym dotyczącymi znanych i sławnych osób. Prowadzący magazyny poranne są zazwyczaj znanymi telewizyjnymi osobistościami. Jakkolwiek programy te często są produkowane przez ludzi i organizacje zajmujące się informacjami, ich styl nakierowany jest na popularność i akceptację docelowej grupy odbiorców. Najczęściej prowadzone są przez dwóch gospodarzy (mężczyznę i kobietę) siedzących na sofie otoczonej scenografią w ciepłych kolorach.
Historia.
Pierwszym magazynem porannym był nadawany w lokalnej amerykańskiej stacji WPTZ od 1950 r. do 1952 r. program "Three To Get Ready". Od 1952 r. stacja NBC zaczęła na antenie ogólnokrajowej emitować magazyn "Today".
Pierwszym polskim programem tego gatunku była Telewizja śniadaniowa, program pomysłu Niny Terentiew.
Polskie magazyny poranne.
Aktualnie emitowane polskie magazyny poranne (w nawiasie stacja emitująca i rok debiutu):
Programy nieistniejące:

</doc>
<doc id="1932589" url="https://pl.wikipedia.org/wiki?curid=1932589" title="Parafia św. Mikołaja w Krobi">
Parafia św. Mikołaja w Krobi

Parafia św. Mikołaja w Krobi – rzymskokatolicka parafia w mieście Krobia, należy do dekanatu krobskiego. Powstała w XI wieku. Obecny kościół parafialny, barokowy, bazylikowy, trzynawowy zbudowany 1757-1767. Mieści się przy ulicy Biskupiańskiej.

</doc>
<doc id="1932594" url="https://pl.wikipedia.org/wiki?curid=1932594" title="Gabriele Salvatores">
Gabriele Salvatores

Gabriele Salvatores (ur. 30 lipca 1950 w Neapolu) – włoski reżyser i scenarzysta filmowy. 
Swój największy sukces osiągnął filmem "Śródziemnomorska sielanka" (1991), który przyniósł mu Oscara dla najlepszego filmu nieanglojęzycznego. Do jego innych znanych filmów należą również m.in. "Nirvana" (1997) oraz "Nie boję się" (2003).
Zasiadał w jury konkursu głównego na 67. MFF w Wenecji (2010).

</doc>
<doc id="1932595" url="https://pl.wikipedia.org/wiki?curid=1932595" title="Michael Chapman">
Michael Chapman



</doc>
<doc id="1932599" url="https://pl.wikipedia.org/wiki?curid=1932599" title="Telewizja śniadaniowa">
Telewizja śniadaniowa



</doc>
<doc id="1932600" url="https://pl.wikipedia.org/wiki?curid=1932600" title="Wimbledon 1990">
Wimbledon 1990

Wimbledon 1990 – trzeci w sezonie tenisowy turniej wielkoszlemowy, który odbywał się w dniach 25 czerwca–8 lipca, tradycyjnie na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu. Była to 104. edycja rozgrywek.

</doc>
<doc id="1932602" url="https://pl.wikipedia.org/wiki?curid=1932602" title="Kevin Anderson">
Kevin Anderson



</doc>
<doc id="1932604" url="https://pl.wikipedia.org/wiki?curid=1932604" title="Jan Mazur (ur. 1948)">
Jan Mazur (ur. 1948)

Jan Marcin Mazur (ur. 2 stycznia 1948 w Deszkowicach) – polski ksiądz katolicki, kanonik honorowy kapituły katedralnej w Szczecinie, doktor teologii moralnej, w latach 1978-1989 działacz czynnej opozycji.
W 1971 ukończył studia w Wyższym Seminarium Duchownym w Paradyżu. 20 czerwca z rąk bpa Jerzego Stroby przyjął święcenia kapłańskie 1971 r. Msza prymicyjna odbyła się w Kościele pw. Królowej Korony Polskiej w Szczecinie dnia 27 czerwca 1971 roku, kaznodzieją prymicyjnym był ks. infułat Roman Kostynowicz, wieloletni diecezjalny konserwator zabytków. W 1977 absolwent Akademii Teologii Katolickiej (obecnie: Uniwersytet Kardynała Stefana Wyszyńskiego). W końcu listopada 1977 roku ks. Jan Marcin Mazur wyjechał na studia do Louvain w Belgii. Podjął tam seminarium doktoranckie prowadzone przez ks. prof. Philippe Delhaye. Temat rozprawy doktoranckiej brzmiał: „Les problemes moraux de la culture daus l'optique de Vatican II"/ Moralne problemy kultury w optyce soboru watykańskiego II/ Pracę obronił 23 marca 1982 roku uzyskując stopień naukowy doktora nauk teologicznych na Katolickim Uniwersytecie w Louvain.
W latach 1971-1985 wikariusz w parafiach w: Kamieniu Pomorskim, Stargardzie Szczecińskim i Szczecinie, w latach 1985-2007 pełnił funkcję proboszcza w parafii Chrystusa Króla w Szczecinie. Krótko po objęciu probostwa parafii pw. Chrystusa Króla, bp. K. Majdański mianował ks. Mazura diecezjalnym duszpasterzem inteligencji i środowisk twórczych. Od 1982 do 2004 wykładał teologię moralną Wyższym Seminarium Duchownym w Szczecinie, od 2001 wykładowca etyki w Pomorskiej Akademii Medycznej, w której w latach 2002-2008 był członkiem Komisji Bioetycznej. Od 2008 roku ze względów zdrowotnych złożył niemal wszystkie urzędy kościelne, pozostając duszpasterzem środowisk twórczych oraz honorowym kanonikiem kapituły katedralnej w Szczecinie 

</doc>
<doc id="1932605" url="https://pl.wikipedia.org/wiki?curid=1932605" title="Paige (marka samochodów)">
Paige (marka samochodów)

Paige – dawne amerykańskie przedsiębiorstwo branży motoryzacyjnej zajmujące się produkcją luksusowych samochodów osobowych, z siedzibą w Detroit, w stanie Michigan.
Przedsiębiorstwo Paige powstało w 1909 roku i funkcjonowało do 1927 roku, kiedy to zostało sprzedane i zreorganizowane w przedsiębiorstwo Graham-Paige.

</doc>
<doc id="1932609" url="https://pl.wikipedia.org/wiki?curid=1932609" title="65P/Gunn">
65P/Gunn

65P/Gunn – kometa krótkookresowa, należąca do rodziny komet Jowisza.
Odkrycie i nazwa.
Kometę tę odkrył James E. Gunn z Obserwatorium Palomar 27 października 1970 roku.
W nazwie znajduje się zatem nazwisko odkrywcy.
Orbita komety.
Orbita komety 65P/Gunn ma kształt elipsy o mimośrodzie 0,25. Jej peryhelium znajduje się w odległości 2,91 j.a., aphelium zaś 4,88 j.a. od Słońca. Jej okres obiegu wokół Słońca wynosi 7,69 lat, nachylenie do ekliptyki ma wartość 9,16˚.

</doc>
<doc id="1932611" url="https://pl.wikipedia.org/wiki?curid=1932611" title="Contemporary Noise Quintet">
Contemporary Noise Quintet



</doc>
<doc id="1932614" url="https://pl.wikipedia.org/wiki?curid=1932614" title="Agustín de Iturbide">
Agustín de Iturbide



</doc>
<doc id="1932617" url="https://pl.wikipedia.org/wiki?curid=1932617" title="Agnieszka Maria Nogal">
Agnieszka Maria Nogal

Agnieszka Maria Nogal (ur. 28 września 1970 w Warszawie) – polska filozofka, politolożka, doktor habilitowana nauk humanistycznych.
Życiorys.
W latach 1989–1994 studiowała w Instytucie Filozofii Uniwersytetu Warszawskiego. Jej praca magisterska była poświęcona feminizmowi. W 1998 obroniła doktorat napisany pod kierunkiem Stanisława Czerniaka w Instytucie Filozofii i Socjologii Polskiej Akademii Nauk na temat relacji pomiędzy aksjologią a polityką w pismach Henryka Elzenberga. W latach 2001–2003, 2006–2007 uzupełniła wykształcenie o studia na Wydziale Prawa i Administracji Uniwersytetu Warszawskiego. Habilitację uzyskała na podstawie rozprawy "Ponad prawem narodowym. Konstytucyjne idee Europy". W latach 1994–2013 związana z kierowanym przez prof. Stanisława Filipowicza Zakładem Filozofii Polityki w Instytucie Studiów Politycznych Polskiej Akademii Nauk. Od 1999 roku pracuje w Zakładzie Filozofii Polityki Instytutu Filozofii Uniwersytetu Warszawskiego. Jest laureatką stypendium zagranicznego Fundacji na rzecz Nauki Polskiej w Europejskim Instytucie Uniwersyteckim we Florencji (2002–2003). Współzałożycielka i członek redakcji pisma "Civitas. Studia z filozofii polityki".
W pracy naukowej zajmuje się filozofią polityki. Jej prace koncentrują się na współczesnych przekształceniach sfery publicznej, prawach człowieka oraz debacie, którą toczą ze sobą znani filozofowie Jürgen Habermas oraz Joseph Weiler.
Ma męża Jana, syna Filipa (ur. 2004) oraz córkę Antoninę (ur. 2008).

</doc>
<doc id="1932619" url="https://pl.wikipedia.org/wiki?curid=1932619" title="Persymona">
Persymona



</doc>
<doc id="1932621" url="https://pl.wikipedia.org/wiki?curid=1932621" title="Marleen Gorris">
Marleen Gorris

Marleen Gorris (ur. 9 grudnia 1948 w Roermond) – holenderska reżyserka i scenarzystka filmowa. W swoich filmach porusza problematykę równouprawnienia płci i pozycji kobiet we współczesnym świecie. Znana jest ze swojego otwartego feminizmu i jako zwolenniczka homoseksualnych związków; tematy te również porusza w swych filmach.
W 1996 jej film pt. "Ród Antonii" (1995) otrzymał Oscara dla najlepszego filmu nieanglojęzycznego. Był to pierwszy Oscar w tej kategorii przyznany filmowi, którego reżyserem była kobieta.

</doc>
<doc id="1932622" url="https://pl.wikipedia.org/wiki?curid=1932622" title="Ołeksij Horodow">
Ołeksij Horodow

Ołeksij Anatolijowycz Horodow (ukr. Олексій Анатолійович Городов; ur. 28 sierpnia 1978) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Internatu Sportowego w Ługańsku. W 1996 rozpoczął karierę piłkarską w klubie Chimik Siewierodonieck. Na początku 1997 przeszedł do Zorii Ługańsk, a latem został piłkarzem CSKA Kijów, w barwach którego 5 października 1997 debiutował w Wyższej lidze. Następnie występował tylko w klubach Prykarpattia Iwano-Frankowsk, FK Ołeksandrija, Illicziweć Mariupol, Borysfen Boryspol oraz Nywa Winnica. Latem 2005 powrócił do Zorii. Podczas przerwy zimowej sezonu 2006/07 przeszedł do FK Charków. W 2009 bronił barw klubów, w których już występował wcześniej - CSKA i Zoria. Podczas przerwy zimowej sezonu 2009/10 przeszedł do Zirki Kirowohrad.

</doc>
<doc id="1932628" url="https://pl.wikipedia.org/wiki?curid=1932628" title="Say Hello to Tragedy">
Say Hello to Tragedy

Say Hello to Tragedy – siódmy album studyjny niemieckiej grupy muzycznej Caliban, wydany 24 sierpnia 2009 nakładem Century Media Records (pierwsze wydawnictwo zespołu dla tej wytwórni).
Album był nagrywany w Principal Studios, The Bradbury Barracks, Mercury Studios, miksowany w Zing Recording Studios, a mastering wykonano w Principal Studios.
Album promował singel "Caliban's Revenge / 24 Years" (2009). Nakręcono teledyski do piosenek: "24 Years" (2009), "Caliban's Revenge" (2009). "No One Is Safe" (2010), "Walk Like The Dead" (koncertowy, 2011), reż. The Jack Stupid - DAB9.
Treść.
Dwa utwory na płycie poruszają temat sprawy Josefa Fritzla, ujawnioną w kwietniu 2008, kiedy 42-letnia Austriaczka z Amstetten, Elisabeth Fritzl, zeznała policji, że przez 24 lata była więziona i gwałcona przez swojego ojca, Josefa Fritzla. Pierwszy z nich "24 Years" został napisany z perspektywy samej córki sprawcy, zaś drugi, "The Denegation of Humanity" dotyczy sześciorga dzieci przez nią urodzonych. 
Tekst utworu "Coma" opisuje problem osób żyjących w śpiączce, niezdolnych do władania swym ciałem, lecz odczuwających rzeczywistość wokół siebie. 
Piosenka "No One Is Safe" obejmuje lirycznie możliwość wydarzenia się jakiejkolwiek tragedii w życiu. 
Utwór "Love Song" został zadedykowany przez wokalistę Andreasa Dörnera jego dziewczynie.
Tekst utworu "Caliban’s Revenge" nawiązuje do historii Kalibana, syna czarownicy Sykoraks z dramatu Williama Szekspira pt. "Burza", od którego imienia przyjęto nazwę zespołu. 
Koncepcyjnie tematyka zawarta na albumie była kontynuowana na następnej płycie długogrającej, pt. "I Am Nemesis" (2012).

</doc>
<doc id="1932631" url="https://pl.wikipedia.org/wiki?curid=1932631" title="James Murray">
James Murray



</doc>
<doc id="1932635" url="https://pl.wikipedia.org/wiki?curid=1932635" title="Paulinum w Poznaniu">
Paulinum w Poznaniu

Paulinum – budynek dawnego internatu dla uczniów szkół średnich, zlokalizowany w Poznaniu przy ul. Przemysłowej 46 na Wildzie.
Historia.
Obiekt wzniesiono w 1910 według projektu architekta Deliusa, w duchu zdradzającym wczesne tendencje modernistyczne, przejawiające się w bardzo dużym uproszczeniu detalu tego okazałego gmachu. Internat działał tu już wcześniej, od 1897, jednak jego układ przestrzenny (kilka niezależnych budynków) nie spełniał już ówczesnych wymagań, stawianych tego rodzaju instytucjom. Wszystkie części kompleksu z lat 1897-1899 zostały więc zburzone, a w ich miejscu powstał obecny obiekt, wyposażony w pełne zaplecze sanitarne, kuchenne i własną kotłownię, a także specjalne izby do nauki. Wpisywał się on w zabudowę okolic Rynku Wildeckiego okazałymi gmachami, przede wszystkim w stylach historycznych.
Współczesność.
Obecnie gmach pełni funkcję biurową. W jego sąsiedztwie w 2009 oddano do użytku dużą kamienicę mieszkalno-usługową, co wydatnie umniejszyło towarzyszący Paulinum park i zaburzyło tutejszą równowagę urbanistyczną.
Dojazd.
Dojazd do Paulinum zapewnia autobus linii 71 – do przystanku "Bergera".
Zobacz też.
W pobliżu znajdują się:

</doc>
<doc id="1932638" url="https://pl.wikipedia.org/wiki?curid=1932638" title="Wybory parlamentarne w Szwecji w 1985 roku">
Wybory parlamentarne w Szwecji w 1985 roku

Wybory parlamentarne w Szwecji odbyły się 15 września 1985.
Frekwencja wyborcza wyniosła 89,9%. Oddano 5 567 022 głosy ważne oraz 48 220 (0,9%) głosów pustych lub nieważnych.

</doc>
<doc id="1932644" url="https://pl.wikipedia.org/wiki?curid=1932644" title="Bitwa pod Olszanicą (1527)">
Bitwa pod Olszanicą (1527)

Bitwa pod Olszanicą – bitwa rozgrywająca się 27 stycznia 1527 roku na polach wsi Olszanica (położonej na południe od Kijowa) pomiędzy wojskami litewskimi pod dowództwem Konstantego Ostrogskiego, a Tatarami. Zakończyła się pogromem Tatarów. W bitwie brał udział Jerzy I Radziwiłł, ojciec królowej Polski Barbary Radziwiłłówny.

</doc>
<doc id="1932645" url="https://pl.wikipedia.org/wiki?curid=1932645" title="Piotr Baran">
Piotr Baran

Piotr Baran (ur. 21 lipca 1962 w Inowrocławiu) – polski koszykarz, występujący na pozycji obrońcy, reprezentant kraju, po zakończeniu kariery zawodniczej trener koszykarski.
Wychowanek MKS Inowrocław, w 1978 przeniósł się do Astorii Bydgoszcz. Zdobywca złotego (1989, 1990), srebrnego (1991) oraz brązowego (1987, 1988) medalu Mistrzostw Polski w barwach Lecha Poznań. Uczestnik Mistrzostwa Europy w 1991, na których Reprezentacja Polski zajęła 7 miejsce (rozegrał na tym turnieju 1 spotkanie). Powrócił do rodzimego Inowrocławia, gdzie w 1994 wygrał z Notecią baraże z OSiR Łowicz i awansował do II ligi. W sezonie 1995/1996 po turnieju barażowym w Pruszkowie awansował do Polskiej Ligi Koszykówki. Oficjalnie zakończył karierę sportową 3 czerwca 2000. Trenerską karierę rozpoczynał od asystowania Leszkowi Marcowi w II ligowej Noteci w sezonie 1999/2000. Jako pierwszy trener zadebiutował 12 stycznia 2000. W sezonie 2005/2006 prowadził AZS Koszalin. Od zakończenia pracy w Koszalinie nie jest związany z koszykówką zawodowo, pracuje w Anglii.

</doc>
<doc id="1932646" url="https://pl.wikipedia.org/wiki?curid=1932646" title="Zwiastowanie (obraz Dantego Gabriela Rossettiego)">
Zwiastowanie (obraz Dantego Gabriela Rossettiego)

Zwiastowanie, znany też jako "Ecce Ancilla Domini!" (polski "Oto służebnica Pańska!") – obraz olejny Dantego Gabriela Rossettiego, namalowany w estetyce prerafaelickiej, ukończony w marcu 1850, przedstawiający scenę zwiastowania. Ma wymiary 72,4 na 41,9 cm. Przechowywany jest w Tate Gallery w Londynie.
Artysta rozpoczął pracę nad obrazem 25 listopada 1849 roku. Do postaci Marii pozowała m.in. Christina Rossetti, natomiast modelami do archanioła byli m.in. William Michael Rossetti oraz Thomas Woolner. Ukończone dzieło wystawiono w 1850. Zostało wtedy źle ocenione przez krytykę i nie znalazło kupca. Z powodu tego niepowodzenia Rossetti uznał, że nigdy więcej nie pokaże "Zwiastowania" publicznie. Do 1853 roku wprowadzał jednak do obrazu drobne poprawki. Tego samego roku sprzedał go za 50 funtów Francisowi McCracken. Obraz miał być częścią dyptyku – towarzyszyć mu miało przedstawienie śmierci Marii.
Dzieło poświęcone jest popularnemu w sztuce europejskiej biblijnemu motywowi zwiastowania – scenie, podczas której archanioł Gabriel zapowiada Marii narodziny Jezusa. Obraz Rossettiego przedstawia pokój Marii, urządzony bardzo skromnie i z prostotą (inaczej niż we wcześniejszych przedstawieniach tego motywu, w których mieszkanie Marii wypełniały często przedmioty dekoracyjne) – jedynym meblem jest drewniane łóżko, podłoga i okno pozbawione są ozdób; pomieszczenie jest też niezwykle małe. Maria znajduje się na łóżku, przedstawiona jest jako młodziutka rudowłosa dziewczyna, skulona, dopiero co wybudzona ze snu, przestraszona i oszołomiona słowami anioła (to również innowacja Rossettiego – tradycyjnie Marię przedstawiano jako postać spokojną, pogrążoną w rozmyślaniu lub czytaniu nabożnych tekstów). Przy jej łóżku znajduje się archanioł Gabriel, wręczający Marii białą lilię (kwiat ten stanowi centralny punkt obrazu), symbolizującą czystość, która ma towarzyszyć życiu dziewczyny. Obok ramienia Gabriela unosi się biały gołąb, symbolizujący rolę anioła jako boskiego posłańca oraz obecność Ducha Świętego w chwili zwiastowania. 
Barwą dominującą na obrazie jest biel. Tego koloru są szaty obu postaci (tradycyjnie przypisywany Marii błękit reprezentowany jest natomiast przez umieszczony za Marią parawan i niebo za oknem).

</doc>
<doc id="1932648" url="https://pl.wikipedia.org/wiki?curid=1932648" title="Ecce Ancilla Domini!">
Ecce Ancilla Domini!



</doc>
<doc id="1932659" url="https://pl.wikipedia.org/wiki?curid=1932659" title="Carlo Armellini">
Carlo Armellini

Carlo Armellini (ur. 1777 w Rzymie, zm. 1863 w Saint-Josse-ten-Noode) – włoski polityk, działacz niepodległościowy i prawnik, członek triumwiratu rządzącego krótkotrwałą Republiką Rzymską w 1849 roku, razem z Giuseppe Mazzinim i Aurelio Saffim.
Armellini urodził się w Rzymie, wówczas części Państwa Kościelnego. Po ucieczce Piusa IX i zamordowaniu Pellegrino Rossiego został ministrem spraw wewnętrznych, zorganizował Zgromadzenie Konstytucyjne Republiki Rzymskiej. Wspólnie z Antonio Salicetim pisał konstytucję państwa.
Po zajęciu przez Francję Republiki Rzymskiej udał się na wygnanie do Belgii, gdzie zmarł w Saint-Josse-ten-Noode w 1863 roku.

</doc>
<doc id="1932662" url="https://pl.wikipedia.org/wiki?curid=1932662" title="Szare ogrody (film 2009)">
Szare ogrody (film 2009)

Szare ogrody (ang. "Grey Gardens") – amerykański film dramatyczno-biograficzny z 2009 w reżyserii Michaela Sucsy'ego.
Obsada.
i inni

</doc>
<doc id="1932663" url="https://pl.wikipedia.org/wiki?curid=1932663" title="Jan Rutkiewicz">
Jan Rutkiewicz



</doc>
<doc id="1932664" url="https://pl.wikipedia.org/wiki?curid=1932664" title="Bydgoszcz Wschód (osiedle)">
Bydgoszcz Wschód (osiedle)

Bydgoszcz Wschód – osiedle Bydgoszczy położone na tzw. Dolnym Tarasie. Sąsiaduje z osiedlami: Bartodzieje, Leśne, Siernieczek, Zimne Wody i Kapuściska.
Osiedle składa się z dwóch części – południowej i północnej:
Osiedle ma charakter składowo-przemysłowy. Znajduje się tu także sporo hurtowni, punktów handlowych i usługowych, a także hipermarketów. Zabudowa mieszkalna jest nieliczna, stanowią ją głównie domy jednorodzinne i trochę wielokondygnacyjnych budynków mieszkalnych.
Nazwa osiedla.
Przed przyłączeniem Fordonu do Bydgoszczy, osiedle Bydgoszcz Wschód stanowiło najbardziej wysuniętą na wschód część miasta, stąd jego nazwa. W czasie II wojny światowej dzielnica nosiła nazwę "Hohenholm".
Historia.
Osiedle nosiło dawniej nazwę "Kapuściska Małe" (dla odróżnienia, obecne Kapuściska nosiły nazwę "Kapuściska Wielkie"). Od II połowy XIX wieku do lat 30. XX wieku w pobliżu obecnego dworca kolejowego Bydgoszcz Wschód znajdował się tor wyścigów konnych. Z północnej strony tor wyścigowy ograniczała ściana lasu, południowy kraniec sięgał do dzisiejszej ulicy Inwalidów, zachodni do ul. Sygnałowej, a wschodni – do ul. Harcerskiej. Po zawaleniu się w 1882 roku trybuny z 300 osobami, w wyniku czego wielu widzów zostało rannych, wybudowane zostały nowe drewniane trybuny na 3000 osób, które znajdowały się przy północnej części ul. Wyścigowej, obecnie przebiegającej przez środek dawnego hipodromu. Niemcy wyścigi urządzali tu aż do 1916 roku, kiedy organizacji ich zaprzestano z uwagi na ograniczenia wojenne.
W 1925 roku członkowie Bydgoskiego Klubu Jazdy Konnej otrzymali zgodę Urzędu Miejskiego na rozpoczęcie odbudowy toru. Teren ogrodzono barierkami, a ponadto zainstalowano tablice oznaczające kierunek wjazdu i poruszania się po placu oraz tablice informacyjne stałe i zmienne. Wydzielono tor wyścigowy, wykonano tor przeszkód i wyznaczono tereny do ujeżdżania młodych koni. Pośrodku placu znajdował się tor dla kłusaków i powożenia bryczkami oraz powozami. Wokoło toru nasadzono wiele krzewów ozdobnych i kwiatów. Na torze odbywały się wyścigi konne garnizonu bydgoskiego oraz wiele imprez urządzanych z okazji świąt pułkowych, wojskowych i Hubertusa, w tym koncerty orkiestr dętych – wojskowych i cywilnych. Największą popularnością i frekwencją cieszyły się zawody podoficerów i oficerów 16. Pułku Ułanów Wielkopolskich, 11. Dywizjonu Artylerii Konnej i 15. Wielkopolskiego Pułku Artylerii Lekkiej. Ponadto, w latach 1926–1931 wyścigi z totalizatorem organizowało w tym miejscu Wielkopolskie Towarzystwo Wyścigów Konnych. Inauguracja wyścigów po I wojnie światowej miała miejsce 10 października 1926 r., a pierwszym zwycięzcą został koń Hrabianka. Dla wygody kibiców wokół toru powstała sieć restauracji, z których stolików można było obserwować zawody. Wyścigi przynosiły taki dochód, że wiosną 1928 roku zbudowano brukowaną drogę dojazdową z dworca Bydgoszcz Wschód do stadionu i nową trybunę. 8 lipca tego roku tor został uroczyście poświęcony, a na uroczystość zaproszono prezydenta Ignacego Mościckiego (nie wiadomo, czy ten skorzystał z zaproszenia), prezesa Wielkopolskiego Towarzystwa Wyścigów Konnych Kazimierz Żychliński, dyrektora Departamentu Chowu Koni Ministerstwa Rolnictwa Fryderyk Jurjewicz oraz hr. Ignacego Mielżyńskiego i Mieczyława Chłapowskiego. Od 1929 roku rozgrywano na nim corocznie wyścig zwany „Wielką Bydgoską” z nagrodą 5000 złotych ofiarowanych przez zarząd miasta. Zawody, zaczynające się początkowo zwykle o 14.00, a później o 16.30, rozgrywano zwykle późną wiosną i wczesną jesienią. Na tor z centrum miasta dowoziły specjalnie w tym celu podstawiane autobusy spod kościoła Klarysek. Początkowo płatne były tylko miejsca na trybunie i w ławkach od strony głównego wejścia przy obecnej ulicy Inwalidów, potem wprowadzono także bilety wstępu na obiekt w porze wyścigów. Rekordową frekwencję notowano zawsze na pożegnalnych zawodach cyklu, kiedy to losowano konia, którego szczęśliwy właściciel z reguły natychmiast odsprzedawał organizatorom.
Wygrane na wyścigach nie były wysokie i sięgały zwykle 15-25 zł (wyjątkowo 30 zł za duble i porządek) za każdych obstawionych 10. Najwyższa wygrana w historii międzywojennych wyścigów w Bydgoszczy wyniosła 880 zł za obstawienie porządku w gonitwie czwartej płaskiej 24 lipca 1927 roku.
Organizacji wyścigów konnych zaprzestano w 1931 roku, w związku z rozpoczęciem się Wielkiego Kryzysu lat międzywojennych. 26 sierpnia 1932 r. w drewnianą trybunę, zlokalizowaną prawdopodobnie centralnie na południe od toru, uderzył piorun. Spłonęła całkowicie. Jej odbudowy zaniechano, a sam tor wyścigowy zaorano w latach 50. XX wieku i rozparcelowano na ogródki działkowe, które istnieją w tym miejscu do dziś. W zachodniej części urządzono wyrobisko piasku, a potem wysypisko śmieci, które funkcjonowało prawdopodobnie do końca lat 60. XX wieku. Istnienie w tym miejscu toru wyścigowego upamiętniają dziś nazwy ulic Wyścigowej oraz Startowej. Dwie dawne murowane stajnie, położone przy ul. Harcerskiej, pełnią obecnie funkcję baraków mieszkalnych.
Przy ul. Sygnałowej w latach 30. XX wieku powstało osiedle kolejarzy, zbudowane według projektu zastosowanego jednocześnie w Zduńskiej Woli Karsznicach.
Komunikacja.
16 stycznia 2016 oddano do użytku estakadę dla przebiegającej nad stacją kolejową Bydgoszcz Wschód linii tramwajowej zatrzymującej się nad peronami na przystanku o nazwie "Dworzec Wschód". W ten sposób powstał nowoczesny kolejowo-tramwajowo-autobusowy węzeł przesiadkowy. Pod estakadą, przy ulicy Kamiennej znajduje się przystanek autobusowy również nazwany "Dworzec Wschód." W dalszym sąsiedztwie znajdują się przystanki przy ulicy Fordońskiej.
Ponadto w okolicy stacji znajduje się pętla autobusowo-tramwajowa „Wyścigowa”, obecnie używana przez tramwaje w sytuacjach awaryjnych. Pod koniec kwietnia 2014 dotychczasowa pętla Wyścigowa uległa likwidacji, a zamiast niej w nowej lokalizacji powstała nowa pętla po wschodniej stronie ul. Wyścigowej.
Przez południową część osiedla biegnie droga krajowa nr 80.
Przebiegają również przez nie tory linii kolejowych 18, 201 oraz 209.

</doc>
<doc id="1932666" url="https://pl.wikipedia.org/wiki?curid=1932666" title="Kazimierz Nowicki">
Kazimierz Nowicki

Kazimierz Marek Nowicki (ur. 24 listopada 1945 w Wilkołazie) – polski polityk i samorządowiec, działacz społeczny, w latach 1981–1989 i 1994–2002 prezydent Stargardu Szczecińskiego.
Życiorys.
Studiował w Wyższej Szkole Nauczycielskiej w Słupsku oraz Wyższej Szkole Pedagogicznej w Szczecinie. Był założycielem lokalnego koła Polskiego Stowarzyszenia na rzecz Osób z Upośledzeniem Umysłowym, został wiceprezesem zarządu głównego tej organizacji. W 2000 powołał pierwszy w Polsce Zakład Aktywności Zawodowej Centralna Kuchnia.
W latach 60. był koszykarzem Spójni Stargard, a od 1962 do 1981 sędzią koszykarskim w okręgu szczecińskim. Działacz Spójni Stargard, od 1981 do 2002 członek zarządu klubu. Od 1966 pracował jako nauczyciel. W 1972 został dyrektorem Szkoły Podstawowej nr 1 w Stargardzie Szczecińskim, którym był do 1981. W latach 1981–1989 był po raz pierwszy prezydentem Stargardu Szczecińskiego. W latach 90. został działaczem Sojuszu Lewicy Demokratycznej. W 1994 i w 1998 ponownie powoływany na urząd prezydenta miasta. W bezpośrednich wyborach w 2002, będąc kandydatem koalicji SLD-UP, przegrał w drugiej turze ze Sławomirem Pajorem. Przez rok pełnił obowiązki wiceprzewodniczącego rady miejskiej. Następnie wszedł w skład zarządu województwa zachodniopomorskiego, będąc wicemarszałkiem, funkcję tę pełnił do 2006.
Opracował system wspierania i rehabilitowania osób z niepełnosprawnością intelektualną (tzw. system stargardzki).
W 2012 Kazimierzowi Nowickiemu został nadany Medal Zasłużony dla Stargardu Szczecińskiego. Odznaczony Krzyżem Kawalerskim (1998) i Oficerskim (2013) Orderu Odrodzenia Polski.

</doc>
<doc id="1932667" url="https://pl.wikipedia.org/wiki?curid=1932667" title="Lubow Filimonowa">
Lubow Filimonowa

Lubow Filimonowa, ros. Любовь филимонова (ur. 31 sierpnia 1988 w Czeriomuszkach koło Sajanogorska) – kazachska biathlonistka, olimpijka. Zadebiutowała w biathlonie w rozgrywkach pucharu świata w Östersund w roku 2009.
Jej najlepszy dotychczasowy wynik w Pucharze Świata to 35. miejsce w sprincie w Pokljuce w sezonie 2009/10.
Podczas Igrzysk Olimpijskich w Vancouver w roku 2010 zajęła 57. miejsce w biegu indywidualnym, 67 w sprincie i 14 w sztafecie.

</doc>
<doc id="1932669" url="https://pl.wikipedia.org/wiki?curid=1932669" title="Mistrzostwa Świata w Łyżwiarstwie Szybkim w Wieloboju Kobiet 1968">
Mistrzostwa Świata w Łyżwiarstwie Szybkim w Wieloboju Kobiet 1968

26. mistrzostwa świata w łyżwiarstwie szybkim w wieloboju kobiet odbyły się w dniach 27 - 28 stycznia 1968 roku w stolicy Finlandii, Helsinkach. Zawodniczki startowały na naturalnym torze Pirkkola. Łyżwiarki startowały na czterech dystansach: 500 m, 1000 m, 1500 m, 3000 m. Najlepsza była reprezentantka Holandii Stien Kaiser. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 3000 m awansowała najlepsza 16-tka po 3 dystansach.
Uczestnicy.
W zawodach wzięło udział 33 łyżwiarek z 12 krajów. Sklasyfikowane zostały 32.

</doc>
<doc id="1932670" url="https://pl.wikipedia.org/wiki?curid=1932670" title="Lista odcinków serialu True Jackson">
Lista odcinków serialu True Jackson

W tym artykule znajduje się lista i opisy odcinków serialu True Jackson.

</doc>
<doc id="1932671" url="https://pl.wikipedia.org/wiki?curid=1932671" title="Pellegrino Rossi">
Pellegrino Rossi

Pellegrino Rossi (ur. 13 lipca 1787 w Carrarze, zm. 15 listopada 1848 w Rzymie) − włoski ekonomista, polityk i prawnik, wysoki urzędnik monarchii lipcowej, minister sprawiedliwości Państwa Kościelnego podczas rządów Piusa IX.
Życiorys.
Studiował na Uniwersytecie w Pawii i Uniwersytecie Bolońskim; został profesorem prawa w 1812 roku. W 1815 roku wspomagał Joachima Murata w jego wyprawie antyaustriackiej do Neapolu, po czym zbiegł do Francji, następnie Genewy, gdzie zaczął wykładać prawo i otrzymał obywatelstwo tego kantonu. W 1820 roku został wybrany deputowanym kantonalnym i pełnił tę funkcję do 1832 roku. Zajmował się przygotowaniem nowej konstytucji, zwanej "Pacte Rossi", a po jej odrzuceniu przez zgromadzenie kantonalne udał się do Francji na zaproszenie François Guizota.
W 1833 roku zatrudnił się w Collège de France, gdzie zastąpił zmarłego Jean-Baptiste'a Saya, w 1834 roku otrzymał francuskie obywatelstwo, po czym przeniósł się na Uniwersytet Paryski, gdzie objął profesurę prawa. W 1843 roku został dziekanem wydziału prawa.
W 1845 roku udał się do Rzymu, gdzie został ambasadorem francuskim. Po rewolucji w 1848 roku został ministrem spraw wewnętrznych Piusa IX, jednak jego liberalne reformy nie zostały nigdy wprowadzone w życie.
Został zamordowany przed otwarciem obrad parlamentu, 15 listopada 1848 roku, co było jednym z powodów ucieczki Piusa IX z Rzymu i proklamacji Republiki Rzymskiej.

</doc>
<doc id="1932673" url="https://pl.wikipedia.org/wiki?curid=1932673" title="True Jackson, VP">
True Jackson, VP



</doc>
<doc id="1932678" url="https://pl.wikipedia.org/wiki?curid=1932678" title="Referendum w Szwecji w 1922 roku">
Referendum w Szwecji w 1922 roku

Referendum w Szwecji w 1922 roku zostało przeprowadzone 27 sierpnia 1922. Przedmiotem referendum było wprowadzenie prohibicji. Przeciwko jej wprowadzeniu opowiedziało się 51% glosujących (925 097), za prohibicją było 49% (889 132). Frekwencja wyniosła 55,1% (1 820 452 z 3 302 483 uprawnionych, 6 223 głosy uznano za nieważne).

</doc>
<doc id="1932679" url="https://pl.wikipedia.org/wiki?curid=1932679" title="Pidżyn hawajski">
Pidżyn hawajski



</doc>
<doc id="1932680" url="https://pl.wikipedia.org/wiki?curid=1932680" title="36P/Whipple">
36P/Whipple

36P/Whipple – kometa krótkookresowa, należąca do rodziny komet Jowisza. 
Odkrycie i nazwa.
Kometę tę odkrył Fred Whipple 15 października 1933 roku w Oak Ridge Observatory (filia Harvard College Observatory).
W nazwie znajduje się zatem nazwisko odkrywcy.
Orbita komety.
Orbita komety 36P/Whipple ma kształt elipsy o mimośrodzie 0,28. Jej peryhelium znajduje się w odległości 3,08 j.a., aphelium zaś 5,24 j.a. od Słońca. Jej okres obiegu wokół Słońca wynosi 8,51 lat, nachylenie do ekliptyki ma wartość 9,93˚.

</doc>
<doc id="1932682" url="https://pl.wikipedia.org/wiki?curid=1932682" title="Pomnik Jana Matejki w Warszawie">
Pomnik Jana Matejki w Warszawie

Pomnik Jana Matejki – pomnik znajdujący się przy ulicy Puławskiej, w pobliżu ulicy Morskie Oko, w dzielnicy Mokotów w Warszawie. 
Opis.
Pomnik, którego projekt wykonał w roku 1989 Marian Konieczny, został wykonany w roku 1995 w Gliwickich Zakładach Urządzeń Technicznych w Gliwicach. Inicjatorem ustawienia pomnika było Towarzystwo Opieki nad Zabytkami.
Monument został odsłonięty 3 maja 1994. Przedstawia stojącego na cokole Jana Matejkę, który trzyma paletę w lewej i pędzel w prawej dłoni, oraz siedzącego przy cokole Stańczyka.

</doc>
<doc id="1932683" url="https://pl.wikipedia.org/wiki?curid=1932683" title="Mykolas Burokevicius">
Mykolas Burokevicius



</doc>
<doc id="1932685" url="https://pl.wikipedia.org/wiki?curid=1932685" title="Andrzej Kicman">
Andrzej Kicman

Andrzej Ryszard Kicman (ur. 30 marca 1944 w Otwocku) – polski inżynier i samorządowiec, w latach 1990–2002 prezydent Legionowa.
Życiorys.
Ukończył studia na Politechnice Warszawskiej z tytułem zawodowym inżyniera budownictwa. W 1980 był członkiem komitetu założycielskiego komisji zakładowej „Solidarności” w Stołecznej Dyrekcji Inwestycji Spółdzielczych. Po wprowadzeniu stanu wojennego działał w podziemnych strukturach związku. W 1990 stanął na czele Komitetu Obywatelskiego w Legionowie. W 1990 rada miejska w Legionowie wybrała go na urząd prezydenta miasta. Reelekcję uzyskiwał po wyborach samorządowych z 1994 i 1998. Został odwołany na kilka miesięcy przed upływem trzeciej kadencji. W 1997 bez powodzenia kandydował z listy Akcji Wyborczej Solidarność do Sejmu. W 2002 bezskutecznie ubiegał się o mandat radnego sejmiku mazowieckiego z ramienia Prawa i Sprawiedliwości.
W 2004 został wicewójtem Jabłonny. W 2006 uzyskał mandat radnego powiatu legionowskiego z listy Platformy Obywatelskiej. W 2007 objął stanowisko dyrektora Biura Administracyjno-Gospodarczego w Urzędzie m.st. Warszawy. W 2018 był kandydatem KWW Bezpartyjni Samorządowcy do sejmiku mazowieckiego.
Odznaczenia i wyróżnienia.
Odznaczony m.in. Srebrnym Krzyżem Zasługi (2011), Krzyżem Kawalerskim Orderu Odrodzenia Polski (2018) oraz Krzyżem Wolności i Solidarności (2018). Wyróżniony Nagrodą im. Grzegorza Palki przyznawaną przez Ligę Krajową (2002).

</doc>
<doc id="1932688" url="https://pl.wikipedia.org/wiki?curid=1932688" title="Witalij Hawrysz">
Witalij Hawrysz

Witalij Wołodymyrowycz Hawrysz, ukr. Віталій Володимирович Гавриш (ur. 18 marca 1986 w Czernihowie) – ukraiński piłkarz, grający na pozycji pomocnika, a wcześniej napastnika.
Kariera piłkarska.
Kariera klubowa.
Wychowanek Desny Czernihów, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął 26 lipca 2003 w składzie Desny Czernihów. Na początku 2007 przeszedł do Stali Ałczewsk. Latem został zaproszony do Metałurha Donieck. Ale nie potrafił przebić się do podstawowego składu donieckiego klubu i w następnym sezonie powrócił do Stali. Latem 2009 został przywrócony do pierwszego składu Metałurha, ale nie zagrał żadnego meczu i już w sierpniu wrócił do Stali, gdzie pełnił funkcje kapitana. 12 stycznia 2012 podpisał kontrakt z FK Ołeksandrija. W lutym 2013 roku został piłkarzem Metałurha Zaporoże. Po zakończeniu sezonu 2014/15 opuścił zaporoski klub. W sezonie 2015/16 bronił barw Howerły Użhorod. 27 czerwca 2016 podpisał kontrakt z beniaminkiem Premier-lihi Zirką Kropywnyćkyj.
Kariera reprezentacyjna.
Występował w juniorskiej reprezentacji Ukrainy.

</doc>
<doc id="1932689" url="https://pl.wikipedia.org/wiki?curid=1932689" title="Pinus coulteri">
Pinus coulteri



</doc>
<doc id="1932691" url="https://pl.wikipedia.org/wiki?curid=1932691" title="VK Ostrava">
VK Ostrava

Volejbalový klub Ostrawa - czeski klub siatkarski z Ostrawy, założony w 1921 roku. Od sezonu 2003/2004 tytularnym sponsorem jest przedsiębiorstwo DHL. Obecnie występuje w najwyższej klasie rozgrywkowej (Extralidze).
Sukcesy.
Mistrzostwo Czechosłowacji:
Puchar Czech:
Mistrzostwo Czech:
Kadra.
Sezon 2013/2014

</doc>
<doc id="1932692" url="https://pl.wikipedia.org/wiki?curid=1932692" title="VK DHL Ostrawa">
VK DHL Ostrawa



</doc>
<doc id="1932693" url="https://pl.wikipedia.org/wiki?curid=1932693" title="Aaron Links">
Aaron Links

Aaron Links (ur. 13 stycznia 1981 r. w Albuquerque w stanie Nowy Meksyk) − amerykański kulturysta. Były członek obecnie nieistniejącej federacji American Natural Bodybuilding Conference (ANBC). Absolwent University of New Mexico.
Pierwsze sukcesy w kulturystyce zaczął odnosić jako dziewiętnastolatek. Jego najpoważniejsze osiągnięcie to zwycięstwo podczas Junior Division National Championships fed. ANBC w 2003 roku.

</doc>
<doc id="1932694" url="https://pl.wikipedia.org/wiki?curid=1932694" title="Kościół Matki Bożej Częstochowskiej w Przybędzy">
Kościół Matki Bożej Częstochowskiej w Przybędzy

Kościół Matki Bożej Częstochowskiej w Przybędzy – kościół wzniesiony na początku lat osiemdziesiątych XX wieku na terenie parafii radziechowskiej. Poświęcenie obiektu nastąpiło 26 sierpnia 1983 roku. Pierwotnie świątynia pełniła funkcję kaplicy, a od 26 sierpnia 2013, dzięki decyzji biskupa Tadeusza Rakoczego obiekt nosi tytuł kościoła parafialnego, jest siedzibą parafii pw. Matki Bożej Częstochowskiej.

</doc>
<doc id="1932696" url="https://pl.wikipedia.org/wiki?curid=1932696" title="Całkiem nowe przygody Toma i Jerry’ego">
Całkiem nowe przygody Toma i Jerry’ego

Całkiem nowe przygody Toma i Jerry’ego (ang. "Tom and Jerry Tales") – kanadyjsko–amerykański serial animowany opowiadający o przygodach kota imieniem Tom i myszy imieniem Jerry. W Polsce nadawany był na kanale TV Puls od 1 marca 2010, a od 29 października 2012 roku na kanale Boomerang. Od 3 października 2016 roku serial był emitowany na kanale Cartoon Network oraz od 4 maja 2017 roku na kanale Puls 2.
Spis odcinków.
Premiery w Polsce:

</doc>
<doc id="1932697" url="https://pl.wikipedia.org/wiki?curid=1932697" title="Marek Wilczyński (ur. 1959)">
Marek Wilczyński (ur. 1959)



</doc>
<doc id="1932699" url="https://pl.wikipedia.org/wiki?curid=1932699" title="Marek Wilczyński (ur. 1949)">
Marek Wilczyński (ur. 1949)



</doc>
<doc id="1932701" url="https://pl.wikipedia.org/wiki?curid=1932701" title="Referendum w Szwecji w 1994 roku">
Referendum w Szwecji w 1994 roku

Referendum w Szwecji w 1994 roku zostało przeprowadzone 13 listopada 1994 roku. Przedmiotem referendum było członkostwo w Unii Europejskiej. Za uczestnictwem w Unii opowiedziało się 52,3% głosujących, przeciw było 46,8%. Oddano także 0,9% głosów nieważnych. Frekwencja wyniosła 83,3%.

</doc>
<doc id="1932702" url="https://pl.wikipedia.org/wiki?curid=1932702" title="Łotewski Związek Rolników">
Łotewski Związek Rolników

Centrowa Partia Łotewski Związek Rolników (łot. "Centriskā partija Latvijas Zemnieku savienība", LZS) – centrowa agrarystyczna partia polityczna działająca na Łotwie w latach 1917–1934 i od 1990, obecnie część bloku politycznego Związek Zielonych i Rolników. W latach 2002–2011 wchodziła w skład centroprawicowej koalicji rządzącej krajem, ponownie znalazła się w rządzącej koalicji w styczniu 2014. 
Historia.
Partia istniała w dwudziestoleciu międzywojennym (pod nazwą "Latviešu Zemnieku savienība", LZS) i była jednym z dwóch głównych ugrupowań politycznych działających na Łotwie (obok Łotewskiej Socjaldemokratycznej Partii Robotniczej). Do jej działaczy należeli Kārlis Ulmanis, Zigfrīds Meierovics, Miķelis Valters, Kārlis Pauļuks, Alberts Kviesis i Jānis Čakste. Ugrupowaniu, które szybko zdominowało życie polityczne Łotwy, udało się zrealizować ważne postulaty społeczne, w tym radykalną reformę własności ziemskiej. 
W 1990 partia została reaktywowana pod nieco zmienioną nazwą ("Latvijas Zemnieku savienība", LZS), mającą podkreślać pluralizm etniczny kraju. W wyborach 1993 wprowadziła do Sejmu 12 posłów, w dwa lata później – 8. Kandydat LZS Guntis Ulmanis był wybierany na dwie kadencje na urząd prezydenta Łotwy (1993–1996; 1996–1999). W latach 1998–2002 partia nie była reprezentowana w parlamencie, a przed wyborami 2002 zawiązała sojusz z pozaparlamentarną Łotewską Partią Zielonych, wprowadzając do Sejmu 7 z 12 posłów z listy ZZS (w trakcie kadencji liczba ta wzrastała do 8 i 9 posłów). Jego przedstawicielka Ingrīda Ūdre była marszałkiem Sejmu (2002–2006) oraz kandydatką Łotwy do objęcia teki komisarza europejskiego. W skład rządów centroprawicowych w latach 2002–2006 wchodzili nieprzerwanie przedstawiciele ludowców: Mārtiņš Roze (minister rolnictwa) i Dagnija Staķe (minister zabezpieczenia społecznego).
Obecnie zasiada w Sejmie 13 przedstawicieli Łotewskiego Związku Rolników. W pierwszym rządzie Valdisa Dombrovskisa partia reprezentowana była przez 3 ministrów: zabezpieczenia społecznego (Uldis Augulis), rolnictwa (Jānis Dūklavs) oraz oświaty i nauki (Tatjana Koķe), w jego drugim gabinecie przez ministrów komunikacji (Uldis Augulis), rolnictwa (Jānis Dūklavs), oświaty i nauki (Rolands Broks) oraz zabezpieczenia społecznego (Ilona Jurševska). Partia nie weszła w skład trzeciego rządu Dombrovskisa, jednak jej przedstawiciele znaleźli się w rządzie Laimdoty Straujumy. 
LZS uczestniczyła dwukrotnie w wyborach do Parlamentu Europejskiego: w 2004 i 2009 w ramach Związku Zielonych i Rolników, nie uzyskując w nich mandatów poselskich.
Władze.
Przewodniczącym partii jest od 2000 Augusts Brigmanis (przewodniczy jednocześnie Klubowi Poselskiemu ZZS), a funkcję jego zastępców pełnią: Uldis Augulis i Andris Rāviņš. Urząd sekretarza generalnego sprawuje Artūrs Graudiņš.

</doc>
<doc id="1932703" url="https://pl.wikipedia.org/wiki?curid=1932703" title="Crocodilus galeatus">
Crocodilus galeatus



</doc>
<doc id="1932708" url="https://pl.wikipedia.org/wiki?curid=1932708" title="Anna Stanieczek">
Anna Stanieczek

Anna Stanieczek (ur. 24 stycznia 1955 w Goleszowie) – polska łuczniczka, halowa mistrzyni Europy występująca w konkurencji łuków bloczkowych. Jest absolwentką Akademii Wychowania Fizycznego im. Bronisława Czecha w Krakowie.
Największym jej osiągnięciem jest halowe mistrzostwo Europy w 2010 roku w Poreču, gdzie zdobyła złoty medal w zawodach indywidualnych. Kwalifikacje zakończyła na 12. miejscu, uzyskując 571 punktów. Sprawiło to, że nie musiała rywalizować w 1/16 finału. W walce o ćwierćfinał pokonała reprezentantkę Holandii Ingę van Caspel 116:112. W następnym pojedynku zmierzyła się z Belgijką Gladysą Willemsą, z którą wygrała 117:114. W półfinale okazała się lepsza od Rosjanki Wiktorii Bałżanowej 116:114, a w finale pokonała Chorwatkę Ivanę Buden 111:109. Był to pierwszy złoty medal w historii zdobyty przez reprezentację Polski w zawodach łuku bloczkowego.

</doc>
<doc id="1932710" url="https://pl.wikipedia.org/wiki?curid=1932710" title="Juryj Malejeu">
Juryj Malejeu

Juryj Iwanawicz Malejeu (biał. Юрый Іванавіч Малееў, ros. Юрий Иванович Малеев, "Jurij Iwanowicz Malejew", ur. 20 marca 1968 w Bychowie, Białoruska SRR) – białoruski piłkarz występujący na pozycji pomocnika, reprezentant Białorusi w latach 1995–1996, trener piłkarski.
Kariera klubowa.
W czasie swojej kariery występował w klubach białoruskich: Dniapro Mohylew, Dynamie Mińsk, Dynamie Brześć, Atace-Aurze Mińsk, MPKC Mozyrz, Tarpedzie Mińsk, Tarpedzie Żodzino oraz w polskim klubie Zawisza Bydgoszcz.
Jako gracz MPKC Mozyrz wywalczył w sezonie 1996 mistrzostwo oraz Puchar Białorusi.
Kariera reprezentacyjna.
12 listopada 1995 zadebiutował w reprezentacji Białorusi w wygranym 2:0 towarzyskim meczu przeciwko Malcie. Ogółem w latach 1995–1996 rozegrał 9 spotkań w drużynie narodowej, nie zdobył w niż żadnej bramki.
Kariera trenerska.
Od 2016 roku prowadzi żeńską sekcję klubu FK Mińsk.

</doc>
<doc id="1932714" url="https://pl.wikipedia.org/wiki?curid=1932714" title="The Germ">
The Germ

The Germ () – czasopismo grupy Prerafaelitów, założone z inicjatywy Dantego Gabriela Rossettiego i Williama Michaela Rossettiego. 
Ukazały się jedynie cztery numery pisma w 1850 roku; później periodyk upadł z powodu kłopotów finansowych. Związani z pismem byli m.in. Dante Gabriel Rossetti, William Michael Rossetti, William Bell Scott, Christina Rossetti, Frederic George Stephens, Thomas Woolner oraz Ford Madox Brown. Każdy z numerów pisma zawierał akwafortę autorstwa jednego z członków grupy oraz sonet napisany przez Williama Michaela Rossettiego.
Pierwszy numer pisma ukazał się w nakładzie 700 egzemplarzy 1 stycznia 1850 roku i sprzedał się w 70 egzemplarzach. Następny opublikowano miesiąc później – 31 stycznia w 500 egzemplarzach, z czego sprzedano 40. Po tych numerach zmieniono tytuł pisma na "Art and Poetry: Being Thoughts towards Nature Conducted Principally by Artists". 31 marca wydano, już pod nowym tytułem, numer trzeci; a 30 kwietnia ostatni, czwarty numer periodyku.

</doc>
<doc id="1932716" url="https://pl.wikipedia.org/wiki?curid=1932716" title="Blohm &amp; Voss Ha 137">
Blohm &amp; Voss Ha 137

Blohm &amp; Voss Ha 137 – niemiecki bombowiec nurkujący z lat 30. XX wieku. Był pierwszym projektem samolotu bezpośredniego wsparcia Blohm &amp; Voss dla odradzających się po I wojnie światowej niemieckich sił lotniczych. Ostatecznie ustąpił jednak miejsca projektowi Junkersa – Ju 87, który przyjęto do produkcji. Wart odnotowania jest fakt, iż Ha 137 konkurował potem również z prototypem Henschela – Hs 123.
Historia.
W roku 1934 C-Amt w ministerstwie lotnictwa Rzeszy rozesłał, w ramach programu rozwojowego dla bombowca nurkującego, zamówienia na przygotowanie 6 prototypów. Wymagania, jakie postawiono przed konstruktorami mieściły się w jednym zdaniu: Luftwaffe życzy sobie jednego lekkiego jednomiejscowego, a drugiego cięższego i dwumiejscowego samolotu bezpośredniego wsparcia (nurkującego). Inżynier Richard Vogt z Blohm &amp; Voss miał doświadczenie w projektowaniu tego typu konstrukcji – przez pewien czas zajmował się podobnymi maszynami w firmie Kawasaki. Jego ostatnim projektem przed opuszczeniem Japonii był doświadczalny myśliwiec Kawasaki Ki-5. Był to nieduży, wolnonośny dolnopłat o całkowicie metalowej konstrukcji. Na podstawie tej konstrukcji Vogt przedstawił do konkursu projekt P6. Na początku jako jednostki napędowej użył rozwijanego wówczas w zakładach Bayerische Motorenwerke silnika BMW XV, którego moc maksymalną szacowano na około 600 KM. Silnika jednak nie ukończono na czas, przez co musiano posłużyć się inną jednostką – wybór padł na gwiazdowy silnik BMW 132 o mocy 739 KM, który był niemiecką wersją amerykańskiego silnika Hornet firmy Pratt &amp; Whitney. Prototyp napędzany tym silnikiem oznaczono jako P6a, a konstrukcja wyposażoną w silnik Rolls-Royce Kestrel oznaczono jako P6b. Prezentacja projektów Hamburger Flugzeugbau zaowocowała zleceniem budowy trzech prototypów z oznaczeniem Ha 137. W dniu 9 października 1934 roku odbyły się testy drewnianej makiety maszyny, a około 7 miesięcy później, 13 maja 1935 roku, oblatano prototyp Ha 137 V1 (D-IXAX). W niedługim czasie do podobnych prób gotowy był Ha 137 V2 (D-IGBI).
Był to samolot jednomiejscowy, dlatego też wystartował w początkowej fazie konkursu tzw. Sofortprogramm des Sturzbomber-Wettbewerbs (program natychmiastowy konkursu na bombowiec nurkujący). Zwycięzcą okazał się jednak prototyp Henschela – Hs 123. Pomimo swojej uniwersalności (mógł służyć do zadań szturmowych oraz jako myśliwiec), szanse na produkcję spadły drastycznie. Ministerstwo Lotnictwa pozostawiło jednak Ha 137 w konkursie, jako alternatywę dla innych zgłoszonych konstrukcji. Słabością decydującą o ostatecznej porażce był zbyt mały udźwig i brak stanowiska tylnego strzelca. Oprócz Ha 137 w kolejnym etapie konkursu udział brały projekty Heinkla (Heinkel He 118), Arado (Ar 81) oraz zwycięski, jak się później okazało, Junkers Ju 87.
Trzeci prototyp Ha 137 V3 (D-IZIQ) miał się stać podstawą dla ewentualnej wersji Ha 137B. Otrzymał on najlepszy wówczas silnik rzędowy Rolls-Royce Kestrel V, chłodzony cieczą, 12-cylindrowy o mocy dochodzącej do 640 KM na wysokości 4200 m. Napędzał on dwułopatowe drewniane śmigło o stałym skoku. Testy prototypów V1 i V2 rozpoczęły się latem 1935 roku w Travemünde. Podczas prób uzbrojenia w październiku 1935 roku doszło do wypadku – eksplodowała amunicja znajdująca się w prawym centropłacie samolotu Ha 137 V1. Ha 137 V3 odbył za to wiele lotów próbnych w czerwcu 1936 roku na lotnisku w Rechlinie.
W tym samym miesiącu roku 1936 nowym szefem Technisches Amt przy RLM został Ernst Udet. Zastąpił on na tym stanowisku płk. Wolframa von Richtofena – osobę szczególnie zainteresowaną rozwojem Ha 137 z myślą użycia go jako samolotu szturmowego. Udet stał jednak na stanowisku, iż to Ju 87 stanie się jedyną uniwersalną maszyną do zadań tego typu na następne 10 lat. Stało się jasne, że Ha 137 nie będzie na wyposażeniu Luftwaffe. Firma Hamburger Flugzeugbau podjęła jednak próbę stworzenia morskiej wersji tej maszyny, zdolnej do operowania z lotniskowca – w tamtym czasie planowano jeszcze w Niemczech budowę lotniskowców dla Kriegsmarine. Projekt 11 planowo miał być wyposażony w stałe podwozie kołowe, a projekt 11a w pływaki. Oba samoloty miał napędzać silnik BMW 132. W tym przypadku o niepowodzeniu zadecydował mały zasięg i jednoosobowa konstrukcja. Mimo braku zainteresowania konstrukcją Ha 137 wyprodukowano jeszcze trzy prototypy: V4 (D-IFOE), V5 (D-IUXU) oraz V6 (D-IDTE). Tym razem jako jednostki napędowe wykorzystano silniki Jumo 210 Aa, które musiały napędzać metalowe, trójłopatowe, przestawne śmigło o średnicy 3,2 metra. Prototyp V6 uległ kompletnemu zniszczeniu podczas awaryjnego lądowania w lipcu 1937 roku. Pozostałych samolotów Luftwaffe używała do innych prób i eksperymentów. Prototyp V4 przekazany został do Erprobungsstelle fur Bordwaffe (centrum prób z bronią pokładową) w Tarnewitz. Samolot ten, z oznaczeniem kodowym na kadłubie NE + AG, służył m.in. do prób z rakietami RZ65.

</doc>
<doc id="1932717" url="https://pl.wikipedia.org/wiki?curid=1932717" title="Referendum w Szwecji w 1955 roku">
Referendum w Szwecji w 1955 roku

Referendum w Szwecji w 1955 roku – głosowanie przeprowadzone w 1955, dotyczyło wprowadzenia ruchu prawostronnego. Podczas głosowania 85% obywateli opowiedziało się przeciw zmianie. Pomimo sprzeciwu w referendum, uchwałą Riksdagu, w niedzielę 3 września 1967, dokładnie o godzinie 5:00 rano wprowadzono ruch prawostronny.

</doc>
<doc id="1932718" url="https://pl.wikipedia.org/wiki?curid=1932718" title="Ihor Buriak">
Ihor Buriak

Ihor Wasylowycz Buriak ukr. Ігор Васильович Буряк (ur. 12 stycznia 1983 w Kijowie) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek DJuSSz-19 Kijów, DJuSSz-14 Kijów oraz Dynama Kijów, barwy których bronił w juniorskich mistrzostwach Ukrainy (DJuFL). W 2001 rozpoczął karierę piłkarską w niemieckim klubie FC Sachsen Lipsk. Ale już w 2003 powrócił do Ukrainy, gdzie został piłkarzem Metałurha Donieck. Nie potrafił przebić się do podstawowego składu, dlatego na początku 2005 przeniósł się do Arsenału Charków, który latem zmienił nazwę na FK Charków. Latem 2007 klub wystawił piłkarza na transfer. Potem został piłkarzem Illicziwca Mariupol. Latem 2008 przeszedł do Dnistra Owidiopol. Następnego lata 2009 podpisał kontrakt z klubem Tawrija Symferopol. Podczas przerwy zimowej sezonu 2009/10 powrócił do Dnistra. Latem 2010 przeszedł do Czornomorca Odessa. Jednak niedługo grał w nim. 20 listopada 2010 klub i piłkarz za obopólną zgodą anulowali kontrakt. 26 lutego 2011 po raz trzeci podpisał kontrakt z Dnistrem Owidiopol. Latem 2011 wyjechał do Kazachstanu, gdzie bronił barw klubu Wostok Öskemen. W końcu 2012 kontrakt z klubem wygasł, a w kwietniu 2013 zasilił skład do Naftana Nowopołock.
Kariera reprezentacyjna.
Występował w juniorskiej reprezentacji Ukrainy.

</doc>
<doc id="1932719" url="https://pl.wikipedia.org/wiki?curid=1932719" title="Sylwester Sokolnicki">
Sylwester Sokolnicki

Sylwester Edwin Sokolnicki (ur. 7 lipca 1959 w Serocku) – polski samorządowiec, od 1990 do 2018 burmistrz miasta i gminy Serock, od 2018 członek Rady Powiatu Legionowskiego i Zarządu Powiatu, od 2020 starosta legionowski.
Życiorys.
Ukończył studia na Wydziale Zarządzania Uniwersytetu Warszawskiego. W styczniu 1990 został powołany na urząd zastępcy naczelnika miasta i gminy Serock. W tym samym roku rada miejska wybrała go burmistrzem. Reelekcję uzyskiwał w latach 1994 i 1998 (z woli rady miasta i gminy) oraz 2002, 2006, 2010 i 2014 (w wyborach bezpośrednich). 
Jest członkiem Konwentu Wójtów, Burmistrza i Prezydenta Powiatu Legionowskiego, inicjatorem Forum Samorządowego Zalew Zegrzyński oraz prezesem Stowarzyszenia Gmin Podwarszawskich Ile de France. Pełni obowiązki wiceprezesa Związku Gmin Zalewu Zegrzyńskiego. Działa w Ochotniczej Straży Pożarnej w Serocku.
W wyborach samorządowych w 2018 roku nie ubiegał się o reelekcję na stanowisku Burmistrza Serocka. Z ramienia KWW Bezpartyjni Samorządowcy wystartował w wyborach do Rady Powiatu Legionowskiego. Uzyskał mandat i w kadencji 2018–2023 sprawuje funkcję radnego Rady Powiatu Legionowskiego. Przed wyborem na starostę był członkiem zarządu powiatu legionowskiego. 27 kwietnia 2020, po rezygnacji Roberta Wróbla, został wybrany przez Radę Powiatu na starostę legionowskiego 

</doc>
<doc id="1932721" url="https://pl.wikipedia.org/wiki?curid=1932721" title="DHL Ostrawa">
DHL Ostrawa



</doc>
<doc id="1932722" url="https://pl.wikipedia.org/wiki?curid=1932722" title="D·O·C· STAP Orion Doetinchem">
D·O·C· STAP Orion Doetinchem



</doc>
<doc id="1932723" url="https://pl.wikipedia.org/wiki?curid=1932723" title="D·O·C· Stap Orion Doetinchem">
D·O·C· Stap Orion Doetinchem



</doc>
<doc id="1932724" url="https://pl.wikipedia.org/wiki?curid=1932724" title="Aleksander Harkawiec">
Aleksander Harkawiec

Aleksander Mikołajowicz Harkawiec, (; ur. 19 października 1947 w Switłym Łuczu w rejonie starobyszowskim obwodu stalińskiego) – językoznawca, działacz społeczny, kulturalny i polityczny. Specjalista w dziedzinie folkloru urumskiego i krymskotatarskiego, znawca języków tureckich, profesor.
Badał kipczacką wersję „Statutu ormiańskiego w zatwierdzeniu Zygmunta Starego” i inne kipczackojęzyczne zabytki ormiańskie pod względem językowym.

</doc>
<doc id="1932727" url="https://pl.wikipedia.org/wiki?curid=1932727" title="Pinus torreyana">
Pinus torreyana

Pinus torreyana Parry ex Carrière – gatunek drzewa iglastego z rodziny sosnowatych ("Pinaceae" Lindl.).
Systematyka i zmienność.
Pozycja gatunku w obrębie rodzaju "Pinus":
Wyróżnia się dwie odmiany (traktowane czasem jako podgatunki):
Zagrożenia.
Roślina umieszczona w Czerwonej księdze gatunków zagrożonych w grupie gatunków zagrożonych (kategoria zagrożenia; VU).

</doc>
<doc id="1932728" url="https://pl.wikipedia.org/wiki?curid=1932728" title="Pierre Étienne Flandin">
Pierre Étienne Flandin



</doc>
<doc id="1932729" url="https://pl.wikipedia.org/wiki?curid=1932729" title="Mediolan-San Remo 2010">
Mediolan-San Remo 2010

101. edycja klasyku Mediolan-San Remo odbyła się 20 marca 2010 roku na trasie długości 298 kilometrów. W wyścigu wystartował jedyny Polak Bartosz Huzarski (nie ukończył), a zwycięzca poprzedniej edycji - Mark Cavendish zajął 89. miejsce.
Zwyciężył kolarz Rabobanku, Hiszpan Óscar Freire, dla którego było to trzecie zwycięstwo w tym wyścigu (poprzednio w 2004 i 2007 roku).

</doc>
<doc id="1932730" url="https://pl.wikipedia.org/wiki?curid=1932730" title="Milano-San Remo 2010">
Milano-San Remo 2010



</doc>
<doc id="1932732" url="https://pl.wikipedia.org/wiki?curid=1932732" title="Cerkiew św. Aleksandra Newskiego w Kibortach">
Cerkiew św. Aleksandra Newskiego w Kibortach



</doc>
<doc id="1932735" url="https://pl.wikipedia.org/wiki?curid=1932735" title="Cmentarz żydowski w Białej Piskiej">
Cmentarz żydowski w Białej Piskiej

Cmentarz żydowski w Białej Piskiej – kirkut powstał prawdopodobnie w 1862 roku. Ostatni pochówek miał miejsce w końcu XIX wieku, w związku z upadkiem gminy wyznaniowej. Nekropolia mieściła się w parku miejskim (Stadtpark), w jego południowo-wschodniej części, obecnie w rozwidleniu ulicy Parkowej i drogi wylotowej do Drygał.

</doc>
<doc id="1932738" url="https://pl.wikipedia.org/wiki?curid=1932738" title="Dekrety polskie">
Dekrety polskie

Dekrety polskie (niem. "Polenerlasse", "Polen-Erlasse") – dekrety wydane przez nazistowskie Niemcy 8 marca 1940. Regulowały one sytuacje polskich robotników przymusowych w III Rzeszy ("Zivilarbeiter").
Treść zarządzeń.
Zarządzenia te specyficznie wprowadzały różne sposoby dyskryminacji polskich robotników, m.in.:
Wiosną 1942 roku przyjęto rozporządzenia dla robotników wschodnich ("Ostarbeiter"), tzw. dekrety o robotnikach wschodnich ("Ostarbeiter-Erlasse").

</doc>
<doc id="1932740" url="https://pl.wikipedia.org/wiki?curid=1932740" title="Polenerlasse">
Polenerlasse



</doc>
<doc id="1932741" url="https://pl.wikipedia.org/wiki?curid=1932741" title="Polen-Erlasse">
Polen-Erlasse



</doc>
<doc id="1932742" url="https://pl.wikipedia.org/wiki?curid=1932742" title="Puchar Europy w Narciarstwie Alpejskim mężczyzn 2009/2010">
Puchar Europy w Narciarstwie Alpejskim mężczyzn 2009/2010



</doc>
<doc id="1932746" url="https://pl.wikipedia.org/wiki?curid=1932746" title="Jan Łachut">
Jan Łachut

Jan Łachut (ur. 12 marca 1939 w Kobylnach, zm. 7 października 2009) – polski szachista.
Życiorys.
Przez cały czas trwania szachowej kariery reprezentował barwy "Anilany" ("Unii") Łódź, przez kilkanaście lat pełniąc funkcję kierownika sekcji szachowej w tym klubie. W latach 1954 (w Szczawnicy) i 1958 (w Krakowie) dwukrotnie zdobył tytuły wicemistrza Polski juniorów. Trzykrotnie (Katowice 1961, Rzeszów 1966 i Poznań 1975) startował w finałach mistrzostw Polski, zajmując odległe miejsca (odpowiednio XVI, XV i LXXXII). Był jednak groźnym przeciwnikiem w pojedynczych partiach, np. podczas finału w 1961 r. zwyciężył Jacka Bednarskiego oraz zremisował z Bogdanem Śliwą, natomiast w 1966 r. pokonał Włodzimierza Schmidta. Był wielokrotnym uczestnikiem rozgrywek o drużynowe mistrzostwo Polski, trzykrotnie zdobywając medale: dwa srebrne (Ciechocinek 1976 i Katowice 1977) oraz brązowy (Augustów 1975).
Jan Łachut posiadał tytuł mistrza krajowego, który otrzymał w 1962 roku.
Według retrospektywnego systemu Chessmetrics, najwyżej sklasyfikowany był w sierpniu 1966 r., zajmował wówczas 427. miejsce na świecie.

</doc>
<doc id="1932748" url="https://pl.wikipedia.org/wiki?curid=1932748" title="Parafia św. Andrzeja Boboli w Białej Piskiej">
Parafia św. Andrzeja Boboli w Białej Piskiej

Parafia Świętego Andrzeja Boboli w Białej Piskiej – rzymskokatolicka parafia leżąca w dekanacie Biała Piska należącym do diecezji ełckiej. Erygowana w 1962.
Kościół parafialny wybudowany został w latach 1756-1763. Wieżę wzniesiono w 1832 roku, według projektu Karla Friedricha Schinkla. Do roku 1945 był świątynią ewangelicką.
Parafia ma kaplice dojazdowe w Kowalewie pw. św. Maksymiliana Marii Kolbe oraz w Kożuchach pw. św. Ojca Pio.

</doc>
<doc id="1932750" url="https://pl.wikipedia.org/wiki?curid=1932750" title="Powiat Auces">
Powiat Auces



</doc>
<doc id="1932751" url="https://pl.wikipedia.org/wiki?curid=1932751" title="Strop (górnictwo)">
Strop (górnictwo)

Strop (w górnictwie) - 1. warstwy skalne zalegające nad danym pokładem lub żyłą kopaliny użytecznej. Miąższości (grubości) stropu nie określa się sztywno: jest ona każdorazowo tak wielka, jak daleko sięga praktyczne zainteresowanie górnika wybierającego wspomniany pokład lub żyłę. 2. Powierzchnia geometryczna, ograniczająca dany pokład lub żyłę od skał zalegających wyżej.

</doc>
<doc id="1932753" url="https://pl.wikipedia.org/wiki?curid=1932753" title="Exin (linia lotnicza)">
Exin (linia lotnicza)

Exin – polska szkoła lotnicza, dawniej linia lotnicza. Do 2014 roku główną formą działalności firmy były przewozy cargo. Obecny profil działalności to szkolenia dla pilotów, teoretyczne i praktyczne. Szkoła Lotnicza ATO Exin posiada trzy samoloty typu Cessna 152, jeden Cessna 150, oraz Piper PA-28 Arrow. Od 2009 roku szkolenia prowadzone są także na symulatorze lotu ELITE S812 FNTP II, który posiada europejski certyfikat kwalifikacji szkoleniowego urządzenia symulacji lotu FSTD&lt;ref name="exin.pl/pl/o-nas"&gt;&lt;/ref&gt;. W 2018 roku do użytku szkoleniowego oddano także symulator lotu samolotu Airbus A320&lt;ref name="exin.pl/pl/symulatory/a320"&gt;&lt;/ref&gt;. Siedziba szkoły lotniczej znajduje się w Świdniku, w sąsiedztwie Portu Lotniczego Lublin.
W 2010 linie Exin przewiozły 7 623 ton ładunków.
Historia.
Przedsiębiorstwo EXIN Sp. z o.o istnieje od stycznia 1991 i było jedną z pierwszych prywatnych firm lotniczych w Polsce. Pierwsze operacje lotnicze rozpoczęły się jesienią 1992 dla DHL samolotem Let L-410 Turbolet, który mógł zabrać 1,3 tony ładunku. W 1994 linie Exin nabyły większe samoloty An-26 o ładowności do 5,5 tony.
W 1996 linie Exin z wykorzystaniem samolotu An-26 brały udział w obsłudze transportowej rajdu Granada-Dakar w Afryce.
W 1997 linie rozpoczęły loty ad-hoc dla poszczególnych klientów.
Od 2001 do 2004 linie wykonywały loty cargo dla firmy kurierskiej TNT. W 2006 linie wykonywały regularne loty dla Poczty Szwedzkiej.
W 2012 r. do produkcji filmu Bilet na Księżyc Jacka Bromskiego udostępniono samolot An-26.
Obecnie przedsiębiorstwo zatrudnia 81 osób w tym:
Porty docelowe.
Linie lotnicze Exin operują na poniższych kierunkach dla DHL (stan na sierpień 2011):
Flota.
Samoloty użytkowane od początku istnienia EXIN:
Firma posiadała 4 własne samoloty An-26B:
Certyfikaty.
Linie lotnicze Exin otrzymały następujące certyfikaty od Urzędu Lotnictwa Cywilnego:

</doc>
<doc id="1932754" url="https://pl.wikipedia.org/wiki?curid=1932754" title="Jazzmatazz">
Jazzmatazz



</doc>
<doc id="1932755" url="https://pl.wikipedia.org/wiki?curid=1932755" title="Powiat Babītes">
Powiat Babītes



</doc>
<doc id="1932756" url="https://pl.wikipedia.org/wiki?curid=1932756" title="Powiat Baldones">
Powiat Baldones



</doc>
<doc id="1932758" url="https://pl.wikipedia.org/wiki?curid=1932758" title="Dekret o Polakach">
Dekret o Polakach

Dekret o Polakach (niem. "Polenstrafrechtsverordnung", oficjalna nazwa: "Verordnung über die Strafrechtspflege gegen Polen und Juden in den eingegliederten Ostgebieten", pol. Rozporządzenie w sprawie systemu wymiaru sprawiedliwości wobec Polaków i Żydów na zajętych terytoriach – z RGBl 1941 I 759 ff) – niemieckie rozporządzenie wydane przez Radę ds. Obrony Rzeszy (niem. "Ministerrat für die Reichsverteidigung") 4 grudnia 1941, wprowadzające skrócony proces postępowania sądowego, ograniczające prawa oskarżonego i zaostrzające prawo karne wobec Polaków i Żydów na terenach Polski okupowanych przez III Rzeszę.

</doc>
<doc id="1932759" url="https://pl.wikipedia.org/wiki?curid=1932759" title="Karol Różycki (zootechnik)">
Karol Różycki (zootechnik)

Karol Różycki (ur. 28 stycznia 1879 w Krakowie, zm. 12 sierpnia 1938 w Dublanach) – polski zootechnik, profesor Akademii Rolniczej w Dublanach.
Życiorys.
Syn Edmunda (1827–1893) i Adeli z Andrzejowskich. Ukończył Szkołę Kadetów Piechoty w Łobzowie, a następnie studiował nauki przyrodnicze na Akademii Rolniczej w Dublanach. Po uzyskaniu w 1906 dyplomu ukończenia studiów uzupełniał wiedzę na uczelniach w Kopenhadze, Sztokholmie oraz na uczelniach niemieckich. Od 1907 do 1915 pełnił funkcję kierownika działu hodowli w Centralnym Towarzystwie Rolniczym w Warszawie, następnie został aresztowany i internowany w Rosji (1915–1918). W 1918 został uwolniony i zamieszkał w Dublanach, gdzie w Akademii Rolniczej wykładał hodowlę i fizjologię zwierząt, następnie kierował Zakładem Hodowli Zwierząt Politechniki Lwowskiej. W 1919 uzyskał tytuł profesora zwyczajnego w dziedzinie hodowli zwierząt użytkowych. Należał do grona założycieli (w 1922) Polskiego Towarzystwa Zootechnicznego, od 1929 przez rok był dziekanem Wydziału Rolniczo-Lasowego. Dekretem Ministra Rolnictwa i Reform Rolnych z 14 stycznia 1937 został mianowany radcą Lwowskiej Izby Rolniczej. 

</doc>
<doc id="1932761" url="https://pl.wikipedia.org/wiki?curid=1932761" title="Polenstrafrechtsverordnung">
Polenstrafrechtsverordnung



</doc>
<doc id="1932763" url="https://pl.wikipedia.org/wiki?curid=1932763" title="Franciszek Sielańczuk">
Franciszek Sielańczuk

Franciszek Wincenty Sielańczuk (ur. 10 grudnia 1909 w Jędrzejowie, zm. 22 maja 1992) – polski polityk, poseł na Sejm PRL VI, VII i VIII kadencji. Budowniczy Polski Ludowej.
Życiorys.
Syn Adolfa i Anny. Uzyskał wykształcenie średnie zawodowe. Ukończył także Centralną Szkołę Partyjną w Łodzi oraz Szkołę Partyjną przy KC PZPR (której słuchaczem był w latach 1949–1951). 
Od 1945 należał do Polskiej Partii Robotniczej, gdzie od 1945 do 1946 był instruktorem Wydziału Propagandy w Komitecie Wojewódzkim w Katowicach, a także instruktorem (1946–1947) i I sekretarzem Komitetu Powiatowego (1947–1948) w Opolu. Następnie wstąpił do Polskiej Zjednoczonej Partii Robotniczej, w której był I sekretarzem Komitetu Powiatowego w Opolu (1948–1949), kierownikiem Wydziału Rolnego (1949) Komitetu Wojewódzkiego w Katowicach, inspektorem Wydziału Organizacyjnego (1951–1952) Komitetu Centralnego, sekretarzem organizacyjnym (1952–1955) i I sekretarzem (1955–1956) KW w Szczecinie, a następnie członkiem egzekutywy (od 1960) i sekretarzem ekonomicznym (1960–1973) KW w Opolu. W 1972 uzyskał mandat posła na Sejm PRL VI kadencji w okręgu Opole. Zasiadał w Komisji Górnictwa, Energetyki i Chemii oraz w Komisji Obrony Narodowej. W 1976 i 1980 uzyskiwał reelekcję w okręgu Kędzierzyn-Koźle. W obu kadencjach zasiadał w Komisji Obrony Narodowej oraz w Komisji Spraw Wewnętrznych i Wymiaru Sprawiedliwości.
Pochowany na cmentarzu komunalnym w Opolu.

</doc>
<doc id="1932764" url="https://pl.wikipedia.org/wiki?curid=1932764" title="Powiat Brocēnu">
Powiat Brocēnu



</doc>
<doc id="1932773" url="https://pl.wikipedia.org/wiki?curid=1932773" title="Ferrari 330">
Ferrari 330

Ferrari 330 – sportowy samochód osobowy produkowany przez włoską firmę Ferrari w latach 1963–1968. Dostępny jako 2-drzwiowe coupé oraz 2-drzwiowy kabriolet. Następca modelu 250. Do napędu użyto silnika "Colombo" V12 o pojemności czterech litrów. Moc przenoszona była na oś tylną poprzez 5-biegową manualną skrzynię biegów. Samochód został zastąpiony przez model 365.

</doc>
<doc id="1932774" url="https://pl.wikipedia.org/wiki?curid=1932774" title="Piotr Skórzewski">
Piotr Skórzewski

Piotr Stanisław Skórzewski (ur. 1 września 1927 w Długiem, zm. 11 maja 2014 w Warszawie) – polski polityk, poseł na Sejm PRL VII i VIII kadencji.
Życiorys.
Syn Mariana i Marianny. W 1950 wstąpił do Polskiej Zjednoczonej Partii Robotniczej. Był kierownikiem w Zakładach Lamp Oscyloskopowych w Piasecznie. W 1973 uzyskał wykształcenie wyższe techniczne na Politechnice Warszawskiej. W 1976 otrzymał mandat posła na Sejm PRL VII kadencji w okręgu Warszawa-Śródmieście. Zasiadał w Komisji Handlu Zagranicznego oraz w Komisji Przemysłu Ciężkiego, Maszynowego i Hutnictwa. W 1980 uzyskał reelekcję w tym samym okręgu. Zasiadał w Komisji Handlu Zagranicznego, Komisji Przemysłu Ciężkiego, Maszynowego i Hutnictwa, Komisji Współpracy Gospodarczej z Zagranicą i Gospodarki Morskiej oraz w Komisji Przemysłu. Otrzymał Srebrny i Złoty Krzyż Zasługi i Medal 30-lecia Polski Ludowej.
Pochowany na cmentarzu komunalnym w Piasecznie.

</doc>
<doc id="1932775" url="https://pl.wikipedia.org/wiki?curid=1932775" title="Myrosław Bundasz">
Myrosław Bundasz

Myrosław Omelanowycz Bundasz (ukr. Мирослав Омелянович Бундаш; ur. 22 grudnia 1976 w obwodzie zakarpackim) – ukraiński piłkarz, grający na pozycji napastnika.
Kariera piłkarska.
Kariera klubowa.
Karierę piłkarską rozpoczął w klubie Karpaty Mukaczewo. W 1998 został piłkarzem Zakarpattia Użhorod. Latem 2005 wyjechał do Łotwy, gdzie bronił barw FK Ryga. Latem 2006 powrócił do Zakarpattia. Od lata do końca 2008 roku występował w kazachskim FK Atyrau. Następnym klubem w jego karierze był Zirka Kirowohrad. W przerwie zimowej sezonu 2009/10 zakończył się kontrakt z klubem.

</doc>
<doc id="1932780" url="https://pl.wikipedia.org/wiki?curid=1932780" title="John Hamilton Roberts">
John Hamilton Roberts

John Hamilton "Ham" Roberts (ur. 21 grudnia 1891 w Pipestone, zm. 17 grudnia 1962 na wyspie Jersey) – kanadyjski oficer artylerii w stopniu generała-majora.
Roberts urodził się w Pipestone, w prowincji Manitoba. Studiował w North Canada College i ukończył Royal Military College of Kanada, w Kingston w prowincji Ontario w 1914 roku z 891 lokatą.
Roberts stacjonował w północnej Francji, gdy w maju 1940 roku Niemcy rozpoczęli ofensywę na ten kraj. Robertsowi udało się uratować swój pułk artylerii podczas ewakuacji wojsk brytyjskich z Dunkierki. Później został awansowany na generała majora i mianowany dowódcą kanadyjskiej 2. Dywizji Piechoty.
Roberts został dowódcą wojsk lądowych podczas rajdu na Dieppe, 19 sierpnia 1942. Jego stanowisko dowodzenia znajdowało się na pokładzie HMS "Calpe" i ze względu na zły stan łączności nie miał pojęcia, jak radzą sobie jego wojska. Roberts był krytykowany za zbyt szybkie przywoływanie wojsk rezerwy i duże straty poniesione podczas akcji. Został pozbawiony dowództwa sześć miesięcy później, wysłany do dowodzenia jednostkami wzmocnienia w Wielkiej Brytanii i nie otrzymał żadnych dalszych poleceń operacyjnych. Później wycofany na Wyspy Normandzkie.
Zmarł w 1962 roku na wyspie Jersey.

</doc>
<doc id="1932786" url="https://pl.wikipedia.org/wiki?curid=1932786" title="Gentofte Volley">
Gentofte Volley

Gentofte Volley – duński klub siatkarski z gminy Gentofte. Obecnie występuje w najwyższej klasie rozgrywkowej (Elitedivisionen).
Kadra w sezonie 2009/2010.
trener: Peter Borglund
II trener: Lars Berg

</doc>
<doc id="1932791" url="https://pl.wikipedia.org/wiki?curid=1932791" title="Aleksiej Wołkow (biathlonista)">
Aleksiej Wołkow (biathlonista)

Aleksiej Anatoljewicz Wołkow (ros. Алексей Анатольевич Волков; ur. 5 kwietnia 1988 w Radużnym) – rosyjski biathlonista, mistrz olimpijski i mistrz świata juniorów.
Kariera.
Pierwszy sukces osiągnął w 2009 roku, kiedy na mistrzostwach świata juniorów w Canmore zdobył brązowy medal w biegu indywidualnym i sztafecie.
W zawodach Pucharu Świata zadebiutował 5 grudnia 2009 roku w Östersund, zajmując 74. miejsce w sprincie. Pierwsze punkty zdobył 13 marca 2010 roku w Kontiolahti, zajmując 9. miejsce w tej samej konkurencji. Na podium zawodów tego cyklu pierwszy raz stanął 5 stycznia 2014 roku w Oberhofie, kończąc rywalizację w biegu masowym na drugiej pozycji. W zawodach tych rozdzielił Francuza Martina Fourcade’a i Tarjei Bø z Norwegii. W kolejnych startach jeszcze dwukrotnie stanął na podium: 11 stycznia 2014 roku w Ruhpolding był drugi w biegu indywidualnym, a 2 grudnia 2015 roku w Östersund był trzeci w tej konkurencji. Najlepsze wyniki osiągnął w sezonie 2013/2014, kiedy zajął 21. miejsce w klasyfikacji generalnej.
Podczas igrzysk olimpijskich w Soczi w 2014 roku razem z Jewgienijem Ustiugowem, Dmitrijem Małyszko i Antonem Szypulinem zdobył złoty medal w sztafecie. Zajął tam także 63. miejsce w biegu indywidualnym. Na rozgrywanych dwa lata później mistrzostwach świata w Hochfilzen sztafeta Rosji w składzie: Aleksiej Wołkow, Maksim Cwietkow, Anton Babikow i Anton Szypulin zdobyła złoty medal. Był też między innymi dziewiąty w biegu indywidualnym podczas mistrzostw świata w Kontiolahti w 2015 roku.
Wielokrotnie zdobywał medale na mistrzostwach Europy, w tym złote: w sztafecie na ME w Ufie (2009), biegu pościgowym na ME w Otepää (2010) i ME w Ridnaun (2011), sprincie i biegu pościgowym na ME w Osrible (2012) oraz biegu indywidualnym na ME w Otepää (2015).

</doc>
<doc id="1932793" url="https://pl.wikipedia.org/wiki?curid=1932793" title="Aigars Štokenbergs">
Aigars Štokenbergs

Aigars Štokenbergs (ur. 29 sierpnia 1963 w Rydze) – łotewski prawnik i ekonomista, minister gospodarki (2006), rozwoju regionalnego i samorządności (2006–2007) oraz sprawiedliwości (2010–2011), poseł na Sejm, założyciel i przewodniczący Stowarzyszenia na rzecz Innej Polityki (SCP).
Życiorys.
W 1986 ukończył studia prawnicze na Uniwersytecie Łotwy w Rydze, po czym pracował w prokuraturze rejonowej w Rydze, a od 1988 do 1990 w przedsiębiorstwie Agrofirma Tērvete. Na początku lat 90. orzekał jako sędzia w Jurmale, po czym był zastępcą dyrektora generalnego państwowych służb ziemskich (VZD). W latach 1993–2001 pracował dla Banku Światowego, następnie praktykował jako adwokat. W 2001 został absolwentem ekonomii w szkole wyższej prowadzonej przez Bank Łotwy.
W latach 2004–2006 doradzał premierowi Aigarsowi Kalvītisowi. W 2006 został mianowany ministrem gospodarki w jego rządzie. W tym samym roku uzyskał mandat poselski z ramienia Partii Ludowej w okręgu wyborczym Vidzeme. W latach 2006–2007 sprawował funkcję ministra rozwoju regionalnego i samorządności w drugim rządzie dotychczasowego premiera. W październiku 2007 został wykluczony z Partii Ludowej i odwołany z funkcji ministra, po czym powrócił do wykonywania mandatu posła. W 2008 współtworzył socjalliberalną partię Stowarzyszenie na rzecz Innej Polityki, której został następnie przewodniczącym. Kierował nią do 2011, gdy ugrupowanie to współtworzyło jednolitą partię Jedność. W 2010 uzyskał mandat posła na Sejm X kadencji. 3 listopada tegoż roku został ministrem sprawiedliwości w gabinecie Valdisa Dombrovskisa. 6 czerwca 2011 przejął dodatkowo obowiązki ministra spraw wewnętrznych. Obie funkcje pełnił do 25 października 2011.
W tym samym roku nie wszedł w skład Sejmu XI kadencji. Zajął się wówczas prowadzeniem własnej działalności gospodarczej.

</doc>
<doc id="1932795" url="https://pl.wikipedia.org/wiki?curid=1932795" title="Niszczyciele eskortowe typu John C. Butler">
Niszczyciele eskortowe typu John C. Butler

Niszczyciele eskortowe typu John C. Butler – typ amerykańskich niszczycieli eskortowych z okresu II wojny światowej. Zbudowano łącznie 83 jednostki (z tego trzy już po zakończeniu wojny, dwa z nich jako okręty wczesnego ostrzegania), wszystkie służyły w US Navy. W 1957 roku dwa okręty zostały przekazane marynarce wojennej Portugalii.
Historia.
Niszczyciele typu "John C. Butler" były budowane w latach 1943–1944 w następujących stoczniach: Consolidated Shipbuilding w Orange, Boston Navy Yard w Bostonie, Brown Shipbuilding w Houston oraz Federal Shipbuilding w Newark.
Wobec zmniejszenia się zapotrzebowania na niszczyciele eskortowe w końcowym okresie II wojny światowej, większość zamówień została anulowana, spośród 293 zakontraktowanych jednostek nie rozpoczęto prac konstrukcyjnych na 206, budowa czterech kolejnych została wstrzymana po położeniu stępki. Do momentu zakończenia działań wojennych wcielono do służby 80 okrętów, później jeszcze jeden, zaś dwa następne ukończono w 1955 roku jako okręty wczesnego ostrzegania radarowego (ang.: Destroyer Escort Radar, DER).
Podczas wojny większość okrętów typu "John C. Butler" służyła na Pacyfiku, wchodząc w skład osłony lotniskowców eskortowych. Cztery z nich wzięły udział w bitwie koło wyspy Samar 25 października 1944 roku, gdzie walcząc w osłonie zespołu lotniskowców eskortowych zaatakowały torpedami atakujące okręty japońskie. Jeden z niszczycieli, USS „Samuel B. Roberts”, został zatopiony ogniem artyleryjskim przeciwnika.
Jeszcze dwa inne okręty typu "John C. Butler" zostały utracone w wyniku działań wojennych. Były to: USS „Shelton” i USS „Eversole”, zatopione odpowiednio 3 i 28 października 1944 roku przez japońskie okręty podwodne.
Po zakończeniu II wojny światowej niszczyciele eskortowe służyły jeszcze w US Navy do końca lat 60., kiedy większość z nich wycofano z linii i złomowano. W 1957 roku dwie jednostki przekazane zostały flocie portugalskiej, gdzie były używane do 1968 roku.
Konstrukcja.
Konstrukcja niszczycieli eskortowych typu "John C. Butler" była niemal identyczna z okrętami typu "Rudderow". Główna różnica dotyczyła siłowni. Napęd stanowiły dwie turbiny parowe Westinghouse o łącznej mocy 12 000 shp, zaopatrywane w parę przez dwa kotły firmy Combustion Engineering. Turbiny napędzały za pośrednictwem przekładni dwie śruby. Układ ten nadawał okrętom prędkość maksymalną 24 węzłów, a zapas 347 ton paliwa pozwalało przepłynąć 4650 mil morskich przy prędkości ekonomicznej 12 węzłów.
Główne uzbrojenie artyleryjskie stanowiły dwa działa uniwersalne kalibru 127 mm, umieszczone w wieżach artyleryjskich na dziobie i rufie. Uzbrojenie przeciwlotnicze uzupełniały dwa podwójne (na części okrętów jedno poczwórne i jedno podwójne) działka Bofors kal. 40 mm oraz 12 działek Oerlikon kal. 20 mm. Niszczyciele posiadały potrójną wyrzutnię torpedową kal. 533 mm. Broń przeciw okrętom podwodnym stanowiły: miotacz bomb głębinowych Hedgehog, osiem miotaczy i dwie zrzutnie bomb głębinowych.
Sześć jednostek miało zmienioną konfigurację uzbrojenia, nie otrzymały one wyrzutni torpedowych, a uzbrojenie przeciwlotnicze zostało wzmocnione i składało się z jednego czterolufowego i trzech dwulufowych zestawów działek Bofors oraz dziesięciu działek Oerlikon. Na dwóch innych okrętach nie zainstalowano wyrzutni torpedowych, nie montując dodatkowych działek przeciwlotniczych.
Wyposażenie elektroniczne składało się z radaru wykrywania celów nawodnych typu SL, zastępowanego później przez nowocześniejszy typu SU, radaru kontroli przestrzeni powietrznej typu SA oraz sonaru do wykrywania celów podwodnych.
Okręty przebudowane po wojnie do wariantu DER miały zmienioną konfigurację nadbudówek, podwyższone burty na śródokręciu i nowe, trójnożne maszty z antenami radarów wykrywania obiektów nawodnych SPS-28, kontroli przestrzeni powietrznej SPS-8 i SPS-10, systemów walki elektronicznej i nawigacyjnych.

</doc>
<doc id="1932796" url="https://pl.wikipedia.org/wiki?curid=1932796" title="Wałerij Bojczenko">
Wałerij Bojczenko

Wałerij Wiktorowycz Bojczenko, ukr. Валерій Вікторович Бойченко (ur. 26 lutego 1989 w Mikołajowie) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek SDJuSzOR Mikołajów, barwy którego bronił w juniorskich mistrzostwach Ukrainy (DJuFL). W 2007 rozpoczął karierę piłkarską w MFK Mikołajów. Latem 2008 został piłkarzem FK Charków, w barwach którego 1 listopada 2008 debiutował w Wyższej lidze. Latem 2010 powrócił do MFK Mikołajów, ale nie zagrał żadnego meczu i zakończył karierę piłkarską.

</doc>
<doc id="1932797" url="https://pl.wikipedia.org/wiki?curid=1932797" title="Nigdy nie mów nigdy (singel)">
Nigdy nie mów nigdy (singel)

Nigdy nie mów nigdy – singel Ani Dąbrowskiej z 2009 roku.
Ogólne informacje.
Piosenka została nagrana do filmu "Nigdy nie mów nigdy" w reżyserii Wojciecha Pacyny. Ukazała się na ścieżce dźwiękowej produkcji, a w 2010 roku trafiła także na dwupłytową edycję albumu "Ania Movie". Singel stał się sporym przebojem na radiowych listach przebojów.
Teledysk.
Autorem teledysku jest Mirosław Kuba Brożek. Wykorzystano w nim część scen z filmu.

</doc>
<doc id="1932798" url="https://pl.wikipedia.org/wiki?curid=1932798" title="Go with the NO!">
Go with the NO!

Go with the NO! – pierwszy album studyjny amerykańskiej grupy Mahavatar.

</doc>
<doc id="1932802" url="https://pl.wikipedia.org/wiki?curid=1932802" title="Sztolnia wodna">
Sztolnia wodna

Sztolnia wodna – w górnictwie sztolnia, którą odprowadza się wodę z kopalni na powierzchnię.
W przeszłości sztolnie te miały ogromne znaczenie dla funkcjonowania zakładów górniczych, chroniąc je przed zatopieniem stale napływającymi wodami podziemnymi. Ze względu na grawitacyjny spływ wody sztolnie te musiały bezpośrednio sięgać najniżej położonych, eksploatowanych pokładów, co z kolei wpływało na ich długość, sięgającą często kilkunastu kilometrów. Dlatego budowano je jako kluczowe przedsięwzięcie kopalni (lub zespołu kopalń) – zwykle ogromnymi nakładami i przez wiele lat (stąd "Sztolnia Kluczowa", w odróżnieniu od innych, pobocznych sztolni, często również odprowadzających wody). W gwarectwach tzw. starego prawa sztolnie wodne były drążone i utrzymywane kosztem wszystkich gwarków, posiadających "kuksy" (czyli udziały) w danej "górze" (czyli kopalni). Udziały te były dziedziczne, a wraz z nimi obowiązki dotyczące sztolni (stąd "Sztolnia Dziedziczna").
Przykładem takiej sztolni jest np. Główna Kluczowa Sztolnia Dziedziczna na Górnym Śląsku, której wylot znajduje się w Zabrzu.
Sztolnie wodne budowano drążąc skały pod górę – od wylotu, zwanego "oknem" (często ozdobnie obmurowanego) oraz poprzez coraz głębsze szyby, zwane "świetlikami", rytmicznie rozmieszczone wzdłuż jej przebiegu. Przed "oknem" wykopywano otwarty kanał odprowadzający wody sztolniowe, nazywany "roznosem" (będący przedłużeniem biegu sztolni), który uchodził do pobliskiej rzeki lub stawu.

</doc>
<doc id="1932812" url="https://pl.wikipedia.org/wiki?curid=1932812" title="From The Sun, The Rain, The Wind, The Soil">
From The Sun, The Rain, The Wind, The Soil

From The Sun, The Rain, The Wind, The Soil – drugi album studyjny amerykańskiej grupy Mahavatar.

</doc>
<doc id="1932813" url="https://pl.wikipedia.org/wiki?curid=1932813" title="Jerzy Wunderlich">
Jerzy Wunderlich

Jerzy Wunderlich, właśc. Włodzimierz Jerzy Wunderlich (ur. 1 października 1930 w Krakowie, zm. 12 kwietnia 2009 w Warszawie) – polski dziennikarz, popularyzator nauki, znany zwłaszcza jako współtwórca i prezenter magazynów telewizyjnych "Eureka" i "Klinika zdrowego człowieka".
Życiorys.
Pracę zawodową rozpoczął w 1950 roku w redakcji „Sztandaru Młodych”, przez jakiś czas łącząc dziennikarstwo ze studiami. Odszedł z gazety w 1957 roku na znak protestu przeciw likwidacji „Po Prostu”, wraz z grupą kolegów zaangażowanych w październikową odnowę.
Po opuszczeniu „Sztandaru Młodych” pracował w „Expressie Wieczornym”, a w 1960 roku związał się z telewizją, gdzie pracował, pełniąc różne funkcje (za czasów prezesury Macieja Szczepańskiego był zastępcą dyrektora-redaktora naczelnego w Dyrekcji Programowej TVP), do 1990 roku. Był współtwórcą, kierownikiem redakcji i głównym prezenterem magazynu popularnonaukowego "Eureka", redagowanego z przyjaciółmi – Teodorem Zubowiczem, Rafałem Skibińskim, Andrzejem Moszem. Prowadził program "Klinika Zdrowego Człowieka", a także program "Antena".
Po odejściu z telewizji, w latach 1991–1992 był redaktorem naczelnym miesięcznika „Zdrowie i Sukces”. Następnie związał się z izbami lekarskimi – w Okręgowej Izbie Lekarskiej w Warszawie pełnił funkcję rzecznika prasowego i redagował miesięcznik „Puls”, był także zastępcą redaktora naczelnego „Gazety Lekarskiej”. Jako publicysta popularyzujący ochronę zdrowia i nauki medyczne współpracował z miesięcznikami „Medycyna i Ty” i „Medycyna dla Ciebie” oraz z tygodnikiem „Kobieta i Życie”.
Wielokrotnie nagradzany i wyróżniany za twórczość telewizyjną: dwukrotnie „Złotym Ekranem”, Nagrodą Prezesa Rady Ministrów za Twórczość dla Dzieci i Młodzieży, nagrodami Polskiej Akademii Nauk, Stowarzyszenia Dziennikarzy Polskich. Odznaczony Krzyżem Kawalerskim Orderu Odrodzenia Polski i innymi odznaczeniami państwowymi. U schyłku kariery zawodowej rektorzy uczelni krakowskich uhonorowali go tytułem "Phil Epistemoni" (Przyjaciel Nauk). Okręgowa Rada Lekarska w Warszawie pośmiertnie przyznała mu Medal im. Jerzego Moskwy.
Życie prywatne.
Ojciec Joanny Olech, pisarki dziecięcej i Anny Wunderlich, scenografki.
Spoczywa na Komunalnym Cmentarzu Północnym w Warszawie (B-III-1-5-7 – kolumbarium).

</doc>
<doc id="1932814" url="https://pl.wikipedia.org/wiki?curid=1932814" title="Moje życie ze mną">
Moje życie ze mną

Moje życie ze mną (ang. "My Life Me", 2009) – kanadyjsko-francuski serial animowany emitowany na antenie ZigZap od 17 marca 2010 roku.
Fabuła.
Serial opowiada o perypetiach czwórki nastolatków – Birch, Sandry, Raffiego i Liama, którzy zmagają się z życiowymi rozterkami i przemyśleniami.
Postacie.
Birch Small – ma trzynaście lat. Jest młodsza od reszty klasy, z wyjątkiem Auntuana. Ma krótkie, brązowe włosy i niebieskie oczy. Potrafi ładnie śpiewać, dwukrotnie występowała na scenie (Ciężkie wybory, Kto tu jest gwiazdą?). Uczy się w miarę dobrze. Ubiera się w stylu punk. Jest kuzynką Liama i najlepszą przyjaciółką Sandry, mimo że często się z nią kłóci. Lubi rysować mangę i ma pomarańczowego kota Neko. Jest zakochana w Raffim. Prowadzi pamiętnik. W przedstawieniu była przebrana za Meduzę.
Liam Cool – ma czternaście lat. Ma blond włosy ułożone na jeżyka i błękitne oczy. Ubiera się na zielono. Czasami nosi zielone okulary. Jest piegowaty i ma zadarty nos. Potrafi śpiewać. Boi się latających małp. Ma okropny bałagan w pokoju. Neko go nie lubi. Jest dość niezdarny. Jest zazdrosny o popularność Raffiego. Uczy się fatalnie. Kuzyn Birch. Kumpel Raffiego. W przedstawieniu był przebrany za Aresa.
Sandra Le Blanc – jest starsza od Birch o miesiąc. Ma rude włosy z potarganą grzywką spięte czarną kokardką, piegi i zielone oczy. Ubiera się w czarny T-shirt z pomarańczowymi dodatkami, czerwoną spódniczkę, pomarańczowe lakierki i kolanówki w czarno-pomarańczowe paski. Kocha jazdę na deskorolce. Jest sceptyczna. Nie lubi Liama. Jest najlepszą przyjaciółką Birch, mimo że często się z nią kłóci. Ma różowy pokój pełen pluszaków. Jako jedyna z grupy ma dotykowy telefon. Zakochana w Raffim, ale tego nie okazuje. 
Raffi Rodriguez – ma czternaście lat. Ma czarne włosy i brązowe oczy. Ubiera jeansy, wiązane niebieskie buty i niebieski T-shirt z granatową gwiazdą. Jest bardzo popularny. Jest w nim zakochana Birch. Liam mu zazdrości popularności. Ma deskorolkę. Mieszka z babcią, prawdopodobnie nie ma rodziców. Kumpel Liama. Jest pewny siebie. Zawsze ma jakiś plan. Ma porządek w pokoju. Zakochany w Sandrze, ale rzadko to okazuje.
Wersja polska.
Opracowanie i udźwiękowienie wersji polskiej: na zlecenie ZigZapa – Studio Sonica
Reżyseria: Piotr Kozłowski
Dialogi polskie:
Realizacja dźwięku: Maciej Sapiński
Organizacja produkcji: Agnieszka Kudelska
Wystąpili:
i inni
Lektor: Waldemar Barwiński

</doc>
<doc id="1932824" url="https://pl.wikipedia.org/wiki?curid=1932824" title="Jerzy Smyczyński">
Jerzy Smyczyński

Jerzy Smyczyński (ur. 4 sierpnia 1923 w Borowiczkach, zm. 5 lipca 1990) – polski polityk, poseł na Sejm PRL VII i VIII kadencji.
Życiorys.
Był synem Franciszka i Władysławy. Posiadał tytuł zawodowy inżyniera elektryka. Ukończył Politechnikę Śląską oraz w 1957 Politechnikę Warszawską.
W czasie II wojny światowej był więziony w Mauthausen-Gusen. 25 czerwca 1945 wstąpił do Związku Walki Młodych. 1 stycznia 1947 został członkiem Polskiej Partii Robotniczej, potem należał do Polskiej Zjednoczonej Partii Robotniczej. Od 1 lutego 1951 do 5 kwietnia 1952 był instruktorem Wydziału Przemysłu Ciężkiego Komitetu Centralnego PZPR. Od 1965 radny Stołecznej Rady Narodowej. W latach 1965–1981 działał w Komitecie Warszawskim partii (m.in. jako sekretarz oraz członek egzekutywy), a od 6 czerwca 1975 do 14 marca 1981 był I sekretarzem Komitetu Wojewódzkiego PZPR w Ostrołęce (kierował jednocześnie tamtejszą Wojewódzką Radą Narodową). Od 12 grudnia 1975 do 2 lipca 1981 był zastępcą członka KC PZPR. 
W 1976 uzyskał mandat posła na Sejm PRL VII kadencji w okręgu Ostrołęka. Zasiadał w Komisji Budownictwa i Przemysłu Materiałów Budowlanych. W 1980 uzyskał reelekcję w tym samym okręgu. W Sejmie VIII kadencji zasiadał w tej samej komisji.
Pochowany na cmentarzu Wojskowym na Powązkach (kwatera A33-2-2).

</doc>
<doc id="1932825" url="https://pl.wikipedia.org/wiki?curid=1932825" title="Denny Laine">
Denny Laine

Denny Laine, a właściwie Brian Frederick Arthur Hines (ur. 29 października 1944 w Birmingham) – angielski muzyk, znany przede wszystkim jako gitarzysta i wokalista zespołu The Moody Blues oraz jako gitarzysta i wokalista grupy Wings.
Życiorys.
Denny Laine ma pochodzenie romskie. Uczył się w Yardley Grammar School w Birmingham. Zaczął uczyć się gry na gitarze zainspirowany muzyką Django Reinhardta. Pierwszy publiczny wytęp zaliczył już w wieku 12 lat. Wkrótce zaczął profesjonalną karierę w zespole „Denny &amp; The Diplomats” gdzie poznał przyszłego perkusistę Electric Light Orchestra Beva Bevana.
W 1964 r., Laine odszedł z The Diplomats, by razem z Mikiem Pinderem dołączyć do The Moody Blues. Zaśpiewał w utworze „Go Now” z pierwszego albumu. Utwór szybko stał się hitem w Wielkiej Brytanii, zajmując pierwsze miejsce na listach przebojów. Jego kariera w The Moody Blues była krótka. Już w 1966 r. Laine odszedł z zespołu. Ostatnim nagraniem MB z udziałem Laine'a był singiel „Life's Not Life” wydany w 1967 r.
Po opuszczeniu The Moody Blues, założył „The Electric String Band”, w skład którego weszli obok niego Trevor Burton i Viv Prince. Wydali dwa single: „Say You Don't Mind” w 1967 r. oraz „Too Much In Love” w 1968 r. W 1967 r. wystąpili na koncercie razem z The Jimi Hendrix Experience i Procol Harum teatrze Saville w Londynie. Jednak zespół ten nie zdobył większej popularności i został rozwiązany. Laine i Burton dołączyli do zespołu „Balls” w 1969 r., w którym grali aż do rozpadu grupy w 1971 r. Laine w tym czasie grał także w zespole „Ginger Baker’s Air Force”.
W 1971 r. Denny dołączył do Paula McCartneya, z którym założył zespół Wings. W Wings Laine grał przez 10 lat, aż do rozwiązania grupy w 1981 r. W zespole tym Denny grał na gitarze, gitarze basowej, klawiszach oraz śpiewał i współtworzył teksty piosenek. Był to najlepszy okres w jego karierze zarówno pod względem popularności jak i pod względem finansowym.
W styczniu 1980 r. McCartney został aresztowany za posiadania marihuany na lotnisku w Japonii. Japońskie tournée zespołu zostało odwołane. W tym roku Wings pracowali także nad nowym materiałem, ale na początku 1981 r. Paul oświadczył, że zespół zakończył swą działalność. Niewydany materiał Wings znalazł się na dwóch następnych solowych albumach McCartneya, co znacznie pogorszyło jego stosunki z Laine’em.
W 1980 r. ukazał się solowy album Denny’ego zatytułowany „Japanese Tears” (pol. „Japońskie Łzy”), co odebrano jako widoczny atak na McCartneya. Z tekstów utworów wynika jednak, że tytuł odnosi się do rozczarowania japońskich fanów po odwołaniu trasy Wings w ich kraju..
W 1986 r. Denny zagrał na koncercie charytatywnym, z którego dochód przeznaczony został na szpital dziecięcy w Birmingham. Na tym samym koncercie wystąpił jego były zespół - The Moody Blues.
W połowie lat 80' ogłosił bankructwo i sprzedał współprawa do utworu „Mull of Kintyre” współautorowi, McCartneyowi. Nie przestał jednak tworzyć, pojawiał się także na imprezach poświęconych The Beatles oraz Wings.
Życie prywatne.
Był żonaty z Jo Jo Laine (zmarła 29 października 2006), z którą miał syna - Laine'a Hinesa oraz córkę - Heidi Hines. Ma jeszcze trójkę dzieci z innych związków: Lucianne Grant, Damiana Jamesa i Ainsley Laine-Adams. Obecnie jego partnerką jest Rosha.

</doc>
<doc id="1932839" url="https://pl.wikipedia.org/wiki?curid=1932839" title="WiP">
WiP



</doc>
<doc id="1932840" url="https://pl.wikipedia.org/wiki?curid=1932840" title="Barry Wilmore">
Barry Wilmore

Barry Eugene „Butch” Wilmore (ur. 29 grudnia 1962 w Murfreesboro w stanie Tennessee, USA) – amerykański inżynier, pilot wojskowy i astronauta, komandor United States Navy.
Wykształcenie oraz służba wojskowa.
Barry Wilmore wylatał w sumie ponad 6800 godzin, 663 razy lądował na pokładach lotniskowców.

</doc>
<doc id="1932846" url="https://pl.wikipedia.org/wiki?curid=1932846" title="Indianin w kredensie">
Indianin w kredensie

Indianin w kredensie (ang. "The Indian in the Cupboard", 1995) – amerykański film familijny wyprodukowany przez Columbia Pictures i Paramount Pictures w reżyserii Franka Oza. Zrealizowany na podstawie książki Lynne Reid Banks wydanej w 1980 roku pod tym samym tytułem.
Opis fabuły.
Mały Omri (Hal Scardino) obchodzi dziewiąte urodziny. Z tej okazji jego brat ofiarowuje mu drewnianą szafkę, a serdeczny przyjaciel Patrick (Rishi Bhat), figurkę przedstawiającą indiańskiego wojownika. Wieczorem Omri robi porządki i zamyka Indianina w szafce. W nocy budzą go dziwne odgłosy. Omri otwiera drzwiczki mebla i ze zdziwieniem odkrywa, że Indianin ożył i teraz każe nazywać się Małym Niedźwiedziem. Omri i czerwonoskóry (Litefoot) zostają przyjaciółmi.

</doc>
<doc id="1932855" url="https://pl.wikipedia.org/wiki?curid=1932855" title="Beats of Freedom – Zew wolności">
Beats of Freedom – Zew wolności

Beats of Freedom – Zew wolności – film dokumentalny z 2009 roku, produkcji polskiej, w reżyserii Leszka Gnoińskiego i Wojciecha Słoty. Oficjalna premiera odbyła się 11 marca 2010 w Sali Kongresowej, a na ekrany kin film wszedł dzień później.
Film dokumentuje rozwój muzyki rockowej w Polsce, począwszy od koncertu zespołu The Rolling Stones w Warszawie, w 1967, do upadku komunizmu w 1989. Narratorem filmu jest angielski dziennikarz Chris Salewicz, który przyjeżdża do Polski i rozmawia z Tomkiem Lipińskim, Piotrem Nagłowskim i Mirosławem Makowskim. W filmie pojawiają się również wypowiedzi wielu innych osób związanych z polskim rockiem, m.in. Jurka Owsiaka, Wojciecha Waglewskiego, Olgi Jackowskiej, Kazika Staszewskiego, Kamila Sipowicza, Andrzeja Mogielnickiego, Marka Niedźwieckiego, Zbigniewa Hołdysa, Lecha Janerki, Krzysztofa Grabowskiego, Jarosława Janiszewskiego, Arkadiusza Rybickiego, Krzysztofa Skiby.
Film wzbogacają fragmenty nagrań pochodzące z Instytutu Pamięci Narodowej, Wytwórni Filmowej „Czołówka”, Filmoteki Narodowej, a także z archiwów prywatnych, przedstawiające fragmenty koncertów (np. z Festiwalu w Jarocinie) i wiele innych zdjęć, przede wszystkim z lat 80. (np. fragmenty happeningów Pomarańczowej Alternatywy).
Ilustracją muzyczną są nagrania szeregu polskich zespołów rockowych, takich jak Maanam, Perfect, Turbo, TSA, Republika, Kult, Brygada Kryzys, Dezerter, Siekiera, 1984 czy Stan Zvezda.
Wraz z filmem ukazał się dwupłytowy album ze ścieżką dźwiękową oraz wydawnictwo edukacyjne opublikowane przez Narodowe Centrum Kultury.
18 listopada 2010 roku film został wydany na formacie DVD wraz z filmami: "Historia polskiego rocka" i "Wszystko, co kocham"

</doc>
<doc id="1932856" url="https://pl.wikipedia.org/wiki?curid=1932856" title="Sylvi Saimo">
Sylvi Saimo

Sylvi Riitta Saimo (ur. 12 listopada 1914, zm. 12 marca 2004) – fińska kajakarka. Złota medalistka olimpijska z Helsinek.
Brała udział w dwóch igrzyskach (IO 48, IO 52). W 1952 roku, przed własną publicznością, wywalczyła złoto w jedynkach na dystansie 500 metrów, jedynej wówczas rozgrywanej konkurencji kobiet. Jej medal był pierwszym złotym krążkiem letnich igrzysk zdobytym przez Finkę. Ma w dorobku dwa medale mistrzostw świata, oba złote (K-1 500 m: 1950, K-2 500 m: 1950).

</doc>
<doc id="1932860" url="https://pl.wikipedia.org/wiki?curid=1932860" title="Uniwersytet Łotwy w Rydze">
Uniwersytet Łotwy w Rydze



</doc>
<doc id="1932863" url="https://pl.wikipedia.org/wiki?curid=1932863" title="Maroussi BC">
Maroussi BC

Maroussi Ateny (gr. K.A.E. Μαρούσι Αθήνα) – grecki zawodowy klub koszykarski z siedzibą w Marusi.
Sponsorem drużyny są tureckie linie lotnicze - Turkish Airlines, które są także sponsorami drużyn piłkarskich FC Barcelony i Manchesteru United. Oprócz nich drużynę wspomaga sieć kawiarń - Costa Coffee.
Znani zawodnicy.
W zespole z dzielnicy Aten grali tacy koszykarze, jak: John Korfas, Angelos Koronios, Michalis Pelekanos, Vasco Evtimov, Jorgos Karangutis, Roderick Blakney, Michael Koch, Vassilis Spanoulis, Blagota Sekulic, Branko Milisavjlević, Renaldis Seibutis, Andreas Glyniadakis, Anatoli Zurpenko, Jorgos Diamandopulos, Stephen Arigbabu i Nikolai Padius.
Niektórzy koszykarze grali także na polskich parkietach, a są to: Pat Burke, Mark Dickel, Chris Thomas, Jared Homan i Ivan Grgat.

</doc>
<doc id="1932865" url="https://pl.wikipedia.org/wiki?curid=1932865" title="Mitsubishi Ki-83">
Mitsubishi Ki-83

 – ciężki, prototypowy myśliwiec Cesarskiej Armii Japońskiej z czasów II wojny światowej przeznaczony do lotów na dużej wysokości. Jego głównym zadaniem miało być zwalczanie amerykańskich bombowców Boeing B-29 Superfortress, dokonujących strategicznych bombardowań celów w Japonii. Wybudowano cztery egzemplarze samolotu, z których trzy uległy zniszczeniu, a jeden został przejęty przez amerykańską armię.
Historia.
Geneza.
Już w 1943 r. dla japońskiego lotnictwa Armii Lądowej stało się jasne, że nie jest ona zdolna skutecznie przeciwstawić się amerykańskiemu zagrożeniu ze strony strategicznych bombowców dokonujących swoich ataków z bardzo wysokiego pułapu. Aby przeciwdziałać tej sytuacji Wydział Techniczny Sił Powietrznych Dowództwa Cesarskiej Armii postanowił zbudować kilka typów ciężkich myśliwców. Nie wiedząc jaką taktykę przyjmą nadchodzące bombardowania strategiczne podjęto decyzje o budowie kilku typów samolotów: myśliwca nocnego, myśliwca wysokościowego, myśliwca uzbrojonego w działko o dużym kalibrze przeznaczonego do rozbijania szyków bombowców. 
Najwyższy priorytet otrzymały prace związane z konstrukcją nowego myśliwca zdolnego do lotów na bardzo wysokim pułapie. Budowę tego typu samolotu zlecono zespołowi inżyniera Tomio Kubo z zakładów Mitsubishi. Nowa maszyna miała powstać w oparciu o wcześniejszy projekt myśliwca eskortowego dalekiego zasięgu, którego realizację Wydział Techniczny zlecił firmie Mitsubishi w maju 1942 r. 
W czerwcu 1943 r. zmieniono przeznaczenie samolotu na ciężki, wysokościowy myśliwiec przechwytujący. Przed nową konstrukcją postawiono bardzo wysokie wymagania techniczne. Samolot miał charakteryzować się zdolnością do lotu na wysokości 15 000 metrów z prędkością 750 km/h. W odróżnieniu od projektu samolotu eskortowego w nowej konstrukcji załogę miało stanowić dwóch pilotów zamiast jednego.
Projekt.
Zespół inżynierów pod kierunkiem Tomio Kubo zaprojektował samolot o bardzo dobrych właściwościach aerodynamicznych i doskonałych właściwościach manewrowych. Wolnonośny średniopłat o smukłym i wąskim kadłubie z długimi skrzydłami o trapezowym obrysie. Cechy te pozwoliły Mitsubishi Ki-83, bo takie oznaczenie otrzymała nowa konstrukcja, na osiągnięcie bardzo dobrych parametrów lotu na dużej wysokości. 
Prototyp Ki-83.01 ukończono w październiku 1944 r., a 18 listopada tego samego roku wzniósł się on po raz pierwszy w powietrze. Podczas lotów testowych samolot w pełni spełnił pokładane w nim nadzieje, jednak dalszy postęp prac ograniczały problemy, jakich nastręczał wybrany do napędu samolotu silnik Mitsubishi Ha-211 I Ru. Silnik w układzie podwójnej gwiazdy z turbodoładowaniem, napędzający czterołopatowe śmigło o średnicy 3,5 m był wówczas najsilniejszą jednostką napędową jaką dysponowali konstruktorzy japońscy. Był to jednak silnik, którego konstrukcja nie była w pełni rozwinięta i cały czas trwały prace nad jego modyfikacją. 
Wydział Techniczny zamówił kolejne trzy prototypy, w międzyczasie zainteresowanie nowym samolotem wyraziło lotnictwo Cesarskiej Marynarki Wojennej. Drugi prototyp Ki-83.02 był gotowy do prób w styczniu 1945 r., trzeci Ki-83.03 w marcu, a czwarty Ki-83.04 w kwietniu 1945 r. W samolotach zwiększono o 500 litrów pojemność zbiorników paliwa. 
Aby zapobiegać flatterowi usterzenia, które pojawiło się w lotach przy dużej prędkości pierwszego prototypu, wzmocniono konstrukcję usterzenia poziomego, które dodatkowo zaopatrzono w trymery. Niestety, nie rozwiązane problemy z silnikiem uniemożliwiały wprowadzenie maszyny do produkcji seryjnej, a koniec wojny zatrzymał dalsze prace. 
9 marca 1945 r. w wyniku awarii uległ zniszczeniu drugi z prototypów. 25 czerwca tego samego roku w wyniku amerykańskiego bombardowania zniszczeniu uległy prototypy trzeci i czwarty. 
Samolot zdobyczny.
Amerykanie nie zdawali sobie sprawy z istnienia Ki-83, dlatego też nie została mu przydzielona nazwa kodowa. Dopiero po zajęciu terytorium Japonii przez siły okupacyjne, w ręce Amerykanów wpadł pierwszy prototyp Ki-83, który znajdował się w Matsumoto. Maszyna była w dobrej kondycji technicznej, umożliwiającej wykonanie lotu. Zatankowawszy wysokooktanowe paliwo, pilot zdołał osiągnąć na wysokości 7000 metrów prędkość 762 km/h. Brak jednak raportu z wykonanego lotu, zatem osiągnięta wartość podawana jest w wątpliwość. Gdyby jednak faktycznie samolot leciał z prędkością przekraczającą 00 km/h, Ki-83 byłby najszybszym samolotem zbudowanym przez Japończyków podczas wojny. Pod koniec 1945 roku maszyna została przetransportowana do Stanów Zjednoczonych. Otrzymała numer ewidencyjny FE-151, zmieniony na T2-151. W kolejnym roku trafiła do Middletown Air Material Area w bazie Olmsted Field gdzie składowano zdobyczne japońskie samoloty. Informacja o znajdującym się tam Ki-83 pojawia się w zestawieniu wymieniającym zebrane maszyny z 10 maca 1946 roku. 18 września tego samego roku sporządzono listę samolotów przeznaczonych do eksponowania w planowanym muzeum lotnictwa. Następna pewna informacja o maszynie pojawia się w 1949 roku, kiedy to znalazł się na składowisku samolotów koło Orchard Field Airport w Park Ridge w stanie Illinois. Prawdopodobnie tam samolot został zezłomowany.
Wersje.
Na bazie Mitsubishi Ki-83 planowano wybudować jego mniejszą wersję pełniącą rolę szybkiego samolotu myśliwskiego. Otrzymał on oznaczenia Mitsubishi Ki-103. Koniec wojny przerwał pracę nad trzema zamówionymi przez Wydział Techniczny prototypami, z których żadnego nie ukończono.
Konstrukcja.
Mitsubishi Ki-83 był dwusilnikowym, wolnonośnym średniopłatem o metalowej konstrukcji. Skrzydła o trapezowym obrysie. Podwozie chowane, główne do gondoli silnikowych, tylne do wnęki w kadłubie. 
Klasyczne usterzenie wolnonośne ze sterem wysokości zamontowanym w połowie wysokości steru kierunku. 
Metalowy kadłub o konstrukcji półskorupowej i niewielkim przekroju. Pilot zajmował miejsce w kroplowej, opancerzonej kabinie w przedniej części kadłuba. Jego fotel osłonięty był 12 mm pancerną płytą i dodatkowym, 8 mm zagłówkiem. Gwarantowało to ochronę przed pociskami kalibru do 20 mm. Drugi członek załogi miał swoje miejsce w centralnej części kadłuba i pełnił funkcję operatora radaru i radiotelegrafisty. Stanowisko operatora było również opancerzone 12 mm płytą.
Uzbrojenie.
Ki-83 był uzbrojony w dwa działka Ho-105 kalibru 30 mm z zapasem amunicji wynoszącym 100 pocisków i dwa działka Ho-5 kalibru 20 mm z zapasem 100 - 200 pocisków. Całe uzbrojenie strzeleckie znajdowało się w dziobie samolotu. W skrzydłach umieszczono dwie, niewielkie komory bombowe, w których można było przenosić dwie bomby o masie od 30 do 50 kg (między innymi eksperymentalne bomby typu powietrze-powietrze).

</doc>
<doc id="1932870" url="https://pl.wikipedia.org/wiki?curid=1932870" title="Wybory parlamentarne w Szwecji w 1988 roku">
Wybory parlamentarne w Szwecji w 1988 roku

Wybory parlamentarne w Szwecji odbyły się 18 września 1988.
Frekwencja wyborcza wyniosła 86,0%. Oddano 5 373 719 głosów ważnych oraz 67 331 (1,2%) głosów pustych lub nieważnych.

</doc>
<doc id="1932871" url="https://pl.wikipedia.org/wiki?curid=1932871" title="Elektrownia krakowska">
Elektrownia krakowska

Elektrownia krakowska – wybudowana w latach 1904–1905 pod kierunkiem inż. Kazimierza Gayczaka (technologia) i Jana Rzymkowskiego (prace architektoniczno-budowlane). Znajduje się w Krakowie, na Kazimierzu, przy ul. św. Wawrzyńca 25.
Historia.
Na początku XX wieku w Krakowie liczącym ponad 90 000 mieszkańców tylko część budynków posiadała oświetlenie elektryczne. Od 1893 roku własną elektrownię posiadał teatr Miejski (obecnie Teatr im. J. Słowackiego), w Podgórzu będącym jeszcze samodzielnym miastem działała od 1900 roku elektrownia, własną elektrownię posiadały krakowskie tramwaje. Oświetlenie elektryczne posiadali również następujące firmy: Rajal i Syn, firma masarska Satalecki, Grand Hotel, Bank Hipoteczny (ul. Zacisze), Collegium Medicum(gmach przy ul. Grzegórzeckiej) oraz Browar Goetza. Zasilały je małe prywatne elektrownie.
O budowie elektrowni myślano już pod koniec XIX wieku, ale ponieważ byłaby konkurencją dla Miejskiej Gazowni, decyzję o opracowaniu projektu podjęto dopiero w 1900 roku. Przygotował go i przedstawił w październiku 1900 roku inż. A.W. Schleyen. Zaproponował on umieszczenie elektrowni w okolicy ulic Blich i Wielopole. Jednak komisja powołana do oceny projektu zmieniła lokalizację, zatwierdzając budowę obok Gazowni Miejskiej. Postanowiono również, że zamiast proponowanych w projekcie silników parowych zostaną zainstalowane silniki gazowe. Budowę rozpoczęto 15 kwietnia 1904 roku. Miasto zbudowało budynki fabryczne, a pozostałe prace wykonało Towarzystwo „Union-Elektricitäts-Gesellschaft”. Pomimo iż budynki oddano w planowanym terminie, planowane otwarcie opóźniło się o 3 miesiące. 16 lutego 1905 roku zostały na próbę oświetlone sale Rady Miasta.
Sama uroczystość otwarcia i poświęcenia elektrowni odbyła się wieczorem w sobotę 18 lutego 1905 roku. Wzięli w niej udział: prezydent miasta Juliusz Leo, wiceprezydenci Michał Chyliński i Stanisław Domański, rajcy miejscy, urzędnicy magistratu, dyrektor Gazowni Dąbrowski oraz miejski inżynier elektrotechniki Kazimierz Gayczak. Poświęcenia hali dokonał ksiądz Głowacki ze zgromadzenia kanoników laterańskich. W skład zachowanego do dzisiaj kompleksu budynków wchodziły: hala maszyn, kotłownia oraz budynek administracyjny. Maszyny pochodziły z firmy Allgemeine Elektrizitäts Gesellschaft Union Wiedeń oraz Emil Škoda Pilzno. W 1905 roku elektrownia produkowała prąd stały o napięciu 2 × 220 V. W latach 1906–1907 elektrownia została rozbudowana według projektu J. Rzymkowskiego o halę maszyn i kotłownię, a w 1908 budynek administracyjny. 1 lipca 1908 elektrownia uzyskała osobowość prawną i została wpisana do rejestru handlowego jako Elektrownia Miejska w Krakowie. Wcześniej pracowała jako wspólne przedsiębiorstwo z Gazownią Miejską.
Kolejne rozbudowy związane były z poszerzeniem granic Krakowa (w 1910 przyłączono do Krakowa gminy: Dębniki, Czarna Wieś, Łobzów, Krowodrza, Nowa Wieś, Prądnik Czerwony, Zakrzówek i Zwierzyniec), uruchomieniem elektrycznego oświetlenia ulicznego i wzrostem zapotrzebowania na energię.
W 1914 wybudowano nową halę maszyn, kotłownię oraz nastawnię i rozdzielnię. Po połączeniu Podgórza z Krakowem w 1915 nastąpiło scalenie elektrowni podgórskiej z krakowską. Od 1917 roku również krakowska sieć tramwajowa korzystała z Elektrowni Miejskiej. Już przed II wojną światową reflektory do iluminacji zabytków oświetlały w Krakowie m.in. Sukiennice i Wawel.
W 1936 według projektu Franciszka Mączyńskiego, nadbudowano budynek administracyjny. Budynki elektrowni są przykładem architektury przemysłowej początku XX wieku.
Elektrownia produkowała i odsprzedawała nie tylko energię elektryczną, ale także parę technologiczną. W latach 50. XX w. elektrownia produkowała 45% energii elektrycznej zużywanej w Krakowie (90 tys. MWh). Od lat 60. XX w. zakład obniżał produkcję energii elektrycznej, stając się przede wszystkim elektrociepłownią. W 1976 zaprzestano produkcji energii elektrycznej, a w 1984 również ciepła i pary technologicznej.
Elektrownia krakowska jest jednym z obiektów na trasie Krakowskiego Szlaku Techniki.

</doc>
<doc id="1932876" url="https://pl.wikipedia.org/wiki?curid=1932876" title="Victoria Libertas Pesaro">
Victoria Libertas Pesaro

Victoria Libertas – włoski zawodowy klub koszykarski z siedzibą w Pesaro. W Europie jest bardziej znany pod nazwą sponsora – Scavolini, włoskiego projektanta kuchni Valtera Scavolini, który był prezydentem klubu.
Obecnie zespół wrócił do pierwotnej nazwy Victoria Libertas, znane jako „VL”, we Włoszech czytanej „Vuelle”.
Znani zawodnicy.
Do najbardziej znanych zawodników, którzy przywdziewali barwy tego klubu należą: Dušan Šakota (syn Dragan Šakoty, serbskiego trenera), Marques Green, Michael Sylvester, Dragan Kićanović, Walter Magnifico, Aleksandar Petrović, Darren Daye, Antonello Riva, Vincenzo Esposito, Melvin Booker, Yann Bonato, Silvio Gigena, Joseph Blair, DeMarco Johnson, Marko Tušek, Miroslav Berić, Chris Gatling, Marko Milić, Aleksandar Đorđević, Elmer Bennett, Alessandro Frosini, Carlton Myers, Alphonso Ford, Charles Smith, Hanno Möttölä, Teemu Rannikko i Robert Archibald.

</doc>
<doc id="1932877" url="https://pl.wikipedia.org/wiki?curid=1932877" title="DrugBank">
DrugBank

DrugBank – ogólnodostępna i bezpłatna baza informacji o lekach, utworzona w 2006 roku przez zespół Craiga Knoxa i Davida Wisharta z Wydziału Informatyki i Nauk Biologicznych Uniwersytetu Alberty w Kanadzie. Łączy dane z dziedziny chemii, biochemii, genetyki, farmakologii i farmakokinetyki.
Baza zawiera informacje o prawie 4800 lekach, w tym:
Ponadto w bazie znajduje się ponad 2500 sekwencji białek będącymi celami biologicznymi leków.
Informacje w bazie DrugBank pochodzą głównie z 29 innych serwisów internetowych. Część informacji pochodzi z publikacji i podręczników.
Budowa bazy.
Leki w bazie podzielone są na kategorie:
Informacje o lekach zebrane są w postaci karty leku (ang. DrugCard). Każda substancja posiada oddzielną kartę z przypisanym unikatowym identyfikatorem w formacie "DBnumerkarty", np. DB00203 (Sildenafil). Karta leku zawiera 103 pola, podzielone na trzy części:
DrugBank umożliwia ściągnięcie:
Wyszukiwanie informacji.
DrugBank pozwala na wyszukiwanie informacji na cztery sposoby:

</doc>
<doc id="1932878" url="https://pl.wikipedia.org/wiki?curid=1932878" title="Scavolini Pesaro (koszykówka)">
Scavolini Pesaro (koszykówka)



</doc>
<doc id="1932879" url="https://pl.wikipedia.org/wiki?curid=1932879" title="János Parti">
János Parti

János Parti (ur. 24 października 1932, zm. 6 marca 1998) – węgierski kajakarz, kanadyjkarz. Trzykrotny medalista olimpijski.
Specjalizował się w kanadyjkowej jedynce. Brał udział w trzech igrzyskach (IO52, IO 56, IO 60) i za każdym razem zdobywał medale. W 1952 był drugi na dystansie 1000 metrów, cztery lata później na 10000 m. W Rzymie został mistrzem na 1000 metrów. W 1954 zdobył złoty medal na mistrzostwach świata (C-1, 1000 m).

</doc>
<doc id="1932880" url="https://pl.wikipedia.org/wiki?curid=1932880" title="Janos Parti">
Janos Parti



</doc>
<doc id="1932887" url="https://pl.wikipedia.org/wiki?curid=1932887" title="Podróż apostolska Benedykta XVI na Maltę">
Podróż apostolska Benedykta XVI na Maltę

W dniach od 17 kwietnia do 18 kwietnia 2010 odbyła się podróż apostolska Benedykta XVI na Maltę. W czasie dwudniowej wizyty papież odwiedził: stolicę kraju (Valletta), Grotę św. Pawła w Rabacie oraz Florianę. Pielgrzymka apostolska jest związana z 1950 rocznicą przybycia świętego Pawła na wyspę.
Linki zewnętrzne.
Plan podróży apostolskiej Benedykta XVI na Maltę
Mapa miejsc, które odwiedził Benedykt XVI w czasie podróży na Maltę

</doc>
<doc id="1932892" url="https://pl.wikipedia.org/wiki?curid=1932892" title="Stadion Machabejski">
Stadion Machabejski

Stadion Machabejski (hebr. אצטדיון המכביה, "Itztadion Hamakabiya") – stadion sportowy w Tel Awiwie, w Izraelu. Stadion może pomieścić 20 000 widzów (5 000 miejsc siedzących).
Położenie.
Stadion znajduje się w północno-zachodniej części osiedla Cafon Jaszan w Tel Awiwie, u ujścia rzeki Jarkon do Morza Śródziemnego.
Historia.
Stadion Machabejski został wybudowany w marcu 1932 jako główne miejsce rozgrywania zawodów sportowych podczas Olimpiady Machabejskiej. Został zaprojektowany przez architekta Genia Averbucha. Budowę rozpoczęto bardzo późno i trwała zaledwie dziesięć dni. Inauguracja stadionu odbyła się 28 marca 1932 roku podczas uroczystości otwarcia I Olimpiady Machabejskiej. Wystąpiło w niej 500 sportowców żydowskich z 23 krajów.
W 1934 roku przygotowano tutaj tereny wystawowe pod "Targi na Bliskim Wschodzie i Izraelu". Przy tej okazji w otoczeniu stadionu wybudowano dodatkowe obiekty sportowe oraz rozbudowano trybuny.
W 1935 roku na stadionie odbyła się II Olimpiada Machabejska, w której uczestniczyło 1 350 sportowców. Większość z tych żydowskich sportowców nie chciała wracać do zagrożonej przez nazizm Europy i pozostała po zawodach w Mandacie Palestyny. W obawie przed powtórzeniem się takiej samej sytuacji, brytyjskie władze mandatowe nie wyraziły zgody na zorganizowanie kolejnej Olimpiady Machabejskiej w 1938.
Zdecydowano wówczas, że stadion będzie pełnił funkcję stadionu piłkarskiego dla klubu Maccabi Tel Awiw – w 1969 przeniósł się na nowo wybudowany Stadion Bloomfield.
Gdy w 1950 roku przygotowywano się do otwarcia III Olimpiady Machabejskiej, uznano, że Stadion Machabejski jest za mały na tak dużą imprezę sportową. Na tę potrzebę wybudowano wówczas nowoczesny Stadion Ramat Gan.
Stadion jest nadal czynny i służy różnym imprezom sportowym organizowanym na potrzeby młodzieży szkolnej Tel Awiwu.

</doc>
<doc id="1932895" url="https://pl.wikipedia.org/wiki?curid=1932895" title="Jaffa">
Jaffa



</doc>
<doc id="1932913" url="https://pl.wikipedia.org/wiki?curid=1932913" title="Śląsk Wrocław w europejskich pucharach sezon 1992/1993">
Śląsk Wrocław w europejskich pucharach sezon 1992/1993

Śląsk Wrocław w europejskich pucharach w sezonie 1992/1993 wystąpił w rozgrywkach Pucharu Europy (dzisiejsza Euroliga), gdzie odpadł w II rundzie, trafiając tym samym do Pucharu Saporty.
Możliwość gry na europejskiej arenie dało Śląskowi mistrzostwo Polski zdobyte w sezonie 1991/92.
Puchar Europy.
II runda.
Pozostałe mecze.
Po odpanięciu z Pucharu Europy Śląsk trafił do rozgrywek Pucharu Saporty. Tutaj przeciwnikiem był grecki Aris Saloniki, w barwach którego występowali Panagiotis Giannakis - jako reprezentant Grecji mistrz i wicemistrz Europy, i Roy James Tarpley, który w 1986 roku został wybrany z numerem siódmym w drafcie NBA przez Dallas Mavericks, a w sezonie 1987/88 został uznany po rundzie zasadniczej najlepszym rezerwowym.
W pierwszym spotkaniu, rozegranym 27 października 1992 roku we Wrocławiu przy 4,5 tysiącach widzów, Aris wygrał 90:80, aż 55 punktów zdobyła dwójka Giannakis-Tarpley (pierwszy rzucił 20, drugi - 35 pkt). Wśród graczy Śląska najlepszym zawodnikiem był Amerykanin Keith Williams, autor 29 punktów. W rewanżu, rozegranym 3 listopada w Salonikach przy 3 tysiącach widzów, Aris ponownie był lepszy, tym razem 102:75.

</doc>
<doc id="1932914" url="https://pl.wikipedia.org/wiki?curid=1932914" title="412P/WISE">
412P/WISE

412P/WISE (P/2010 B2) – kometa krótkookresowa, należąca do rodziny komet Enckego.
Odkrycie i nazwa.
Kometę tę odkryto w ramach obserwacji prowadzonych przez teleskop kosmiczny WISE 22 stycznia 2010 roku. Kometa ma numer kolejny 412, w nazwie znajduje się także nazwa programu badawczego.
Orbita komety.
Orbita komety 412P/WISE ma kształt elipsy o mimośrodzie 0,48. Jej peryhelium znajduje się w odległości 1,62 au, aphelium zaś 4,6 au od Słońca. Jej okres obiegu wokół Słońca wynosi 5,49 lat, nachylenie do ekliptyki ma wartość 8,93˚.

</doc>
<doc id="1932916" url="https://pl.wikipedia.org/wiki?curid=1932916" title="Sclerocarya birrea">
Sclerocarya birrea



</doc>
<doc id="1932917" url="https://pl.wikipedia.org/wiki?curid=1932917" title="Spondias birrea">
Spondias birrea



</doc>
<doc id="1932918" url="https://pl.wikipedia.org/wiki?curid=1932918" title="Sclerocarya caffra">
Sclerocarya caffra



</doc>
<doc id="1932919" url="https://pl.wikipedia.org/wiki?curid=1932919" title="Poupartia caffra">
Poupartia caffra



</doc>
<doc id="1932920" url="https://pl.wikipedia.org/wiki?curid=1932920" title="Aleja 3 Maja w Warszawie">
Aleja 3 Maja w Warszawie

Aleja 3 Maja w Warszawie – ulica na warszawskim Powiślu. Biegnie po obu stronach wiaduktu mostu Poniatowskiego, od Wisłostrady do podnóża skarpy warszawskiej.
Historia.
Droga od Solca do Nowego Światu została przeprowadzona w latach 1823–1824. Droga prowadziła w wykopie – wśród 4 rzędów drzew – do portu nad Wisłą, wielu nadbrzeżnych składów drzewnych i dzielnicy przemysłowej południowego Powiśla. Nowa ulica została nazwana Nową Drogą Jerozolimską. Nieoficjalnie zwana była Drogą Steinkellera od nazwiska właściciela młyna parowego Towarzystwa Wyrobów Zbożowych, który zbudowano tu w latach 1826–1827, i innych zakładów przemysłowych powstałych wzdłuż południowej strony drogi. Około 1838 roku ulica została przedłużona o ok. 170 m od Solca do nabrzeża. 
W 1845 roku ulica została przecięta torami kolejki łączącej fabrykę wagonów z portem. Zakłady przemysłowe przy Nowej Drodze zostały przejęte w połowie XIX w. przez Bank Polski, a następnie przez znanego bankiera warszawskiego Jana Gotliba Blocha, który przekształcił je w koszary. Około 1900 roku na odcinku dzisiejszej alei 3 Maja przeprowadzono poważne prace wodociągowe. Nad ulicą w latach 1904–1913 wybudowano 700-metrowy wiadukt mostu Poniatowskiego, zasypując jednocześnie wcześniejszy wykop. 
W dniu 3 maja 1916 roku, w 125 rocznicę uchwalenia Konstytucji, władze Warszawy podjęły decyzję, że przedłużenie Alej Jerozolimskich na odcinku od Nowego Światu do mostu Poniatowskiego będzie nosić nazwę "Aleja 3 Maja". Ta nazwa obejmowała zarówno wiadukt prowadzący na most, jak i jezdnie biegnące wzdłuż niego, przy których w okresie międzywojennym wybudowano kilka domów spółdzielczych. 
W okresie okupacji niemieckiej ulicy nadano nowe nazwy: polską "Dworcowa" i niemiecką "Bahnhofstrasse", a później na "Ostlandstrasse".
Fragment ulicy od Nowego Światu do wiaduktu mostu Poniatowskiego 27 listopada 1946 został przemianowany na "Al. Generała Władysława Sikorskiego". W 1946 roku wzdłuż ulicy ułożono tory tramwajowe oraz wybudowano pod wiaduktem mostu Poniatowskiego prowizoryczną zajezdnię tramwajową „Solec”. Zajezdnia, oddana do użytku wraz z odbudowanym mostem 22 lipca 1946 roku, istniała do przełomu lutego i marca 1961 roku. Na ulicy powstał również tor odstawczy o pojemności kilkunastu wagonów. Przy zajezdni powstał unikalny w Warszawie kraniec w formie trójkąta torowego.
Od 22 czerwca 1949 zasięg nazwy alei 3 Maja ograniczono do fragmentu od ulicy Smolnej do linii Wisły.
W latach 90. zamknięto wjazd od strony Wisłostrady. W wyniku remontu nawierzchni w 2005 roku przedwojenny bruk zastąpiono asfaltem, a jedynie przed kamienicą nr 5 zachowano fragment historycznego bruku z torem tramwajowym.
Zabudowa.
Dom przy alei 3 Maja 2.
Kamienica wzniesiona w latach 1923–1931 według projektu Wincentego Oczykowskiego przez Spółdzielnię Budowlano-Mieszkaniową „Domy Spółdzielcze” posiada starannie utrzymane, zachowane lub odtworzone elementy oryginalnego wystroju, w tym windy.
Zarówno w okresie przedwojennym, jak i po wojnie, w domu tym mieszkało wiele osób znanych z działalności publicznej, w tym Stanisław Dubois, Maria Wittek i Zbigniew Religa.
Dom przy alei 3 Maja 5.
Kamienica powstała w 1931 roku dla Spółdzielni Mieszkaniowej „3-ego Maja”. Zaprojektował ją w duchu funkcjonalizmu znany warszawski architekt Wacław Weker, który był członkiem spółdzielni. Do dziś zachowała wiele elementów pierwotnego wystroju: schody z lastriko, metalową balustradę z drewnianym uchwytem przy schodach, sprawną windę z kryształowymi lustrami i ławeczką obitą skórą oraz elementy zabytkowej stolarki, np. drzwi do niektórych mieszkań. Oryginalny projekt budynku do dziś przechowywany jest w archiwum spółdzielni.
Podczas okupacji elegancki budynek został zasiedlony przez lokatorów niemieckich. W czasie powstania warszawskiego w jedną z klatek trafiła bomba, jednak pozostałe dwie zachowały się w dobrym stanie, umożliwiając powrót mieszkańców.
W budynku tym w latach 1934–1944 mieszkała Mieczysława Ćwiklińska.
W lipcu 2011 dom został wpisany do rejestru zabytków.
Inne obiekty.
Przy alei 3 Maja znajdują się m.in.:
Miejsca pamięci.
Na filarze wiaduktu mostu Poniatowskiego, przy Wybrzeżu Kościuszkowskim, znajduje się jedna z tablic pamiątkowych Tchorka, poświęcona ofiarom niemieckiej zbrodni z okresu powstania warszawskiego.
Komunikacja miejska.
Aleją 3 Maja nie kursują obecnie żadne linie komunikacji miejskiej. Do 1960 roku kończyły tu trasę tramwaje linii 9, dojeżdżające z placu Trzech Krzyży ulicami Książecą, Ludną i Solec.
W kulturze.
Aleja 3 Maja sceną akcji polskich filmów i seriali. Kręcono tu m.in. sceny do:

</doc>
<doc id="1932921" url="https://pl.wikipedia.org/wiki?curid=1932921" title="Betzendorf">
Betzendorf

Niemcy:

</doc>
<doc id="1932922" url="https://pl.wikipedia.org/wiki?curid=1932922" title="Maurycy Poznański">
Maurycy Poznański

Maurycy Poznański (ur. 20 lutego 1868 w Łodzi, zm. 5 maja 1937 w Nicei) – polski fabrykant, działacz społeczny oraz polityczny pochodzenia żydowskiego, związany z Łodzią. Wiceprezes Rady Centralnego Związku Polskiego Przemysłu, Górnictwa, Handlu i Finansów w 1920 roku.
Życiorys.
Urodził się w Łodzi jako najmłodsze z sześciorga dziecko Izraela Poznańskiego i Leonii Hertz. Studiował w Wyższej Szkole Nauk Ekonomicznych w Berlinie, a następnie w Wiedniu, Francji, Anglii oraz Włoszech. W 1899 roku powrócił do Łodzi i w tym samym roku został mianowany przez swojego ojca prezesem zarządu Towarzystwa Akcyjnego Wyrobów Bawełnianych I.K. Poznańskiego.
Działał w ponad 15 towarzystwach, organizacjach i związkach politycznych, gospodarczych i przemysłowych. Między innymi, w 1896 roku założył, wraz ze szwagrem Stanisławem Silbersteinem, Towarzystwo Akcyjne Przędzalni Wełny Czesankowej „Dąbrówka”, w którym pełnił rolę prezesa rady oraz dyrektora zarządu. Był też współzałożycielem Łódzkiego Towarzystwa Wzajemnego Kredytu powstałego 1897 roku, a także Towarzystwa Akcyjnego „Bawełna” w Moskwie utworzonego w 1904 roku. W połowie lat dziewięćdziesiątych XIX w. należał do zarządu Towarzystwa Zachęty Wyścigów Konnych. Był również współwłaścicielem „Expressu Ilustrowanego” (formalnie właścicielką była jego żona Sara). W latach 1911–1914 zasiadał w Radzie Miejskiej jako honorowy radny. W wyborach do Rady Miejskiej, przeprowadzonych w styczniu 1917 roku, uzyskał mandat radnego, startując z listy Komitetu Wyborczego Pięciu Zrzeszeń Przemysłu i Handlu.
Maurycy Poznański czynnie działał jako mecenas sztuki. Między innymi, wspierał finansowo Teatr Miejski w Łodzi, był współzałożycielem i wiceprezesem Polskiego Towarzystwa Teatralnego, a także członkiem zarządu Łódzkiego Towarzystwa Muzycznego. Był również jedną z osób zamawiających obrazy u łódzkiego malarza Samuela Hirszenberga.
Od zakończenia I wojny światowej zasiadał w ciałach zarządzających w rodzinnej firmie (tj. Towarzystwie Akcyjnym Wyrobów Bawełnianych I.K. Poznańskiego), która coraz bardziej popadała w kłopoty finansowe. W 1924 firma zawiązała umowę z włoskim holdingiem Societa Italiana Commercio Materie Tessili (Sicmat), który udzielił przedsiębiorstwu Poznańskich pożyczkę na 18% w skali roku oraz zastrzegł prawo wyłączności w dostarczaniu spółce bawełny ze Stanów Zjednoczonych. Sytuacja finansowa firmy stawała się coraz cięższa, co potęgował dodatkowo rodzinny konflikt pomiędzy zasiadającymi w zarządzie spółki. Od stycznia 1929 w pozycji wierzyciela zakładów znalazł się włoski bank Banca Commerciale Italiana, który zajął miejsce zbankrutowanego Sicmat. Wówczas akcjonariusze firmy Poznańskich założyli Syndykat Akcjonariuszy Spółki Akcyjnej Wyrobów Bawełnianych I.K. Poznańskiego w Łodzi i zadecydowali o kontynuowaniu działalności firmy. Porozumiano się ze Stanisławem Sebastianem Lubomirskim oraz Andrzejem Wierzbickim z Centralnego Związku Polskiego Przemysłu Górnictwa Handlu i Finansistów „Lewiatan”, aby wynegocjować korzystne warunki u włoskiego banku. Doszło do porozumienia nazwanego „umową mediolańską”. Powstała grupa, która wyemitowała uprzywilejowane akcje, z których 1800 zostało przejęte przez holding związany z BCI, a 800 zakupiła rodzina Poznańskich. Poza tym, syndykat przekazał 5 tysięcy zwykłych akcji w depozyt do Banku Handlowego, które to pozostawały do dyspozycji włoskiego banku. Przez takie rozwiązanie, BCI stał się głównym udziałowcem łódzkiej spółki. Po 1931 roku Maurycy Poznański nie został już wybrany do żadnego z organów zarządzających. Z czasem coraz mniej interesował się sprawami rodzinnej firmy, aż wreszcie zupełnie z tego zrezygnował.
Maurycy Poznański był właścicielem pałacu, zbudowanego w latach 90. XIX wieku według projektu Adolfa Zeligsona, a znajdującego się w Łodzi przy skrzyżowaniu ulic płk. dr. Stanisława Więckowskiego i Gdańskiej.
Działalność polityczna.
Od 1916 roku Maurycy Poznański udzielał się politycznie. Związał się wtedy ze Związkiem Niezawisłości Gospodarczej, a po odzyskaniu przez Polskę niepodległości, ze Stronnictwem Polityki Realnej, której to partii był jednym z założycieli. W 1919 roku uczestniczył w konferencji pokojowej w Paryżu, na którą pojechał jako jeden z członków delegacji wybranych przez Ignacego Paderewskiego. Tam przyczynił się między innymi do uzyskania poparcia zachodniego kapitału dla udzielenia Polsce pożyczki w wysokości 10 milionów funtów szterlingów. 17 listopada 1926 został zaproszony, razem z Robertem Geyerem, Karolem Scheiblerem jr i Henrykiem Grohmanem, na organizowaną przez Stronnictwo Prawicy Narodowej konferencję, której celem miało być zorganizowanie łódzkiego oddziału partii. Fabrykanci poparli pomysł i już 14 grudnia powstał łódzki oddział SPN, a Maurycy Poznański pełnił rolę prezesa oddziału.
W 1933 roku Maurycego Poznańskiego mianowano jako polskiego przedstawiciela w Międzynarodowej Izbie Handlowej w Paryżu oraz w Trybunale Rozjemczym organizacji. Zamieszkał na stałe w Paryżu i nie powrócił już do Łodzi.
Życie prywatne.
Maurycy Poznański prowadził bujne życie towarzyskie i miał związek z wieloma kobietami. Pierwszą jego żoną była Marianna Syrkiewicz, z którą miał córkę Leokadię. Po jakimś czasie się rozeszli, a Maurycy poznał Sarę Silberstein, córkę Markusa Silbersteina, którą poślubił 12 stycznia 1892 roku. Pomimo że małżeństwo nie uchodziło za udane, para doczekała się trójki dzieci (Ireny, Zofii, Izabeli).
Zmarł 2 maja 1937 roku w Nicei, podczas pobytu w kasynie. Tam również został pochowany, ale w 1939 roku przeniesiono jego zwłoki do Łodzi.

</doc>
<doc id="1932923" url="https://pl.wikipedia.org/wiki?curid=1932923" title="Luhe">
Luhe

Niemcy:

</doc>
<doc id="1932926" url="https://pl.wikipedia.org/wiki?curid=1932926" title="Ilmenau (ujednoznacznienie)">
Ilmenau (ujednoznacznienie)

Geografia.
Polska.
Dawne nazwy miejscowości:

</doc>
<doc id="1932932" url="https://pl.wikipedia.org/wiki?curid=1932932" title="Donald Angelo">
Donald Angelo



</doc>
<doc id="1932933" url="https://pl.wikipedia.org/wiki?curid=1932933" title="Donald Barksdale">
Donald Barksdale



</doc>
<doc id="1932934" url="https://pl.wikipedia.org/wiki?curid=1932934" title="Wimbledon 1989">
Wimbledon 1989

Wimbledon 1989 – trzeci w sezonie tenisowy turniej wielkoszlemowy, który odbywał się w dniach 26 czerwca–9 lipca, tradycyjnie na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu. Była to 103. edycja rozgrywek.

</doc>
<doc id="1932936" url="https://pl.wikipedia.org/wiki?curid=1932936" title="Izydor Gwoźdź">
Izydor Gwoźdź

Izydor Adolf Gwoźdź (ur. 10 maja 1903, zm. ?) − oficer Wojska Polskiego II RP i Polskich Sił Zbrojnych, podpułkownik piechoty.
Życiorys.
Był absolwentem Oficerskiej Szkoły Piechoty w Ostrowi Mazowieckiej. 15 sierpnia 1928 roku Prezydent RP mianował go podporucznikiem ze starszeństwem z 15 sierpnia 1928 roku i 116. lokatą w korpusie oficerów piechoty, a Minister Spraw Wojskowych wcielił do 52 Pułku Piechoty Strzelców Kresowych w Złoczowie.
Na porucznika został awansowany ze starszeństwem z dniem 1 stycznia 1931 roku i 104. lokatą w korpusie oficerów piechoty. W 1932 roku pełnił służbę w 52 pp. W czasie kampanii francuskiej 1940 roku, w stopniu kapitana dowodził 11 kompanią 2 Pułku Grenadierów im. Bolesława Chrobrego. Zakończył służbę w stopniu podpułkownika.
Kawaler Krzyża Virtuti Militari V klasy, otrzymał też Croix de Guerre za kampanię francuską.
Po wojnie osiadł w Szkocji (Edynburg), zostając naturalizowanym obywatelem w listopadzie 1962 roku. W latach 60. prowadził sklep z winami w Edynburgu (17 Drummond str). Aktywnie uczestniczył w życiu Koła byłych żołnierzy 2 batalionu grenadierów tzw. „Kratkowanych Lwiątek”.

</doc>
<doc id="1932937" url="https://pl.wikipedia.org/wiki?curid=1932937" title="Centralny Związek Spółdzielczości Budownictwa Mieszkaniowego">
Centralny Związek Spółdzielczości Budownictwa Mieszkaniowego

Centralny Związek Spółdzielczości Budownictwa Mieszkaniowego (CZSBM) – centralny związek spółdzielczy, uprawniony do ingerowania w statut i skład zarządu spółdzielni, przymusowo w nim zrzeszonych. 
Powstał w 1961 r. z przekształcenia Związku Spółdzielni Mieszkaniowych (utworzonego na Krajowym Zjeździe Delegatów Spółdzielni Mieszkaniowych w Warszawie 28-29 grudnia 1956). Wieloletnim prezesem (w latach 1972-1982) był Stanisław Kukuryka.
CZSBM przestał istnieć na mocy ustawy o zmianach w organizacji i działalności spółdzielczości z 1990 r., która nakazała likwidację wszystkich centralnych związków spółdzielczych.

</doc>
<doc id="1932938" url="https://pl.wikipedia.org/wiki?curid=1932938" title="Werner Nilsen">
Werner Nilsen

Werner “Scotty” Nilsen (ur. 24 lutego 1904 w Skien, zm. 10 maja 1992 w Saint Louis) – amerykański piłkarz norweskiego pochodzenia, reprezentant kraju.
Kariera klubowa.
Podczas kariery piłkarskiej występował w klubach Hub F.C., Boston Soccer Club, Fall River Marksmen, New York Yankees, New Bedford Whalers, Stix, Baer and Fuller, St. Louis Central Breweries F.C., St. Louis Shamrocks i South Side Radio.
Kariera reprezentacyjna.
W 1934 został powołany na MŚ 1934. Wystąpił w spotkaniu z reprezentacją Włoch przegranym aż 1:7. Po raz ostatni w reprezentacji, dla której zagrał w 2 spotkaniach, wystąpił w 1934 roku.
Kariera trenerska.
W latach 1946-1947 trenował zespół St. Louis Raiders.

</doc>
<doc id="1932939" url="https://pl.wikipedia.org/wiki?curid=1932939" title="Armando Estrada">
Armando Estrada

Hazem Ali (ur. 20 grudnia 1978 w Chicago) – palestyńsko-amerykański wrestler i menedżer wrestlingowy bardziej znany pod pseudonimami ringowymi jako Armando Alejandro Estrada lub Armando Estrada. W wrestlingu zasłynął jako menedżer Umagi prowadząc go w wydarzeniach wrestlingowych prezentowanych przez federację WWE w latach 2006–2007 oraz jako Generalny Menedżer ECW. 
Kariera.
Ohio Valley Wrestling (2004–2006).
Debiutował w 2004 w jako "Osama" - ochroniarz Muhammada Hassana. W Ohio Valley Wrestling (OVW) występował jako antagonista z gimmickiem anty-amerykańskiego Araba walcząc w tag teamie u boku Da Beast. Później przyjął nowy gimmick zmieniając swój pseudonim na "Osama Rodriguez Alejandro" i określając siebie pół Kubańczykiem, pół Palestyńczykiem – w tym samym czasie oprócz walki w ringu występował jako prezenter na zapleczu w federacji OVW. Następnie uwikłał się w storyline, w którym określił siebie „Dyktatorem Kentucky” ("Dictator of Kentucky"), gdzie proponował zmienić nazwę miasta na "Los Kentuckos".
Menedżer Umagi (2006–2007).
Wiosną 2006 został przeniesiony do WWE, gdzie zasilił brand RAW. Zadebiutował 3 kwietnia 2006 jako "Armando Alejandro Estrada" w gimmicku antagonisty - kubańskiego biznesmena i menedżera Umagi, który również debiutował podczas tego samego odcinka Raw. Estrada prezentował swój wizerunek biznesmena nosząc drogi garnitur z kubańskimi cygarami w kieszeni marynarki oraz kapelusz panama. Występując jako Kubańczyk, Estrada często podkreślał w kayfabe swoje ścisłe związki z Fidelem Castro. Menedżerując Umagę występował wraz z nim biorąc udział w rywalizacji z takimi zawodnikami jak Ric Flair, D-Generation X, Kane oraz John Cena. Jako menedżer Umagi stanął w sojuszu z Vince’m i Shane’m McMahonami w storyline przeciwko Donaldowi Trumpowi, który wtedy prowadził rywalizację z Vince’m McMahonem o wpływy w WWE. 
Od lutego 2007 menedżerował Umagę w rywalizacji o tytuł interkontynentalny federacji WWE przeciwko Bobby’emu Lashley’owi. Feud Umagi i Lashleya zakończył się na gali WrestleMania 23 po przegranej Umagi i McMahnonów na rzecz Lashleya i Donalda Trumpa.
Extreme Championship Wrestling (2007–2008).
W połowie sierpnia 2007 Estrada został ogłoszony Generalnym Menedżerem brandu ECW, gdzie otrzymał (w kayfabe) prawo do bookowania walk i dokonywania ustaleń dotyczących tego brandu. Na początku 2008 roku wdał się w feud z Colinem Delaneyem – niezależnym wrestlerem walczącym w tej marce bez kontraktu. Estrada oferował mu kontrakt WWE, gdyby mógł pokonać takich wrestlerów jak Big Show czy mistrza ECW – Chavo Guerrero Jr. Delaney ostatecznie otrzymał kontrakt po pokonaniu samego Estrady w dniu 6 maja 2008 w jednym odcinków ECW. W następnym tygodniu Estrada pokonał Delaneya. Następnie został usunięty ze stanowiska Generalnego Menedżera ECW w dniu 3 czerwca 2008 i zastąpiony przez Theodore’a Longa, ponieważ zarząd WWE (w kayfabe) zdecydował, że opłacanie Estrady zarówno jako Generalnego Menedżera jak i aktywnego wrestlera, byłoby zbyt dużym wydatkiem dla federacji. 
Estrada występował później jako jobber, przegrywając zarówno z uznanymi gwiazdami (w tym z Delaneyem), jak i debiutującymi wrestlerami, próbując zdobyć kontrakt na dalsze występy w ECW, co jednocześnie odzwierciedlało sytuację, w którą sam Estrada postawił Delaneya wcześniej. Ostatecznie Delaney pomógł Estradzie w pokonaniu Tommy’ego Dreamera na ECW w dniu 5 sierpnia 2008, co pozwoliło mu na wygranie kontraktu i dalsze występy. Jego ostatni występ w telewizji miał miejsce 12 sierpnia 2008 na ECW, gdzie przegrał walkę z Finlay’em. W drugiej połowie listopada 2008 został zwolniony z WWE.
Federacje niezależne i dalsza kariera (2009–2019).
Na początku stycznia 2009 pojawił się w federacji World Wrestling Council (WWC) gdzie walczył u w tag teamie u boku Elijah Burke’a. Później menedżerował tag team Team 3D. W marcu 2009 pojawił się w federacji Great Lakes Championship Wrestling (GLCW) gdzie sięgnął po pierwszy w swojej karierze tytuł mistrzowski (GLCW Heavyweight Championship) pokonując Ala Snowa. 
Do WWE powrócił pod koniec maja 2011 w programie "WWE Superstars" występując jako menedżer Tysona Kidda, gdzie pozbył się swojego poprzedniego wizerunku - zamiast tego przedstawiano go bardziej jako profesjonalnego biznesmena. 
W 2019 powrócił do wrestlingu zostając menedżerem Jacoba Fatu w federacji "AAW Pro".
Życie osobiste.
Był właścicielem otworzonej w Glendale w stanie Arizona restauracji o nazwie "Baby’s Steak and Lemonade", która niedługo później została zamknięta.

</doc>
<doc id="1932940" url="https://pl.wikipedia.org/wiki?curid=1932940" title="Twój na zawsze">
Twój na zawsze

Twój na zawsze (ang. "Remember Me", 2010) – amerykański dramat romantyczny w reżyserii Allena Coultera. W roli głównej występuje Robert Pattinson.

</doc>
<doc id="1932941" url="https://pl.wikipedia.org/wiki?curid=1932941" title="Peter Pietras">
Peter Pietras

Peter Paul Pietras (ur. 21 kwietnia 1908 w Trenton, zm. 15 kwietnia 1993 tamże) – amerykański piłkarz, reprezentant kraju. 
Kariera klubowa.
Podczas kariery piłkarskiej występował w latach 1933–1938 w klubie Philadelphia German-Americans. W barwach tej drużyny zdobył National Amateur Cup w 1934 
oraz National Challenge Cup w 1935. Karierę piłkarską zakończył w 1938. 
Kariera reprezentacyjna.
Pietras w reprezentacji USA zadebiutował 24 maja 1934 w meczu przeciwko Meksykowi, wygranym 4:2. W tym samym roku został powołany na Mistrzostwa Świata. Podczas turnieju wystąpił w spotkaniu z gospodarzami turnieju, reprezentacją Włoch, przegranym aż 1:7. 
Został też powołany na Igrzyska Olimpijskie 1936 w Berlinie, gdzie wraz z drużyną przegrał z Włochami 0:1. Łącznie w latach 1934–1936 Pietras zagrał w trzech meczach reprezentacji USA.
Sukcesy.
Philadelphia German-Americans

</doc>
<doc id="1932944" url="https://pl.wikipedia.org/wiki?curid=1932944" title="III LO im. Marii Konopnickiej we Włocławku">
III LO im. Marii Konopnickiej we Włocławku



</doc>
<doc id="1932945" url="https://pl.wikipedia.org/wiki?curid=1932945" title="Herman Rapp">
Herman Rapp

Herman Rapp (ur. 1 stycznia 1907 w Stuttgarcie, zm. ?) – amerykański piłkarz niemieckiego pochodzenia, reprezentant kraju.
Kariera piłkarska.
Rapp urodził się w Stuttgarcie, jednak swoje dorosłe życie związał ze Stanami Zjednoczonymi. Podczas kariery piłkarskiej występował w klubie FC Schwaben grającym w International Soccer Football League of Chicago. Grał także w Philadelphia German-Americans, w którym występowali głównie Amerykanie niemieckiego pochodzenia. Wraz z German-Americans zdobył National Amateur Cup w 1934 oraz wygrał National Challenge Cup w 1935. 
W 1934 selekcjoner David Gould powołał Rappa na Mistrzostwa Świata rozgrywane we Włoszech. Reprezentacja USA uległa na tym turnieju aż 1:7 reprezentacji Włoch. Rapp spędził to spotkanie na ławce rezerwowych. 
W 1938 pracował jako trener w swojej pierwszej drużynie FC Schwaben. 
Sukcesy.
Philadelphia German-Americans

</doc>
<doc id="1932946" url="https://pl.wikipedia.org/wiki?curid=1932946" title="CZSBM">
CZSBM



</doc>
<doc id="1932947" url="https://pl.wikipedia.org/wiki?curid=1932947" title="III Liceum Ogólnokształcące w Tarnowie">
III Liceum Ogólnokształcące w Tarnowie



</doc>
<doc id="1932948" url="https://pl.wikipedia.org/wiki?curid=1932948" title="I Liceum Ogólnokształcące w Tarnowie">
I Liceum Ogólnokształcące w Tarnowie



</doc>
<doc id="1932949" url="https://pl.wikipedia.org/wiki?curid=1932949" title="I Liceum Ogólnokształcące w Prudniku">
I Liceum Ogólnokształcące w Prudniku



</doc>
<doc id="1932950" url="https://pl.wikipedia.org/wiki?curid=1932950" title="I Liceum Ogólnokształcące z Oddziałami Integracyjnymi im. Bolesława Limanowskiego">
I Liceum Ogólnokształcące z Oddziałami Integracyjnymi im. Bolesława Limanowskiego



</doc>
<doc id="1932952" url="https://pl.wikipedia.org/wiki?curid=1932952" title="XVI Liceum Ogólnokształcące im. Stefanii Sempołowskiej">
XVI Liceum Ogólnokształcące im. Stefanii Sempołowskiej



</doc>
<doc id="1932953" url="https://pl.wikipedia.org/wiki?curid=1932953" title="XXII Liceum Ogólnokształcące im. Jose Marti">
XXII Liceum Ogólnokształcące im. Jose Marti



</doc>
<doc id="1932954" url="https://pl.wikipedia.org/wiki?curid=1932954" title="XLI Liceum Ogólnokształcące im. Joachima Lelewela">
XLI Liceum Ogólnokształcące im. Joachima Lelewela



</doc>
<doc id="1932955" url="https://pl.wikipedia.org/wiki?curid=1932955" title="Gimnazjum i Liceum Sióstr Zmartwychwstanek">
Gimnazjum i Liceum Sióstr Zmartwychwstanek



</doc>
<doc id="1932957" url="https://pl.wikipedia.org/wiki?curid=1932957" title="V Liceum Ogólnokształcące im. Ks. Józefa Poniatowskiego">
V Liceum Ogólnokształcące im. Ks. Józefa Poniatowskiego



</doc>
<doc id="1932959" url="https://pl.wikipedia.org/wiki?curid=1932959" title="Plezjoliopleurodon">
Plezjoliopleurodon



</doc>
<doc id="1932960" url="https://pl.wikipedia.org/wiki?curid=1932960" title="II Liceum Ogólnokształcące w Sanoku">
II Liceum Ogólnokształcące w Sanoku



</doc>
<doc id="1932961" url="https://pl.wikipedia.org/wiki?curid=1932961" title="Pejerus">
Pejerus



</doc>
<doc id="1932962" url="https://pl.wikipedia.org/wiki?curid=1932962" title="Liceum Ogólnokształcące z BJN">
Liceum Ogólnokształcące z BJN



</doc>
<doc id="1932963" url="https://pl.wikipedia.org/wiki?curid=1932963" title="Francis Ryan">
Francis Ryan

Francis John Ryan (ur. 10 stycznia 1908 w Filadelfii, zm. 14 października 1977 tamże) – amerykański piłkarz występujący na pozycji napastnika, reprezentant Stanów Zjednoczonych w latach 1928–1936, olimpijczyk, trener piłkarski.
Kariera klubowa.
Grę w piłkę nożną rozpoczął w zespole Frankford High School. Następnie grał w Lighthouse Boys Club. W 1929 roku podpisał profesjonalny kontrakt z New York Galicia. W dalszej kolejności reprezentował barwy Lighthouse Boys Club (1930–1931) oraz Philadelphia German-Americans (1931–1936).
Kariera reprezentacyjna.
Karierę reprezentacyjną rozpoczął w 1928 roku w przegranym 2:11 spotkaniu z Argentyną podczas Igrzysk Olimpijskich 1928. Następny mecz rozegrał przeciwko reprezentacji Polski w Warszawie zremisowanym 3:3, w którym to strzelił jedyną bramkę w reprezentacji. W 1934 roku został powołany na Mistrzostwa Świata 1934. Wystąpił w spotkaniu z reprezentacją Włoch, przegranym 7:1. Po raz ostatni w drużynie narodowej wystąpił w 1936 roku podczas Igrzysk Olimpijskich 1936. W sumie w kadrze zagrał w 4 spotkaniach i strzelił 1 bramkę.
Kariera trenerska.
W latach 1946–1947 trenował zespół St. Louis Raiders.

</doc>
<doc id="1932964" url="https://pl.wikipedia.org/wiki?curid=1932964" title="Pikroklid">
Pikroklid



</doc>
<doc id="1932965" url="https://pl.wikipedia.org/wiki?curid=1932965" title="III Liceum Ogólnokształcące w Białymstoku">
III Liceum Ogólnokształcące w Białymstoku



</doc>
<doc id="1932966" url="https://pl.wikipedia.org/wiki?curid=1932966" title="Halowe mistrzostwa Europy w łucznictwie">
Halowe mistrzostwa Europy w łucznictwie

Halowe mistrzostwa Europy w łucznictwie – zawody łucznicze rozgrywane co dwa lata. Po raz pierwszy odbyły się w Szwecji, w Falun w roku 1983. Organizatorem mistrzostw jest Europejska Federacja Łucznicza (EMAU).
Początkowo rywalizacja odbywała się tylko w łukach klasycznych. Od 1996 włączono do programu łuki bloczkowe, a w 2022 łuki gołe.
Klasyfikacja medalowa.
"Stan po HME 2022"

</doc>
<doc id="1932967" url="https://pl.wikipedia.org/wiki?curid=1932967" title="Spondylozaur">
Spondylozaur



</doc>
<doc id="1932969" url="https://pl.wikipedia.org/wiki?curid=1932969" title="Strongilokrotaf">
Strongilokrotaf



</doc>
<doc id="1932971" url="https://pl.wikipedia.org/wiki?curid=1932971" title="I LO im. Stefana Żeromskiego w Goleniowie">
I LO im. Stefana Żeromskiego w Goleniowie



</doc>
<doc id="1932973" url="https://pl.wikipedia.org/wiki?curid=1932973" title="I Liceum Ogólnokształcące im. A. Mickiewicza w Stargardzie Szczecińskim">
I Liceum Ogólnokształcące im. A. Mickiewicza w Stargardzie Szczecińskim



</doc>
<doc id="1932974" url="https://pl.wikipedia.org/wiki?curid=1932974" title="II Liceum Ogólnokształcące w Stargardzie Szczecińskim">
II Liceum Ogólnokształcące w Stargardzie Szczecińskim



</doc>
<doc id="1932975" url="https://pl.wikipedia.org/wiki?curid=1932975" title="Roztopy">
Roztopy

Roztopy – zjawisko na przedwiośniu, kiedy średnia dobowa temperatura powietrza przekroczy 0 °C. Trwa ono aż do całkowitego stopienia się zalegającej pokrywy śnieżnej i lodowej. Są jedną z przyczyn powodzi.

</doc>
<doc id="1932976" url="https://pl.wikipedia.org/wiki?curid=1932976" title="I Liceum Ogólnokształcące im. M. Kopernika w Łodzi">
I Liceum Ogólnokształcące im. M. Kopernika w Łodzi



</doc>
<doc id="1932977" url="https://pl.wikipedia.org/wiki?curid=1932977" title="II Liceum Ogólnokształcące im. G. Narutowicza w Łodzi">
II Liceum Ogólnokształcące im. G. Narutowicza w Łodzi



</doc>
<doc id="1932982" url="https://pl.wikipedia.org/wiki?curid=1932982" title="Nowalijka">
Nowalijka

Nowalijka – młode warzywo ukazujące się po raz pierwszy w sprzedaży w nowym sezonie wiosną. Do nowalijek zalicza się m.in.:
Polskie nowalijki szklarniowe są dostępne w handlu od marca do maja, zaś polskie nowalijki rosnące na polu trafiają do klientów dopiero na przełomie maja i czerwca.
Wyhodowane w szklarniach nowalijki nie mają tak intensywnego smaku i zapachu jak warzywa gruntowe, i w porównaniu do nich zawierają mniejszą ilość witamin ze względu na m.in. mniejszą dostępność światła słonecznego wczesną wiosną. Produkowane w warunkach szklarniowych i nieekologicznych nowalijki są nawożone nawozami mineralnymi, szczególnie nawozami azotowymi, które mogą kumulować się w warzywach. Ponadto w zagęszczonych uprawach szklarniowych konieczne jest stosowanie sztucznych środków ochrony roślin przed chorobami i szkodnikami&lt;ref name="Hallmann/Rembiałkowska"&gt;&lt;/ref&gt;. Najwięcej azotanów gromadzą: rzodkiewka, sałata, szpinak, szczypior i kapusta; najmniej ogórki i pomidory. Nowalijki szklarniowe są kontrolowane pod kątem dozwolonej zawartości pozostałości nawozów czy pestycydów.
Nowalijki z upraw ekologicznych nie zawierają pozostałości sztucznych nawozów ani syntetycznych środków ochrony roślin, gdyż te środki nie są stosowane w ich uprawie; zostały zastąpione naturalnymi nawozami zwierzęcymi i kompostem.
Niektóre nowalijki można wyhodować samemu w doniczce na parapecie w domu.
W okresie od grudnia do lutego większość warzyw dostępnych w polskich sklepach jest importowana z krajów o cieplejszym klimacie, w których właśnie trwają zbiory. Aby warzywa przetrwały w dobrej formie czas transportu i magazynowania, to zbierane są w fazie jeszcze niedojrzałej, np. pomidory z Maroka czy Izraela, i dopiero po przybyciu do kraju docelowego są poddawane szybkiemu, sztucznemu procesowi dojrzewania.
W kuchni nowalijki stanowią głównie dodatek do posiłku. Można z nich także przyrządzać sałatki z dodatkiem kiełków, pokrojone na drobne kawałki dodawać do twarogu czy dekorować nimi kanapki.
Przed konsumpcją surowych nowalijek czy ich wykorzystaniem w kuchni należy je dokładnie umyć, a sałatę można najpierw namoczyć w wodzie przez pół godziny. Te zabiegi pozwalają na zmniejszenie zawartości azotanów. Umyte nowalijki najlepiej przechowywać w lodówce, owinięte w wilgotną ściereczkę. Nie należy pakować ich do szczelnie zamkniętych woreczków foliowych bez dostępu powietrza, albowiem w takich warunkach warzywa ulegają zaparzeniu oraz może dochodzić do przemiany azotanów w niebezpieczne dla zdrowia azotyny.

</doc>
<doc id="1932983" url="https://pl.wikipedia.org/wiki?curid=1932983" title="I Liceum Ogólnokształcące im. Marii Skłodowskiej Curie w Ostrzeszowie">
I Liceum Ogólnokształcące im. Marii Skłodowskiej Curie w Ostrzeszowie



</doc>
<doc id="1932984" url="https://pl.wikipedia.org/wiki?curid=1932984" title="Neetze">
Neetze

Niemcy:

</doc>
<doc id="1932990" url="https://pl.wikipedia.org/wiki?curid=1932990" title="Plesiosaurus dolichodeirus">
Plesiosaurus dolichodeirus



</doc>
<doc id="1932993" url="https://pl.wikipedia.org/wiki?curid=1932993" title="Halowe Mistrzostwa Europy w Łucznictwie 2010">
Halowe Mistrzostwa Europy w Łucznictwie 2010

12. Halowe Mistrzostwa Europy w Łucznictwie odbyły się w dniach 16 - 21 marca 2010 w Poreču. Były to pierwsze mistrzostwa Europy rozgrywane w Chorwacji.
Polska wywalczyła dwa medale. Najlepszą seniorką w łuku bloczkowym została Anna Stanieczek, a brąz juniorek w łuku klasycznym zdobyła drużyna w składzie Natalia Leśniak, Paula Wyczechowska, Aleksandra Wojnicka.

</doc>
<doc id="1932996" url="https://pl.wikipedia.org/wiki?curid=1932996" title="Handorf (ujednoznacznienie)">
Handorf (ujednoznacznienie)

Niemcy:

</doc>
<doc id="1932998" url="https://pl.wikipedia.org/wiki?curid=1932998" title="Strażnica pożarnicza w Krakowie">
Strażnica pożarnicza w Krakowie

Strażnica pożarnicza – wybudowana przy ulicy Westerplatte 19 (wówczas ul. Kolejowa) w latach 1877–1879 według projektu Macieja Moraczewskiego w stylu neogotyckim dla miejskiej zawodowej (w Krakowie od 1873 roku) straży pożarnej z inicjatywy Prezydenta Zyblikiewicza.
O wielkim znaczeniu skutecznej obrony przeciwpożarowej świadczy fakt, iż budowa strażnicy uzyskała prymat w hierarchii ważności nad takimi inwestycjami, jak: Teatr im. Słowackiego, Collegium Novum czy wodociągi miejskie.
W skład kompleksu budynków wchodziły: koszary oficerów i strażaków, pogotowie pożarnicze, garaże dla sikawek konnych i pojazdów strażackich, warsztaty, suszarnia węży, sala gimnastyczna i telegraf alarmowy. Wyposażenie jednostki uzupełniono o najnowszy wówczas sprzęt ratowniczy i pożarniczy: kilka sikawek 4-kołowych, 2-prądowych, kilka ręcznych drabin wysuwanych oraz drabinę mechaniczną. 
Cały kompleks zachował się do dzisiaj prawie w niezmienionym układzie, z przylegającym do ulicy budynkiem głównym z czerwonej cegły i z trzema symetrycznie rozmieszczonymi bramami. Została jedynie przebudowana jedna ze skrajnych bram, aby umożliwić wjazd współczesnym wozom bojowym, ponieważ budynek nadal jest wykorzystywany przez straż pożarną.
Strażnica pożarnicza jest jednym z obiektów na trasie Krakowskiego Szlaku Techniki. W holu wyeksponowano sikawkę na konnym wozie strażackim.

</doc>
<doc id="1933004" url="https://pl.wikipedia.org/wiki?curid=1933004" title="Łańcucki">
Łańcucki



</doc>
<doc id="1933008" url="https://pl.wikipedia.org/wiki?curid=1933008" title="Airbus A320">
Airbus A320

Airbus A320 – pasażerski samolot średniego zasięgu produkowany przez przedsiębiorstwo Airbus. Jest pierwszym samolotem pasażerskim wyposażonym w cyfrowy układ sterowania lotem fly-by-wire. Samolot ten został oblatany 22 lutego 1987, a rok później 28 marca 1988 odbył swój pierwszy lot komercyjny w barwach Air France. Airbus A320 jest bazowym modelem samolotów A318, A319 i A321. Samolot ten jest bezpośrednią odpowiedzią europejskiego producenta na amerykańskiego Boeinga 737.
W 2010 roku rozpoczęto prace nad następcą rodziny A320 – Airbus A320neo, którego dostawy rozpoczęto w 2016 roku. Samoloty pierwszej generacji były w tym czasie sprzedawane pod nazwą A320ceo.
Historia.
Airbus po odniesieniu sukcesu pierwszej jego konstrukcji Airbus A300, podjął decyzję o budowie nowego samolotu pasażerskiego, który miał być następcą popularnego Boeinga 727. Nowy samolot miał charakteryzować się podobną konfiguracją kabiny i niskimi kosztami eksploatacyjnymi. Airbus A320 miał za zadanie zaprezentować najnowocześniejszą technologię, wyprzedzającą takie samoloty jak 727 czy 737-300/400/500.
W lutym 1981 r. przedstawiciele Airbusa zaprezentowali po raz pierwszy model A320.
Określając parametry tego samolotu konstruktorzy postawili sobie za zadanie zastosowania najnowocześniejszych technologii, takich jak:
a także o 50% większym zasięgiem niż Boeing 727 i zastosowaniu nowoczesnych materiałów kompozytowych.
Ponadto, nowością była dwuosobowa załoga.
Pierwszym klientem Airbusa A320 stał się narodowy przewoźnik Francji – Air France. W roku 1983 Airbus zebrał zamówienia na 80 maszyn, a w 1984 rozpoczął oficjalne prace nad tą konstrukcją. W lutym 1987 nastąpił pierwszy oblot tego samolotu, a rok później, w 1988 otrzymał certyfikat. Europejski producent tegoż samolotu w listopadzie 1989 r. oficjalnie podjął prace nad powiększonym modelem A320, który został nazwany A321. Nowy model różnił się od swojego pierwowzoru większą pojemnością i zasięgiem. Oblot A321 nastąpił w marcu 1993 r., a certyfikat uzyskał w grudniu tego samego roku. Airbus dostrzegł też potrzebę na rynku samolotu o mniejszej pojemności, dlatego wprowadził na rynek kolejny samolot z rodziny A320; był nim A319. Model ten charakteryzował się największym zasięgiem z całej rodziny A320 i niższymi kosztami eksploatacyjnymi niż Boeing 737. W sierpniu 1995 r. nastąpił oblot nowego Airbusa A319, a certyfikat i pierwsza dostawa odbyła się w kwietniu 1996 r. Rok później, w czerwcu 1997 r. zaprezentowano kolejną modyfikację konstrukcji A319 wprowadzając model A319 Corporate Jet. Wersja ta jest przystosowana do prywatnych lotów kontynentalnych. Oblot A319CJ nastąpił w październiku 1998, a pierwsza dostawa nastąpiła w grudniu. W 1999 r. podjęto decyzję o budowie najmniejszego z całej rodziny samolotów przedsiębiorstwa Airbus, model A318. Tego samego roku nastąpiła też dostawa 1000. samolotu Airbusa z rodziny A320. Odbiorcą był pierwszy użytkownik A320 – Air France. Przekazany model to Airbus A319, który stał się 87. samolotem Airbusa użytkowanym przez narodowego przewoźnika Francji. W grudniu 2001 r. został oblatany A318, a certyfikaty odebrał w maju 2003 r. W listopadzie 2005 roku nastąpiła prezentacja Airbusa A318 Elite, będącego kolejną odmianą samolotu, przeznaczoną do lotów prywatnych.
9 czerwca 2012 roku Airbus poinformował, że od 1988 rodzina A320 wylatała 120 milionów godzin i przewiozła siedem miliardów ludzi.
Produkcja.
Airbusy A318/A319/A321 są wytwarzane w niemieckiej fabryce mieszczącej się w Hamburgu, natomiast w zakładach we francuskiej Tuluzie powstaje pierwowzór całej rodziny Airbus A320. Elementy kadłuba do zakładów są transportowane przy pomocy specjalnej wersji Airbusa A300 – modelu A300-600ST 'Beluga'.
Airbus A320s będzie również produkowany na potrzeby rynku azjatyckiego w Chinach w mieście Tiencin w latach 2009-2012. Europejski producent oficjalnie zapowiedział, na konferencji prasowej w dniu 26 października 2006, przeniesienie produkcji A320 z Tuluzy do Hamburga celem obniżenia kosztów produkcji i tym samym przystosowania mocy produkcyjnych w Tuluzie do budowy największego samolotu pasażerskiego świata; Airbusa A380.
25 września 2012 do Air China dostarczono setnego A320 zmontowanego w Chinach. 3 grudnia 2012 rodzina A320 otrzymała certyfikat EASA nowych wingletów, reklamowanych przez producenta jako "Sharklet". 21 grudnia 2012 AirAsia odebrała pierwszy A320 z Sharkletami.
Od końca 2012 roku tempo produkcji rodziny A320 wynosi 42 samoloty miesięcznie, aktualnie jest to najliczniej produkowany odrzutowiec pasażerski. 12 października 2020 roku linie lotnicze Middle East Airways odebrały w Tuluzie w obecności prezesa linii dziesięciotysięczny egzemplarz samolotu z rodziny A320 - była to maszyna o numerze seryjnym MSN10000 typu A321neo.
Wersje.
Rodzina A320 zabiera od 100 do 200 pasażerów w zależności od modelu i jest skierowana na rynek samolotów o krótkim i średnim zasięgu, a także jest konkurentem takich maszyn jak Boeing 717, Boeing 737, Boeing 757 czy McDonell Douglas MD-80/90.
A319.
Airbus A319 jest samolotem zabierającym 124 w 2-klasowej konfiguracji kabiny, dysponuje zasięgiem 6800 km. Jest drugim modelem najchętniej kupowanym przez przewoźników. Największym jego użytkownikiem jest EasyJet, będącym konkurentem Ryanair, który używa Boeingów 737.
Model A319 konkuruje z Boeingiem 737-700.
A319CJ.
Airbus A319CJ ("Corporate Jet") jest wersją o wydłużonym zasięgu – do 12 000 km, posiadającą luksusowe wnętrze przystosowane do przewozu 39 osób. Samolot został zaprojektowany z myślą o klientach korporacyjnych i przedsiębiorstwach świadczących usługi biznesowych lotów. A319CJ jest odpowiednikiem Boeing Business Jet (modyfikacja Boeinga Boeing 737-700). Użytkują go również odbiorcy wojskowi, u których A319CJ służą m.in. do transportu osobistości, a dzięki modyfikacji kabiny, także do transportu pomocy ofiarom trzęsień ziemi czy huraganów.
A319LR.
Airbus A319LR jest wersją posiadającą 48 foteli wyłącznie w klasie biznes. Dysponuje zasięgiem 8300 km i jest wykorzystywana np. przez Lufthansę do lotów między Niemcami a USA.
Qatar Airways zażyczyła sobie wersję z 110 miejscami.
Odwieczny konkurent Airbusa, amerykański Boeing, zaoferował swoim klientom podobną do A319LR, wersję samolotu 737-700ER.
A320.
Airbus A320 to najpopularniejszy model z całej rodziny A320. Jest najczęściej wybieranym samolotem przez tanie linie lotnicze, jednak największymi jego operatorami są tradycyjni, duzi i średni przewoźnicy. Samolot ten był produkowany zarówno w wersji 100 jak i 200, a różnice polegały głównie na długości zasięgu. A320 jest odpowiednikiem Boeinga 737-800 czy McDonnell Douglasa MD-90. Pierwszymi użytkownikami byli Air France i British Airways. A320 jest pierwszym zaprojektowanym samolotem z całej rodziny A320 Family.
A321.
Airbus A321 to najdłuższy z całej rodziny A320 samolot. Posiadający miejsce dla 200 pasażerów w jednoklasowej konfiguracji kabiny, podobnie jak A320 posiada dwie wersje 100 i 200. Wersja 100 posiada zasięg 4300 km i silniki o ciągu 138kN, natomiast wersja 200 posiada zasięg 5500 km i silniki o ciągu 147 kN.
Jego amerykańskimi odpowiednikami są Boeing 737-900/-900ER i Boeing 757-200.
A318.
Airbus A318 będący najmniejszym samolotem europejskiego producenta, jest konkurentem dla amerykańskiego Boeinga 737-600. Zabiera na pokład 107 pasażerów w 2 – klasowej konfiguracji kabiny i dysponuje zasięgiem 6000 km. Do tej pory został zamówiony w 90 sztukach.
A318 Elite.
Airbus A318 Elite jest to odmiana najmniejszego samolotu Airbusa (A318), przystosowana do lotów kontynentalnych, będąca konkurentem dla takich samolotów jak Gulfstream 550 czy Bombardier Global Express. A318 Elite zabiera na pokład 14-18 osób. Od 2009 roku A318 obsługuje regularne połączenie British Airways z Londyn-City do Nowego Jorku w konfiguracji 32 foteli klasy biznes.

</doc>
<doc id="1933013" url="https://pl.wikipedia.org/wiki?curid=1933013" title="FAMEG">
FAMEG



</doc>
<doc id="1933020" url="https://pl.wikipedia.org/wiki?curid=1933020" title="Radbruch (ujednoznacznienie)">
Radbruch (ujednoznacznienie)

Jednostki administracyjne:
Osoby:
Zobacz też:

</doc>
<doc id="1933024" url="https://pl.wikipedia.org/wiki?curid=1933024" title="Wittorf (ujednoznacznienie)">
Wittorf (ujednoznacznienie)

Niemcy:

</doc>
<doc id="1933025" url="https://pl.wikipedia.org/wiki?curid=1933025" title="Eugeniusz Józefowski">
Eugeniusz Józefowski

Eugeniusz Józefowski (ur. 6 września 1956 roku w Skarżysku-Kamiennej) – polski artysta plastyk, wykładowca akademicki.
W 1981 roku ukończył Instytut Wychowania Artystycznego UMCS w Lublinie (dyplom z grafiki u profesor Danuty Kołwzan-Nowickiej). Od 1983 roku członek Związku Polskich Artystów Plastyków. W latach 1996–2004 na Akademii Sztuk Pięknych w Poznaniu zrealizował przewody kwalifikacyjne oraz przeszedł pozytywnie postępowanie o nadanie tytułu profesora sztuk plastycznych, otrzymanego w 2004 r. Były profesor zwyczajny Akademii im. Jana Długosza w Częstochowie, Instytutu Sztuki i Kultury Plastycznej WSP w Zielonej Górze oraz pierwszy rektor Państwowej Wyższej Szkoły Zawodowej w Głogowie. Wykładał w PWSZ w Głogowie oraz AHE w Łodzi. Obecnie wykłada na wydziale malarstwa i Rzeźby w ASP Wrocław na stanowisku profesora zwyczajnego. 
Uprawia przede wszystkim malarstwo, grafikę i fotografię. Zajmuje się również książką artystyczną – w tej dziedzinie zaznaczył się jako autor ponad stu unikatowych książek. Zajmuje się także ilustratorstwem. Istotną rolę w jego dorobku pełnią działania edukacyjne i warsztatowe (od 1979 r. ponad trzysta warsztatów twórczych w Polsce, Niemczech, Holandii i innych miejscach). Jest laureatem wielu prestiżowych nagród (m.in.: Nagroda Państwowa II stopnia za twórczość plastyczną dla dzieci i młodzieży, 1986; Medal Honorowy, VII Biennale Sztuki dla Dziecka, Poznań 1989). Brał udział w kilkudziesięciu wystawach w kraju i zagranicą (m.in. Norwegia, Czechy, Słowacja, Belgia, Holandia, Niemcy, Irlandia, Izrael). Od 1997 cykliczny udział w wystawach „Sztuka Książki” (1997 – nagroda Wydawnictwa Prószyński i S-ka, 2000 – Nagroda Jury).
Jest autorem, wraz z Adamem Olejniczakiem, Biblioteki Świętego Pielgrzyma – unikatowego architektonicznego pomnika Jana Pawła II odsłoniętego w 2006 roku w Głogowie, pełniącego jednocześnie rolę lapidarium podominikańskiego kościoła św. Piotra. 

</doc>
<doc id="1933027" url="https://pl.wikipedia.org/wiki?curid=1933027" title="Chmielnicka Obwodowa Administracja Państwowa">
Chmielnicka Obwodowa Administracja Państwowa

Chmielnicka Obwodowa Administracja Państwowa – obwodowa administracja państwowa (ODA), działająca w obwodzie chmielnickim Ukrainy.

</doc>
<doc id="1933028" url="https://pl.wikipedia.org/wiki?curid=1933028" title="Indywidualne Mistrzostwa Wielkiej Brytanii na Żużlu 1968">
Indywidualne Mistrzostwa Wielkiej Brytanii na Żużlu 1968

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1968 roku. Tytuł wywalczył Ivan Mauger z Newcastle Diamonds. 
Wyniki.
Półfinał pierwszy.
Awans: 8+2 do finału
Półfinał drugi.
Awans: 8 do finału

</doc>
<doc id="1933029" url="https://pl.wikipedia.org/wiki?curid=1933029" title="Wybory parlamentarne w Szwecji w 1991 roku">
Wybory parlamentarne w Szwecji w 1991 roku

Wybory parlamentarne w Szwecji odbyły się 15 września 1991. Wybory przyniosły zwycięstwo centroprawicy. 
Chrześcijańscy Demokraci po raz pierwszy samodzielnie przekroczyli 4-procentowy próg wyborczy. Do Riksdagu dostali się również przedstawiciele nowo utworzonej prawicowo-populistycznej partii Nowa Demokracja.
Frekwencja wyborcza wyniosła 86,7%. Oddano 5 470 761 głosów ważnych oraz 92 159 (1,7%) głosów pustych lub nieważnych.

</doc>
<doc id="1933030" url="https://pl.wikipedia.org/wiki?curid=1933030" title="Czerkaska Obwodowa Administracja Państwowa">
Czerkaska Obwodowa Administracja Państwowa

Czerkaska Obwodowa Administracja Państwowa – obwodowa administracja państwowa (ODA), działająca w obwodzie czerkaskim Ukrainy.

</doc>
<doc id="1933031" url="https://pl.wikipedia.org/wiki?curid=1933031" title="Czernihowska Obwodowa Administracja Państwowa">
Czernihowska Obwodowa Administracja Państwowa

Czernihowska Obwodowa Administracja Państwowa – obwodowa administracja państwowa (ODA), działająca w obwodzie czernihowskim Ukrainy.

</doc>
<doc id="1933033" url="https://pl.wikipedia.org/wiki?curid=1933033" title="Lotus Evora">
Lotus Evora

Lotus Evora – sportowy samochód osobowy produkowany przez brytyjską firmę Lotus w latach 2009–2021. Dostępny jako 2-drzwiowe coupé. Do jego napędu użyto pochodzącego od Toyoty silnika V6 o pojemności 3,5 litra. Moc przenoszona jest na oś tylną poprzez 6-biegową manualną skrzynię biegów. Projektantem nadwozia Evory jest Russell Carr.

</doc>
<doc id="1933034" url="https://pl.wikipedia.org/wiki?curid=1933034" title="Czerniowiecka Obwodowa Administracja Państwowa">
Czerniowiecka Obwodowa Administracja Państwowa

Czerniowiecka Obwodowa Administracja Państwowa – obwodowa administracja państwowa (ODA), działająca w obwodzie czerniowieckim Ukrainy.

</doc>
<doc id="1933038" url="https://pl.wikipedia.org/wiki?curid=1933038" title="Geografia Omanu">
Geografia Omanu

Oman jest niewielkim państwem leżącym na Półwyspie Arabskim w Azji Południowo-Zachodniej. Sułtanat Omanu jest suchym i pustynnym regionem Azji, gdzie zdecydowana większość tego pustynnego kraju stanowią wyznawcy islamu. Ziemie dzisiejszego Omanu zostały podbite przez Arabów wyznających religię Mahometa. Kraj ma za sobą wojnę domową, której przyczyną był spór o dominację nad krajem. Od roku 1970 nazwę kraju zmieniono na Sułtanat Omanu. Obecnie kraj ten jest monarchią absolutną, którą rządzi sułtan, zaś prawo w kraju ustanowione na podstawie prawa koranicznego i po części brytyjskiego. Oman w przeciwieństwie do swojego sąsiada Arabii Saudyjskiej jest przyjazny dla zagranicznych gości. Poza wpływami z ropy naftowej, gospodarka czerpie spore dochody właśnie z turystyki.
Powierzchnia, położenie i granice.
Powierzchnia – 309 500 km²
Położenie – Oman leży w południowo-wschodniej części Półwyspu Arabskiego. Od południa i od wschodu oblewają go wody Morza Arabskiego wchodzącego w skład Oceanu Indyjskiego. Od północnego wschodu granicę stanowi Zatoka Omańska. Oman leżąc w Azji Południowo-Zachodniej należy do państw Bliskiego Wschodu.
Skrajne punkty – północny 26°25'N, południowy 16°35'N, zachodni 52°00'E, wschodni 59°50'E. Oman o podłużnym kształcie ułożony w kierunkach północny wschód – południowy zachód, jest długi na nieco ponad 900 km i szeroki na mniej więcej 300 km.
Oman graniczy z następującymi państwami:
Linia brzegowa – 2092 km
Budowa geologiczna i rzeźba.
Większość powierzchni kraju leży na obszarze starego cokołu Gondwany, który jest pokryty ułożonymi niemal poziomo warstwami skał pochodzących z mezozoiku, gdzie w skład wchodzą piaskowce i wapienie. Warstwy te przykryte są młodszymi utworami wapiennymi pochodzącymi z eocenu. We wschodniej części dodatkowo podłoże przykrywają utwory czwartorzędowe. Góry leżące w północno-wschodniej części kraju należą do strefy fałdowań trzeciorzędowych Azji Południowo-Zachodniej. Góry Omanu zbudowane są głównie z mezozoicznych wapieni, w części północno-zachodniej i środkowej występują także stare utwory wulkaniczne.
Oman jest krajem wyżynno-górzystym. Najwyżej położone obszary znajdują się na północy kraju. Znajdują się tam młode góry fałdowe, ciągnące się wzdłuż Zatoki Omańskiej. Najdalej na północ wysunięte jest pasmo gór Al-Hadżar al-Gharbi. Wznosi się tam najwyższy szczyt tychże gór – Dżabal al-Hasim o wysokości 2087 m n.p.m. Góry te opadają stromo ku wąskiej nadbrzeżnej nizinie Al-Batima. Na północy kraju, na południe od Al-Hadżar al-Gharbi ciągnie się masyw Al-Dżabal al-Achadar, gdzie wznosi się najwyższy szczyt kraju – Dżabal Szams o wysokości 3018 m n.p.m. Na południowy zachodnie leży wyżyna Zufar, sięgająca 1678 m n.p.m. Wyżyna ta jest rozcięta przez licznie suche doliny, tak zwane wadi. Wnętrze kraju stanowi rozległa nizina o średnie wysokości 300 m n.p.m., gdzie na jej obszarze leży pustynia. Ta zaś w części północno-zachodniej i zachodniej przechodzi w pustynie Ar-Rab al-Chali. Tereny typowo nizinne, czyli takie który wysokość nad poziom morza nie przekracza 300 metrów ograniczają się jedynie do stref nadbrzeżnych.
Klimat.
Oman leży w strefie klimatu zwrotnikowego suchego i pomimo obecności wód Oceanu Indyjskiego prawie cały kraj posiada cechą kontynentalną. Cechą charakterystyczną aury Omanu są skrajności termiczne, niska wilgotność szczególnie we wnętrzu kraju i niskie opady. Na południowym zachodzie klimat przechodzi w odmianę skrajnie suchą. Trzeba jednak zaznaczyć fakt iż wschodnie wybrzeże kraju dostaje się nieco pod wpływ monsunów, to jednak przekłada się jedynie na nieco wyższą wilgotność powietrza i nieco łagodniejsze temperatury.
Temperatury są wysokie. Średnie temperatury w styczniu wahają się od 18 do 20 °C W górach na północy kraju jest chłodniej i występują spadki do 0 °C. Wraz z nastanie wiosny temperatury szybko rosną i latem średnie wartości wynoszą od 29 do 35 °C. W ciągu dnia od maja do października temperatury są bardzo wysokie i sięgają średnio 40 °C, a na pustyni Ar-Rab al-Chali do 50 °C. Niemal cały Oman cechuje się wysokimi amplitudami dobowymi. Jedynie wschodnie wybrzeże kraju jest pod tym względem nieco łagodniejsze.
Opady są niskie lub nie występują w ogóle. Średnia roczna opadowa wynosi około 100 mm. We wnętrzu kraju, w szczególności na pustyniach, średnia roczna to już tylko 25–50 mm. Zdarzają się lata, gdzie deszcze nie padają w ogóle. W górach opady są wyższe i dochodzą do 250 mm rocznie. W okresie letnim zaznacza się wpływ monsuny na wybrzeżu Oceanu Indyjskiego, co powoduje, że opady przypadają tam na miesiące letnie, a nie zimowe jak to zwykle ma miejsce w krajach klimatu zwrotnikowego i podzwrotnikowego. Monsun jednak nie ma wpływu na ilość opadów deszczu. W Omanie czasami występują powodzie, związane z gwałtownymi i krótkotrwałymi ulewami. Częstym zjawiskiem występującym we wnętrzu kraju są burze piaskowe i piaskowo-pyłowe.
Mimo słabego wpływu monsunu letniego w Omanie raz na kilkanaście lat występują cyklony tropikalne, które powstają nad wodami Oceanu Indyjskiego i wędrują na północ. Czasami zdarza się, że taki cyklon nadciąga na wybrzeża Półwyspu Arabskiego. Jest to rzadkość, ale zjawisko to ma miejsce. Jeden z ostatnich takich przypadków miał miejsce w czerwcu 2007 roku, kiedy to cyklon Gonu spustoszył Oman, Zjednoczone Emiraty Arabskie i południowe wybrzeża Iranu.
Wody.
Oman nie posiada sieci rzek z powodu niewielkich opadów. Brak rzek stałych, występują jedynie rzeki okresowe, wypełniają doliny wadi krótkotrwałymi rzekami w czasie gwałtownych pustynnych ulew. Na pustyni na pograniczu z Arabią Saudyjską występują słone bagna Umm as-Samim. Mieszkańcy Omanu wodę czerpią albo z odsalarni wody morskiej, albo tradycyjną metodą jaką są studnie artezyjskie. Kraj posiada znaczne zasoby wód podziemnych.
Gleby.
Warstwa glebowa w prawie całym kraju jest uboga, płytka i w wielu miejscach piaszczysta. Występują głównie kalcisole i yermosole, w górach zaś leptosole. Obszary pustynne na północy i zachodzie kraju, zwłaszcza na obszarze pustyni Ar-Rab al-Chali pokrywy glebowej nie mają wcale, a w regionie Umm al-Samimi tereny pokrywają sołonczaki.
Flora.
Szata roślinna w Omanie jest bardzo uboga, czego przyczyną są niskie opady. Większość powierzchni kraju pokrywają pustynie i półpustynie. Także góry do wysokości średnio od 1000 do 1500 m n.p.m. są pozbawione roślinności drzewiastej. Dominuje roślinność kserofityczna i efemeryczna. Na pustynie Ar-Rab al-Chali roślinność nie występuje w ogóle, a zamiast niej elementem krajobrazu są piaszczyste wydmy. Jedynie w górach na północy kraju na znacznych wysokością rosną niewielkie połacie suchych lasów dębowo-orzechowych i akacje. W strefie nadbrzeżnej, a zwłaszcza na obszarach miejskich rosną palmy, głównie daktylowce. W wodach przybrzeżnych żyją rafy koralowe.
Fauna.
Świat zwierząt reprezentują gatunki pustynne. Do ssaków kopytnych należą gazele Lodera, ariel, oryks i tar, a także hodowany przez ludzie wielbłąd dromader. Spośród drapieżników w Omanie żyją karakale, szakale złociste i mangusty. Ptaki są nieliczne, na wybrzeżu występują mewy i inne gatunki ptaków morskich, w górach żyje raróg górski. Liczne są gady, zwłaszcza węże jak żmija rogata, i jaszczurki. W wodach przybrzeżny żyje wiele gatunków skorupiaków.
Oman jest jedynym państwem Półwyspu Arabskiego dbającym o przyrodę. W Omanie istnieje kilka obszarów chronionych o łącznej powierzchni 500 km². Wartym uwagi jest istniejący w rejonie Ras Al-Hadd rezerwat wielkich żółwi morskich, żyjących w wodach Oceanu Indyjskiego.

</doc>
<doc id="1933041" url="https://pl.wikipedia.org/wiki?curid=1933041" title="Indywidualne Mistrzostwa Wielkiej Brytanii na Żużlu 1969">
Indywidualne Mistrzostwa Wielkiej Brytanii na Żużlu 1969

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1969 roku. Tytuł wywalczył Barry Briggs z Swindon Robins. 
Wyniki.
Półfinał pierwszy.
Awans: 8+1 do finału
Półfinał drugi.
Awans: 8 do finału
Finał.
Uwaga! Ronnie Moore zastąpił Rega Luckhursta, Arnold Haley - Normana Huntera, Martin Ashby - Tommy’ego Ropera

</doc>
<doc id="1933044" url="https://pl.wikipedia.org/wiki?curid=1933044" title="Focke-Wulf Fw 57">
Focke-Wulf Fw 57

Focke-Wulf Fw 57 – prototyp niemieckiego samolotu myśliwsko-bombowego. Był to pierwszy, całkowicie metalowy samolot firmy Focke-Wulf oraz pierwszy z konstrukcją skorupową kadłuba. Zapas paliwa mieścił się w centropłacie.
Historia konstrukcji.
Latem 1933 roku, a więc zaledwie kilka miesięcy po objęciu przez Hitlera stanowiska kanclerza Niemiec, Luftwaffe rozpoczęło planowanie drugiej fazy zbrojeń. Celem było wyposażenie lotnictwa niemieckiego w sprzęt, który górowałby osiągami nad każdym potencjalnym przeciwnikiem. Wśród pomysłów na nowe maszyny znalazła się koncepcja Kampfzerstörera, czyli niszczyciela bojowego. Opracował ją Wydział C (C-Amt) Wydziału Technicznego Luftfahrtkommissariat (Komisariatu Lotnictwa). Chodziło o klasę samolotów myśliwskich, które posiadałyby duży zasięg i silne uzbrojenie, co w pierwszym rzędzie umożliwiłoby tym samolotom wykonywanie misji "wymiatania pola walki". Oznaczało to, że takie maszyny miały lecieć przed formacją bombowców i swoją obecnością prowokować do walki myśliwce wroga, a następnie je niszczyć, co umożliwiłoby bombowcom bezpieczne wykonanie zadania. Kampfzerstörer miał również wykonywać inne zadania: służba jako myśliwiec eskortowy bombowców, samolotów rozpoznawczych oraz szturmowych, myśliwiec pościgowy i przechwytujący. Konieczne w takim przypadku było stworzenie samolotu praktycznie uniwersalnego. Sztab generalny Luftwaffe wyrażał jednak poważne wątpliwości co do możliwości zaprojektowania samolotu, który posiadając duży zasięg i silne uzbrojenie byłby w stanie podjąć równorzędną walkę z myśliwcami nad terytorium wroga. Wielki entuzjasta idei samolotu niszczycielskiego, Hermann Göring, pomimo tych obaw nakazał przyspieszyć prace nad rozwojem tej klasy samolotów bojowych. 
W założeniach miały to być maszyny dwusilnikowe, o jednopłatowej konstrukcji, obsługiwane przez trzyosobową załogę. Uzbrojenie miały stanowić stałe działka pokładowe. Warunki konkursu rozesłano do firm AGO, BFw, Dornier, Focke-Wulf, Heinkel, Henschel oraz Gothaer Waggonfabrik. Zastrzeżono, że jednostką napędową miał być silnik Daimler-Benz DB 600, a w przypadku braku możliwości zaopatrzenia w tę jednostkę - silnik Junkers Jumo 210. Do obrony własnej samolotu przewidziano zainstalowanie obrotowej wieżyczki strzeleckiej z działkiem pokładowym.
Pod koniec roku 1934 przedstawiono wstępne projekty samolotów. Technisches Amt do ewentualnej realizacji wybrał konstrukcje Henschla i Focke-Wulfa. Wstępnie odrzucony projekt Bayerische Flugzeugwerke został ponownie przyjęty wskutek interwencji Ernsta Udeta. Zawarto zatem z każdą z trzech firm kontrakt na budowę trzech prototypów od każdej z nich. Projekty samolotów niszczycielskich otrzymały oznaczenie Hs-124, Fw-57, oraz Bf-110. Focke-Wulf Fw-57 był największy z nich, jego rozpiętość wynosiła 25,00 m.
Pierwszy z prototypów Fw 57 V1 ukończono późną wiosną 1936 roku. Nie posiadał on jeszcze uzbrojenia. Próby wykazały jednak, że wstępne obliczenia, dotyczące ciężaru maszyny, były błędne. Przykładowo masa płatu została przekroczona ponad pięciokrotnie. Masa całego samolotu bez uzbrojenia i wieżyczki strzeleckiej była o ponad 63% większa, niż prototyp Hs 124. Podobnie było w przypadku osiągów. Prototyp V1 uległ zniszczeniu w czasie przymusowego lądowania latem 1936 roku. Kolejne prototypy V2 i V3 ukończono pomyślnie i brały udział w dalszych próbach aż do jesieni 1936 roku, gdy zdecydowano o przerwaniu dalszych prac nad Fw 57.

</doc>
<doc id="1933050" url="https://pl.wikipedia.org/wiki?curid=1933050" title="Diecezja Le Havre">
Diecezja Le Havre

Diecezja Le Havre – diecezja Kościoła rzymskokatolickiego w północnej Francji, w metropolii Rouen. Powstała w 1974 roku, w wyniku wyłączenia części terytorium z archidiecezji Rouen.

</doc>
<doc id="1933051" url="https://pl.wikipedia.org/wiki?curid=1933051" title="Pure Prairie League">
Pure Prairie League

Pure Prairie League – amerykański zespół folk i country rockowy założony w 1964 w Ohio. Pomimo iż grupa popadła współcześnie w zapomnienie, krytycy muzyczni oceniają duet Fuller-Powell jako jeden z najlepszych w muzyce folkowej.
Nazwa zespołu nawiązuje do tzw. ruchu wstrzemięźliwości, którego pierwsze manifesty miały miejsce w Stanach Zjednoczonych i Australii, w drugiej połowie XIX wieku.

</doc>
<doc id="1933052" url="https://pl.wikipedia.org/wiki?curid=1933052" title="Hejnał Kcyni">
Hejnał Kcyni

Hejnał Kcyni – hejnał miejski Kcyni zatwierdzony uchwałą Rady Miejskiej "(Uchwała Nr XXVIII/294/2008)" z 30 grudnia 2008. 
Opis hejnału.
Jest jednym z symboli tego miasta. Odgrywany jest mechanicznie cztery razy o godz. 12:05 z wież kościoła poklasztornego pw. WNMP. Melodyka kompozycji nawiązuje do tradycji hejnałów staropolskich. Skomponowany został w 2008 r. przez Orlina Bebenowa.

</doc>
<doc id="1933053" url="https://pl.wikipedia.org/wiki?curid=1933053" title="Winnicka Obwodowa Administracja Państwowa">
Winnicka Obwodowa Administracja Państwowa

Winnicka Obwodowa Administracja Państwowa – obwodowa administracja państwowa (ODA), działająca w obwodzie winnickim Ukrainy.

</doc>
<doc id="1933059" url="https://pl.wikipedia.org/wiki?curid=1933059" title="RTU Robežsardze">
RTU Robežsardze

RTU Robežsardze – łotewski klub siatkarski z Rygi. Od sezonu 2005/2006 klub występuje w lidze krajów bałtyckich – Schenker League. Tytularnym sponsorem klubu była firma LĀSE.
Historia.
Klub założony został w 1999 roku pod nazwą Policijas centrālais sporta klubs (PCSK). W sezonie 1999/2000 wystartował w mistrzostwach Łotwy, w których zajął 2. miejsce za klubem .

</doc>
<doc id="1933067" url="https://pl.wikipedia.org/wiki?curid=1933067" title="Norweska Partia Robotnicza">
Norweska Partia Robotnicza



</doc>
<doc id="1933068" url="https://pl.wikipedia.org/wiki?curid=1933068" title="Lase-R Ryga">
Lase-R Ryga



</doc>
<doc id="1933069" url="https://pl.wikipedia.org/wiki?curid=1933069" title="Lwowska Obwodowa Administracja Państwowa">
Lwowska Obwodowa Administracja Państwowa

Lwowska Obwodowa Administracja Państwowa – obwodowa administracja państwowa (ODA), działająca w obwodzie lwowskim Ukrainy.

</doc>
<doc id="1933070" url="https://pl.wikipedia.org/wiki?curid=1933070" title="Gellersen">
Gellersen

Niemcy:
Osoby:

</doc>
<doc id="1933071" url="https://pl.wikipedia.org/wiki?curid=1933071" title="Barnstedt">
Barnstedt

Niemcy: 
Osoby:
Zobacz też:

</doc>
<doc id="1933072" url="https://pl.wikipedia.org/wiki?curid=1933072" title="Petro Olijnyk">
Petro Olijnyk



</doc>
<doc id="1933076" url="https://pl.wikipedia.org/wiki?curid=1933076" title="Parafia św. Michała Archanioła w Brudni">
Parafia św. Michała Archanioła w Brudni

Parafia Świętego Michała Archanioła w Brudni jest jedną z 11 parafii leżącą w granicach dekanatu gniewkowskiego. Erygowana w 1650 roku.
Dokumenty.
Księgi metrykalne: 

</doc>
<doc id="1933077" url="https://pl.wikipedia.org/wiki?curid=1933077" title="Stampin' Ground">
Stampin' Ground

Stampin’ Ground – brytyjska grupa muzyczna wywodząca się z nurtu hardcore, wykonująca połączenie metalcore oraz thrash metalu. Działała w latach 1995–2006.
Historia.
Zespół powstała w 1995 w Cheltenham. Inspirował się stylem amerykańskich formacji Pantera, Metallica, Hatebreed, Sick of It All, Madball, Slayer i Anthrax. Początkowo był zaliczany do nurtu hardcore. Po wydaniu albumu "Demons Run Amok" w październiku 1997 ze składu odszedł wokalista Heath Crosby. Od początku 1998 za śpiew odpowiadał Adam Frakes-Sime. W tym samym roku Stampin' Ground związał się wytwórnią Kingfish, działającą przy Century Media Records. Jej nakładem wydano płytę "An Expression Of Repressed Violence" pod koniec 1998.
W 2000 Century Media wydała kolejny album SG, zatytułowany "Carved From Empty Words". Album znamionował połączenie stylów hardcore i metalowego. Został entuzjastycznie przyjęty przez krytyków (album miesiąca według "Terrorizer", ocena 10/10, w recenzji brytyjskiego „Metal Hammera” oraz album tygodnia i ocena 5/5 według "Kerrang!"). W 2002 wieloletni perkusista grupy Adrian „Ade” Stokes odszedł ze składu, a jego miejsce zajął Neil Hutton, znany z zespołu Benediction. W 2003 wydany został ostatni w historii album formacji, zatytułowany "A New Darkness Upon Us". Słyszalne w nim były wpływy stylu grupy Slayer.
Twórczość Stampin’ Ground w warstwie tekstowej skupiała się na tematach relacji międzyludzkich, nienawiści, śmierci, buntu, problemów społecznych, związanych z egzekwowaniem prawa, odgórnymi nakazami, jak również dotykała kwestie religii. Sam zespół w takich słowach opisał swoje inspiracje tekstowe: "Naszą inspiracją jest samo życie. Wszystkie małe dramaty, które wydarzają się wokół nas. Mamy swoje zdanie na temat wydarzeń, które dzieją się wokół nas. Nasz zespół jest zaś takim pojazdem, maszyną, dzięki której możemy wyrażać głośno swoje opinie". We wczesnych wydawnictwach grupy poruszana była także problematyka straight edge.
Od początku swojej działalności grupa intensywnie koncertowała, zarówno na trasach, jak też festiwalach. W 2003 roku grupa zagrała na głównej scenie festiwalu Download Festival.
Zespół wystąpił jeden raz w Polsce – koncert miał miejsce w Warszawie 24 czerwca 2004 roku (jako supporty wystąpiły wówczas grupy Forest in Blood, Schizma oraz AmetriA).
9 września 2006 oficjalnie poinformowano o zakończeniu działalności zespołu po 11 latach aktywności. Jednocześnie podkreślono, iż "„nie ma to nic wspólnego z różnicami muzycznymi, sprawami osobistymi czy marnymi wymówkami, które słyszeliście milion razy. Prawda jest taka, że poczuliśmy właściwy czas by zaprzestać. Nigdy nie przedstawialiśmy siebie aby zdobyć mistrzostwo świata, chcieliśmy tylko wytrwać 15 rund i dostać trochę dobrych ciosów”".
W 2008 grupa Architects nagrała cover utworu „Officer Down”, wydany na składance "Covering 20 Years of Extremes Century Media".
Po likwidacji Stampin' Ground muzycy zespołu zostali członkami dwóch innych grup: Suicide Watch oraz Romeo Must Die. Gitarzysta Scott Atkins został producentem muzycznym – zajmował się m.in. debiutanckim wydawnictwem Romeo Must Die pt. "Defined By Enemies" (EP). Odpowiadał też m.in. za inżynierię dźwięku w ramach miksowania albumu "Evangelion" polskiej grupy Behemoth.

</doc>
<doc id="1933081" url="https://pl.wikipedia.org/wiki?curid=1933081" title="Parafia Chrystusa Króla w Gąskach">
Parafia Chrystusa Króla w Gąskach

Parafia Chrystusa Króla w Gąskach – rzymskokatolicka parafia leżąca w granicach dekanatu gniewkowskiego. Erygowana w lipcu 1974 roku.
Kościół parafialny został zbudowany w latach 1906–1909 przez gminę protestancką i do niej należał do 1945 roku. Po II wojnie światowej świątynia została przekazana parafii rzymskokatolickiej w Parchaniu jako mienie poniemieckie.
Dokumenty.
Księgi metrykalne: 

</doc>
<doc id="1933082" url="https://pl.wikipedia.org/wiki?curid=1933082" title="Artur Robak">
Artur Robak

Artur Robak (ur. 7 czerwca 1978) – polski koszykarz, występujący na pozycji środkowego.

</doc>
<doc id="1933084" url="https://pl.wikipedia.org/wiki?curid=1933084" title="Chałupska">
Chałupska



</doc>
<doc id="1933085" url="https://pl.wikipedia.org/wiki?curid=1933085" title="Parafia św. Mateusza Apostoła i Ewangelisty w Murzynnie">
Parafia św. Mateusza Apostoła i Ewangelisty w Murzynnie

Parafia Świętego Mateusza Apostoła i Ewangelisty w Murzynnie jest jedną z 11 parafii leżącą w granicach dekanatu gniewkowskiego. Erygowana w 1730 roku. 10.02.2023 zmarł proboszcz parafii ks. Edmund Napierała
Dokumenty.
Księgi metrykalne: 

</doc>
<doc id="1933088" url="https://pl.wikipedia.org/wiki?curid=1933088" title="Barendorf">
Barendorf

Niemcy:

</doc>
<doc id="1933089" url="https://pl.wikipedia.org/wiki?curid=1933089" title="Drogomin">
Drogomin

3 miejscowości w Polsce:

</doc>
<doc id="1933090" url="https://pl.wikipedia.org/wiki?curid=1933090" title="Parafia Matki Bożej Szkaplerznej w Ostrowie koło Gniewkowa">
Parafia Matki Bożej Szkaplerznej w Ostrowie koło Gniewkowa

Parafia Matki Bożej Szkaplerznej w Ostrowie koło Gniewkowa jest jedną z 11 parafii leżącą w granicach dekanatu gniewkowskiego. Erygowana w 1892 roku.
Dokumenty.
Księgi metrykalne: 

</doc>
<doc id="1933091" url="https://pl.wikipedia.org/wiki?curid=1933091" title="Ostheide">
Ostheide



</doc>
<doc id="1933093" url="https://pl.wikipedia.org/wiki?curid=1933093" title="Miłoszowice">
Miłoszowice



</doc>
<doc id="1933095" url="https://pl.wikipedia.org/wiki?curid=1933095" title="Parafia św. Wojciecha w Parchaniu">
Parafia św. Wojciecha w Parchaniu

Parafia Świętego Wojciecha w Parchaniu jest jedną z 11 parafii leżącą w granicach dekanatu gniewkowskiego. Erygowana w XI wieku.
Dokumenty.
Księgi metrykalne: 

</doc>
<doc id="1933097" url="https://pl.wikipedia.org/wiki?curid=1933097" title="Mistrzostwa Świata w Łyżwiarstwie Szybkim w Wieloboju Kobiet 1969">
Mistrzostwa Świata w Łyżwiarstwie Szybkim w Wieloboju Kobiet 1969

27. mistrzostwa świata w łyżwiarstwie szybkim w wieloboju kobiet odbyły się w dniach 1 - 2 lutego 1969 roku w Grenoble. Zawodniczki startowały na sztucznym torze olimpijskim Parc Paul Mistral, Anneau de Vitesse. Łyżwiarki startowały na czterech dystansach: 500 m, 1000 m, 1500 m, 3000 m. Najlepsza była panczenistka radziecka Lasma Kauniste. Holenderka Ans Schut ustanowiła rekord świata na 3000 m. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 3000 m awansowała najlepsza 16-tka po 3 dystansach.
Uczestnicy.
W zawodach wzięło udział 29 łyżwiarek z 12 krajów. Sklasyfikowanych zostało 28.

</doc>
<doc id="1933101" url="https://pl.wikipedia.org/wiki?curid=1933101" title="Arucz">
Arucz

Aruch (orm. Արուճ; do roku 1949 Kpczag, do roku 1970 Talisz) – miejscowość w marzie Aragacotn w Armenii. Mieści się na południowych stokach Aragaca. Miasto datowane jest na VI wiek, kiedy było obozem zimowym wojsk królewskich. Później był stałą siedzibą Grigora Mamikoniana (661-682).
W miejscowości znajdują się pozostałości pałacu Mamikonianów.
Mieści się tam kompleks klasztorny z VII wieku Aruczawank, dawnej noszący nazwę "Kipczakawank". Według G. Aliszana oraz R. Aczariana, niegdyś należał on do kipczackojęzycznej społeczności chrześcijan obrządku ormiańskiego. Jeden z napisów w klasztorze głosi: „Pod panowaniem ilchana chana Hazana i Elchutłu, syn Czagana i syn mój Abasz i chatun moja Chołdu przyłączyli się do św. Astwacyn (Bogurodzicy) oddali temu kościołowi mleczarnię, za naszą część spadku. Kto wniesie skargę sądową, niech będzie przeklęty przez Boga i Proroka. Wykonawcy niech będą przez Boga błogosławieni, latem 753 (=1304 r)”.

</doc>
<doc id="1933103" url="https://pl.wikipedia.org/wiki?curid=1933103" title="Nasz Dom – Jurmała">
Nasz Dom – Jurmała

Nasz Dom – Jurmała (łot. "Jūrmala – mūsu mājas") – łotewska regionalna partia polityczna założona w 2004, współrządząca miastem Jurmała. 
Historia i działalność.
Partia powstała w 2004 jako ugrupowanie regionalne. Występuje z kompleksowym programem na rzecz rozwoju Jurmale w dziedzinie finansów i budżetu, opieki społecznej i zdrowotnej, współpracy międzynarodowej, kultury i oświaty, sportu, turystyki oraz bezpieczeństwa. 
Jest reprezentowana przez 3 radnych w Radzie Miejskiej. Jej prezes Raimonds Munkevics był jednocześnie do 2010 przewodniczącym Rady Miejskiej (burmistrzem miasta).

</doc>
<doc id="1933104" url="https://pl.wikipedia.org/wiki?curid=1933104" title="Hohnstorf">
Hohnstorf

Niemcy:

</doc>
<doc id="1933106" url="https://pl.wikipedia.org/wiki?curid=1933106" title="Wiaczesław Rosnowski">
Wiaczesław Rosnowski

Wiaczesław Rosnowski (ur. 22 stycznia 1975) – kazachski koszykarz posiadający także polskie obywatelstwo. Występuje na pozycji rzucającego obrońcy lub niskiego skrzydłowego.
Życiorys.
Rosnowski urodził się w Kazachstanie, jednak posiada podwójne obywatelstwo. Wszystko za sprawą polskich korzeni zawodnika. Rosnowski zaczynał karierę w Kazachstanie, potem grał w Rosji. W latach 1999-2002 występował w Polpharmie Starogard Gdański. Potem, przez 7 lat grał za granicą, w Szwajcarii, Niemczech, Francji oraz na Cyprze. W styczniu 2010 roku wrócił do Polski, podpisał kontrakt ze Sportino Inowrocław.

</doc>
<doc id="1933110" url="https://pl.wikipedia.org/wiki?curid=1933110" title="Futura Volley Busto Arsizio">
Futura Volley Busto Arsizio

Futura Volley Busto Arsizio – włoski żeński klub siatkarski powstały w 1998 r. z siedzibą w mieście Busto Arsizio. Klub występuje w rozgrywkach włoskiej Serie A1.
Sukcesy.
Puchar CEV:
Puchar Włoch:
Mistrzostwo Włoch:
Superpuchar Włoch:
Liga Mistrzyń:

</doc>
<doc id="1933111" url="https://pl.wikipedia.org/wiki?curid=1933111" title="I Got You (singel Leony Lewis)">
I Got You (singel Leony Lewis)

I Got You – singel brytyjskiej piosenkarki Leony Lewis, wydany 21 lutego 2010 roku w Wielkiej Brytanii. Twórcami tekstu są Arnthor Birgisson, Max Martin i Savan Kotech, a producentem Arnthor Birgisson. Piosenka jest drugim singlem promującym drugą płytę artystki, "Echo".
Informacje o singlu.
Pierwsze wykonanie "I Got You" odbyło się podczas jednego z prywatnych koncertów Leony w teatrze Hackney Empire w Londynie 2 listopada 2009 roku.

</doc>
<doc id="1933112" url="https://pl.wikipedia.org/wiki?curid=1933112" title="Sprawiedliwi (serial telewizyjny 2009)">
Sprawiedliwi (serial telewizyjny 2009)

Sprawiedliwi (o roboczym tytule "...ten ratuje cały świat", 2009) – polski serial wojenny w reżyserii Waldemara Krzystka emitowany od 11 kwietnia do 23 maja 2010 na antenie TVP1.
Fabuła.
Akcja dzieje się w dwóch planach czasowych. W pierwszym, w czasie II wojny światowej, młode małżeństwo – Basia i Stefan – ryzykując życiem, pomagają Żydom.
Drugi plan rozgrywa się współcześnie – Barbara przygotowuje się do wyjazdu do Jerozolimy, by odebrać medal „Sprawiedliwy wśród Narodów Świata”, gdyż w czasie wojny uratowała z zagłady kilkanaścioro żydowskich dzieci.
Obsada.
i inni.
W serialu gościnnie wystąpiła Iwona Kutyna jako prezenterka TV .

</doc>
<doc id="1933116" url="https://pl.wikipedia.org/wiki?curid=1933116" title="Corporate finance">
Corporate finance



</doc>
<doc id="1933117" url="https://pl.wikipedia.org/wiki?curid=1933117" title="The Sufferer and the Witness">
The Sufferer and the Witness

The Sufferer &amp; the Witness – czwarty album amerykańskiego zespołu melodic hardcore Rise Against, wydany 4 lipca 2006.

</doc>
<doc id="1933125" url="https://pl.wikipedia.org/wiki?curid=1933125" title="Sory">
Sory

Sory – pokrywa solna pokrywająca gleby słone, najczęściej sołonczaki. Sory występują na pustyniach środkowej Azji.
Sory pojawiają się najczęściej wtedy, kiedy w czasie długotrwałej suszy okresowo wysychają jeziora słone, a grunt jest tak nasączony solą, że nie jest w stanie przyjąć jej więcej. Czasami sory mogą pojawiać się również w końcowym biegu wysychających rzek oraz na brzegach słonych jezior. Sory – z racji zasolenia oraz braku jakiegokolwiek humusu – są glebami typowo pustynnymi. W skład skorupy solnej sorów otaczających słone jeziora stepu w okolicach Kułundy wchodzą przede wszystkim tenardyt i halit, rzadziej trona i soda rodzima, a także kalcyt i dolomit.
W Kazachstanie sorami nazywane są również zagłębienia pokryte tego typu utworami.

</doc>
<doc id="1933128" url="https://pl.wikipedia.org/wiki?curid=1933128" title="Carmen Țurlea">
Carmen Țurlea

Carmen Marinela Țurlea (ur. 18 listopada 1975 roku w Cisnădie) – rumuńska siatkarka, reprezentantka kraju. Grająca na pozycji atakującej. Obecnie występuje we włoskiej Serie A, w drużynie Pomì Casalmaggiore.
Sukcesy klubowe.
Mistrzostwo Rumunii:
Liga Mistrzyń:
Mistrzostwo Włoch:
Puchar CEV:
Puchar Włoch:
Puchar Challenge:
Klubowe Mistrzostwa Świata:

</doc>
<doc id="1933130" url="https://pl.wikipedia.org/wiki?curid=1933130" title="Powiat Dramburg">
Powiat Dramburg

Powiat Dramburg (niem. "Landkreis Dramburg", "Kreis Dramburg"; pol. "powiat drawski") – dawny powiat pruski, istniejący od 1816 do 1945. Należał do rejencji koszalińskiej, później do rejencji pilskiej w prowincji Pomorze. Teren dawnego powiatu znajduje się obecnie w Polsce, w województwie zachodniopomorskim.
Historia.
1 października 1932 do powiatu przyłączono trzy gminy pochodzące ze zlikwidowanego powiatu świdwińskiego (niem. "Schivelbein"). 1 października 1938 roku powiat włączono do rejencji pilskiej, zachowując przynależność do prowincji pomorskiej.
W 1939 roku powiat zamieszkiwało 43 383 osób, z czego 40 414 ewangelików, 1 161 katolików, 213 pozostałych chrześcijan i 33 Żydów.
Wiosną 1945 obszar powiatu zdobyły wojska 2 Frontu Białoruskiego Armii Czerwonej, a następnie przekazany polskiej administracji. Jeszcze w tym samym roku zmieniono nazwę powiatu na powiat drawski, nie zmieniając znacząco granic.
1 stycznia 1945 na terenie powiatu znajdowały się trzy miasta:
oraz 58 innych gmin i jeden obszar dworski.

</doc>
<doc id="1933131" url="https://pl.wikipedia.org/wiki?curid=1933131" title="Powiat Deutsch Krone">
Powiat Deutsch Krone

Powiat Deutsch Krone, Powiat Deutsch Crone (niem. "Landkreis Deutsch Krone", "Kreis Deutsch Krone", "Kreis Deutsch Crone"; pol. "powiat wałecki") – istniejący od 1818 do 1945 pruski powiat z siedzibą w Wałczu (niem. "Deutsch Krone").
Historia.
Od 1818 do 19 listopada 1919 powiat należał do rejencji kwidzyńskiej prowincji Prusy Zachodnie (1829–1878 Prusy). Od 20 listopada 1919 podporządkowanie na szczeblu rejencji zmieniono w taki sposób, że powiat wszedł pod tymczasowy zarząd w Pile. Od 1922 powiat należał do rejencji pilskiej w prowincji Marchia Graniczna Poznańsko-Zachodniopruska. 1 października 1938 powiat wraz z rejencją pilską przyłączono do prowincji Pomorze. 
W 1939 roku powiat zamieszkiwało 69 699 osób, w tym 48 555 ewangelików, 26 285 katolików, 75 pozostałych chrześcijan i 197 Żydów.
Wiosną 1945 obszar powiatu zdobyły wojska 2 Frontu Białoruskiego Armii Czerwonej, po czym na podstawie uzgodnień jałtańskich został przekazany polskiej administracji.
1 stycznia 1945 na terenie powiatu znajdowało się pięć miast:

</doc>
<doc id="1933132" url="https://pl.wikipedia.org/wiki?curid=1933132" title="Powiat Arnswalde">
Powiat Arnswalde

Powiat Arnswalde (niem. Landkreis Arnswalde, Kreis Arnswalde; pol. powiat choszczeński) – dawny powiat na terenie kolejno Prus, Cesarstwa Niemieckiego, Republiki Weimarskiej oraz III Rzeszy, istniejący od 1818 do 1945. Do 1938 należał do rejencji frankfurckiej, w prowincji Brandenburgia. Od 1938 natomiast do rejencji pilskiej, w prowincji Pomorze. Teren dawnego powiatu leży obecnie w Polsce, w województwie zachodniopomorskim.
W 1939 roku powiat zamieszkiwało 44 064 osób, z czego 42 070 ewangelików, 1 399 katolików, 132 pozostałych chrześcijan i 40 Żydów.
Wiosną 1945 obszar powiatu zdobyły wojska 2 Frontu Białoruskiego Armii Czerwonej. Po odejściu wojsk frontowych, powiat na podstawie uzgodnień jałtańskich został przekazany polskiej administracji. Jeszcze w tym samym roku zmieniono jego nazwę na powiat choszczeński, nie zmieniając znacząco granic.
Na terenie powiatu znajdowały się trzy miasta:

</doc>
<doc id="1933133" url="https://pl.wikipedia.org/wiki?curid=1933133" title="Karin Oberhofer">
Karin Oberhofer

Karin Oberhofer (ur. 3 listopada 1985 w Bressanone) – włoska biathlonistka, brązowa medalistka olimpijska i trzykrotna brązowa medalistka mistrzostw świata.
Kariera.
Po raz pierwszy na arenie międzynarodowej pojawiła się 13 grudnia 2003 roku w Ridnaun, startując w zawodach juniorskich Pucharu IBU, gdzie zajęła 33. miejsce w sprincie. W 2005 roku wystąpiła na mistrzostwach świata juniorów w Kontiolahti, gdzie zajęła między innymi 26. miejsce w biegu indywidualnym i 14. miejsce w sztafecie. Na rozgrywanych rok później mistrzostwach świata juniorów w Presque Isle była trzynasta w biegu indywidualnym, czternasta w sprincie i piąta w sztafecie.
W zawodach Pucharu Świata zadebiutowała 3 grudnia 2007 roku w Anterselvie, zajmując 47. miejsce w sprincie. Pierwsze pucharowe punkty zdobyła 19 grudnia 2009 roku w Pokljuce, gdzie zajęła 29. miejsce w sprincie. Na podium zawodów tego cyklu po raz pierwszy stanęła 12 grudnia 2014 roku w Hochfilzen, kończąc rywalizację w sprincie na drugiej pozycji. Rozdzieliła tam Kaisę Mäkäräinen z Finlandii oraz Norweżkę Tiril Eckhoff. W kolejnych startach jeszcze jeden raz stanęła na podium - 15 marca 2015 roku w Kontiolahti była trzecia w biegu masowym. Najlepsze wyniki osiągnęła w sezonie 2014/2015, kiedy zajęła dziesiąte miejsce w klasyfikacji generalnej.
Podczas mistrzostw świata w Novym Měscie w 2013 roku wspólnie z Dorothą Wierer, Nicole Gontier i Michelą Ponzą zdobyła brązowy medal w sztafecie. Na rozgrywanych dwa lata później mistrzostwach świata w Kontiolahti razem z Lisą Vittozzi, Nicole Gontier i Dorotheą Wierer zdobyła kolejny brązowy medal w sztafecie. Na tej samej imprezie wywalczyła także brązowy medal w biegu masowym, ulegając tylko Wałentynie Semerenko z Ukrainy i Niemce Franzisce Preuß.
W 2010 roku wzięła udział w igrzyskach olimpijskich w Vancouver, gdzie w konkurencjach indywidualnych plasowała się poza czterdziestką, a w sztafecie była jedenasta. Brała też udział w igrzyskach w Soczi cztery lata później, wspólnie z Wierer, Lisa Vittozzi, Dominikiem Windischem i Lukasem Hoferem zdobyła brązowy medal w sztafecie mieszanej. Zajęła tam też między innymi czwarte miejsce w sprincie, przegrywając walkę o podium z Ukrainką Witą Semerenko o 6,2 sekundy.
Złota medalistka Zimowych igrzysk wojskowych w Annecy (2013) w biathlonie drużynowo, indywidualnie wywalczył srebrny medal. W biegu patrolowym na 25 km zdobyła srebrny medal.
W 2018 roku zakończyła karierę.

</doc>
<doc id="1933136" url="https://pl.wikipedia.org/wiki?curid=1933136" title="Parafia św. Maksymiliana Marii Kolbego i św. Benedykta, Jana, Mateusza, Izaaka i Krystyna – Pierwszych Męczenników Polskich w Płonkowie">
Parafia św. Maksymiliana Marii Kolbego i św. Benedykta, Jana, Mateusza, Izaaka i Krystyna – Pierwszych Męczenników Polskich w Płonkowie

Parafia św. Maksymiliana Marii Kolbego i św. Benedykta, Jana, Mateusza, Izaaka i Krystyna – Pierwszych Męczenników Polskich w Płonkowie jest jedną z 11 parafii leżącą w granicach dekanatu gniewkowskiego. Erygowana w 1325 roku.
Kościół parafialny wzniesiono w latach 1979–1981. W ołtarzu głównym znajdują się relikwie bł. ks. Mariana Skrzypczaka, jednego ze 108 męczenników II wojny światowej. 29 września 2013 roku świątynia została ustanowiona Archidiecezjalnym Sanktuarium Kapłanów Męczenników.
Dokumenty.
Księgi metrykalne:

</doc>
<doc id="1933140" url="https://pl.wikipedia.org/wiki?curid=1933140" title="Parafia Najświętszego Serca Pana Jezusa w Rojewicach">
Parafia Najświętszego Serca Pana Jezusa w Rojewicach

Parafia Najświętszego Serca Pana Jezusa w Rojewicach jest jedną z 11 parafii leżącą w granicach dekanatu gniewkowskiego. Erygowana w 1997 roku.
Dokumenty.
Księgi metrykalne: 

</doc>
<doc id="1933145" url="https://pl.wikipedia.org/wiki?curid=1933145" title="Daniel Szczenia">
Daniel Szczenia

Daniel Szczenia (ros. Даниил Васильевич Щеня) (? – † 1519) – książę, bojar i wojewoda, jeden z głównych dowódców wojskowych Wielkiego Księstwa Moskiewskiego podczas panowania Iwana III i Wasyla III.
Daniel Szczenia pochodził z książęcego rodu litewskich Giedyminowiczów, jego prapradziadek osiedlił się w Moskwie i ożenił z siostrą wielkiego księcia. W 1489 roku, książę Daniel i jego armia licząca 64 000 zbrojnych obległa i zdobyła miasto Wiatka (obecny Kirow), którego mieszkańcy często grabili północne obszary moskiewskie. Wszyscy mieszkańcy Wiatki zostali przesiedleni do różnych miast Księstwa Moskiewskiego, najzdolniejsi natomiast zostali osadzeni w Moskwie.
Szczenia wziął aktywny udział w utarczkach granicznych i potyczkach zbrojnych, które poprzedzały wojnę z Wielkim Księstwem Litewskiem. W 1493 roku, Szczenia i jego krewniak, książę Wasyl Patrikijew, zdobyli miasto Wiaźma. Podczas wojny moskiewsko-szwedzkiej w latach 1496–1499 jego armia spustoszyła Finlandię. W dniu 14 lipca 1500 roku, pod dowództwem księcia Daniela Chołmskiego, Szczenia pokonał i pojmał hetmana wielkiego litewskiego Konstantego Ostrogskiego w bitwie nad brzegami Wiedroszy. W 1501 jednakże, armia Szczenii została pobita niedaleko Izborska przez Woltera von Plettenberga, krajowego mistrza Inflant zakonu krzyżackiego, sojusznika litewskiego księcia Aleksandra Jagiellończyka. W 1508 roku oblegał Orszę. W tym samym roku Szczenia został pierwszym wojewodą Moskwy po upadku Daniela Chołmskiego. W 1514 Szczenia ukoronował swoją karierę wojskową zdobywając Smoleńsk z rąk Litwinów.

</doc>
<doc id="1933148" url="https://pl.wikipedia.org/wiki?curid=1933148" title="Parafia św. Bartłomieja w Szadłowicach">
Parafia św. Bartłomieja w Szadłowicach

Parafia Świętego Bartłomieja w Szadłowicach – rzymskokatolicka parafia leżąca w granicach dekanatu gniewkowskiego. Erygowana w 1890 roku.
Dokumenty.
Księgi metrykalne: 

</doc>
<doc id="1933160" url="https://pl.wikipedia.org/wiki?curid=1933160" title="Mistrzostwa Europy w Podnoszeniu Ciężarów 2010">
Mistrzostwa Europy w Podnoszeniu Ciężarów 2010

89. Mistrzostwa Europy w podnoszeniu ciężarów odbyły się w dniach od 2 do 11 kwietnia 2010 w stolicy Białorusi, Mińsku. Były to równocześnie 23. Mistrzostwa Europy Kobiet w podnoszeniu ciężarów.

</doc>
<doc id="1933169" url="https://pl.wikipedia.org/wiki?curid=1933169" title="Fabryka Schindlera">
Fabryka Schindlera



</doc>
<doc id="1933170" url="https://pl.wikipedia.org/wiki?curid=1933170" title="Narciso Mina">
Narciso Mina

Arrinton Narciso Mina Villalba (ur. 25 listopada 1982 w San Lorenzo) – ekwadorski piłkarz występujący na pozycji napastnika.
Kariera piłkarska.
Kariera klubowa.
W 2002 rozpoczął swoją karierę w klubie Deportivo Cuenca. Występował również w innych ekwadorskich klubach LDU Cuenca, LDU Loja, Deportivo Azogues, Manta FC i Barcelona SC. 27 października 2009 został wypożyczony do argentyńskiego klubu CA Huracán, ale nie zagrał żadnego meczu. Dlatego w marcu 2010 wyjechał do Ukrainy, gdzie został piłkarzem Czornomorca Odessa, w którym występował na zasadach wypożyczenia do czerwca. Po powrocie grał w ekwadorskim zespole Manta FC. Od 2011 broni barw Independiente José Terán.
Kariera reprezentacyjna.
Od 2008 występował w reprezentacji Ekwadoru.

</doc>
<doc id="1933171" url="https://pl.wikipedia.org/wiki?curid=1933171" title="Plymouth Satellite">
Plymouth Satellite

Plymouth Satellite – samochód osobowy klasy wyższej produkowany pod amerykańską marką Plymouth w latach 1964 – 1974. 
Pierwsza generacja.
Plymouth Satellite I został zaprezentowany po raz pierwszy w 1964 roku.
Pierwsza generacja Satellite poszerzyła ówczesną gamę Plymoutha jako alternatywa dla bliźniaczego modelu Belvedere, również oparty o platformę koncernu Chrysler "B-body". W przeciwieństwie do niego, samochód dostępny był tylko w wariantach dwudrzwiowych jako coupé lub kabriolet.
Podobnie do pokrewnych konstrukcji z gamy Plymoutha, Satellite pierwszej generacji charakteryzował się podłużną tylną częścią nadwozia, podwójnymi reflektorami, a także dużą chromowaną atrapą chłodnicy.
Druga generacja.
Plymouth Satellite II został zaprezentowany po raz pierwszy w 1967 roku.
Druga generacja Satellite przeszła ewolucyjny zakres zmian w stosunku do poprzednika, zyskując wyraźniej zarysowane krawędzie przednich błotników, a także węższą atrapę chłodnicy z jednakowej wielkości, podwójnymi reflektorami.
Tylna część nadwozia ponownie zyskała podłużny kształt, z kolei wyraźnie zaakcentowano też kształt nadkoli. Ich charakterystyczne, obłe proporcje realizowały koncepcję zainspirowaną kształtem butelki Coca-Coli.
Trzecia generacja.
Plymouth Satellite III został zaprezentowany po raz pierwszy w 1970 roku.
Trzecia i zarazem ostatnia generacja Plymoutha Satellite przyniosła duże zmiany nie tylko w stylistyce, ale i w portfolio producenta. Samochód zastąpił oferowany dotychczas równolegle model Belvedere.
Nadwozie Plymoutha Satellite zyskało obłą, masywną sylwetkę z wyżej poprowadzoną linią nadkoli. Z przodu pojawiła się wąska, szeroko zarysowana atrapa chłodnicy z podwójnymi reflektorami, a także nisko osadzone lampy tylne.
Po 4 latach produkcji, Plymouth Satellite został zastąpiony przez siódmą generację modelu Fury.

</doc>
<doc id="1933173" url="https://pl.wikipedia.org/wiki?curid=1933173" title="Wiaźma (rzeka)">
Wiaźma (rzeka)

Wiaźma (ros. Вязьма) – rzeka w obwodzie smoleńskim w Rosji. Lewy dopływ Dniepru, długość Wiaźmy wynosi 147 km. Powierzchnia dorzecza 1350 km². W czasach starożytnych, rzeka Wiaźma była częścią drogi która łączyła górne dorzecze Wołgi, Oki i Dniepru. Nad rzeką położone jest miasto Wiaźma.

</doc>
<doc id="1933175" url="https://pl.wikipedia.org/wiki?curid=1933175" title="Jezioro Wielkie (Góra)">
Jezioro Wielkie (Góra)



</doc>
<doc id="1933176" url="https://pl.wikipedia.org/wiki?curid=1933176" title="Diego Flores de Valdez">
Diego Flores de Valdez

Diego Flórez de Valdés (ur. ok. 1530, Las Morteras (Asturia), zm. 1595 tamże)) – hiszpański XVI-wieczny admirał. Jeden z dowódców Wielkiej Armady, pełnił funkcję szefa sztabu i doradcy księcia Medina-Sidonia.
Diego Flórez de Valdés urodził się około roku 1530 (dokładna data nieznana) w parafii San Esteban de Las Morteras w prowincji Asturia jako drugi syn rodziny szlacheckiej. W 1550 roku wstąpił do marynarki wojennej, w roku 1555 udał się do Peru i Chile. Od 1565 służył we flocie hiszpańskich Indii Zachodnich, brał udział w podboju Florydy oraz zwalczaniu francuskich prób osadnictwa w Ameryce północnej (Fort Caroline). Po powrocie do Hiszpanii, w uznaniu zasług został mianowany przez króla Filipa II rycerzem zakonu Santiago. Po powrocie na Antyle służył dalej we flocie Indii Zachodnich, a w 1581 został mianowany dowódcą floty Tierra del Fuego y Chile, której zadaniem było zabezpieczenie przed atakami angielskich piratów hiszpańskich posiadłości w Brazylii (niedawno przejętej od Portugalczyków) i Chile, ochrona drogi morskiej przez cieśninę Magellana oraz wspieranie hiszpańskiego osadnictwa. W 1584 Diego Flórez de Valdés powrócił do Hiszpanii.
W 1588 roku został mianowany szefem sztabu i głównym doradcą księcia Medina-Sidonia, dowódcy Wielkiej Armady. Dowodził, w randze admirała, eskadrą kastylijską, liczącą 16 okrętów; podczas walk, z polecenia króla Filipa, przebywał wraz z księciem Medina-Sidonia na pokładzie flagowego okrętu Armady „San Martin”. Mimo dużego doświadczenia na morzu Diego Flórez de Valdés był zwolennikiem taktyki defensywnej, całkowicie oddając inicjatywę przeciwnikowi.
Po powrocie z nieudanej wyprawy był jedynym wysokiej rangi dowódcą, który został ukarany przez króla Filipa i osadzony w więzieniu w Burgos. Jako powód podano złe rady udzielane księciu Medina-Sidonia, w szczególności decyzję o pozostawieniu własnemu losowi uszkodzonego okrętu flagowego eskadry andaluzyjskiej „Nuestra Señora del Rosario”. Diego Flórez de Valdés zmarł w 1595 roku i został pochowany w Las Morteras.

</doc>
<doc id="1933180" url="https://pl.wikipedia.org/wiki?curid=1933180" title="Herb Łaskarzewa">
Herb Łaskarzewa

Herb Łaskarzewa – jeden z symboli miasta Łaskarzew w postaci herbu. Wizerunek herbowy znany jest od XV stulecia.
Wygląd i symbolika.
Herb przedstawia na błękitnej późnogotyckiej tarczy typu hiszpańskiego klucze św. Piotra w skosy złoty i srebrny na mieczu św. Pawła o żelaźcu (głowni) srebrnym ku czołu tarczy, rękojeści i jelcu złotym.. 

</doc>
<doc id="1933181" url="https://pl.wikipedia.org/wiki?curid=1933181" title="Jezioro Wielkie (gmina Międzychód)">
Jezioro Wielkie (gmina Międzychód)

 
Jezioro Wielkie – jezioro w woj. wielkopolskim, w powiecie międzychodzkim, w gminie Międzychód w pobliżu wsi Gorzycko, leżące na terenie Pojezierza Poznańskiego.
Powierzchnia zwierciadła wody wynosi 62,5 ha.
Zwierciadło wody położone jest na wysokości 42,1 m n.p.m..
Ciekawostki.
Na Pojezierzu Międzychodzko-Sierakowskim, poza jeziorem Wielkim w Gorzycku
znajdują się jeszcze 2 inne jeziora o tej samej nazwie:

</doc>
<doc id="1933185" url="https://pl.wikipedia.org/wiki?curid=1933185" title="Songs, Stories &amp; Spirituals">
Songs, Stories &amp; Spirituals

Songs, Stories &amp; Spirituals - jedenasty solowy album muzyczny amerykańskiego jazzowego kontrabasisty i basisty Johna Patitucciego nagrany 9-10 maja 2002 w Avatar Studios, dla Concord Records. Płyta została wydana 11 marca 2003.

</doc>
<doc id="1933187" url="https://pl.wikipedia.org/wiki?curid=1933187" title="Język ormiańsko-kipczacki">
Język ormiańsko-kipczacki

Język ormiańsko-kipczacki (nazwy własne: хыпчах тили – język kipczacki, бизим тил – nasz język, татарча – po tatarsku) – używana przez Ormian wschodnioeuropejskich odmiana języka kipczackiego, należącego do języków tureckich.
Historia.
Znany jest z zabytków piśmiennictwa kipczackojęzycznych Ormian, wyznających chrześcijaństwo obrządku ormiańskiego, którzy zamieszkiwali kolonie w Kamieńcu, Lwowie, Łucku, Mohylowie, Suczawie, Serecie, Zamościu, Jassach, Akermanie i innych miastach Rzeczypospolitej oraz Mołdawii, dokąd prawdopodobnie przybyli z Krymu (Głównie z Kafy) i być może z Armenii po najeździe Tatarów. Zabytki epigraficzne świadczą także o tym, że w XII–XIII wieku na terytorium Armenii żyli Kipczacy, którzy przyjęli wyznanie ormiańskie. Jeden z klasztorów kompleksu Arucz w Armenii, zbudowany na przełomie XII–XIII wieków, nosi nazwę „Chipczakawank”, czyli «Klasztor kipczacki».
Przykład tekstu.
"Modlitwa Pańska w języku ormiańsko-kipczackim:"
&lt;poem&gt;
Atamïz bizim ki köktäsen,
ari bolsun atïŋ seniŋ,
kelsin χanlïχïŋ seniŋ,
bolsun erkiŋ seniŋ nečik köktä alay yerdä,
ötmäkimizni bizim kündälik ber bizgä bügün,
bošat bizgä borčumuznu bizim,
nečik ki biz bošatïrbiz bizim borčlularïmïzga,
bermägin bizni sïnamaχlïχka,
yoχsa χutχar bizni yamandan,
zerä seniŋdir χanlïχ da χuvat,
da saŋa haybat meŋilik.
Amen.
&lt;/poem&gt;

</doc>
<doc id="1933192" url="https://pl.wikipedia.org/wiki?curid=1933192" title="Crvena zvezda Belgrad (piłka siatkowa kobiet)">
Crvena zvezda Belgrad (piłka siatkowa kobiet)

ŽOK Crvena zvezda Belgrad - serbski, żeński klub siatkarski z Belgradu założony w 1946 roku.

</doc>
<doc id="1933193" url="https://pl.wikipedia.org/wiki?curid=1933193" title="Ulica Powsińska w Warszawie">
Ulica Powsińska w Warszawie

Ulica Powsińska – ulica w warszawskiej dzielnicy Mokotów,
Jest częścią Wisłostrady i główną ulicą Sadyby. Od północy jest przedłużeniem ul. Czerniakowskiej w kierunku Wilanowa, po czym przechodzi w ul. Wiertniczą. Ulica jest dwujezdniowa i dysponuje 3 pasami ruchu w każdym kierunku.
Historia.
W XIX wieku prowadziła tędy polna droga w kierunku Wilanowa, choć wybudowany przez Rosjan po powstaniu styczniowym Fort IX Twierdzy Warszawa, znajdujący się prawie na osi dzisiejszej ul. Powsińskiej, kazał omijać te okolice.
W 1891 r. Henryk Huss, inżynier i Wiktor Magnus, specjalista od parcelacji, założyli spółkę w celu budowy kolejki do Wilanowa. Wilanowska Kolej Wąskotorowa została uruchomiona w roku 1892, jej tory biegły Wzdłuż Kanału Bernardyńskiego (tam, gdzie dziś biegnie ulica Przy Bernardyńskiej Wodzie) do ul. Powsińskiej. Wilanów na przełomie wieków był celem niedzielnych wycieczek Warszawiaków. Od 1894 r. wygodna kolejka wąskotorowa woziła wycieczkowiczów z placu Unii Lubelskiej ul. Powsińską przez Wilanów i Konstancin do Piaseczna.
Południowe dzielnice Warszawy, w tym Czerniaków i Siekierki zostały przyłączone do Warszawy w 1916 r. Ulica Powsińska na odcinku na południe od ulicy św. Bonifacego
została przebita po II wojnie światowej. W północnej części jeszcze we wczesnych latach 70. XX wieku była wybrukowana kocimi łbami. 11 listopada 1973 r. w ramach budowy drugiej jezdni Wisłostrady zlikwidowano linię tramwajową biegnącą ulicami Goworka, Spacerową, Gagarina, Czerniakowską i Powsińską. Trasą tą przed 1973 r. jeździły trolejbusy (m.in. linii 52) oraz tramwaje nr 2, 14 i 36.
Ulica dwukrotnie przecina fosę Fortu Czerniaków.

</doc>
<doc id="1933194" url="https://pl.wikipedia.org/wiki?curid=1933194" title="Partia Osipowa">
Partia Osipowa

Partia Osipowa (nieoficjalnie także: "Łotewska Partia Narodowo-Demokratyczna"; ros. Партия Осипова; Латвийская Национал-демократическая партия; łot. "Latvijas Nacionāli Demokrātiskā partija", LNDP; Osipova Partija) – rosyjska lewicowa partia nacjonalistyczna działająca na Łotwie.
Historia.
Partia powstała w 2008 jako kontynuacja działającej w latach 2002–2008 Łotewskiej Partii Narodowo-Demokratycznej, do której likwidacji doprowadził sąd łotewski. Na jej czele stanął lider LNDP Jewgienij Osipow, od którego nazwiska wzięło swą nazwę nowe ugrupowanie. Zjazd założycielski Partii Osipowa odbył się 27 września 2008 w Lipawie i zgromadził głównie dawnych członków LNDP oraz ludność rosyjskojęzyczną (ponad 200 osób). Ugrupowanie zapowiedziało start w wyborach do Sejmu, Parlamentu Europejskiego oraz samorządu. Opowiedziało się za ochroną praw ludności rosyjskojęzycznej na Łotwie, w tym nadaniem obywatelstwa oraz uznaniem języka rosyjskiego za drugi język państwowy. 
Program.
Poza wyżej wspomnianymi celami partia opowiada się za upamiętnieniem rosyjskiej oraz radzieckiej przeszłości na Łotwie (w tym "wielkiej wojny ojczyźnianej", "wyzwolenia Łotwy spod okupacji faszystowskiej" oraz rewolucji październikowej). 
Jest przeciwniczką obecnych centroprawicowych rządów na Łotwie, kapitalizmu oraz członkostwa Łotwy w NATO i Unii Europejskiej, głosi hasła socjalne i skrajnie demagogiczne. 
Opowiada się jednoznacznie za rosyjską polityką zagraniczną, w tym uznaniem Osetii Południowej i Abchazji. 
Współpraca krajowa i międzynarodowa.
Ugrupowanie współpracuje z Lipawską Wspólnotą Rosyjską, Ruchem 13 stycznia, estońskim "Nocnym Dozorem", Liberalno-Demokratyczną Partią Republiki Białoruś oraz polskim "klubem patriotycznym" "Witeź". 
Struktura i władze.
Siedziba partii mieści się w Lipawie, jednak posiada ona swoje struktury również w Dyneburgu, Rydze, Windawie i Wałce. Na czele ugrupowania stoi były lider LDNP Jewgienij Osipow, jego zastępcą jest Sergiej Denisow.
Udział w wyborach.
Partia wzięła udział w wyborach do Parlamentu Europejskiego, wystawiając w nich jednego kandydata i uzyskując 2,1 tys. głosów, co przełożyło się na 0,27% poparcia. W wyborach samorządowych partia odniosła sukces w Lipawie, uzyskując jeden mandat w Radzie Miejskiej. W wyborach do rady powiatu w Wałce uzyskała 3,32%.

</doc>
<doc id="1933196" url="https://pl.wikipedia.org/wiki?curid=1933196" title="Indywidualne Mistrzostwa Wielkiej Brytanii na Żużlu 1970">
Indywidualne Mistrzostwa Wielkiej Brytanii na Żużlu 1970

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1970 roku. Tytuł wywalczył Ivan Mauger z Belle Vue Aces. 
Wyniki.
Półfinał pierwszy.
Awans: 8 do finału
Półfinał drugi.
Awans: 8 do finału

</doc>
<doc id="1933200" url="https://pl.wikipedia.org/wiki?curid=1933200" title="Ruby Jerins">
Ruby Jerins

Ruby Jerins (ur. 1998) - amerykańska aktorka dziecięca znana jako Grace Peyton z serialu "Siostra Jackie". W Polsce znana z roli Caroline Hawkins w filmie "Twój na zawsze". 
Życie i kariera.
Ruby jest córką Edgara Jerinsa i aktorki Alany Jerins. Ma jedną siostrę - Sterling Jerins.
Jerins zadebiutowała w filmie "Ślub" w 2001 roku obok Jaid Barrymore i Stephena C. Bradbury, gdzie gra dziewczynę kwiat. Dziewczynkę możemy zobaczyć również w serialach telewizyjnych takich jak "Uprowadzeni", "Prawo i porządek", "Guiding Light", "As the World Turns", "Sześć stopni oddalenia" i "Saturday Night Live".
W 2010 roku zagrała w filmie "Twój na zawsze" u boku Roberta Pattinsona.
Nagrody.
Stypendium Recanati-Kaplan Excellence in Arts, czerwiec 2007

</doc>
<doc id="1933205" url="https://pl.wikipedia.org/wiki?curid=1933205" title="Ochotnicza Legia Kobiet">
Ochotnicza Legia Kobiet

Ochotnicza Legia Kobiet (OLK) – polska ochotnicza organizacja wojskowa utworzona we Lwowie w 1918 przez kobiety, pragnące walczyć o niepodległość Polski. Członkinie organizacji brały udział w bitwie o Lwów podczas wojny polsko-ukraińskiej oraz w wojnie polsko-bolszewickiej, w tym w walkach o Wilno.
Historia.
Początki organizacji sięgają 28 listopada 1918, kiedy to lwowianki utworzyły ochotniczy oddział milicji kobiecej funkcjonującej w ramach miejskiej Straży Obywatelskiej. Kobiety pełniły początkowo służbę administracyjną, kurierską i wartowniczą, a także funkcje pomocnicze, jednak wraz z zaostrzeniem się konfliktu walczyły również jak zwykli żołnierze – mężczyźni. W grudniu 1918 Dowództwo Miasta przekształciło milicję kobiecą w formację ściśle wojskową, skoszarowaną i zaprowiantowaną, uzbrojoną i umundurowaną, której nadano oficjalną nazwę Ochotnicza Legia Kobiet. Za inicjatorkę i organizatorkę formacji uznawana jest doktor Aleksandra Zagórska, która była pierwszą komendantką kurierek OLK. W czasie walk o Lwów straciła ona swojego czternastoletniego syna Jerzego, który zginął od ukraińskich pocisków na Cmentarzu Łyczakowskim. Intensywność walk i niedobory personalne spowodowały, że w miarę potrzeb kobiety kierowane były na pierwszą linię walk z Ukraińcami. Często decyzje o uczestnictwie w działaniach bojowych podejmowane były spontanicznie i ochotniczo. Przykładem może być Helena Bujwidówna, która nie wykonała rozkazu zorganizowania punktu sanitarnego i przyłączyła się samowolnie do walczących polskich żołnierzy, ponieważ „wolała strzelać”. W czasie walk o Lwów było około 400 kobiet w OLK. Pod koniec 1918 roku zginęło łącznie 66 kobiet-żołnierzy walczących w obronie miasta.
Podczas wojny polsko-bolszewickiej organizacja zwiększyła swoją liczebność do 2 500 ochotniczek i brała udział w działaniach wojennych m.in. w Warszawie oraz w Wilnie (od maja 1919). W Wilnie w połowie 1919 ochotniczki Legii, pod dowództwem ppor. Wandy Gertz brały udział w obronie miasta przed bolszewikami. Kobiety z OLK służyły praktycznie we wszystkich rodzajach wojsk polskich poza wojskami pancernymi i lotnictwem. Znaleźć je można było w szeregach piechoty, kawalerii, artylerii, służbie sanitarnej, intendenturze oraz w wywiadzie.
1 kwietnia 1920 roku przy Sekcji Mobilizacyjnej Oddziału I Sztabu Ministerstwa Spraw Wojskowych w Warszawie został utworzony Wydział Ochotniczej Legii Kobiet. Naczelniczką wydziału została mianowana doktor Aleksandra Zagórska z równoczesnym przyznaniem stopnia funkcyjnego majora. Naczelniczka wydziału była „dowódczynią wszystkich formacji OLK na terenie podległym Ministerstwu Spraw Wojskowych”. Jej zastępczynią była referentka oświatowa MSWojsk. kapitan Ludwika Zawadzka.
Poza Aleksandrą Zagórską i Wandą Gertz sławę zyskały inne ochotniczki: kapral Janina Łada-Walicka z II Ochotniczego Szwadronu Śmierci, Janina Prus-Niewiadomska, sanitariuszka pełniąca służbę na pierwszej linii ognia, czy Maria Wittek, pierwsza w historii wojska polskiego kobieta mianowana generałem.
Po wojnie organizacja została rozwiązana w 1922. Pod koniec poprzedniego roku, przed rozkazem demobilizacji ochotniczek z OLK, stan personalny organizacji wynosił 2530 żołnierzy. Sześć lat później ochotniczki OLK utworzyły kolejną paramilitarną organizację w wojsku polskim – Przysposobienie Wojskowe Kobiet.
Oznaki stopni służbowych.
Oficerowie i szeregowi Ochotniczej Legii Kobiet noszą oznaki stopni na:
Na naramiennikach żadnych oznak nie mają.
Poza tym oficerów mają na patce wężyk oficerski, szeregowi zaś wężyk szeregowych.
A. Oznaki stopni funkcyjnych oficerskich – oficerów wyższych mają:
a) na kapeluszach – na podniesionym prawem rondzie tuż pod orzełkiem przyszyte równolegle dwa sznurki srebrne oksydowane 1/2 cm szerokości i długości 5 cm, w odległości 1/2 cm. jeden pod drugim; bezpośrednio pod dolnym sznurkiem u majora jedna gwiazdka, taka jakie noszą na czapkach oficerowie W. P., u podpułkownika dwie gwiazdki, u pułkownika trzy gwiazdki jedna
obok drugiej.
b) na rękawach kurtki i płaszcza – wzdłuż górnej krawędzi wyłogów rękawa naszyte równolegle i prosto w odległości 1/2 cm jeden pod drugim dwa sznurki płaskie srebrne oksydowane szerokości 5 mm; pod dolnym sznurkiem w odległości 1/2 cm od niego przymocowane gwiazdki metalowe (haftowane lub tłoczone) takież, jak u oficerów W. P.. na naramiennikach: u majora jedna
gwiazdka, u podpułkownika dwie gwiazdki, u pułkownika trzy jedna obok drugiej.
Oficerowie młodsi mają:
a) na kapeluszach – na podniesionym prawem rondzie, tuż pod orzełkiem, naszyty płaski sznurek srebrny oksydowany 1/2 cm szerokości i długości 5 cm, pod nim zaś u podporucznika jedna gwiazdka, u porucznika dwie gwiazdki, u kapitana trzy gwiazdki jedna obok drugiej,
b) na rękawach kurt i płaszcza – wzdłuż górnej krawędzi otoka przy szyty jeden płaski sznurek srebrny oksydowany, szerokości 1/2 cm i długości 5 cm, pod nim zaś o 1/2 cm gwiazdki takie, jak u oficerów W. P. na naramiennikach u podporucznika jedna gwiazdka, u porucznika dwie gwiazdki, u kapitana trzy gwiazdki jedna obok drugiej.
B. Oznaki stopni szeregowych.
Na kapeluszach wszyscy szeregowi O. L. K. noszą takież oznaki, jak szeregowi W. P.
odpowiedniego stopnia.
Na rękawach kartki i płaszcza:
Odznaka „Za trud Ofiarny”.
Od 1929 roku po powstaniu Związku Legionistek Polskich, kierowanym przez Aleksandrę Zagórską dla byłych żołnierek Ochotniczej Legii Kobiet przyznawano Odznakę „Za trud Ofiarny”. Przyznawano je kobietom które w Legii przesłużyły minimum 6 miesięcy. Odznaka była jednoczęściowa i na ogół miała wymiary 51 × 51 mm. Na ośmiokątnej tarczy umieszczono ośmioramienną gwiazdę. W centrum odznaki znajdował się orzeł w koronie, w otoku zaś napis: ZA TRUD OFIARNY 1918 I OLK 1920. Zazwyczaj była wykonana z mosiądzu lub z białego metalu (wtedy srebrzona), bez emalii. Zapięcie tworzył słupek z nakrętką. Potwierdzeniem otrzymania odznaki był dyplom o wymiarach 200 × 160 mm, drukowany na kartonie w kolorze sepii.

</doc>
<doc id="1933208" url="https://pl.wikipedia.org/wiki?curid=1933208" title="Herb Raciąża">
Herb Raciąża

Herb Raciąża – jeden z symboli miasta Raciąż w postaci herbu. Wizerunek herbowy znany jest od XVI stulecia.
Wygląd i symbolika.
Herb przedstawia na srebrnej tarczy fragment czerwonego muru miejskiego z blankami. W murze jest wyraźnie zachowany podział na cegły lub ciosy. Pośrodku muru umieszczona jest czerwona baszta z blankami, posiadająca błękitny, stożkowany dach. Baszta ma dwa czarne okna: małe, kwadratowe u góry i wysokie, wąskie poniżej. 

</doc>
<doc id="1933209" url="https://pl.wikipedia.org/wiki?curid=1933209" title="Indywidualne Mistrzostwa Wielkiej Brytanii na Żużlu 1971">
Indywidualne Mistrzostwa Wielkiej Brytanii na Żużlu 1971

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1971 roku. Tytuł wywalczył Ivan Mauger z Belle Vue Aces. 
Wyniki.
Półfinał pierwszy.
Awans: 8 do finału
Półfinał drugi.
Awans: 8+1 do finału

</doc>
<doc id="1933210" url="https://pl.wikipedia.org/wiki?curid=1933210" title="Abd er-Rahman Suwar ad-Dahab">
Abd er-Rahman Suwar ad-Dahab

Abd er-Rahman Suwar ad-Dahab (ur. 1934 w Al-Ubajjid, zm. 18 października 2018) – sudański wojskowy, prezydent Sudanu w latach 1985–1986.
Życiorys.
Wywodził się z arabskiej ludności Bakkara. Po wstąpieniu do służby wojskowej w 1954 kształcił się w Sudańskiej Akademii Wojskowej w Chartumie, a następnie w Egipcie, Jordanii i Wielkiej Brytanii. Miał stopień generała-pułkownika armii sudańskiej. W latach osiemdziesiątych został mianowany dowódcą armii sudańskiej i ministerstwa obrony. 6 kwietnia 1985 dokonał zamachu stanu i obalił prezydenta Dżafara Muhammada an-Numajriego. Utworzył Tymczasową Radę Wojskową i przejął funkcję szefa państwa, którą sprawował do rozwiązania Rady 6 maja 1986.

</doc>
<doc id="1933211" url="https://pl.wikipedia.org/wiki?curid=1933211" title="Abdel Rahman Swar al-Dahab">
Abdel Rahman Swar al-Dahab



</doc>
<doc id="1933215" url="https://pl.wikipedia.org/wiki?curid=1933215" title="Mistrzostwa Świata w Łyżwiarstwie Szybkim w Wieloboju 2010">
Mistrzostwa Świata w Łyżwiarstwie Szybkim w Wieloboju 2010

104. Mistrzostwa świata w łyżwiarstwie szybkim w wieloboju odbyły się w Heerenveen w hali Thialf w dniach 19–21 marca 2010. Kobiety startowały w mistrzostwach po raz 68. Łyżwiarki startowały na czterech dystansach: 500 m, 1500 m, 3000 m, 5000 m. Mistrzowski tytuł wywalczyła Czeszka Martina Sáblíková. Łyżwiarze startowali na czterech dystansach: 500 m, 1500 m, 5000 m, 10 000 m. Najlepszy rezultat osiągnął Holender Sven Kramer. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 5000 m/10 000 m awansowała tylko najlepsza dwunastka po trzech dystansach.

</doc>
<doc id="1933216" url="https://pl.wikipedia.org/wiki?curid=1933216" title="Josef Holeček">
Josef Holeček

Josef Holeček (ur. 25 stycznia 1921, zm. 20 lutego 2005) – czechosłowacki kajakarz, kanadyjkarz. Dwukrotny złoty medalista olimpijski.
Specjalizował się w kanadyjkowej jedynce. Brał udział w dwóch igrzyskach (IO 48, IO 52) i na obu zdobywał medale. Triumfował na dystansie 1000 metrów zarówno w 1948, jak i 1952. W 1950 zdobył dwa medale na mistrzostwach świata, złoto na dystansie 1000 m i srebro na 10000 m.

</doc>
<doc id="1933218" url="https://pl.wikipedia.org/wiki?curid=1933218" title="Parafia św. Wojciecha w Raciążu">
Parafia św. Wojciecha w Raciążu

Parafia pw. św. Wojciecha w Raciążu – parafia należąca do dekanatu raciąskiego, diecezji płockiej, metropolii warszawskiej. Została erygowana w XIII wieku. 
Miejsca święte.
Kościół parafialny.
Kościół pw. św. Wojciecha i Wniebowzięcia Najświętszej Maryi Panny w Raciążu
Obecny kościół parafialny pw. Wniebowzięcia Najświętszej Maryi Panny, neogotycki został wybudowany w latach 1875-1886 według projektu architekta Jana Górskiego.
Duszpasterze.
Proboszczowie.
W latach 1997–2015 proboszczem parafii był ks. Stanisław Jan Czyż. Od roku 2015 proboszczem jest ks. Wiesław Kosiński.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="1933221" url="https://pl.wikipedia.org/wiki?curid=1933221" title="Triopsidae">
Triopsidae



</doc>
<doc id="1933223" url="https://pl.wikipedia.org/wiki?curid=1933223" title="Josef Holecek">
Josef Holecek



</doc>
<doc id="1933227" url="https://pl.wikipedia.org/wiki?curid=1933227" title="Sygnalizator powtarzający">
Sygnalizator powtarzający



</doc>
<doc id="1933229" url="https://pl.wikipedia.org/wiki?curid=1933229" title="Siernieczek">
Siernieczek

Siernieczek – osiedle Bydgoszczy znajdujące się między „starą” częścią miasta a Fordonem przyłączonym do niego w 1973 r. Sąsiaduje z osiedlami: Bydgoszcz Wschód, Zimne Wody, Brdyujście i Lasem Gdańskim.
Granice osiedla wyznaczają:
Osiedle w większości ma charakter składowo-przemysłowy. Zabudowa mieszkalna skupiona jest głównie na osiedlu przy ul. Sochaczewskiej oraz wzdłuż ul. Przemysłowej. W skład osiedla wchodzi wyspa na Brdzie oraz port rzeczny.
Historia osiedla.
Majętność "Sierniczek" (urzędowo "Sierneczek") około 1840 r. należała do dziedziców dóbr żołędowskich. Na początku XX w. zajmowała obszar 243 ha i zamieszkiwało ją 71 osób. Na jej terenie znajdowała się wówczas m.in. kopalnia żwiru.
Komunikacja.
Przez Siernieczek przejeżdżają następujące linie komunikacji miejskiej:
Przez północną część osiedla biegnie droga krajowa nr 80.
Przebiegają tędy również tory linii kolejowych 18, 201 oraz 209.
Latem 2018 władze miejskie ogłosiły przetarg na utwardzenie ul. Kaplicznej (830 m), z pierwotnym terminem realizacji do października 2019, jednak ostatecznie warta ponad 6 mln zł inwestycja została zrealizowana od kwietnia do września 2020. Ponadto, dzięki partycypacji mieszkańców, w 2018 utwardzona została ulica Osiedle Rzemieślnicze.

</doc>
<doc id="1933233" url="https://pl.wikipedia.org/wiki?curid=1933233" title="Sugar Ray Seales">
Sugar Ray Seales

Sugar Ray Seales (ur. 4 września 1952 na Saint Croix, Wyspy Dziewicze Stanów Zjednoczonych) – amerykański bokser wagi lekkopółśredniej. Złoty medalista olimpijski z Letnich Igrzysk Olimpijskich 1972 w Monachium (kategoria 63,5 kg). Występował na zawodowym ringu - karierę profesjonalną rozpoczął w roku 1973. Zakończył ją w 1983 roku po ciężkim urazie oka trzy lata wcześniej, na które częściowo zaślepł. W roku 2005 został przeniesiony do hali sław "Tacoma-Pierce County Sports Hall of Fame". Były zawodowy mistrz North American Boxing Federation (NABF) i United States Boxing Association (USBA) w wadze średniej.
Kariera.
Urodził się na Wyspach Dziewiczych Stanów Zjednoczonych, gdzie stacjonował jego ojciec służący w US Army. W 1965 rodzina Seals przeniosła się do miasta Tacoma w stanie Waszyngton.
Amatorską karierę pięściarską rozpoczął w klubie Tacoma Boys Club trenując pod okiem Joe Clough’a. Jako amator stoczył 350 walk - wygrał 338 pojedynków przegrywając 12. Oprócz najważniejszego osiągnięcia jakim było zdobycie złotego medalu podczas Letnich Igrzysk Olimpijskich 1972 w Monachium był także mistrzem Amateur Athletic Union (AAU) w wadze półśredniej (1971) oraz zwycięzcą turnieju National Golden Gloves (1972) w kategorii wagowej do 139 funtów. Mistrz Stanów Zjednoczonych w wadze lekkopółśredniej z 1971.
W 1980 odniósł poważną kontuzję oka podczas walki z Jaime Thomasem po czym przeszedł na emeryturę z powodu częściowej ślepoty spowodowanej pęknięciem siatkówki oka. W latach 80. stał się celebrytą wraz z innym pięściarzem - Sugar Ray Leonardem, kiedy obaj występowali z naciskiem na zakaz uprawiania boksu. Później pracował jako nauczyciel uczniów zmagających się z autyzmem w Lincoln High School w Tacoma przez 17 lat, przechodząc na emeryturę w 2004 roku. W 2006 roku przeniósł się z żoną do Indianapolis, gdzie został trenerem boksu i grapplingu.
W 2005 został wprowadzony do galerii sław Tacoma-Pierce County Sports Hall of Fame. W 2018 wprowadzony do galerii sław Indiana Boxing Hall of Fame.
Jest przyrodnim bratem boksera Dale’a Granta i rodzonym bratem pięściarza Wilbura Sealesa.

</doc>
<doc id="1933235" url="https://pl.wikipedia.org/wiki?curid=1933235" title="Linia kolejowa Wolverton – Newport Pagnell">
Linia kolejowa Wolverton – Newport Pagnell

Linia kolejowa Wolverton – Newport Pagnell – linia kolejowa w hrabstwie Buckinghamshire w Wielkiej Brytanii, łącząca stację Wolverton, odgałęzia się od London and North Western Railway (LNWR) (obecnie West Coast Main Line), z Newport Pagnell. Została otwarta dla ruchu pasażerskiego w 1867; początkowo planowano przedłużyć ją do Olney, jednakże prace przerwano po wykonaniu prac ziemnych (ślady przerwanych robót można jeszcze zobaczyć np. na Bury field).
W 1962 w ramach reformy kolei zwanej Beeching Axe podjęto decyzję o zamknięciu linii. Ostatecznie została zamknięta dla ruchu pasażerskiego w 1964, a dla towarowego w 1967. Po likwidacji utworzono na niej ścieżkę rowerową.
Tło powstania.
W 1817 został oddany do użytku kanał Newport Pagnell. Łączył on Wielki kanał Junction z Wielkim kanałem Linford oraz z Newport Pagnell. Sieć szlaków wodnych zapewniała transport w okolicy.
W 1845 LNWR chciało nabyć kanał i wybudować linię kolejową. Oferta ta była jednak odrzucana przez dwie dekady, aż do 1862, kiedy LNWR ostatecznie dokonało zakupu za 9000 funtów. Kanał został zamknięty w 1864. Linia kolejowa nie biegła jednak wzdłuż niego.
W 1845 i 1846 funkcjonowały również inne, niezależne plany budowy linii kolejowej do Newport Pagnell, jednakże z przyczyn finansowych inwestycje te nawet nie zostały rozpoczęte.
Budowa i eksploatacja.
Pozwolenie na budowę czteromilowego jednotorowego odcinka linii kolejowej wydano 16 czerwca 1863. Otwarcie dla ruchu towarowego nastąpiło już w 1866, a dla ruchu pasażerskiego 2 września 1867. Do sieci LNWR została przyjęta dopiero w 1875. Linię obsługiwała jedna lokomotywa, którą nazwano "Newport Nobby".
W 1865 rozpoczęto budowę przedłużenia trasy z Newport Pagnell do Olney, by tam połączyć się z Northampton and Peterborough Railway na wysokości stacji Wellingborough. Budowa została przerwana w 1871. W 1972 Olney zyskało połączenie kolejowe z Midland Railway's Bedford to Northampton Line; linia ta zamknięta została w 1962.
W 1898 na trasie zadebiutował wagon motorowy.
W 1900 linia włączona została jako odgałęzienie w struktury budowanej West Coast Main Line. Konieczność zaopatrzenia w wodę znacznie większej niż zakładano liczby parowozów w Bradwell powodowała jej niedobory. Woda dla stacji była pobierana z tego samego źródła, co dla miasta. W poniedziałki gospodynie domowe często atakowały załogę stacji z powodu braku wody. Z tego powodu zakazano zaopatrywania parowozów w wodę w Bradwell w poniedziałki.
Pomimo koncepcji elektryfikacji linii w 1904, LNWR nigdy pomysłu nie zrealizowało (elektryfikacja miała przynieść oszczędności, gdyż linia główna była też elektryfikowana).
Zamknięcie.
W latach 1962 w raporcie Richarda Beechinga stwierdzono, że 30% linii kolejowych przewozi w sumie mniej niż 1% pasażerów i należałoby je zamknąć. Mieszkańcy Newport Pagnell protestowali przeciwko zamknięciu linii, żądając ponownego rozpatrzenia ich wniosku. Wniosek został jednak oddalony 7 czerwca 1964 i linia została zamknięta. Ostatni pociąg pasażerski odjechał z Newport Pagnell 5 września 1964 o 17:34 tuż przed stuleciem linii. Beeching Axe spowodowało powszechną krytykę w Wielkiej Brytanii szczególnie w miejscowościach odcinanych od sieci kolejowej. Doszło też do swoistej demonstracji niezadowolenia – publicznie oblano wiadrem wody człowieka przebranego za Richarda Beechinga, który spowodował likwidację ponad 4000 mil linii kolejowych w Wielkiej Brytanii.
Linia została ostatecznie zamknięta w 1967, po czym tory zostały zdemontowane, a na ich miejscu zbudowano ścieżkę rowerową, stanowiącą część sieci Milton Keynes redway system.

</doc>
<doc id="1933236" url="https://pl.wikipedia.org/wiki?curid=1933236" title="Ray Seales">
Ray Seales



</doc>
<doc id="1933237" url="https://pl.wikipedia.org/wiki?curid=1933237" title="Leon Rotman">
Leon Rotman

Leon Rotman (ur. 22 lipca 1934 w Bukareszcie) – rumuński kajakarz, kanadyjkarz. Trzykrotny medalista olimpijski.
Urodził się w żydowskiej rodzinie. Specjalizował się w kanadyjkowej jedynce. Brał udział w dwóch igrzyskach (IO 52, IO 60) i na obu zdobywał medale. W 1956 triumfował zarówno na dystansie 1000 metrów, jak i 10000 m. Cztery lata później był trzeci na krótszym z tych dystansów.

</doc>
<doc id="1933238" url="https://pl.wikipedia.org/wiki?curid=1933238" title="La Bisbal d’Empordà">
La Bisbal d’Empordà

La Bisbal d’Empordà () – miasto w Hiszpanii w północnej części Katalonii. Ośrodek administracyjny comarki Baix Empordà, mimo iż nie jest jej największym miastem.

</doc>
<doc id="1933239" url="https://pl.wikipedia.org/wiki?curid=1933239" title="Hajdar Abu Bakr al-Attas">
Hajdar Abu Bakr al-Attas

Hajdar Abu Bakr al-Attas, (ur. 5 kwietnia 1939 w prowincji Hadramaut) – polityk, przywódca Jemenu Południowego od 24 stycznia 1986 do 22 maja 1990 jako przewodniczący Prezydium Najwyższego Zgromadzenia Ludowego Jemenu Południowego (NZL). Premier Jemenu w latach 1990–1994.
Życiorys.
Ukończył Instytut Techniczny Uniwersytetu Kairskiego jako inż. elektryk. Od 1963 roku aktywnie uczestniczył w ruchu narodowowyzwoleńczym Jemenu, był członkiem Komitetu Centralnego Frontu Narodowego, a od 1978 roku członkiem Komitetu Centralnego Jemeńskiej Partii Socjalistycznej (JPS). Po uzyskaniu niepodległości przez Jemen Południowy pełnił funkcje ministra robót publicznych (od kwietnia 1969 roku) i ministra komunikacji (od 1975 roku). W lutym 1965 roku został wybrany sekretarzem generalnym KC JPS. Od lutego 1985 roku do lutego 1986 roku był premierem, w styczniu 1986 roku objął stanowisko przewodniczącego Prezydium NZL. Był także premierem od zjednoczenia Jemenu w 1990 roku do maja 1994 roku, gdy wybuchła wojna domowa.

</doc>
<doc id="1933240" url="https://pl.wikipedia.org/wiki?curid=1933240" title="Haidar abu Bakr al-Attas">
Haidar abu Bakr al-Attas



</doc>
<doc id="1933242" url="https://pl.wikipedia.org/wiki?curid=1933242" title="X Liceum Ogólnokształcące im. Ignacego Paderewskiego w Katowicach">
X Liceum Ogólnokształcące im. Ignacego Paderewskiego w Katowicach



</doc>
<doc id="1933244" url="https://pl.wikipedia.org/wiki?curid=1933244" title="Anshur-Za">
Anshur-Za

Anshur-Za – piąty album studyjny polskiej grupy muzycznej Thy Disease. Wydawnictwo ukazało się 30 listopada 2009 roku nakładem wytwórni muzycznej Mystic Production. 19 kwietnia 2010 roku płyta ukazała się w Europie. 10 sierpnia tego samego roku album ukazał się w Stanach Zjednoczonych i w Kanadzie nakładem firm Armoury Records i Eagle Rock. 
Ślady perkusji zostały zarejestrowane w Dominik Studio, wokalizy i partie gitar w Schindler's Factory Studio, natomiast instrumenty klawiszowe w Zed Studio. Miksowanie i mastering w Zed Studio wykonał Tomasz Zalewski. Gościnnie w nagraniach wzięła udział Paulina Maślanka, która zaśpiewała w interpretacji utworu "Frozen" z repertuaru Madonny oraz gitarzysta Waclaw "Vogg" Kiełtyka, który zagrał w utworze "Rotten Structure".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1933247" url="https://pl.wikipedia.org/wiki?curid=1933247" title="Ian Hacking">
Ian Hacking

Ian Hacking (ur. 18 lutego 1936 w Vancouver) – kanadyjski filozof specjalizujący się w filozofii nauki.
Kariera zawodowa.
Ian Hacking urodził się w Kanadzie, gdzie w roku 1956 ukończył studia matematyczno-fizyczne na Uniwersytecie Kolumbii Brytyjskiej. Edukację kontynuował w Trinity College na Uniwersytecie Cambridge, gdzie najpierw uzyskał dyplom magisterski (1958), a następnie obronił doktorat (1962) z etyki.
Karierę wykładowcy rozpoczął na Uniwersytecie Kolumbii Brytyjskiej najpierw jako adiunkt, a później jako profesor nadzwyczajny. Przez pewien czas wykładał także na Uniwersytecie Mekerere w Ugandzie, po czym w roku 1969 przyjął posadę na Uniwersytecie Cambridge. W 1974 roku wrócił do ameryki północnej gdzie najpierw został wykładowcą na Uniwersytecie Stanfordzkim, a następnie na Uniwersytecie w Toronto. W Toronto uzyskał tytuł profesora filozofii. W latach 2000-2006 kierował Katedrą Filozofii i Historii Nauki w Collège de France.
Twórczość i poglądy.
Hacking znany jest z przywiązywania dużej wagi do roli jaką w filozofii nauki pełni historia. Uważał, że aby zrozumieć aktualny stan nauki należy poznać kontekst który towarzyszył procesowi jego formowania. Z racji wszechstronnego wykształcenia w swojej twórczości poruszał kwestie bardzo od siebie odległe, często mieszając nauki ścisłe z humanistycznymi. W swoich publikacjach często porusza kwestie związane z matematyką (teoria prawdopodobieństwa, logika, historia matematyki), psychologią, filozofią i socjologią. 
Wybrane prace.
Książki Hackinga zostały przetłumaczone na kilkanaście języków, wśród których nie ma niestety jeszcze języka polskiego.

</doc>
<doc id="1933252" url="https://pl.wikipedia.org/wiki?curid=1933252" title="Palafrugell">
Palafrugell

Palafrugell – miasto w Hiszpanii w północnej Katalonii na wybrzeżu Costa Brava. Największe miasto comarki Baix Empordà.

</doc>
<doc id="1933253" url="https://pl.wikipedia.org/wiki?curid=1933253" title="Victor Golovatenco">
Victor Golovatenco

Victor Golovatenco (ur. 28 kwietnia 1984) – mołdawski piłkarz występujący na pozycji obrońcy, obecnie zawodnik Sibiru Nowosybirsk i reprezentant Mołdawii.

</doc>
<doc id="1933255" url="https://pl.wikipedia.org/wiki?curid=1933255" title="Rat Age (Sworn Kinds Final Verses)">
Rat Age (Sworn Kinds Final Verses)

Rat Age (Sworn Kinds Final Verses) – czwarty album studyjny polskiej grupy metalowej Thy Disease. Wydawnictwo ukazało się 25 lutego 2006 nakładem wytwórni muzycznej Empire Records. Nagrania zostały zarejestrowane w olkuskim Zed Studio w listopadzie 2005 roku oraz w krakowskim Long Records Studio również w listopadzie tego samego roku. Miksowanie i mastering, pomiędzy grudniem 2005 a styczniem 2006 roku w Zed Studio wykonał Tomasz Zalewski.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1933258" url="https://pl.wikipedia.org/wiki?curid=1933258" title="Tibor Tatai">
Tibor Tatai

Tibor Tatai (ur. 4 sierpnia 1944) – węgierski kajakarz, kanadyjkarz. Złoty medalista olimpijski z Meksyku.
Specjalizował się w kanadyjkowej jedynce. Igrzyska w 1968 były jego jedyną olimpiadą i triumfował na dystansie 1000 metrów. Na tym samym dystansie dwukrotnie stawał na podium mistrzostw świata, w 1970 sięgając po złoto, w następnym roku zajął drugie miejsce. Zdobywał tytuły mistrza Węgier.

</doc>
<doc id="1933259" url="https://pl.wikipedia.org/wiki?curid=1933259" title="Mohammad Khan Junejo">
Mohammad Khan Junejo

Mohammad Khan Junejo, urdu محمد خان جونیجو (ur. 18 sierpnia 1932 w Kipro, w prowincji Sindh, zm. 16 marca 1993) – premier Pakistanu od 24 marca 1985 do 29 maja 1988.
Urodził się w rodzinie obszarników. Ukończył studia rolnicze na Uniwersytecie Cambridge w Wielkiej Brytanii. Działał w Lidze Muzułmańskiej w prowincji Sanghar. W latach 1963–1964 był kolejno: ministrem służby zdrowia, kolei, pracy i spółdzielczości, w regionalnym rządzie Pakistanu Zachodniego. W okresie rządów Zulfikara Aliego Bhutto nie sprawował funkcji publicznych, po dojściu do władzy gen. Mohammeda Zia ul-Haqa został ministrem komunikacji. Po utworzeniu rządów cywilnych został zaprzysiężony jako premier rządu i równocześnie ministra obrony.

</doc>
<doc id="1933260" url="https://pl.wikipedia.org/wiki?curid=1933260" title="Muhammad Khan Junejo">
Muhammad Khan Junejo



</doc>
<doc id="1933262" url="https://pl.wikipedia.org/wiki?curid=1933262" title="Anna Elisabeth Jessen">
Anna Elisabeth Jessen

Anna Elisabeth Jessen (Lisbeth Jessen) (ur. 1956 w Haderslev) – duńska dziennikarka i pisarka znana ze swej książki i filmu dokumentalnego pt. "Czaszka z Katynia" (Kraniet fra Katyn).
Życiorys.
Ukończyła filologię duńską na Uniwersytecie Kopenhaskim, a w 1984 r. dziennikarstwo w Duńskiej Wyższej Szkole Dziennikarstwa "(Danmarks Journalisthøjskole)". W latach 1986-1987 studiowała na Uniwersytecie w Szanghaju. Wykształcona w Duńskiej Szkole Filmowej "(Danske Filmskole)" jako scenarzystka (1989-1990). Od 1984 r. jest autorką licznych audycji radiowych i programów dokumentalnych dla TV duńskiej, z których wiele zostało nagrodzonych, wśród nich audycje radiowe:
oraz telewizyjne filmy dokumentalne:
W 1998 r. i 2003 r. otrzymała międzynarodową nagrodę dla twórców radia i TV Prix Italia za słuchowiska radiowe pt. „Dlaczego nie zadzwoniła ponownie?” i „Efter festen”. W 2006 r. Lisbeth Jessen wyprodukowała film dokumentalny dla TV duńskiej pt. "Czaszka z Katynia" („Kraniet fra Katyn”), który został pokazany przez duńską TV oraz przez wiele stacji telewizyjnych w innych krajach Europy. 3 maja 2010 r. została uhonorowana medalem "Pro Meritis" Instytutu Polsko-Skandynawskiego w Kopenhadze za podjęcie tematyki związanej z mordem polskich żołnierzy w Katyniu w 1940 r. i rozpowszechnieniem jej w mediach skandynawskich.

</doc>
<doc id="1933263" url="https://pl.wikipedia.org/wiki?curid=1933263" title="Neurotic World of Guilt">
Neurotic World of Guilt

Neurotic World Of Guilt – trzeci album studyjny studyjny krakowskiej grupy Thy Disease. Wydawnictwo ukazało się 28 maja 2004 roku nakładem wytwórni muzycznej Metal Mind Productions. Nagrania zostały zarejestrowane w krakowskim Lynx Music Studio w grudniu 2003 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1933265" url="https://pl.wikipedia.org/wiki?curid=1933265" title="Berga (Hiszpania)">
Berga (Hiszpania)

Berga − miasto w Hiszpanii w Katalonii, siedziba comarki Berguedà.
Założone w 1360 r., w pobliżu miasta przepływa rzeka Llobregat. Miasto posiada wiele zabytków, m.in.: XVII wieczny kościół parafialny św. Eulalii czy Plaza de San Pedro.

</doc>
<doc id="1933268" url="https://pl.wikipedia.org/wiki?curid=1933268" title="Witalij Łukjanenko">
Witalij Łukjanenko

Witalij Wołodymyrowycz Łukjanenko (ukr. Віталій Володимирович Лук'яненко, ur. 15 maja 1978 w Sumach) – ukraiński niewidomy biegacz narciarski i biathlonista. Czterokrotny mistrz paraolimpijski w biathlonie.

</doc>
<doc id="1933269" url="https://pl.wikipedia.org/wiki?curid=1933269" title="Cold Skin Obsession">
Cold Skin Obsession

Cold Skin Obsession – drugi album studyjny polskiej grupy muzycznej Thy Disease. Wydawnictwo ukazało się 27 listopada 2002 roku nakładem wytwórni muzycznej Metal Mind Productions. Do płyty został dołączony także teledysk do utworu "Perfect Form". Nagrania zostały zarejestrowane w Yaro Home Studio w Skawinie pomiędzy sierpniem a wrześniem 2002 roku we współpracy z Jarosławem Baranem.
lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1933270" url="https://pl.wikipedia.org/wiki?curid=1933270" title="Ali Lutfi">
Ali Lutfi

Ali Mahmoud Lutfi (ur. 6 października 1935 w Kairze, zm. 27 maja 2018 tamże) – egipski polityk, premier Egiptu od 4 września 1985 do 10 listopada 1986.
Wywodził się z arabskiej ludności Egiptu, z rodziny chamito-semickiej. Studiował na uniwersytecie w Kairze i Lozannie, miał stopień doktora nauk ekonomicznych. Napisał wiele prac naukowych z dziedziny ekonomii. W latach 1978–2011 był członkiem Partii Narodowo-Demokratycznej. W latach 1978–80 był ministrem finansów. 4 września 1985 prezydent Husni Mubarak mianował go premierem Egiptu, a 10 listopada 1986 odwołał z tego stanowiska.

</doc>
<doc id="1933275" url="https://pl.wikipedia.org/wiki?curid=1933275" title="Devilish Act of Creation">
Devilish Act of Creation

Devilish Act of Creation – debiutancki album studyjny polskiej grupy muzycznej Thy Disease. Wydawnictwo ukazało się w 2001 roku nakładem wytwórni muzycznej Metal Mind Productions. Nagrania zostały zarejestrowane w Yaro Home Studio w Skawinie pomiędzy sierpniem a wrześniem 2001 roku we współpracy z Jarosławem Baranem. Gościnnie w nagraniach wzięła udział Anna Wojtkowiak, która zaśpiewała w interpretacji utworu "Frozen" z repertuary Madonny.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1933276" url="https://pl.wikipedia.org/wiki?curid=1933276" title="Joseph Warioba">
Joseph Warioba

Joseph Sinde Warioba (ur. 3 września 1940 w Tanganice) – były wiceprezydent i premier Tanzanii.
Wywodzi się z plemienia Nyamwezi z grupy wschodniej rodziny ludów Bantu. Studiował prawo na uniwersytecie w Dar es Salaam. Pracę zawodową rozpoczął w administracji państwowej. Został aktywistą Afrykańskiego Narodowego Związku Tanganiki. W latach siedemdziesiątych był deputowanym do Zgromadzenia Narodowego. W 1977 roku objął stanowisko prokuratora generalnego Tanzanii. W latach 1983–1985 pełnił funkcję ministra sprawiedliwości. 6 listopada 1985 prezydent Ali Hassan Mwinyi mianował go premierem i pierwszym wiceprezydentem. Sprawowanie urzędu zakończył 9 listopada 1990 roku.

</doc>
<doc id="1933278" url="https://pl.wikipedia.org/wiki?curid=1933278" title="Eugène Labiche">
Eugène Labiche

Eugène Marin Labiche (ur. 6 maja 1815 w Paryżu; zm. 22 stycznia 1888 tamże) – francuski komediopisarz.
Labiche urodził się w rodzinie zamożnego przemysłowca. Uczęszczał do Lycée Condorcet. Z podróży po Włoszech wysyłał korespondencje do czasopism paryskich, które później wydał w zbiorze "La clef des champs". W roku 1837 napisał i wystawił w teatrze pierwszą komedię "La cuvette d'eau".
W ciągu pięćdziesięciu lat stworzył dziesiątki komedii i fars. Wiele z nich przetłumaczono na język polski. Szczególnym powodzeniem cieszyła się napisana w roku 1851 komedia „Słomkowy kapelusz” ("Un chapeau de paille d'Italie").

</doc>
<doc id="1933279" url="https://pl.wikipedia.org/wiki?curid=1933279" title="Agnieszka Lewandowska">
Agnieszka Lewandowska

Agnieszka Lewandowska (ur. 10 września 1988 w Gdańsku) – polska lekkoatletka specjalizująca się w rzucie oszczepem.
Kariera sportowa.
W 2005 roku uczestniczyła w mistrzostwach świata juniorów młodszych, a w kolejnym sezonie bez powodzenia startowała w mistrzostwach świata juniorów. Brązowa medalistka mistrzostw Polski seniorów (Bydgoszcz 2006). Medalistka mistrzostw Polski juniorów, mistrzostw Polski AZS oraz młodzieżowych mistrzostw Polski.
Rekord życiowy: 54,92 (9 czerwca 2012, Sopot).

</doc>
<doc id="1933285" url="https://pl.wikipedia.org/wiki?curid=1933285" title="Marija Iowlewa">
Marija Iowlewa

Marija Wiaczesławowna Iowlewa (ros. Мария Вячеславовна Иовлева, ur. 18 lutego 1990) – rosyjska niepełnosprawna biegaczka narciarska i biathlonistka. Mistrzyni paraolimpijska w biathlonie.

</doc>
<doc id="1933294" url="https://pl.wikipedia.org/wiki?curid=1933294" title="David Godbold">
David Godbold

David Godbold (ur. 3 listopada 1985 roku w Oklahoma City) – amerykański koszykarz.
Życiorys.
David Godbold pierwsze cztery lata gry spędził na uniwersytecie Oklahoma. W ostatnim sezonie notował średnio 7,7 punktu oraz 4 zbiórki na mecz, a jego kolegą z drużyny był Blake Griffin, numer 1 draftu NBA w 2009 roku. Po ukończeniu college'u, Godbold pozostał w Oklahomie. W sezonie 2008-2009 grał w lidze UBL, w zespole Oklahoma Impact. W czerwcu 2009 roku podpisał kontrakt z Basketem Kwidzyn. Po wycofaniu się tego zespołu z PLK, Amerykanin przeszedł do Stali Stalowa Wola.

</doc>
<doc id="1933295" url="https://pl.wikipedia.org/wiki?curid=1933295" title="WWE Draft">
WWE Draft

WWE Draft – odbywający się od roku 2002 (z wyjątkiem roku 2003), "Draft" zawodników występujących w World Wrestling Entertainment. Odbywa się w dwóch największych rosterach federacji WWE – Raw i SmackDown!.

</doc>
<doc id="1933297" url="https://pl.wikipedia.org/wiki?curid=1933297" title="WWE Draft 2002">
WWE Draft 2002



</doc>
<doc id="1933298" url="https://pl.wikipedia.org/wiki?curid=1933298" title="WWE Draft 2004">
WWE Draft 2004



</doc>
<doc id="1933300" url="https://pl.wikipedia.org/wiki?curid=1933300" title="WWE Draft 2005">
WWE Draft 2005



</doc>
<doc id="1933301" url="https://pl.wikipedia.org/wiki?curid=1933301" title="WWE Draft 2006">
WWE Draft 2006



</doc>
<doc id="1933302" url="https://pl.wikipedia.org/wiki?curid=1933302" title="Anchesenpaaton">
Anchesenpaaton



</doc>
<doc id="1933304" url="https://pl.wikipedia.org/wiki?curid=1933304" title="Ankhesenamun">
Ankhesenamun



</doc>
<doc id="1933305" url="https://pl.wikipedia.org/wiki?curid=1933305" title="Anchesenaton">
Anchesenaton



</doc>
<doc id="1933306" url="https://pl.wikipedia.org/wiki?curid=1933306" title="Anchesenpaamon">
Anchesenpaamon



</doc>
<doc id="1933307" url="https://pl.wikipedia.org/wiki?curid=1933307" title="WWE Draft 2007">
WWE Draft 2007



</doc>
<doc id="1933308" url="https://pl.wikipedia.org/wiki?curid=1933308" title="WWE Draft 2008">
WWE Draft 2008



</doc>
<doc id="1933310" url="https://pl.wikipedia.org/wiki?curid=1933310" title="WWE Draft 2009">
WWE Draft 2009



</doc>
<doc id="1933314" url="https://pl.wikipedia.org/wiki?curid=1933314" title="Miłość blondynki">
Miłość blondynki

Miłość blondynki (czes. "Lásky jedné plavovlásky") – czechosłowacki film z 1965 roku w reżyserii Miloša Formana.
Film jest jednym z najbardziej znanych dzieł czechosłowackiej „Nowej Fali”, wpisujący się w historię kina światowego. Został zrealizowany z udziałem aktorów niezawodowych, podobnie jak inne dzieła tego reżysera.
Zarys fabuły.
Młoda i naiwna Andula mieszka w małym miasteczku i pracuje w fabryce, gdzie oprócz niej pracują same kobiety. Andula nie czuje się dobrze. Marzy o prawdziwej miłości, jednak tam, gdzie mieszka, nie ma zbyt wielu mężczyzn. Pewnego razu spotyka młodego pianistę z Pragi, który gra na wieczorku zapoznawczym. Spędzają razem noc. Zakochana dziewczyna postanawia go odnaleźć. W tym celu udaje się do Pragi.

</doc>
<doc id="1933316" url="https://pl.wikipedia.org/wiki?curid=1933316" title="Bitwa pod Sasowym Rogiem (1612)">
Bitwa pod Sasowym Rogiem (1612)

Bitwa pod Sasowym Rogiem – bitwa wojsk prywatnych polskiego magnata, Stefana Potockiego, z Mołdawianami, Turkami i Tatarami wspierającymi hospodara Stefana Tomżę w 1612, która miała miejsce pod miejscowością Sasowy Róg w Mołdawii. Jedna z awantur mołdawskich zakończona klęską Polaków.
W ormiańskiej kronice kamienieckiej opisana jest w następujący sposób: 

</doc>
<doc id="1933318" url="https://pl.wikipedia.org/wiki?curid=1933318" title="Bąbelnica bąbelcowa">
Bąbelnica bąbelcowa



</doc>
<doc id="1933319" url="https://pl.wikipedia.org/wiki?curid=1933319" title="Żywłoga">
Żywłoga



</doc>
<doc id="1933320" url="https://pl.wikipedia.org/wiki?curid=1933320" title="Gravé dans la roche">
Gravé dans la roche

Gravé dans la roche jest to album francuskiej grupy hip-hopowej Sniper.
Lista utworów.
&lt;poem&gt;
1. „Intro” (2:09)
2. „Processus 2003” (5:25)
3. „Visions chaotiques” (7:21)
4. „Gravé dans la roche” (4:45)
5. „Pourquoi” (5:06)
6. „Recette maison” (3:49)
7. „Y a pas de mérite” (4:06)
8. „Sans (re)pères” (5:01)
9. „Ce que j'ai sur le cœur” (5:11)
10. „35 heures” (3:47)
11. „Hall Story” (5:52)
12. „Entre deux” featuring Leïla Rami (4:04)
13. „Trop vite” (5:36)
14. „Jeteur de pierres” (6:17)
15. „Interlude micro ouvert” (1:49)
16. „Panam All Starz” (7:48)
&lt;/poem&gt;
Utwór „Jeteur de pierres” był bardzo krytykowany przez aktualnego prezydenta Francji Nicolasa Sarkozy’ego.

</doc>
<doc id="1933324" url="https://pl.wikipedia.org/wiki?curid=1933324" title="Open Sabadell Atlántico">
Open Sabadell Atlántico



</doc>
<doc id="1933328" url="https://pl.wikipedia.org/wiki?curid=1933328" title="Józef Klukowski (rzeźbiarz)">
Józef Klukowski (rzeźbiarz)

Józef Klukowski (ur. 2 stycznia 1894 w Repelce k. Grodna, zm. 1944 lub 1945) – major artylerii Wojska Polskiego, artysta rzeźbiarz, malarz, grafik i dekorator.
Życiorys.
Urodził się 2 stycznia 1894 w Repelce, w rodzinie Ildefonsa i Heleny z Trusiewiczów. Ukończył Korpus Kadetów w Połocku oraz Michajłowską Szkołę Artyleryjską w Petersburgu. Służył w wojsku rosyjskim, następnie na przełomie 1917 i 1918 roku w I Korpusie Polskim w Rosji, za co został odznaczony Krzyżem Walecznych. W latach 1918–1930 służył w Wojsku Polskim. Od czerwca 1919 do października 1920 roku był dowódcą 5 dywizjonu artylerii konnej. W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „przewidziany do użycia w czasie wojny”.
Uprawiał rzeźbiarstwo, metaloplastykę, grafikę i sztuki stosowane. Uczył się w Szkole Sztuk Pięknych w Warszawie (1919), ASP w Krakowie (1922), szkole A. Lhote’a w Paryżu (1928–1932) oraz w Londynie. Dwukrotny medalista olimpijski w Olimpijskim Konkursie Sztuki i Literatury. W 1932 w Los Angeles zdobył złoty medal za rzeźbę "Wieńczenie zawodnika". Cztery lata później w Berlinie zdobył srebrny medal za płaskorzeźbę "Piłkarze".
W latach 1942–1943 przebywał w Sudole i w Nagłowicach u Radziwiłłów. Brał udział w powstaniu warszawskim. Po jego upadku został aresztowany i wywieziony do obozu w Sachsenhausen-Oranienburg. Zginął w 1944 lub 1945 w obozie koncentracyjnym pod Berlinem. 
Większość jego prac uległo zniszczeniu podczas II wojny światowej. Kilka zachowało się w Muzeum Narodowym w Kielcach: "Portret Kielbassa", "Portret Michała Radziwiłła", "Martwa natura z cebulą", "Martwa natura z czerwoną papryką", "Pejzaż", oraz cztery prace w Dziale Rycin (dwa drzeworyty, rysunek i monotypia).

</doc>
<doc id="1933329" url="https://pl.wikipedia.org/wiki?curid=1933329" title="Gioacchino Assereto">
Gioacchino Assereto

Gioacchino Assereto (ur. 1600 w Genui, zm. 28 czerwca 1649 tamże) – włoski malarz barokowy.
Uczył się w warsztatach Luciano Borzone i Giovanni Andrea Ansaldo. W 1639 był wzmiankowany w Rzymie, jednak większość życia spędził w rodzinnej Genui. Malował monumentalne sceny religijne i portrety, tworzył również świeckie dekoracje ścienne. Wiele prac Assereto świadczy o wpływie twórczości Caravaggia.
W Muzeum Narodowym w Warszawie (Galeria Malarstwa Włoskiego i Francuskiego) znajduje się obraz Gioacchino Assereto wykonany na płótnie "Portret Giovanniego Battisty Panese" (nw. M. Ob. 671).

</doc>
<doc id="1933331" url="https://pl.wikipedia.org/wiki?curid=1933331" title="Jarosław Zawadka">
Jarosław Zawadka

Jarosław Zawadka (ur. 26 stycznia 1964 w Toruniu) – polski koszykarz występujący na pozycji obrońcy, od zakończenia kariery zawodniczej trener koszykarski, obecnie asystent trenera Polskiego Cukru Toruń.
Grał na pozycji obrońcy w barwach AZS Toruń, spędził jeden sezon w ekstraklasie w sezonie 1990/1991. W Toruniu rozpoczął pracę trenerska z młodymi zawodnikami, przez trzy sezony prowadził zajęcia w Szkole Mistrzostwa Sportowego w Warce. Był pierwszym trenerem ekstraklasowych drużyn żeńskiej Zapolexu Toruń oraz męskiej Czarnych Słupsk. W 2003 roku przeniósł się do Astorii Bydgoszcz, gdzie pracował z młodzieżą oraz był asystentem trenerów drużyny ekstraligi seniorów. W sezonie 2006/2007 po nie uzyskaniu licencji na rozgrywki Polskiej Ligi Koszykówki i przystąpieniu tylko do III ligi pozostał w klubie i prowadził zespół jako pierwszy trener. W sezonie 2007/2008 wybrał korzystniejszą ofertę z Sopotu, gdzie prowadził zespół rezerw. Zerwał ścięgno Achillesa i rozstał się z sopockim klubem. Następne półtora sezonu przepracował w Gniewkowie, ale odszedł z Harmattana z powodu kłopotów finansowych klubu. 22 lutego 2010 powrócił do bydgoskiej Astorii by walczyć z zespołem awans do I ligi.
Ukończył studia na Uniwersytecie Mikołaja Kopernika na kierunku nauczanie początkowe. Ojciec koszykarki grającej w polskiej ekstraklasie kobiet- Elżbiety Lidii Zawadki-Stolarek.
10 czerwca 2015 został asystentem w zespole Polskiego Cukru Toruń. 19 sierpnia 2020 objął stanowisko głównego trenera w toruńskim klubie.

</doc>
<doc id="1933335" url="https://pl.wikipedia.org/wiki?curid=1933335" title="Nawozy ciekłe">
Nawozy ciekłe

Nawozy ciekłe – nawozy mineralne dostarczane odbiorcom w postaci roztworu wodnego. Jako nawozy ciekłe rozprowadza się saletrę amonową, fosforan amonu, kwas fosforowy (dodawany do wody irygacyjnej) oraz mieszaniny saletry amonowej, wody amoniakalnej, mocznika, kwasu fosforowego i chlorku potasowego tak, aby powstał nawóz wieloskładnikowy typu NPK. W Polsce jako nawozy ciekłe stosuje się jedynie wodę amoniakalną.

</doc>
<doc id="1933337" url="https://pl.wikipedia.org/wiki?curid=1933337" title="Ołeksandra Kononowa">
Ołeksandra Kononowa

Ołeksandra Mykołajiwna Kononowa, ukr. Олександра Миколаївна Кононова (ur. 27 lutego 1991 w Szewczenkowie (Rejon browarski)) – ukraińska niepełnosprawna biegaczka narciarska i biathlonistka. Trzykrotna mistrzyni paraolimpijska z Vancouver i jednokrotna mistrzyni z Soczi.

</doc>
<doc id="1933338" url="https://pl.wikipedia.org/wiki?curid=1933338" title="Paradela">
Paradela

Paradela - gmina w Lugo (Galicja), w północno-zachodniej Hiszpanii.

</doc>
<doc id="1933340" url="https://pl.wikipedia.org/wiki?curid=1933340" title="Histozoa">
Histozoa



</doc>
<doc id="1933344" url="https://pl.wikipedia.org/wiki?curid=1933344" title="Squaw Valley (hrabstwo Placer)">
Squaw Valley (hrabstwo Placer)

Olympic Valley (popularnie znane jako Squaw Valley) – osada i obszar niemunicypalny w hrabstwie Placer, w amerykańskim stanie Kalifornia. Leży w paśmie górskim Sierra Nevada, nad rzeką Truckee, niedaleko jeziora Tahoe. Znajduje się tu ośrodek narciarski Squaw Valley Ski Resort, w którym odbywały się Zimowe Igrzyska Olimpijskie 1960. Jest to najmniejsza miejscowość, jaka gościła igrzyska.
Według spisu ludności z 2000 roku Olympic Valley zamieszkiwane jest przez 7777 osób. 
W 2020 r. zapowiedziano zmianę nazwy osady, gdyż deprecjonuje ona zdaniem pomysłodawców rdzennych mieszkańców Ameryki. 

</doc>
<doc id="1933345" url="https://pl.wikipedia.org/wiki?curid=1933345" title="Niewinny (powieść Johna Grishama)">
Niewinny (powieść Johna Grishama)

Niewinny (ang. "The Innocent Man") – powieść amerykańskiego pisarza, Johna Grishama z 2006 roku. Oparta na faktach.
Opis fabuły.
Książka opowiada prawdziwą historię Ronalda Keitha Williamsona, pierwszego zawodnika ze stanu Oklahoma wybranego do Major League Baseball. Opuścił on rodzinne miasteczko, by spełnić swoje marzenia i zostać znakomitym sportowcem. Nękany kontuzjami, popadł w złe nałogi (alkohol, narkotyki) i sześć lat później powrócił do rodzinnej Ady. W 1982 roku zgwałcono i zamordowano tam młodą kobietę, Debrę Sue Carter. Prokurator Bill Peterson, bazując na wątpliwych dowodach i zeznaniach niewiarygodnych świadków, oskarżył Williamsona i jego przyjaciela Dennisa Fritza. Sąd skazał Fritza na dożywocie, a Williamsona na karę śmierci.
Rozwiązanie.
W 1999 roku, po jedenastu latach pobytu w celi śmierci, w końcu udało się doprowadzić do ponownego procesu, gdyż udowodnione zostało, że poprzedni proces łamał Konstytucję i kilka innych praw. Na nowym procesie wykonano, niemożliwe w latach osiemdziesiątych, badania DNA, które jednoznacznie wykluczyły Fritza i Williamsona z kręgu podejrzeń. Prokurator Bill Peterson i policja nigdy nie powiedzieli nawet "przepraszam" do niesłusznie oskarżonych. Wznowili śledztwo i nadal chcieli oskarżyć Rona i Dennisa. Oni, natomiast, przerażeni wizją kolejnych aresztowań i przesłuchań, postanowili, z pomocą prawnika Marka Barretta, pozwać: władze Ady, władze hrabstwa Pontotoc, władze Oklahomy, Oklahomskie Biuro Śledcze oraz szereg osób odpowiedzialnych za to, co ich spotkało. Ostatecznie podpisano ugodę, bez przyznawania się do winy, na kilkanaście milionów dolarów. Miasto Ada musiało wypłacić pół miliona. Kwota odszkodowania nie została oficjalnie ujawniona, jednak spekulowało się o 5 milionach dolarów na głowę dla Williamsona i Fritza. Prawdziwym zabójcą okazał się być Glen Gore, który ostatni widział ofiarę żywą. Odsiaduje dożywocie bez możliwości ubiegania się o warunkowe przedterminowe zwolnienie. 
Ron Williamson zmarł w 2004 roku, w wieku 51 lat, na marskość wątroby.

</doc>
<doc id="1933349" url="https://pl.wikipedia.org/wiki?curid=1933349" title="Vaga kommuna">
Vaga kommuna



</doc>
<doc id="1933350" url="https://pl.wikipedia.org/wiki?curid=1933350" title="Szczelina brzeżna">
Szczelina brzeżna

Szczelina brzeżna (niem. "Randkluft") – szczelina powstająca między boczną krawędzią jęzora lodowca, pola firnowego lub śniegu a ścianą skalną zbocza wznoszącego się nad nimi. Powstaje wskutek wytopienia się lodu czy śniegu od nagrzanych słońcem skał. Przykładem szczeliny brzeżnej w Polsce może być ta powstała między tatrzańskim Mięguszowieckim Śnieżnikiem, a ścianą opadającą spod Przełęczy pod Chłopkiem.
W Tatrach szczeliny brzeżne występują głównie w lecie, a ich głębokość może dochodzić do kilkunastu metrów. Śnieżny bok takiej szczeliny często jest pionowy, lub nawet przewieszony.

</doc>
<doc id="1933352" url="https://pl.wikipedia.org/wiki?curid=1933352" title="Nizina Północnoniemiecka">
Nizina Północnoniemiecka

Nizina Północnoniemiecka (również Nizina Niemiecka, niem. "Norddeutsches Tiefland") – nizina w środkowej Europie, w północnej części Niemiec, wchodząca w skład Niziny Środkowoeuropejskiej. Obszar położony jest pomiędzy Morzem Północnym, Półwyspem Jutlandzkim i Morzem Bałtyckim na północy a Średniogórzem Niemieckim i Masywem Czeskim na południu.
Główne rzeki przepływające przez nizinę to Łaba, Wezera i Ems, a głównymi miastami na jej obszarze są Berlin, Brema, Hamburg i Hanower.

</doc>
<doc id="1933355" url="https://pl.wikipedia.org/wiki?curid=1933355" title="Wrenki">
Wrenki



</doc>
<doc id="1933358" url="https://pl.wikipedia.org/wiki?curid=1933358" title="Historia kawalera des Grieux i Manon Lescaut">
Historia kawalera des Grieux i Manon Lescaut

Historia kawalera des Grieux i Manon Lescaut, również Manon Lescaut lub Historia Manon Lescaut (oryg. fr. "Histoire du chevalier Des Grieux et de Manon Lescaut") – powieść Antoine’a Prévosta wydana po raz pierwszy w 1731.
Fabuła.
Kawaler des Grieux, wzorowy uczeń kolegium w Amiens, zakochuje się w przypadkowo napotkanej, młodszej od siebie Manon Lescaut. Wspólnie uciekają do Paryża, gdzie przez kilka miesięcy prowadzą szczęśliwe życie. Zakochana w kawalerze dziewczyna nie jest jednak w stanie zrezygnować z luksusowego życia, na jakie nie pozwalają im posiadane fundusze. Manon zostaje wówczas kochanką generalnego poborcy podatków i zgadza się, by ten powiadomił ojca des Grieux o miejscu ich przebywania. Kawaler zostaje zmuszony do powrotu do domu. Jego ojciec kieruje go – razem z przyjacielem Tybercym – do seminarium duchownego; des Grieux przyjmuje święcenia kapłańskie i przez dwa lata zajmuje się jedynie teologią. Nieoczekiwane spotkanie z Manon skłania go jednak do porzucenia tego życia i ucieczki z kobietą do Chaillot. Ponownie kobieta żąda od niego zapewnienia jej wysokiego poziomu życia, co skłania des Grieux do wstąpienia – za radą Lescauta, brata kochanki, gwardzisty w Paryżu – do klubu karcianych oszustów. Tymczasem Lescaut nakłania siostrę, by znalazła sobie bogatego kochanka; przy próbie okradzenia go Manon i des Grieux zostają aresztowani. Z pomocą Lescauta des Grieux ucieka z więzienia i odbija ukochaną; z kłopotów finansowych ratuje ich Tybercy, jednak i tym razem Manon nie jest w stanie zrezygnować z wystawnego życia. Kolejna próba okradzenia oczarowanego nią mężczyzny kończy się aresztowaniem obojga. Ojciec des Grieux uzyskuje jednak jego uwolnienie, podczas gdy kobieta zostaje skazana na deportację. Młodzieniec podąża za nią do Ameryki, gdzie w Manon zakochuje się siostrzeniec gubernatora Luizjany. Des Grieux pojedynkuje się z nim, wygrywa, a przekonany o śmierci rywala, ucieka razem z Manon na pustynię. Kobieta umiera tam z wyczerpania. Odratowany des Grieux wraca zrozpaczony do Francji.
Interpretacje.
G. Lanson i P. Tuffrau uważają "Historię..." za dzieło poświęcone w pierwszej kolejności problemowi namiętności, która nie daje szczęścia człowiekowi, a wręcz niszczy jego życie. Autorzy ci twierdzą, że Antoine Prévost stworzył nowy typ bohatera – uczciwego, pragnącego żyć w sposób zgodny z moralnością chrześcijańską mężczyzny, który pod wpływem miłości do lekkomyślnej i pustej kobiety sprzeniewierza się własnym zasadom, a mimo walki wewnętrznej nie jest w stanie do nich powrócić. Podkreślają również, że "Historia..." była pierwszą w literaturze francuskiej powieścią całkowicie poświęconą jedynie problemowi namiętności samej w sobie – zarówno tło społeczne, jak i psychologia postaci zostały w niej jedynie naszkicowane. Kawaler des Grieux zostaje zestawiony z tytułowym bohaterem powieści "René", Lanson i Tuffrau twierdzą jednak, że w odróżnieniu od bohatera Chateaubrianda jego historia miłości została opowiedziana w sposób maksymalnie bezpretensjonalny i uderzający autentyzmem uczuć.
Adaptacje.
Na podstawie powieści powstały opery Jules’a Masseneta "Manon" oraz Giacoma Pucciniego "Manon Lescaut" a także film "Manon".

</doc>
<doc id="1933360" url="https://pl.wikipedia.org/wiki?curid=1933360" title="Dysputa świętych Piotra i Pawła">
Dysputa świętych Piotra i Pawła

Dysputa świętych Piotra i Pawła ("Dysputa dwóch starców") – obraz Rembrandta datowany na rok 1628. Obecnie znajduje się w National Gallery of Victoria w Melbourne.
Obraz został namalowany podczas pobytu malarza w Lejdzie na specjalne zamówienie. Postacie przedstawieni byli w różnych okresach różnie identyfikowani. Według nich byli to dwaj filozofowie lub uczeni na co mogłyby wskazywać zgromadzone wokół zwoje i książki. Ostatecznie przyjmuje się, iż są dwaj apostołowie: św. Piotr i św. Paweł.
Święci zostali przedstawieni bez swych tradycyjnych atrybutów. Rembrandt unikał malowania takich symboli jako burzących realizm scen. Paweł, widoczny z przodu jest skąpany w świetle świec i objaśnia fragment Pisma Świętego wskazując na niego palcem. Księgę trzyma Piotr. Scena jest ilustracją do motywu przedstawionego w Dziełach Apostolskich, a dotyczącego dysputy pomiędzy apostołami na temat nauczania i szerzenia słów Chrystusa wśród wiernych wyznania niemojżeszowego.

</doc>
<doc id="1933368" url="https://pl.wikipedia.org/wiki?curid=1933368" title="Diecezja Bayeux">
Diecezja Bayeux

Diecezja Bayeux (pełna nazwa: Diecezja Bayeux (-Lisieux)) – diecezja Kościoła rzymskokatolickiego w północnej Francji, w metropolii Rouen. Powstała w II wieku. W 1801 w jej granice włączone zostało Lisieux, które wcześniej przez kilkanaście stuleci samo było stolicą biskupią. W 1854 biskup Bayeux uzyskał prawo do tytułowania się również biskupem Lisieux, czego konsekwencją była zmiana pełnej nazwy diecezji na obecną, co nastąpiło w 1855.

</doc>
<doc id="1933372" url="https://pl.wikipedia.org/wiki?curid=1933372" title="Cmentarz żydowski w Gołańczy">
Cmentarz żydowski w Gołańczy

Cmentarz żydowski w Gołańczy – kirkut powstały w XIX wieku mieścił się przy ul. Lipowej. Obecnie nie ma na nim nagrobków, ponieważ w 1941 został zniszczony przez Niemców. Na miejscu dawnego kirkutu został umieszczony kamień z tablicą upamiętniający istnienie nekropolii.

</doc>
<doc id="1933375" url="https://pl.wikipedia.org/wiki?curid=1933375" title="Michał Luty">
Michał Luty

Michał Janusz Luty (ur. 27 września 1951 w Pionkach) – polski inżynier i samorządowiec, działacz opozycji w okresie PRL, dwukrotnie wiceprezydent Katowic.
Życiorys.
W 1975 ukończył studia na Wydziale Chemii Uniwersytetu Warszawskiego. Pracował w Instytucie Przemysłu Gumowego Stomil w Piastowie, następnie do 1982 w gliwickim Instytucie Przemysłu Tworzyw i Farb w Gliwicach.
W 1980 wstąpił do „Solidarności”, był etatowym pracownikiem związku, kierował Wszechnicą Górnośląską. W okresie stanu wojennego został internowany na okres od lutego do sierpnia 1982. Po zwolnieniu podjął pracę w przedsiębiorstwie energetycznym, kontynuując działalność opozycyjną (m.in. drukował drugoobiegowy „Głos Śląsko-Dąbrowski”). W grudniu 1983 został tymczasowo aresztowany z przyczyn politycznych, w marcu 1985 skazano go na karę 3 lat pozbawienia wolności, zwolnienie uzyskał w lipcu 1985 w związku z ogłoszoną amnestią. Zatrudniony później w spółdzielni w Dąbrowie Górniczej, brał udział w reaktywowaniu NSZZ „S”.
Od 1990 do 2005 należał kolejno do ROAD, Unii Demokratycznej i Unii Wolności, m.in. kierował katowickim kołem UW i kandydował z listy tej partii do Sejmu w wyborach parlamentarnych w 2001. Był radnym Katowic III kadencji, a w latach 2000–2002 wiceprezydentem tego miasta. Następnie zajmował stanowisko kierownika księgarni.
W wyborach w 2006 kandydował bez powodzenia na urząd prezydenta Katowic z ramienia Prawa i Sprawiedliwości. Uzyskał jednocześnie mandat radnego, z którego zrezygnował w związku z objęciem stanowiska wiceprezydenta miasta, które piastował do 2008. W 2010 i w 2014 ponownie wybierany do katowickiej rady miejskiej. W wyborach w 2015 ponownie wystartował do Sejmu jako kandydat Prawa i Sprawiedliwości.
Był członkiem Katowickiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
Został członkiem Stowarzyszenia Wolnego Słowa i sekretarzem stowarzyszenia „Henryk Sławik. Pamięć i Dzieło”. W 2009 odznaczony Krzyżem Oficerskim Orderu Odrodzenia Polski, a w 2020 Krzyżem Wolności i Solidarności.

</doc>
<doc id="1933378" url="https://pl.wikipedia.org/wiki?curid=1933378" title="Valeska Menezes">
Valeska Menezes

Valeska dos Santos Menezes znana jako "Valeska" (ur. 23 kwietnia 1976 w Niterói) – brazylijska siatkarka, występująca na pozycji przyjmującej. Największy sukces z reprezentacją odniosła w 2008 roku, zdobywając Mistrzostwo Olimpijskie. Obecnie występuje w tureckim Galatasaray SK.

</doc>
<doc id="1933379" url="https://pl.wikipedia.org/wiki?curid=1933379" title="Mistrzostwa Świata w Łyżwiarstwie Szybkim w Wieloboju 1969">
Mistrzostwa Świata w Łyżwiarstwie Szybkim w Wieloboju 1969

63. mistrzostwa świata w łyżwiarstwie szybkim w wieloboju odbyły się w dniach 15–16 lutego 1969 roku w holenderskim Deventer. Zawodnicy startowali na sztucznym torze na IJsselstadion. Łyżwiarze startowali na czterech dystansach: 500 m, 1500 m, 5000 m, 10 000 m. Mistrzem został Norweg Dag Fornæss. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 31 łyżwiarzy z 12 krajów. Wszyscy zostali sklasyfikowani.

</doc>
<doc id="1933382" url="https://pl.wikipedia.org/wiki?curid=1933382" title="Receptor węchowy">
Receptor węchowy



</doc>
<doc id="1933383" url="https://pl.wikipedia.org/wiki?curid=1933383" title="Parafia św. Wawrzyńca w Gołańczy">
Parafia św. Wawrzyńca w Gołańczy

Parafia pw. św. Wawrzyńca w Gołańczy – rzymskokatolicka parafia w Gołańczy w dekanacie Kcynia diecezji bydgoskiej. Erygowana w 1361 roku. 13–14 października 2018 roku parafia obchodziła peregrynację kopii obrazu Matki Bożej Częstochowskiej.
Historia.
Kościół parafialny w neoklasycystycznym stylu zbudowanym został w latach 1931–1932 według projektu Stefana Cybichowskiego. Świątynia została konsekrowana w 1934 roku przez kardynała Augusta Hlonda. W latach 90. XX wieku została gruntownie odnowiona. W 1997 roku ukończono budowę wieży, na której zamontowano zegar.
W 2013 roku proboszczem został ks. Roman Lidziński.
Do parafii należy 11 miejscowości: Bogdanowo, Buszewo, Chawłodno, Czerlin, Czesławice, Gołańcz, Grabowo, Krzyżanki, Morakówko, Podjezierze oraz Tomczyce.
Grupy.
Grupy parafialne istniejące w Gołańczy to: Żywy Różaniec, Stowarzyszenie Powołań Kapłańskich, Liturgiczna Służba Ołtarza, Caritas, Szkolne Koło CARITAS, Wspólnota św. Stanisława Kostki – Wolontariat ŚDM, Stowarzyszenie św. Ojca Pio oraz Chór Parafialny.

</doc>
<doc id="1933384" url="https://pl.wikipedia.org/wiki?curid=1933384" title="Duet z przygodnie stosowanym chórem">
Duet z przygodnie stosowanym chórem

Duet z przygodnie stosowanym chórem ("A Duet, with an Occasional Chorus") – powieść z gatunku romans autorstwa Arthura Conana Doyle’a z 1914 roku, znanego głównie z serii zbiorów opowiadań o detektywie Sherlocku Holmesie.
Fabuła.
Utwór mówi o początkach małżeństwa Franka Crose’a, 26-letniego urzędnika i wielbiciela sztuki, z beztroską Maud Shelby, obojga pochodzących z rodzin klasy średniej, lecz dla których najważniejszą wartością jest ich wzajemna miłość. Romans jest powieścią, choć przypomina też trochę zbór opowiadań. W każdym z 22 rozdziałów poznajemy na ogół przykre, komiczne lub tragikomiczne wydarzenia z pierwszego roku ich małżeństwa, które zawsze kończą się szczęśliwie dla młodej pary.
Czas i miejsce akcji.
Czas akcji nie jest dokładnie określony, na podstawie przesłanek można wnioskować, że jest to początek XX wieku, ze względu na panującą modę i kulturę (m.in. cylindry, brak samochodów na ulicach), można przypuszczać pierwszą dekadę minionego stulecia. Głównym miejscem akcji jest rodzinna miejscowość Franka, Woking w Anglii, ale bohaterowie niejednokrotnie zwiedzają różne miejscowości i zabytki, m.in. grób Samuela Pepysa, Opactwo Westminsterskie czy dom Thomasa Carlyle’a.
Motywy.
Utwór ten niesie w sobie cechy powieści epistolarnej, modnej na przełomie XIX i XX wieku, tj. niektóre rozdziały składają się z listów pisanych między Maud a Frankiem lub między Maud a samym autorem, sir Doyle’em. Ponadto zgodnie z tytułem autor wplata w fabułę pojęcia z zakresu muzycznego, jak np. duet, tercet czy uwertura. Przy niektórych opowiadaniach własną naukę pisze autor we własnym imieniu, na przykładzie małżeństwa Franka i Maud udzielając rad czytelnikom, którzy w przyszłości również wezmą ślub.

</doc>
<doc id="1933387" url="https://pl.wikipedia.org/wiki?curid=1933387" title="Chińska Republika Ludowa na Mistrzostwach Świata w Lekkoatletyce 2009">
Chińska Republika Ludowa na Mistrzostwach Świata w Lekkoatletyce 2009

Chińska Republika Ludowa na Mistrzostwach Świata w Lekkoatletyce 2009 – reprezentacja ChRL podczas czempionatu w Berlinie liczyła 29 zawodników. Zdobyli 4 medale, w tym 1 złoty (Bai Xue w biegu maratońskim).

</doc>
<doc id="1933392" url="https://pl.wikipedia.org/wiki?curid=1933392" title="Nizina Akwitańska">
Nizina Akwitańska



</doc>
<doc id="1933393" url="https://pl.wikipedia.org/wiki?curid=1933393" title="Les Borges Blanques">
Les Borges Blanques

Les Borges Blanques () – miasto w Hiszpanii w północnej Katalonii w comarce Las Garrigas, będące zarazem jej siedzibą. Gospodarka miasteczka opiera się na uprawie oliwek i zbóż a także drzew owocowych. Rozwinięty przemysł spożywczy i usługi.

</doc>
<doc id="1933397" url="https://pl.wikipedia.org/wiki?curid=1933397" title="Seweryn Łańcucki">
Seweryn Łańcucki

Seweryn Tomasz Marian Łańcucki (ur. 1 lipca 1890 w Sieniawie, zm. 12 maja 1955) – pułkownik dyplomowany piechoty Wojska Polskiego.
Życiorys.
Urodził się 1 lipca 1890 w Sieniawie, w rodzinie Adama (1857–1928) i Zofii Malwiny z Senkiewiczów (ur. 1864). Był członkiem Polowej Drużyny „Sokoła” w Sieniawie. W czasie I wojny światowej walczył w Legionach Polskich. Początkowo jako podoficer 15 kompanii IV batalionu 2 Pułku piechoty Legionów Polskich, a od wiosny 1916 roku oficer tego pułku. 24 września 1914 roku awansował na plutonowego, 1 kwietnia 1916 roku na chorążego.
W latach 1918–1922 był wykładowcą, dowódcą klasy ("7L", "9N", "17", "21" i "30"), dowódcą batalionu i dowódcą półbatalionu podchorążych w Szkole Podchorążych w Warszawie. 15 lipca 1920 roku został zatwierdzony z dniem 1 kwietnia 1920 roku w stopniu majora, w piechocie, w grupie oficerów byłych Legionów Polskich. Od 1 czerwca 1921 roku jego oddziałem macierzystym był 2 pułk piechoty Legionów. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 446. lokatą w korpusie oficerów piechoty. W latach 1922–1924 był słuchaczem III Kursu Normalnego Wyższej Szkoły Wojennej w Warszawie. Z dniem 1 października 1924 roku, po ukończeniu kursu i uzyskaniu tytułu naukowego oficera Sztabu Generalnego, otrzymał przydział do Oddziału III Sztabu Generalnego w Warszawie. W czasie studiów, a następnie służby sztabowej pozostawał oficerem nadetatowym 10 pułku piechoty. 11 czerwca 1927 roku został przeniesiony do dowództwa 20 Dywizji Piechoty w Baranowiczach na stanowisko szefa sztabu. 23 stycznia 1928 roku awansował na podpułkownika ze starszeństwem z dniem 1 stycznia 1928 roku i 34. lokatą w korpusie oficerów piechoty. 23 grudnia 1929 roku otrzymał przeniesienie do 11 pułku piechoty w Tarnowskich Górach na stanowisko zastępcy dowódcy pułku. Wiosną 1931 wyznaczony został na stanowisko zastępcy komendanta Szkoły Podchorążych Piechoty w Ostrowi Mazowieckiej. Wiosną następnego roku objął dowództwo 71 pułku piechoty w Zambrowie. 26 stycznia 1935 roku awansował na pułkownika ze starszeństwem z dniem 1 stycznia 1935 roku i 2. lokatą w korpusie oficerów piechoty. Dowództwo pułku sprawował do 10 października 1937 roku. Następnie wyznaczony został na stanowisko dowódcy piechoty dywizyjnej 12 Dywizji Piechoty w Tarnopolu. Na tym stanowisku walczył w kampanii wrześniowej 1939 roku. Później pełnił służbę w Polskich Siłach Zbrojnych. 6 czerwca 1942 roku objął dowództwo II Oficerskiego Batalionu Szkolnego Brygady Szkolnej, a 30 grudnia 1942 roku mianowany został zastępcą komendanta Centrum Wyszkolenia Piechoty w Dunfermline. 18 maja 1943 roku został komendantem Centrum Wyszkolenia Służby Etapowej. Seweryn Łańcucki po powrocie do Polski starał się o etat w Wojsku Polskim, jednak władze ze względów politycznych nie przyjęły byłego oficera Polskich Sił Zbrojnych na Zachodzie. Zatrudnił się jako pracownik fizyczny w Polskich Kolejach Państwowych na stanowisku manewrowego na stacji we Wrocławiu, gdzie uległ wypadkowi podczas pracy. Zmarł 12 maja 1955 roku, pochowany został w Szymbarku. 

</doc>
<doc id="1933399" url="https://pl.wikipedia.org/wiki?curid=1933399" title="Herb Gołańczy">
Herb Gołańczy

Herb Gołańczy – jeden z symboli miasta Gołańcz i gminy Gołańcz w postaci herbu. Wizerunek herbowy pochodzi z XX wieku.
Wygląd i symbolika.
Herb przedstawia na błękitnej tarczy białą wieżę z blankami i dwoma oknami. Poniżej wieży mieści się otwarta brama z uchylonymi na zewnątrz złotymi wrotami i czarnymi okuciami. Między okuciami widnieje łaciński napis „PORTA PATENS ESTO” (pol.: „Brama niech będzie otwarta”).

</doc>
<doc id="1933400" url="https://pl.wikipedia.org/wiki?curid=1933400" title="Domaborz">
Domaborz



</doc>
<doc id="1933402" url="https://pl.wikipedia.org/wiki?curid=1933402" title="Nizina Francuska">
Nizina Francuska

Nizina Francuska – nizina w zachodniej Europie, w zachodniej i północnej części Francji. Nizina rozciąga się od wybrzeży Zatoki Biskajskiej do Cieśniny Kaletańskiej, a od południa ograniczają ją Pireneje, Masyw Centralny, Wogezy i Ardeny. Na jej obszarze wyróżnia się Masyw Armorykański, Basen Paryski oraz Basen Akwitański.
Główne miasta na Nizinie Francuskiej to Bordeaux, Nantes, Paryż i Tuluza. 

</doc>
<doc id="1933403" url="https://pl.wikipedia.org/wiki?curid=1933403" title="Tarnopolska Obwodowa Administracja Państwowa">
Tarnopolska Obwodowa Administracja Państwowa

Tarnopolska Obwodowa Administracja Państwowa, skrót TOAP (ukr. Тернопільська обласна державна адміністрація) – obwodowa administracja państwowa (ukr. ОДА, pol. OAP), działająca w obwodzie tarnopolskim Ukrainy. 

</doc>
<doc id="1933405" url="https://pl.wikipedia.org/wiki?curid=1933405" title="Salluit">
Salluit

Salluit – wieś nordycka w Kanadzie, w prowincji Quebec, w regionie Nord-du-Québec. Mieszkańcy to głównie Inuici.
Liczba mieszkańców Salluit wynosi 1 241. Język francuski jest językiem ojczystym dla 4,8%, angielski dla 2% mieszkańców (2006).

</doc>
<doc id="1933407" url="https://pl.wikipedia.org/wiki?curid=1933407" title="Wołyńska Obwodowa Administracja Państwowa">
Wołyńska Obwodowa Administracja Państwowa

Wołyńska Obwodowa Administracja Państwowa – obwodowa administracja państwowa (ODA), działająca w obwodzie wołyńskim Ukrainy.

</doc>
<doc id="1933409" url="https://pl.wikipedia.org/wiki?curid=1933409" title="Amposta">
Amposta

Amposta – miasto w Hiszpanii w południowej Katalonii w południowej części prowincji Tarragona. Leży 8 m n.p.m. nad rzeką Ebro. Rozwinięty jest tu sektor budownictwa i rolnictwa, zwłaszcza duże uprawy ryżu. Znajduje się jedna z większych w Europie fabryka produkcji mebli.

</doc>
<doc id="1933413" url="https://pl.wikipedia.org/wiki?curid=1933413" title="Niewierny Tomasz (obraz Rembrandta)">
Niewierny Tomasz (obraz Rembrandta)

Niewierny Tomasz – obraz Rembrandta datowany na rok 1634. Obecnie znajduje się w Muzeum Puszkina w Moskwie.
Rembrandt przedstawiony epizod zaczerpnął z Nowego Testamentu z Ewangelii św. Jana. Według niej Chrystus po ukrzyżowaniu miał objawić się swoim uczniom. Jeden z nich, św. Tomasz nie uczestniczył w spotkaniu i po zrelacjonowaniu mu, co się stało, nie uwierzył swoim towarzyszom. Wówczas wypowiedział słowa:
Po ośmiu dniach Jezus objawił się ponownie i Tomasz uwierzył.
Rembrandt przedstawił scenę w nocy. Jedynym źródłem światła jest blask pochodzący z postaci Chrystusa, a zebrane wokół niego postacie im dalej, tym bardziej zanurzone są w mroku.

</doc>
<doc id="1933414" url="https://pl.wikipedia.org/wiki?curid=1933414" title="Ünloco">
Ünloco

Ünloco – amerykańska grupa muzyczna grająca nu metal, działająca w latach 2000–2003.
Historia zespołu.
Zespół Ünloco został założony w Texasie przez wokalistę grupy Joey Duenas. W tym samym roku zespół nagrał sześciościeżkowy EP zatytułowany „Useless” wydany przez Captiva Records. W 2001 grupa nagrała debiutancki album Healing wydany przez Maverick Records, którego prducentem był Johnny K.
Wkrótce gitarzysta zespołu Brian Arthur odszedł z zespołu, by zająć się innym projektem Goldfinger. Jego miejsce zajął Marc Serrano.
11 marca 2003 grupa wydała drugi album Becoming I, którego produkcją zajął się Andrew Murdock. Niedługo po tym zespół ruszył w trasę koncertową z inną nu-metalową grupą Korn, z którą wystąpili na festiwalu Ozzfest 2003. Również w 2003 ich piosenka „Bruises” została wykorzystana w filmie „Matrix Reaktywacja”. Niestety album Becoming I nie spełnił wymagań wytwórni i zespół rozpadł się w tym samym roku.

</doc>
<doc id="1933416" url="https://pl.wikipedia.org/wiki?curid=1933416" title="Cmentarz żydowski w Szamocinie">
Cmentarz żydowski w Szamocinie

Cmentarz żydowski w Szamocinie – kirkut został założony w połowie XVIII stulecia. W czasie II wojny światowej uległ całkowitemu zniszczeniu. Obecnie nie ma na nim żadnych nagrobków. Kirkut miał powierzchnię 0,4 ha. Mieścił się przy ul. Hallera. Obecnie na terenie dawnego cmentarza mieści się głaz upamiętniający istnienie nekropolii.

</doc>
<doc id="1933417" url="https://pl.wikipedia.org/wiki?curid=1933417" title="Iwanofrankiwska Obwodowa Administracja Państwowa">
Iwanofrankiwska Obwodowa Administracja Państwowa

Iwanofrankiwska Obwodowa Administracja Państwowa – obwodowa administracja państwowa (ODA), działająca w obwodzie iwanofrankiwskim Ukrainy.

</doc>
<doc id="1933420" url="https://pl.wikipedia.org/wiki?curid=1933420" title="Soncen Gampo">
Soncen Gampo



</doc>
<doc id="1933422" url="https://pl.wikipedia.org/wiki?curid=1933422" title="Konstantin Wierszynin">
Konstantin Wierszynin

Konstantin Andriejewicz Wierszynin, ros. Константин Андреевич Вершинин (ur. we wsi Borkino, zm. 30 grudnia 1973 w Moskwie) – radziecki dowódca wojskowy, główny marszałek lotnictwa (1959), członek Komitetu Centralnego KPZR (1961–1971), deputowany Rady Najwyższej ZSRR 2., 4., 5., 6. i 7. kadencji (1946–1950 i 1954–1970), Bohater Związku Radzieckiego (1944).
Życiorys.
Urodził się 3 czerwca 1900 we wsi Borkino, gubernia wiatska (ob. obwód kirowski) w rodzinie chłopskiej. Od czerwca 1919 w Gwardii Czerwonej, szeregowiec symbirskiego zapasowego pułku piechoty. Uczestnik wojny domowej w Rosji. W 1920 po mianowaniu do stopnia oficerskiego, dowodził kompanią w walkach z Bułak-Bułahowiczem. Brał udział w dławieniu powstań chłopskich w guberni woroneskiej. W 1921 walczył z powstańcami chłopskimi w guberni tambowskiej (operacja Tuchaczewskiego z użyciem gazów trujących – sarinu).
W 1923 ukończył Taktyczny Dowódczy Wyższy Kurs Armii Czerwonej im. Kominternu „Wystrieł”. W 1932 ukończył Techniczną Akademię Lotniczą im. Nikołaja Żukowskiego. W 1935 ukończył kursy pilotażu. Od 1932 na stanowiskach sztabowych i dowódczych w Wojskach Lotniczych.
W okresie Wielkiej Wojny Ojczyźnianej 1941–1945 dowódca Wojsk Lotniczych Frontu Południowego (wrzesień 1941 – maj 1942), dowódca 4 Armii Lotniczej (maj – wrzesień 1942 i od marca 1943–1946), dowódca Wojsk Lotniczych Frontu Zakaukaskiego (wrzesień 1942 – marzec 1943) i Północno-Kaukaskiego (marzec - maj 1943), następnie dowódca 4 Armii Powietrznej na 2 Froncie Białoruskim (kwiecień 1944 - maj 1945) i w Północnej Grupie Wojsk stacjonującej w Polsce (maj 1945 - marzec 1946).
Od marca 1946 do września 1949 naczelny dowódca Wojsk Lotniczych i zastępca ministra Sił Zbrojnych ZSRR. W 1949–1951 zastępca naczelnego dowódcy Wojsk Lotniczych. Po tym okresie na stanowiskach dowódczych w Wojskach Obrony Powietrznej Kraju (OPK). W 1951–1953 naczelny dowódca Wojsk OPK. Od stycznia 1957 naczelny dowódca Wojsk Lotniczych i zastępca ministra obrony ZSRR.
Kandydat na członka Komitetu Centralnego KPZR (1952–1956) i członek KC KPZR od 1961, deputowany Rady Najwyższej ZSRR 2. i od 4. do 7. kadencji.
Zmarł 30 grudnia 1973 w Moskwie i został pochowany na Cmentarzu Nowodziewiczym.

</doc>
<doc id="1933423" url="https://pl.wikipedia.org/wiki?curid=1933423" title="Dominikana na Mistrzostwach Świata w Lekkoatletyce 2009">
Dominikana na Mistrzostwach Świata w Lekkoatletyce 2009

Dominikana na Mistrzostwach Świata w Lekkoatletyce 2009 – reprezentacja Dominikany podczas czempionatu w Berlinie liczyła 8 zawodników. Nie zdobyła żadnego medalu.

</doc>
<doc id="1933427" url="https://pl.wikipedia.org/wiki?curid=1933427" title="Zakarpacka Obwodowa Administracja Państwowa">
Zakarpacka Obwodowa Administracja Państwowa

Zakarpacka Obwodowa Administracja Państwowa – obwodowa administracja państwowa (ODA), działająca w obwodzie zakarpackim Ukrainy.

</doc>
<doc id="1933430" url="https://pl.wikipedia.org/wiki?curid=1933430" title="Alvin i wiewiórki (serial animowany 1983)">
Alvin i wiewiórki (serial animowany 1983)

Alvin i wiewiórki / Szaleństwa Alvina Wiewiórki (ang. "Alvin &amp; the Chipmunks", 1983-1990) – amerykański serial animowany wyprodukowany przez Bagdasarian Productions, Ruby-Spears Enterprises i DIC Entertainment.
Opis fabuły.
Serial opowiada o przygodach trzech śpiewających wiewiórek – Alvina, Szymona i Teodora, którzy mieszkają w domu razem z menadżerem i pisarzem piosenek – Dave'em – oraz przeżywają niesamowite przygody.
Wersja polska.
W Polsce serial (a dokładniej pierwsze 26 odcinków wyprodukowane przez DiC Entertainment, czyli 2. połowa sezonu VI oraz cały VII) emitowany był pod nazwą Szaleństwa Alvina Wiewiórki z polskim dubbingiem na kanale TVP1 (pierwszy odcinek wyemitowano 11 sierpnia 1994). Potem emitowany na antenie Polsatu, od 5 października 1994 (wyemitowano 54 odcinki - całą serię od I do V sezonu oraz 2 pierwsze odcinki z sezonu VI). Następnie był emitowany w paśmie wspólnym TVP Regionalnej (od 7 października 1999 roku, wyemitowano 24 odcinki), później emitowany był w telewizji TVN (od 1 stycznia 2001) w Bajkowym kinie w wersji z lektorem, którym był Janusz Szydłowski (wyemitowano 54 odcinki - całą serię od I do V sezonu oraz 2 pierwsze odcinki z sezonu VI).
Dubbing.
Wersja polska: TELEWIZYJNE STUDIA DŹWIĘKU – WARSZAWA
Reżyseria: Maryla Ankudowicz
Dialogi: Dariusz Dunowski
Operator dźwięku: Krzysztof Nawrot
Montaż: Danuta Rajewska
Kierownik produkcji: Krzysztof Mitura
Wystąpili:
i inni
Opracowanie muzyczne: Marek Klimczuk
Tekst piosenek: Dariusz Dunowski
Śpiewał: Jacek Bończyk
Lektor: Jacek Brzostyński
Lektor TVN.
Wersja polska: Master Film na zlecenie TVN
Tekst: Anna Maria Nowak
Czytał: Janusz Szydłowski
Spis odcinków.
Lista odcinków serialu Szaleństwa Alvina Wiewiórki

</doc>
<doc id="1933432" url="https://pl.wikipedia.org/wiki?curid=1933432" title="Dziewczęce lata Marii Panny">
Dziewczęce lata Marii Panny

Dziewczęce lata Marii Panny () – obraz olejny Dantego Gabriela Rossettiego, malowany w latach 1848–1849, przedstawiający Marię z Nazaretu jako młodą dziewczynę, w towarzystwie matki – świętej Anny. Jest to pierwszy większy obraz Rossettiego, a jednocześnie pierwsze dzieło tego artysty, które opatrzył on literami PRB (od "Pre-Raphaelite Brotherhood" – „Bractwo Prerafaelitów”), oznaczające przynależność do Prerafaelitów. Dzieło ma wymiary 83,2 na 65,4 cm. Przechowywane jest w Tate Gallery w Londynie.
Artysta rozpoczął pracę nad obrazem latem 1848 roku. Do postaci św. Anny pozowała matka malarza, Frances Polidori Rossetti, natomiast jego siostra, Christina Rossetti była modelem Marii. Rossetti malował farbami olejnymi, ale z wykorzystaniem pędzli do akwareli, malując delikatnie na uprzednio pokrytej na biało powierzchni płótna. Obraz został po raz pierwszy wystawiony w 1849. Zyskał duże uznanie krytyków i został zakupiony za 80 gwinei przez markizę z Bath. Przed wysłaniem obrazu do nabywcy w sierpniu 1849, Rossetti poprawił twarz anioła i sukienkę Marii. Kolejne przemalowanie miało miejsce w 1864 na zlecenie ówczesnej właścicielki dzieła, lady Louisy Fielding (córki pierwszej nabywczyni obrazu); artysta poprawił wtedy anielskie skrzydła (z białych na różowe) i rękawy Marii (z żółtych na brązowe).
Z obrazem związane są tematycznie dwa sonety autorstwa Rossettiego. Pierwszy z nich, wyjaśniający symbolikę obrazu, znajdował się na pozłacanym skrawku papieru przyczepionym do oryginalnej ramy obrazu, drugi albo również umieszczony był na ramie, albo zamieszczono go w katalogu wystawy. W 1864 Rossetti zmienił obramowanie obrazu na bardziej prostokątne i umieścił wtedy na nim oba sonety obok siebie, poniżej obrazu. To częsty przypadek w pracy Rossettiego – artysta niejednokrotnie łączył utwory malarskie z poetyckimi.
Obraz przedstawia Marię i jej matkę, świętą Annę. Kobiety siedzą przy stole i haftują kwiat lilii. W pomieszczeniu znajduje się również anioł, podtrzymujący roślinę, natomiast za oknem widać świętego Jochachima, przycinającego winorośle.
Obraz wypełniony jest licznymi rekwizytami o znaczeniu symbolicznym, zgodnym z symboliką średniowieczną – haftowana przez Marię lilia symbolizuje czystość (ten sam kwiat pojawił się na późniejszym obrazie Rossettiego – "Zwiastowaniu", gdzie został on wręczony Marii przez Archanioła Gabriela), znajdująca się na oknie lampa reprezentuje pobożność, przycinana przez ojca Marii winorośl – eucharystię, gołąb siedzący na oknie – Ducha Świętego, spoczywające obok anioła książki i ich kolory – cnoty nadziei, wiary i dobroczynności, czerwony materiał za kobietami – strój Chrystusa, a gałązki palmowe leżące u stóp Marii i róża na oknie – przyszłą pasję i cierpienie Jezusa. Ponadto występujące na obrazie kwiaty lilii i róża są tradycyjnie kwiatami maryjnymi.

</doc>
<doc id="1933434" url="https://pl.wikipedia.org/wiki?curid=1933434" title="Balaguer">
Balaguer

Balaguer − miasto w Hiszpanii w Katalonii w prowincji Lleida, siedziba comarki Noguera. Miasto jest ważnym ośrodkiem przemysłowym w prowincji. Leży przy linii kolejowej Lleida – Puebla de Segur.

</doc>
<doc id="1933435" url="https://pl.wikipedia.org/wiki?curid=1933435" title="Brian McKeever">
Brian McKeever

Brian McKeever (ur. 18 czerwca 1979 w Calgary) – kanadyjski niewidomy biegacz narciarski i biathlonista. Dziesięciokrotny mistrz paraolimpijski w biegach narciarskich.
Osiągnięcia.
Puchar Świata.
Miejsca na podium.
McKeever nigdy nie stał na podium indywidualnych zawodów Pucharu Świata.

</doc>
<doc id="1933437" url="https://pl.wikipedia.org/wiki?curid=1933437" title="Żytomierska Obwodowa Administracja Państwowa">
Żytomierska Obwodowa Administracja Państwowa

Żytomierska Obwodowa Administracja Państwowa – obwodowa administracja państwowa (ODA), działająca w obwodzie żytomierskim Ukrainy.

</doc>
<doc id="1933438" url="https://pl.wikipedia.org/wiki?curid=1933438" title="Polski Związek Esperantystów">
Polski Związek Esperantystów

Polski Związek Esperantystów (PZE, esp. "Pola Esperanto-Asocio", PEA) – stowarzyszenie społeczno-kulturalne, zrzeszające osoby zainteresowane językiem esperanto, działające na terenie Rzeczypospolitej Polskiej. Zostało założone w roku 1908 jako Polskie Towarzystwo Esperantystów. PZE jest wydawcą dwumiesięcznika "Pola Esperantisto".
Historia.
Początkowo w Warszawie działało kółko esperantystów. 6 grudnia 1904 roku powstał oddział Petersburskiego Towarzystwa „Espero”. Początkowo liczył 12 członków. W 1908 roku ich liczba wynosiła 250 osób. Jednak ponieważ zgodnie z ustawą warszawskie towarzystwo mogło prowadzić działalność wyłącznie na terenie miasta w 1908 roku z inicjatywy Antoniego Grabowskiego postanowiono powołać Polskie Towarzystwo Esperantystów. Zebranie założycielskie odbyło się 16 maja 1908 roku przy ulicy Zgoda 4. Prezesem został Antoni Grabowski.
Młodzieżową sekcją PZE jest Polska Młodzież Esperancka.
W myśl Statutu celami PZE są:
Przewodniczącym Związku 19 stycznia 2013 roku w Warszawie został wybrany Stanisław Mandrak. 28 maja 2016 przewodniczącym został wybrany Aleksander Zdechlik 2 czerwca 2019 przewodniczącym został wybrany Robert Kamiński 25 czerwca 2022 Robert Kamiński został przewodniczącym na kolejną kadencję.

</doc>
<doc id="1933439" url="https://pl.wikipedia.org/wiki?curid=1933439" title="Rówieńska Obwodowa Administracja Państwowa">
Rówieńska Obwodowa Administracja Państwowa

Rówieńska Obwodowa Administracja Państwowa – obwodowa administracja państwowa (ODA), działająca w obwodzie rówieńskim Ukrainy.

</doc>
<doc id="1933440" url="https://pl.wikipedia.org/wiki?curid=1933440" title="Połtawska Obwodowa Administracja Państwowa">
Połtawska Obwodowa Administracja Państwowa

Połtawska Obwodowa Administracja Państwowa – obwodowa administracja państwowa (ODA), działająca w obwodzie połtawskim Ukrainy.

</doc>
<doc id="1933441" url="https://pl.wikipedia.org/wiki?curid=1933441" title="Shane Sparks">
Shane Sparks

Melvin Shane Sparks (ur. 25 czerwca 1969 w Cincinnati) – amerykański choreograf taneczny. Był choreografem w filmie "You Got Served" oraz znalazł się w składzie jury w programach "Najlepsi Tancerze Ameryki" i "So You Think You Can Dance".

</doc>
<doc id="1933442" url="https://pl.wikipedia.org/wiki?curid=1933442" title="Sumska Obwodowa Administracja Państwowa">
Sumska Obwodowa Administracja Państwowa

Sumska Obwodowa Administracja Państwowa – obwodowa administracja państwowa (ODA), działająca w obwodzie sumskim Ukrainy.

</doc>
<doc id="1933443" url="https://pl.wikipedia.org/wiki?curid=1933443" title="Erytrea na Mistrzostwach Świata w Lekkoatletyce 2009">
Erytrea na Mistrzostwach Świata w Lekkoatletyce 2009

Erytrea na Mistrzostwach Świata w Lekkoatletyce 2009 – reprezentacja Erytrei podczas czempionatu w Berlinie liczyła 8 zawodników. Jedyny medal (srebrny) zdobył Zersenay Tadese w biegu na 10 000 m.

</doc>
<doc id="1933444" url="https://pl.wikipedia.org/wiki?curid=1933444" title="Cmentarz żydowski w Margoninie">
Cmentarz żydowski w Margoninie

Cmentarz żydowski w Margoninie – kirkut powstały w XVIII wieku. Miał powierzchnię 1 ha. Mieścił się przy ul. Okopowej. Kirkut został zdewastowany w czasie okupacji hitlerowskiej. Obecnie cmentarz jest nieogrodzony i umieszczone są na nim odzyskane macewy. W jego miejscu znajduje się granitowa tablica przymocowana do Kamienia Pamięci, mówiąca o istnieniu kirkutu.

</doc>
<doc id="1933447" url="https://pl.wikipedia.org/wiki?curid=1933447" title="Yoshihiro Nitta">
Yoshihiro Nitta

 – japoński niepełnosprawny biegacz narciarski i biathlonista. Dwukrotny mistrz paraolimpijski w biegach narciarskich z Vancouver.

</doc>
<doc id="1933448" url="https://pl.wikipedia.org/wiki?curid=1933448" title="Nikolaus von Tüngen">
Nikolaus von Tüngen



</doc>
<doc id="1933449" url="https://pl.wikipedia.org/wiki?curid=1933449" title="Kijowska Obwodowa Administracja Państwowa">
Kijowska Obwodowa Administracja Państwowa

Kijowska Obwodowa Administracja Państwowa – obwodowa administracja państwowa (ODA), działająca w obwodzie kijowskim Ukrainy.

</doc>
<doc id="1933450" url="https://pl.wikipedia.org/wiki?curid=1933450" title="Spartakus (serial telewizyjny)">
Spartakus (serial telewizyjny)

Spartakus (ang. "Spartacus") – amerykański serial telewizyjny emitowany przez telewizję Starz od 22 stycznia 2010 roku. Fabuła serialu koncentruje się na losach Spartakusa, trackiego gladiatora, który w latach 73–71 p.n.e. dowodził powstaniem niewolników przeciwko republicke rzymskiej. Pierwsza seria przedstawia wymyśloną przez twórców (ze względu na słabo udokumentowany życiorys Spartakusa) wersję wydarzeń, które doprowadziły do powstania, z kolei na drugą i trzecią składają się epizody z przebiegu rebelii.
Na serial składają się cztery serie, noszące podtytuły "Krew i piach" (ang. "Blood and Sand") z 2010 roku, prequel "Bogowie Areny" (ang. "Gods of the Arena") z 2011 roku, sequel "Zemsta" (ang. "Vengeance") z 2012 roku i "Wojna potępionych" (ang. "War of the Damned") z 2013 roku.
W Polsce serial premierowo emitowany był przez telewizję HBO od 19 czerwca 2010 do 18 maja 2013 roku. 3 marca 2013 emisję "Krwi i piachu" rozpoczęła ogólnodostępna TV Puls, w kolejne niedziele nadająca po dwa odcinki – pierwszy w wersji ocenzurowanej, zaś drugi bez cenzury. 7 października 2013 roku emisję pierwszej serii rozpoczęła telewizja AXN Black.
Fabuła.
Podczas rzymskiej kampanii przeciwko Dakom Trakowie sprzymierzają się z Rzymianami w celu obronienia swojej ojczyzny. Rzymianie dowodzeni przez Klaudiusza Glabera łamią sojusz, wskutek czego ziemie Traków zostają złupione. Bezimienny wojownik wszczyna bunt przeciwko Rzymianom, a następnie dezerteruje i wraca do swojej wioski, chcąc ocalić żonę, Surę. Udaje mu się zbiec, jednak następnego dnia zostaje złapany przez Glabera, który skazuje go na śmierć. Sura zostaje sprzedana w niewolę, wojownik zaś trafia do Kapui, gdzie na arenie zabija czterech gladiatorów mających wykonać na nim egzekucję. Pod wpływem zachwyconego wojownikiem tłumu senator Albiniusz zmienia wyrok ze śmierci na niewolnictwo. Lentulus Batiatus, właściciel jednego z miejscowych "ludusów", proponuje nazwać wojownika Spartakusem, ponieważ walczy on jak tracki król noszący to imię.
Batiatus kupuje cieszącego się popularnością wśród tłumu Spartakusa, który rozpoczyna szkolenie pod okiem byłego gladiatora Oinomaosa. Spartakus zaprzyjaźnia się z Warro – obywatelem rzymskim, który sprzedał się w niewolę w celu spłacenia długów i wspomożenia rodziny. Staje się również obiektem drwin bardziej doświadczonych gladiatorów, głównie Gala Kriksosa i Kartagińczyka Barki. Niedługo później Spartakus odkrywa, że Sura została sprzedana syryjskiemu łowcy niewolników. Batiatus, nie mogąc okiełznać Spartakusa, obiecuje kupić Surę, jeśli ten sprawdzi się na arenie.
Po wielu pozornie przegranych walkach i dalszym szkoleniu Spartakus staje się żywą legendą, do którego przylgnął przydomek Mistrz Kapui. Batiatus aranżuje zakup Sury, nie chcąc jednak stracić posłuszeństwa Spartakusa potajemnie wynajmuje zbirów, którzy atakują konwój i śmiertelnie ranią Surę. Po śmierci żony Spartakus odrzuca swoje trackie dziedzictwo i marzenie o wolności, skupiając się na życiu gladiatora.
Podczas przyjęcia zorganizowanego na cześć Numeriusza, syna kapuańskiego magistra, Spartakus zostaje zmuszony do walki z Warro. Ilityia, żona Glabera, nienawidząca Traka za to, że ośmieszył jej męża, uwodzi Numeriusza i przekonuje go, aby zażądał on śmierci dla przegranego. Po wygranej Spartakusa młodzieniec kieruje kciuk w dół, zaś chcący przypodobać się jego ojcu Batiatus nakazuje Spartakusowi zabicie Warro. Spartakus, majaczący wskutek ran odniesionych w pojedynku, odkrywa, że za śmiercią Sury stoi Batiatus. Nie mając już nic do stracenia, wszczyna bunt przeciwko swoim panom, mordując Batiatusa i wielu notabli podczas organizowanego przez lanistę przyjęcia.
Glaber, będący już pretorem, zostaje wysłany do Kapui w celu stłumienia rebelii, zanim wymknie się ona spod kontroli i rozprzestrzeni na inne miasta. Spartakus zostaje zmuszony do podjęcia decyzji – dokonać zemsty na człowieku, który skazał na śmierć jego i jego żonę, lub poświęcić się w imię większego dobra i zażegnać spory wśród towarzyszy, mogące doprowadzić do rozpadu dopiero co powstającej armii niewolników. Ostatecznie Spartakusowi udaje się dokonać zemsty na Glaberze i zebrać silną armię, jednak miejsce poległego pretora zajmuje Marek Krassus.
Niepowodzenie Glabera wykorzystuje Marek Krassus, który dzięki podstępowi i sprzymierzeniu się z Juliuszem Cezarem staje na czele nowej rzymskiej armii mającej zdławić powstanie. Cezar zostaje dowódcą wojsk, co prowadzi do konfliktu z synem Krassusa, Tyberiuszem. W międzyczasie Spartakus, Kriksos, Agron i Gannikus po odniesieniu szeregu zwycięstw postanawiają zająć miasto Sinuessa, aby przeczekać w nim zimę. Podczas oblężenia dochodzi do różnicy zdań pomiędzy buntownikami – część z nich chce zamordować rzymskich mieszkańców, Spartakus jednak nakazuje wziąć ich w niewolę. Buntownicy sprzymierzają się z piratami, mającymi zapewnić im żywność na zimę.
Armia Krassusa zakłada obóz niedaleko Sinessy. Tyberiusz, chcąc udowodnić ojcu, że jest lepszym dowódcą od Cezara, wbrew wyraźnemu zakazowi Krassusa przypuszcza atak na buntowników, którzy w pobliżu miasta pertraktują z piratami. Oddział Tyberiusza zostaje zmasakrowany, zaś on sam odnosi poważne rany. Jako karę za nieposłuszeństwo, którego ceną była bezsensowna śmierć wielu Rzymian, Krassus zarządza decymację, w której mają wziąć udział Tyberiusz i żołnierze, którzy przeżyli pod jego dowództwem, wskutek czego Tyberiusz zmuszony jest wykonać egzekucję na swoim najlepszym przyjacielu.
Cezar, podając się za niewolnika, przenika do Sinuessy, gdzie zaczyna podżegać przeciwko sobie Spartakusa i Kriksosa, wskutek czego Spartakus mianuje swoim zastępcą Gannikusa. Agron, Saksa i Donar demaskują Cezara, któremu jednak udaje się wpuścić do miasta żołnierzy Krassusa. Podczas okupacji Gannikus zostaje uwięziony w mieście z Laetą i Sybilą, ostatecznie jednak udaje mu się uciec do nowego obozu buntowników, przy okazji ciężko raniąc Cezara. Krassus, chcąc uhonorować bohaterstwo Juliusza, nakazuje Tyberiuszowi zorganizować święto na jego cześć, co jeszcze bardziej pogłębia przepaść pomiędzy nim a jego najbliższymi, w efekcie czego jego kochanka Kore zdradza go i sprzymierza się z rebeliantami.
Buntownicy, uwięzieni w górach w środku zimy, kłócą się o to, jakie kroki należy podjąć w następnej kolejności. Ostatecznie drogi Spartakusa i Kriksosa rozchodzą się: Gal wraz ze swoimi ludźmi, Naewią i Agronem, rusza na Rzym, podczas gdy Spartakus udaje się w przeciwnym kierunku, mając zamiar przeprawić buntowników przez góry i uciec spod rzymskiej jurysdykcji. Kriksos wygrywa kilka bitew, jednak w pobliżu Rzymu wpada w pułapkę Krassusa, wskutek czego ponosi śmierć, zaś ciężko ranny Agron trafia do niewoli, gdzie zostaje ukrzyżowany przez Cezara.
Krassus wysyła Naewię do Spartakusa, aby przekazała mu głowę Kriksosa i wieści o jego śmierci. Niedługo później buntownikom udaje się pojmać oddział Tyberiusza – Krassus proponuje wymianę: pięciuset pojmanych pod Rzymem buntowników za jego syna. Podczas igrzysk urządzonych na cześć Kriksosa, w których dawni gladiatorzy walczą z pojmanymi Rzymianami, Naewia pokonuje Tyberiusza, daruje mu jednak życie, aby Spartakus mógł wymienić go za swoich ludzi. Tuż przed opuszczeniem obozu Tyberiusz zostaje zasztyletowany przez Kore, którą wcześniej zgwałcił. Cezar wykorzystuje okazję, biorąc ze sobą Kore, w zamian oddając pięciuset buntowników, w tym poważnie rannego Agrona.
Spartakus, wiedząc, że jego sprawa jest już przegrana, dzieli rebeliantów na trzy grupy – dwie, składające się głównie z kobiet, dzieci i starców, mają przeprawić się przez góry i uciec poza jurysdykcję Rzymu, zaś trzecia, składająca się z wojowników, rusza na Rzymian, aby kupić uciekającym trochę czasu. Podczas bitwy ginie m.in. Naewia, zaś Spartakus w starciu z Krassusem i jego świtą odnosi poważne rany. Zostaje uratowany przez Agrona, który zabiera go w miejsce spotkania z uciekającymi niewolnikami, gdzie Spartakus umiera. Po pogrzebaniu Spartakusa Agron, jedyny ocalały gladiator z "ludusu" Batiatusa, wraz ze swoim ukochanym Nazirem i pozostałymi buntownikami przeprawiają się przez góry, uciekając z Rzymu. Gannikus, ranny podczas bitwy i pojmany w niewolę, zostaje ukrzyżowany wraz z innymi jeńcami wzdłuż Via Appia.
Historia produkcji.
Zdjęcia do pierwszej serii rozpoczęły się na początku 2009 roku, mniej więcej w tym samym czasie rozpoczęto promocję serialu, którego premierę zapowiedziano na 22 stycznia 2010 roku. Na miesiąc przed premierą, 22 grudnia 2009, telewizja Starz złożyła zamówienie na produkcję drugiej serii.
9 marca 2010 roku ogłoszono, że produkcja drugiej serii zostaje przełożona ze względu na zdiagnozowanie u grającego Spartakusa Andy’ego Whitfielda chłoniaka nieziarniczego. Podczas gdy Whitfield przechodził chemioterapię, telewizja Starz zrealizowała sześcioodcinkowy miniserial "", stanowiący prequel wydarzeń przedstawionych w "Krwi i piachu". Pojawiły się w nim zarówno nowe postaci, w tym główny bohater Gannikus (Dustin Clare), jak i te znane wcześniej z serialu, m.in. Batiatus (John Hannah), Lukrecja (Lucy Lawless), Kriksos (Manu Bennett) i Oinomaos (Peter Mensah). Whitfield ponownie wcielił się w Spartakusa, jednak jego rola ograniczyła się do krótkiej narracji w ostatnim odcinku. Zdjęcia do "Bogów areny" realizowano w Nowej Zelandii latem 2010 roku, zaś emisja rozpoczęła się w styczniu 2011.
We wrześniu 2010 roku telewizja Starz poinformowała o nawrocie choroby Whitfielda, który postanowił zrezygnować z roli w drugiej serii. Aktor udzielił jednocześnie błogosławieństwa stacji, pozwalając na znalezienie nowego aktora wcielającego się w Spartakusa i kontynuowanie serialu. Twórca "Spartakusa", Steven S. DeKnight, stwierdził w wywiadzie, że istnieje kilku potencjalnych kandydatów do objęcia głównej roli w drugiej serii, której produkcja rozpocznie się w Nowej Zelandii w kwietniu 2011 roku. Powiedział również, że stacja i producenci rozważali, czy serial należy kontynuować bez Whitfielda, który nadał postaci Spartakusa „powagę i duszę”: „Niełatwo jest obsadzać w głównej roli nowego aktora, więc przez długi czas zastanawialiśmy się, czy w ogóle chcemy to zrobić. Wtedy Andy powiedział: »Powinniście kontynuować beze mnie, macie moje błogosławieństwo. Chcę, żeby ta historia została opowiedziana do końca«”. 17 stycznia 2011 roku ogłoszono, że rolę Whitfielda przejął australijski aktor telewizyjny Liam McIntyre.
26 lutego 2011 w wywiadzie udzielonym „Entertainment Weekly” DeKnight ujawnił, że emisja drugiej serii rozpocznie się pod koniec stycznia 2012, jednak ze względu na opóźnienia w produkcji z udziału w serialu zrezygnowała wcielająca się w Naevię Lesley-Ann Brandt, którą zastąpiła inna aktorka. 1 sierpnia pojawił się pierwszy zwiastun serii ujawniający jej podtytuł – "Zemsta".
11 września, w wieku 39 lat, zmarł Andy Whitfield. 7 listopada, na dwa miesiące przed premierą "Zemsty", telewizja Starz zapowiedziała realizację trzeciej serii. W czerwcu 2012 roku zapowiedziano, że trzecia seria – "Wojna potępionych" – będzie ostatnią.

</doc>
<doc id="1933453" url="https://pl.wikipedia.org/wiki?curid=1933453" title="Mauritius Ferber">
Mauritius Ferber



</doc>
<doc id="1933454" url="https://pl.wikipedia.org/wiki?curid=1933454" title="Odeska Obwodowa Administracja Państwowa">
Odeska Obwodowa Administracja Państwowa

Odeska Obwodowa Administracja Państwowa – obwodowa administracja państwowa (), działająca w obwodzie odeskim Ukrainy.

</doc>
<doc id="1933455" url="https://pl.wikipedia.org/wiki?curid=1933455" title="Uniwersytet w Gryfii">
Uniwersytet w Gryfii



</doc>
<doc id="1933458" url="https://pl.wikipedia.org/wiki?curid=1933458" title="Uniwersytet Gryfijski">
Uniwersytet Gryfijski



</doc>
<doc id="1933459" url="https://pl.wikipedia.org/wiki?curid=1933459" title="Wybory parlamentarne w Szwecji w 1994 roku">
Wybory parlamentarne w Szwecji w 1994 roku

Wybory parlamentarne w Szwecji odbyły się 18 września 1994. W ich wyniku do władzy powrócili socjaldemokraci pod przywództwem Ingvara Carlssona.
Frekwencja wyborcza wyniosła 86,8%. Oddano 5 555 540 głosów ważnych oraz 84 853 (1,5%) głosów pustych lub nieważnych.

</doc>
<doc id="1933462" url="https://pl.wikipedia.org/wiki?curid=1933462" title="Kirowohradzka Obwodowa Administracja Państwowa">
Kirowohradzka Obwodowa Administracja Państwowa

Kirowohradzka Obwodowa Administracja Państwowa – obwodowa administracja państwowa (ODA), działająca w obwodzie kirowohradzkim Ukrainy.

</doc>
<doc id="1933465" url="https://pl.wikipedia.org/wiki?curid=1933465" title="Mistrzostwa świata w short tracku">
Mistrzostwa świata w short tracku

Mistrzostwa świata w short tracku po raz pierwszy odbyły się w USA, w Champaign w roku 1976. Organizatorem mistrzostw jest Międzynarodowa Unia Łyżwiarska (ISU).
Tabela medalowa.
"Stan po MŚ 2018."

</doc>
<doc id="1933466" url="https://pl.wikipedia.org/wiki?curid=1933466" title="Zaporoska Obwodowa Administracja Państwowa">
Zaporoska Obwodowa Administracja Państwowa

Zaporoska Obwodowa Administracja Państwowa – obwodowa administracja państwowa (ODA), działająca w obwodzie zaporoskim Ukrainy.

</doc>
<doc id="1933469" url="https://pl.wikipedia.org/wiki?curid=1933469" title="Herb Margonina">
Herb Margonina

Herb Margonina – jeden z symboli miasta Margonin i gminy Margonin w postaci herbu.
Wygląd i symbolika.
Herb przedstawia na błękitnej tarczy pannę o brązowych włosach, ubraną w białą suknię, noszącą złotą koronę na głowie, z uniesionymi do góry rękami, siedzącą na brązowym niedźwiedziu brunatnym.
Symbolika herbu związana jest z legendą o porwaniu córki pana na grodzie w Sułaszewie przez rycerza krzyżackiego. Legenda ta powstała zapewne w XIV lub pierwszej połowie XV stulecia. Herb jest odmianą herbu szlacheckiego Rawicz.

</doc>
<doc id="1933470" url="https://pl.wikipedia.org/wiki?curid=1933470" title="Doniecka Obwodowa Administracja Państwowa">
Doniecka Obwodowa Administracja Państwowa

Doniecka Obwodowa Administracja Państwowa () – obwodowa administracja państwowa (ODA), działająca w obwodzie donieckim Ukrainy. Od 5 marca 2015 funkcjonuje jako Doniecka Obwodowa Administracja Wojskowo-Cywilna (ukr. Донецька обласна військово-цивільна адміністрація), na terenach podporządkowanych państwu ukraińskiemu.

</doc>
<doc id="1933471" url="https://pl.wikipedia.org/wiki?curid=1933471" title="OST-Arbeiter">
OST-Arbeiter



</doc>
<doc id="1933472" url="https://pl.wikipedia.org/wiki?curid=1933472" title="Bitwa o Afsluitdijk">
Bitwa o Afsluitdijk

Bitwa o Afsluitdijk (12–14 maja 1940) – nieudana próba zajęcia wału Afsluitdijk przez Wehrmacht podczas II wojny światowej. Gdyby Niemcy przejęli wał, mogliby w łatwy sposób zająć północną Holandię. Wojska holenderskie dowodzone były przez Christiaana Boersa, siły niemieckie natomiast – przez Kurta Feldta.
Fortyfikacje i przygotowania.
Niemcy zaatakowały Holandię 10 maja w ramach części planu Fall Gelb. Wehrmacht szybko złamał dwie linie obrony: O-line i Q-line, zbudowanych do obrony północnych prowincji.
Niemiecka 1 Dywizja Kawalerii (później przekształcona w 24 Dywizję Pancerną) miała przełamać ostatnią holenderską linię koło Afsluitdijk (wonsline) 12 maja i przygotować się do ataku na ostatnie dwie linie schronów bojowych i kazamat Fortu Kornwerderzand (nazwanego od nazwy wioski niedaleko wału). Wschodnia linia broniła kierunku wschodniego, natomiast zachodnia broniła tyłów. W sumie na dwóch liniach zbudowano 17 kazamatów. Kazamaty zostały zaprojektowane aby wytrzymać trafienie pocisku o kalibrze 210 mm (ogień pośredni), a niektóre mogły nawet wytrzymać trafienie pociskiem o kalibrze 280 mm (ogień pośredni). Trzy główne kazamaty miały 3 metry zbrojonego betonu. Obsługa dwóch ostatnich linii obrony obsadzona była około 230 żołnierzami, 21 CKMami Schwarzlose, 3 działami 50 mm i 3 działami okrętowymi. Na drugim końcu wału obrona była podobna.
Bitwa.
Na początku maja 1940 dwa plutony piechoty (około 70 ludzi) zostały rozmieszczone na końcu wału, aby zapobiec niemieckiemu desantowi, który okrążyłby obie części fortyfikacji. Niemcy szybko dowiedzieli się o plutonach i 7 myśliwców ostrzelało holenderskie pozycje. Jeden żołnierz i dwóch cywili zginęło, a 10 zostało rannych. Po ataku Holendrzy zostali wycofani do Kornwerderzand.
Do 12 maja Niemcy nie próbowali zająć fortu. Jednak pod wieczór 12 maja wysłano trzech żołnierzy do sprawdzenia czy fort został opuszczony. Zostali zauważeni i ostrzelani karabinami maszynowymi. Dwóch Niemców zginęło jednak trzeci zdołał uciec. Niemcy postanowili zdobyć twierdzę. Planowali rozpocząć od uderzenia Luftwaffe, a następnie prowadzić ostrzał artyleryjski, po którym mieli wysłać 500 żołnierzy.
Jednak Niemcy nie wiedzieli o trzech działach przeciwlotniczych kalibru 20 mm i o czterech ciężkich karabinach przeciwlotniczych przybyłych w nocy z Kornwerderzand. Następnego dnia, piloci którzy wcześniej latali nad fortem dostali się pod ostrzał. Niemcy wysłali 62 bombowce do zbombardowania fortu. Bombowce uderzyły w pięciu falach. W czasie bombardowania Holendrzy zdołali zestrzelić 4 bombowce, które wpadły do morza. Po bombardowaniu, nastąpił ciężki ostrzał artyleryjski, ale nie spowodowało to większych zniszczeń.
Niemcy po przerwaniu bombardowania natychmiast uderzyli na dolną część wału. Kapitan Boers czekał aż Niemcy podejdą na odległość 800 metrów, następnie nakazał ich ostrzelać, utrudniając Niemcom odwrót. Większość żołnierzy holenderskich zdołała się ukryć przed uderzeniem Niemców. Niemcy byli pod nieustannym ostrzałem przez 80 minut. Kiedy Boers rozkazał przerwać ostrzeliwanie resztka Niemców wycofała się. Atak niemiecki nie udał się. Podczas nocy Boers rozkazał oświetlić twierdzę pochodniami, żeby nie zostać zaskoczonym atakiem.
Wczesnym rankiem Niemcy kolejny raz ostrzelali twierdzę ciężką artylerią, lecz w nocy Holendrzy wezwali kanonierkę „Johan Maurits van Nassau”, która była wyposażona w trzy działa kalibru 150 mm. Kanonierka ustawiła się na Morzu Wattowym około 11 mil morskich od niemieckich pozycji. Ogniem kanonierki kierowano przez twierdzę do Dowództwa Marynarki Wojennej w holenderskim mieście Den Helder, który przekazywał uwagi telegrafami do kanonierki. Ostrzał kanonierki spowodował zaprzestanie niemieckiego ostrzału (po jego godzinie dowódca niemiecki wydał rozkaz o zaprzestaniu ostrzału fortu). Generała Feldta zaskoczył ostrzał, gdyż nie wiedział o obecności jakiejkolwiek artylerii holenderskiej na tym obszarze.
Straty.
Lokalna ludność mówiła, że zginęły setki Niemców, a na wale było pełno ciał. Niemiecki raport mówi, że 12 maja zginęło 2 żołnierzy, a 13 maja 5 żołnierzy. Oficjalnie rannych zostało 25 żołnierzy. Holendrzy stracili 1 żołnierza podczas pierwszego ataku Luftwaffe. Podczas bombardowania dwóch żołnierzy z załogi działa przeciwlotniczego zostało rannych.
Podsumowanie.
Twierdza została w rękach holenderskich do kapitulacji Holandii 15 maja. Boers powiedział swoim żołnierzom, że walczyli jak lwy, ale w innych częściach kraju wojska zostały pokonane. Boers osobiście podpisał kapitulację.

</doc>
<doc id="1933474" url="https://pl.wikipedia.org/wiki?curid=1933474" title="Indywidualne Mistrzostwa Wielkiej Brytanii na Żużlu 1972">
Indywidualne Mistrzostwa Wielkiej Brytanii na Żużlu 1972

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1972 roku. Tytuł wywalczył Ivan Mauger z Belle Vue Aces. 
Wyniki.
Półfinał pierwszy.
Awans: 8 do finału
Półfinał drugi.
Awans: 8+1 do finału

</doc>
<doc id="1933475" url="https://pl.wikipedia.org/wiki?curid=1933475" title="Sumak jadowity">
Sumak jadowity



</doc>
<doc id="1933477" url="https://pl.wikipedia.org/wiki?curid=1933477" title="Jules Renard">
Jules Renard

Jules Renard (ur. 22 lutego 1864 w Châlons-du-Maine, zm. 22 maja 1910 w Paryżu) – pisarz francuski, autor powieści i sztuk teatralnych, znany również z prowadzonego w latach 1887-1910 dziennika.
Życiorys.
W młodości zrezygnował ze studiów na paryskiej École normale supérieure. W latach 1885-1886 odbył służbę wojskową. Pracował jako pomocnik adwokata. W roku 1886 rozpoczął pisać powieści i sztuki teatralne pozostające pod wpływem naturalizmu. Wiele uwagi poświęcał psychologii opisywanych postaci.
Renardowi sławę za życia przyniosła autobiograficzna powieść "Rudzielec", napisana w 1894 roku, po śmierci zaś największą wagę przywiązuje się do wydanego blisko trzydzieści lat po zgonie pisarza dziennika. André Gide napisał o nim: „Chwilami tekst znakomity, doskonały; a nawet – o niespodzianko! – wzruszający”. Sam Renard w 1900 roku zanotował: „Odczytuję mój "Dziennik". To jednak najlepsze i najbardziej pożyteczne z tego, co zapisałem”.
Zasłynął jako autor celnych, zwięzłych aforyzmów, które umieszczał w swoim dzienniku. Był zaprzyjaźniony z wieloma sławami paryskiego życia literackiego swoich czasów, znał m.in. Marcela Schwoba czy Ludwika-Alfreda Natansona, wydawcę La Revue blanche. W dzienniku zapisał wiele uwag o takich artystach, jak Paul Verlaine, Henri Toulouse-Lautrec, Sarah Bernhardt, Maurice Barrès czy Oscar Wilde.
Jules Renard w 1900 otrzymał Legię Honorową, a w 1907 roku został wybrany na członka Akademii Goncourtów. Zmarł przedwcześnie na miażdżycę tętnic w wieku 46 lat.

</doc>
<doc id="1933478" url="https://pl.wikipedia.org/wiki?curid=1933478" title="Łyska rogata">
Łyska rogata

Łyska rogata ("Fulica cornuta") – gatunek dużego, wodnego ptaka z rodziny chruścieli (Rallidae), zamieszkujący zachodnią część Ameryki Południowej. Bliski zagrożenia wyginięciem.

</doc>
<doc id="1933481" url="https://pl.wikipedia.org/wiki?curid=1933481" title="Wybory parlamentarne w Szwecji w 1998 roku">
Wybory parlamentarne w Szwecji w 1998 roku

Wybory parlamentarne w Szwecji odbyły się 20 września 1998.
Frekwencja wyborcza wyniosła 81,4%. Oddano 5 261 122 głosy ważne oraz 113 466 (2,1%) głosów pustych lub nieważnych.

</doc>
<doc id="1933482" url="https://pl.wikipedia.org/wiki?curid=1933482" title="Ekwador na Mistrzostwach Świata w Lekkoatletyce 2009">
Ekwador na Mistrzostwach Świata w Lekkoatletyce 2009

Ekwador na Mistrzostwach Świata w Lekkoatletyce 2009 – reprezentacja Ekwadoru podczas czempionatu w Berlinie liczyła 10 zawodników. Nie zdobyła żadnego medalu.

</doc>
<doc id="1933484" url="https://pl.wikipedia.org/wiki?curid=1933484" title="Obóz pracy">
Obóz pracy

Obóz pracy (także obóz pracy przymusowej) – miejsce przetrzymywania, w którym przebywający (zwykle, ale nie zawsze – więźniowie) są zmuszeni do wykonywania pracy.
Najbardziej znane obozy pracy to radzieckie łagry (zarządzane przez Gułag), niemieckie obozy pracy "lagry" przymusowe z okresu III Rzeszy i obozy w ChRL. Zginęło w nich kilkadziesiąt milionów ludzi.
Obozy pracy istniały również w stalinowskim okresie Polski Ludowej, m.in. Obóz Zgoda. Szacuje się, że w okresie funkcjonowania, w bezpośrednio powojennym państwie w Polsce zginęło od przemocy, ciężkiej pracy i chorób 60 tys. ludzi.
Obecnie obozy pracy znajdują się m.in. w KRLD i w Chińskiej Republice Ludowej (zob. też Obozy pracy w Sinciangu) .

</doc>
<doc id="1933485" url="https://pl.wikipedia.org/wiki?curid=1933485" title="Edward Chiliński">
Edward Chiliński

Edward Chiliński (ur. 1943) – polski działacz samorządowy, polityk Sojuszu Lewicy Demokratycznej, starosta słubicki w latach 1998-2006.
Od 1980 do 1992 wiceprezes LKS Lubusz Słubice, zaś w latach 1992-2000 prezes tego klubu.
Od 1998 pierwszy w historii starosta słubicki.
W 2002 z listy SLD-UP ponownie został wybrany na radnego rady powiatu słubickiego, a potem starostę słubickiego. Jednocześnie przegrał w II turze rywalizację z Ryszardem Bodziackim o urząd burmistrza Słubic, zdobywając 36,06% głosów.
W 2006 z listy Lewicy i Demokratów bez powodzenia ubiegał się o wybór na radnego rady powiatu słubickiego, zdobywając 3,74% głosów.

</doc>
<doc id="1933486" url="https://pl.wikipedia.org/wiki?curid=1933486" title="Przegląd Budowlany">
Przegląd Budowlany

Przegląd Budowlany – miesięcznik techniczno-naukowy, założony w 1929 roku przez Stowarzyszenie Zawodowe Przemysłowców Budowlanych Rzeczypospolitej Polskiej w Warszawie, w 1949 roku miesięcznik został przejęty przez Polski Związek Inżynierów i Techników Budownictwa.
Jest to miesięcznik, mający obecnie około 60 stron objętości, skierowany do inżynierów, naukowców, studentów uczelni technicznych oraz ludzi nauki skupionych wokół branży budowlanej. Zawiera opracowania i przeglądy nowych technologii, specjalistyczne artykuły z zakresu najnowszych rozwiązań i badań w budownictwie ogólnym, informacje o nowych produktach, materiałach budowlanych i nowoczesnych technologiach. Artykuły problemowe są recenzowane przez pracowników naukowych wydziałów budownictwa, wskazanych przez Radę Naukową PZITB, a publikacja na łamach miesięcznika jest punktowana – 5 pkt dawniej KBN, obecnie MNiSW.

</doc>
<doc id="1933487" url="https://pl.wikipedia.org/wiki?curid=1933487" title="Obóz pracy przymusowej">
Obóz pracy przymusowej



</doc>
<doc id="1933491" url="https://pl.wikipedia.org/wiki?curid=1933491" title="Indywidualne Mistrzostwa Wielkiej Brytanii na Żużlu 1973">
Indywidualne Mistrzostwa Wielkiej Brytanii na Żużlu 1973

Indywidualne mistrzostwa Wielkiej Brytanii na żużlu − cykl turniejów żużlowych mających wyłonić najlepszych żużlowców brytyjskich w 1973 roku. Tytuł wywalczył Ray Wilson z Leicester Lions.
Wyniki.
Półfinał pierwszy.
Awans: 8 do finału
Półfinał drugi.
Awans: 8 do finału
Finał.
Uwaga!: Garry Middleton zastąpił nieobecnego Chrisa Puseya

</doc>
<doc id="1933492" url="https://pl.wikipedia.org/wiki?curid=1933492" title="Obozy jenieckie">
Obozy jenieckie



</doc>
<doc id="1933496" url="https://pl.wikipedia.org/wiki?curid=1933496" title="Kehlsteinhaus">
Kehlsteinhaus



</doc>
<doc id="1933498" url="https://pl.wikipedia.org/wiki?curid=1933498" title="Masahiko Inoha">
Masahiko Inoha

 – japoński piłkarz grający na pozycji obrońcy lub defensywnego pomocnika w drużynie Kashima Antlers.
Kariera piłkarska.
Kariera klubowa.
Masahiko Inoha w 2006 roku podpisał profesjonalny kontrakt z zespołem z J-League FC Tokio. W lidze japońskiej zadebiutował 5 marca 2006 roku, w wygranym 2:0 spotkaniu z Oita Trinita. Inoha przebywał na boisku przez cały mecz. W swym pierwszym sezonie rozegrał 27 ligowych spotkań i zdobył jedną bramkę - w wygranym 5:1 spotkaniu z Avispa Fukuoka. W sumie w 2006 roku grał 35 razy w barwach Tokio. W sezonie 2007 20-krotnie przebywał na boiskach J-League. Nie zdobył żadnego gola.
Przed sezonem 2008 trafił do zespołu Kashima Antlers. W barwach tej drużyny zadebiutował w lidze 8 marca, w meczu przeciw Consadole Sapporo. Piłkarze Kashimy zwyciężyli 4:0. W sumie w sezonie 2008 Inoha grał 28 razy, w tym 23 w lidze. Nie zdobył bramki. Kashima została natomiast mistrzem kraju. W kolejnym roku grał 42-krotnie, 30 razy w lidze. Strzelił jedną bramkę, która dała zwycięstwo 1:0 jego drużynie z Oita Trinita. Masahiko ponownie zdobył z drużyną mistrzostwo.
Kariera reprezentacyjna.
W 2005 roku Inoha triumfował podczas Letniej Uniwersjady 2005 w Izmirze. W tym samym roku został powołany do reprezentacji na Mistrzostwa Świata U-20 2005. Wziął również udział w Igrzyskach Olimpijskich 2008 w Pekinie.
Inoha był również powołany do reprezentacji Japonii na Puchar Azji 2007. Nie grał jednak w żadnym meczu.
Statystyki.
"Stan na 14 marca 2010"

</doc>
<doc id="1933500" url="https://pl.wikipedia.org/wiki?curid=1933500" title="Paul Heyman">
Paul Heyman

Paul Heyman (ur. 11 września 1965 w Nowym Jorku) – amerykański menedżer wrestlingowy, promotor, komentator wrestlingu i przedsiębiorca. W przeszłości również dziennikarz (fotoreporter). Od 1986 związany z biznesem zawodowych zapasów. Członek creative teamu federacji Extreme Championship Wrestling (ECW) w latach 1993–2001. Menedżerował sześciu mistrzów świata: The Big Showa, Kurta Angle, Roba Van Dama, CM Punka, Brocka Lesnara i Romana Reignsa. Sławę w biznesie zawodowych zapasów przyniosła mu rola menedżera Brocka Lesnara w latach 2002–2003. Od 2020 jest menedżerem Romana Reignsa.
Kariera.
Wczesne życie i początki w biznesie wrestlingu (1965 – 1993).
Urodził się na nowojorskim Bronksie w rodzinie żydowskiej – Sulamity (z domu Szarf; 1928–2009) oraz Richarda S. Heymana (1926–2013). Jego matka ocalała z Holokaustu (była więziona w obozach Auschwitz, Bergen-Belsen i łódzkim getcie). Ukończył Edgemont High School, a następnie studiował na State University of New York at Purchase. Jeszcze jako nastolatek zaczynał pracę będąc fotoreporterem – wykonywał fotografie dla World Wide Wrestling Federation (WWWF). W wieku 19 lat został fotografem, a następnie producentem i promotorem w nowojorskim klubie nocnym "Studio 54".
Na początku stycznia 1987 zadebiutował jako menedżer w wrestlingu w jednej z federacji niezależnych, a następnie przeniósł się do gdzie przyjął pseudonim ringowy "Paul E. Dangerously", nawiązując do filmu "Niebezpieczny Johnny". Występował jako menedżer zawodników w Continental Wrestling Association (CWA) oraz American Wrestling Association (AWA). Gimmick "Paula E. Dangerously" przedstawiał zuchwałego nowojorczyka o postawie yuppie, często używającego telefonu komórkowego, który czasami był używany jako „zakazany przedmiot” (według Heymana zdecydował się on użyć telefonu komórkowego jako broni przeciwko innym zawodnikom, kiedy oglądał postać Gordona Gekko w filmie "Wall Street"). Następnie w federacji Continental Wrestling Federation (CWF) został asystentem bookera Eddie’ego Gilberta by kolejno zostać głównym bookerem federacji Windy City Wrestling w Chicago.
W 1988 przeszedł do Jim Crockett Promotions, gdzie odgrywał rolę menedżera „Mean” Marka Callousa, a także występował jako konferansjer współpracując z Jimem Rossem. W 1991 został menedżerem stajni "The Dangerous Alliance" w World Championship Wrestling (WCW) gdzie menedżerował Ricka Rude. W 1992 "The Dangerous Alliance" zdominowała federację WCW.
Eastern Championship Wrestling/Extreme Championship Wrestling (1993 – 2001).
We wrześniu 1993 rozpoczął pracę dla Eastern Wrestling Championship (ECW) menedżerując m.in. Sabu. W 1994 sprzymierzył się z Shane’m Douglasem. Również w 1994 nazwa federacji Eastern Championship Wrestling została zmieniona na Extreme Championship Wrestling, a dzięki staraniom Heymana i Toda Gordona federacja została oderwana od ogólnoamerykańskiego konglomeratu National Wrestling Alliance (NWA), stając się samodzielnym podmiotem. W maju 1995 Heyman wykupił Gordona i stał się jedynym właścicielem ECW. Jako prezes federacji Heyman zaczął nawiązywać współpracę z Vince’m McMahonem. McMahon wymieniał wrestlerów z WWF do ECW, a także sam był zainteresowany wrestlerami takimi jak Terry Gordy i 2 Cold Scorpio. W ostatnich dniach istnienia ECW, Heyman odgrywał postać persona non grata w federacji, a jego miejsce przejął Tommy Dreamer. Ostatecznie ECW zostało zamknięte w dniu 4 kwietnia 2001 roku. Następnie 28 stycznia 2003 World Wrestling Entertainment zakupiło aktywa ECW będące własnością firmy HHG Corporation, przejmując prawa do materialnego dorobku (materiałów z biblioteki) ECW.
World Wrestling Federation/World Wrestling Entertainment/WWE (2001 – 2006; 2012 – obecnie).
W WWF Heyman rozpoczął występy jako komentator programów WWF zastępując Jerry’ego Lawlera, który odszedł z federacji po tym jak w lutym 2001, jego żona The Kat (Stacy Lee Carter) został zwolniona z WWF. W lipcu 2001 Heyman reaktywował ECW w ramach WWF, która następnie przystąpiła do stajni wrestlerów z byłego World Championship Wrestling The Alliance prowadzonej przez Shane’a McMahona podczas storyline’u znanego jako „Inwazja”. Po gali Survivor Series (2001), która zakończyła fabułę „Inwazji”, Heyman został zwolniony (w kayfabe) z federacji WWF – w rzeczywistości został zamieniony przez powracającego do roli komentatora Jerry’ego Lawlera.
Od lipca 2002 do lutego 2003 był głównym scenarzystą wydarzeń rozgrywanych podczas tygodniówki SmackDown. Jak sam przyznał w filmie dokumentalnym pt. "Ladies and Gentleman, My Name is Paul Heyman" z 2014, brand SmackDown pobijał w ratingach tygodniówkę Raw w czasie kiedy on pisał scenariusze na kolejne tygodnie rywalizacji na to show.
W 2002 zaczął prowadzić z polecenia Vince’a McMahona Brocka Lesnara, który wtedy trenował jako wrestler rozwojowy federacji WWE. Lesnar zadebiutował na Raw w dniu 18 marca 2002, stopniowo prowadząc rywalizacje z różnymi wrestlerami. Największy przełom dla Heymana przyszedł podczas gali SummerSlam (2002), kiedy prowadzony przez Heymana Lesnar sięgnął po tytuł WWE Undisputed Championship pokonując The Rocka – tym samym Brock Lesnar został najmłodszym w historii WWE mistrzem świata mając 25 lat. Następnie na gali Survivor Series (2002) Heyman odwrócił się od Lesnara, sprzymierzając się z The Big Showem i pomagając mu zdobyć mistrzostwo WWE Undisputed Championship od Lesnara.
Po tym jak McMahon pokonał swoją córkę Stephanie na gali No Mercy (2003) ta została zwolniona z pozycji generalnej menedżerki SmackDown, a jej miejsce zajął Heyman. W marcu 2004 odbyła się loteria draftowa podczas której Heyman został przeniesiony na Raw jako pomocnik Erica Bischoffa, jednak zrezygnował ze współpracy, a następnie na SmackDown w dniu 25 marca 2004 został zastąpiony na stanowisku generalnego menedżera SmackDown przez Kurta Angle. W 2005 został głównym bookerem federacji Ohio Valley Wrestling (OVW), gdzie również nawiązał współpracę z CM Punkiem, a także stał się jego przyjacielem poza wrestlingowym kayfabe.
Pod koniec maja 2005 WWE ogłosiło, iż planuje powołać trzeci brand w postaci Extreme Championship Wrestling, a odpowiedzialnym na nową markę stał się Heyman. Reaktywowano również cykl gal pay-per-view ECW One Night Stand. Popularne stały się wtedy walki na zasadach "extreme" (tzw. "ECW rules" takie jak "Hardcore match" i "Extreme rules match"). W czerwcu 2006 na kanale Sci Fi ruszyła również tygodniówka nowego brandu. W grudniu 2006 niskie ratingi tygodniówki ECW spowodowały usunięcie Heymana z zespołu kreatywnego programu oraz konflikt z Vince’m McMahonem, który upatrywał w mistrzach ECW The Big Showa oraz Bobby’ego Lashely’a zamiast promowanego przez Heymana CM Punka. W dniu 17 grudnia 2006 Heyman ostatecznie odszedł z WWE.
Do WWE powrócił 7 maja 2012 jako radca prawny również powracającego do WWE Brocka Lesnara. W następnych tygodniach Heyman występując w imieniu Lesnara, konfrontował się z Triple H’m. Od września 2012 zaczął menedżerować CM Punka. W kolejnych miesiącach menedżerował zarówno CM Punka, jak i Brocka Lesnara. Od maja 2013 zaczął prowadzić Curtisa Axela. W następnych miesiącach prowadził Axela i Punka. Przełom nastąpił na gali Hell in a Cell (2013), kiedy Punk pokonał Rybacka i Heymana w "Handicap Hell in a Cell match’u". Po walce Punk zaatakował Heymana. W następnych tygodniach Punk ponownie prowadził feud z Heymanem do czasu gdy Ryback i Axel odeszli od Heymana. W grudniu 2013 ponownie zaczął menedżerować Brocka Lesnara. Na WrestleManii XXX Lesnar zdołał pokonać The Undertakera i przerwać jego serię zwycięstw. W tym samym czasie Antonio Cesaro przedstawił się jako nowy „człowiek Paula Heymana”. W lipcu 2014 Cesaro rozwiązał współpracę z Heymanem. Przez resztę 2014 do 2020 prowadził Lesnara w różnych rywalizacjach. W czerwcu 2019 WWE ogłosiła Heymana nowym dyrektorem wykonawczym tygodniówki Raw, jednak rok później został on odwołany z tej funkcji i powrócił do kontynuowania prowadzenia Lesnara w kolejnych wydarzeniach produkowanych przez WWE.
Pod koniec sierpnia 2020 przyłączył się do powracającego Romana Reignsa jako jego adwokat specjalny. W grudniu 2021 Reigns zaatakował Heymana kończąc sojusz. Na początku stycznia 2022 ponownie zaczął menedżerować Lesara, jednak trzy tygodnie później na gali Royal Rumble (2022) ponownie przeszedł na stronę Reignsa opuszczając Lesnara, który zaatakowany został przez Reignsa pasem mistrzowskim WWE Championship. Od 2022 jest menedżerem Reignsa, a także całej stajni The Bloodline.
Oceny pracy Heymana w biznesie wrestlingu.
Praca Heymana jako promotora i bookera była chwalona przez wielu jego współpracowników oraz krytyków zajmujących się wrestlingiem. Określany był „geniuszem” m.in. przez Jima Cornette’a, Ravena i Tazza. Uważany jest również za jednego z najlepszych oratorów w mikrofonie podczas wrestlingowych show.
Wśród innych wrestlerów takich jak np. A.J. Styles określany był jako „trudny współpracownik”. Tommy Dreamer wyznał, że planował nawet zabójstwo Heymana podczas gali WrestleMania X-Seven w 2001, a następnie po zabójstwie miał popełnić samobójstwo – podstawą do tego czynu miały być nieuregulowane sprawy finansowe z czasów zarządzania Heymana federacją ECW.
W 2021 Jim Ross, który współpracował z Heymanem w WCW i WWF pochwalił jego pracę w biznesie wrestlingu, stwierdzając: "„Jest [Paul Heyman] po prostu cholernie inteligentny i rozumny. Wiedział, co do diabła robi. Był naprawdę dobrym antagonistą, ponieważ czasami najlepszymi antagonistami są złoczyńcy, którzy mówią rzeczy o których wiesz, że są prawdziwe, ale po prostu nie chcesz o nich słyszeć. Heyman miał zdolność do opowiedzenia swojej wersji prawdy, był wiarygodny. Nie był po prostu antagonistą, który się wybił, miał talent i zrobił świetną robotę”".
Inne media i przedsięwzięcia.
Heyman jest współzałożycielem przedsiębiorstwa producenckiego "The Looking4Larry Agency" (L4L). Przedsiębiorstwo współpracowało z firmami Electronic Arts (EA), THQ, 2K Sports, Hard Rock Hotel oraz Casino Las Vegas. Był współpracownikiem Brocka Lesnara przy jego autobiografii pt. "Death Clutch: My Story of Determination, Domination, and Survival". Jego postać pojawiła się również w grach komputerowych WWE Day of Reckoning, WWE SmackDown! vs. Raw, WWE 2K14, WWE 2K15, WWE 2K16, WWE 2K17, WWE 2K18, WWE 2K19, WWE 2K20 i WWE 2K22.
W 2002 odegrał postać komentatora w filmie science fiction "Rollerball". W 2016 pojawił się w roli cameo w filmie "Śmiertelne odliczanie".
Życie osobiste.
Ma dwoje dzieci (córka Azalea i syn Jacob). W lutym 1993 Heyman złożył pozew przeciwko WCW, zarzucając fedracji bezprawne zakończenie kontraktu i dyskryminację etniczną. Pozew został rozstrzygnięty prywatnie poza sądem.
Jego ulubionymi filmami są m.in. "Leon zawodowiec" i "Aniołowie o brudnych twarzach". W jednym z wywiadów stwierdził, że jest fanem Henry’ego Rollinsa. Wyznał również, że cierpi na bezsenność.

</doc>
<doc id="1933503" url="https://pl.wikipedia.org/wiki?curid=1933503" title="Jan Śliwiński (duchowny)">
Jan Śliwiński (duchowny)

Jan Śliwiński (ur. 21 listopada 1831 w Kamieńczyku, zm. 10 marca 1916 we Włocławku) – polski duchowny katolicki, proboszcz we Włocławku, działacz charytatywny.
Był synem urzędnika; w Wieluniu, miejscu pracy ojca, spędził dzieciństwo i pobierał pierwsze nauki szkolne. Maturę zdał w 1850 w Piotrkowie Trybunalskim. Wstąpił następnie do seminarium duchownego we Włocławku, skąd po trzech latach skierowany został do Akademii Duchownej w Warszawie. W 1856 przyjął święcenia kapłańskie, rok potem uzyskał stopień kandydata Świętej Teologii. Całe życie kapłańskie przepracował we Włocławku, gdzie był kolejno wikariuszem katedralnym i od 1863 proboszczem parafii św. Jana. Pełnił też funkcję dziekana dekanatu włocławskiego, obejmującego cały powiat. W 1913 złożył funkcje ze względu na podeszły wiek.
Był znawcą starej liturgii katedralnej. Otrzymał godność kanonika kapituły katedralnej włocławskiej, a w niej prałaturę archidiakona. Był też protonotariuszem apostolskim. W konsystorzu włocławskim był sekretarzem i regensem, wikariuszem generalnym i oficjałem.
Szczególnie zaangażowany był w działalność charytatywną. W 1900 założył Włocławskie Towarzystwo Wspierania Biednych i do końca życia pełnił funkcję jego prezesa. Nie tylko organizował pomoc, ale i sam łożył znaczne datki na cele dobroczynne. Zmarł 10 marca 1916 we Włocławku, pochowany został na miejscowym cmentarzu komunalnym.

</doc>
<doc id="1933512" url="https://pl.wikipedia.org/wiki?curid=1933512" title="Indywidualne Mistrzostwa Wielkiej Brytanii na Żużlu 1974">
Indywidualne Mistrzostwa Wielkiej Brytanii na Żużlu 1974

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1974 roku. Tytuł wywalczył Eric Boocock z Halifax Dukes. 
Wyniki.
Półfinał pierwszy.
Awans: 8 do finału
Półfinał drugi.
Awans: 8 do finału

</doc>
<doc id="1933513" url="https://pl.wikipedia.org/wiki?curid=1933513" title="Michaił Prżewalski">
Michaił Prżewalski

Michaił Aleksiejewicz Prżewalski (Przewalski), ros. Михаил Алексеевич Пржевальский (ur. 5 listopada 1859, zm. 13 grudnia 1934, Belgrad, Jugosławia) – rosyjski generał piechoty.
Ukończył: Pietrowskie Gimnazjum Wojskowe w Połtawie, Aleksandryjską Oficerską Szkołę Artylerii i Michajłowska Akademię Artylerii. Mianowany na stopień oficerski w 1879 w 2 Brygadzie Artylerii gwardii cesarskiej. W 1888 ukończył Mikołajewską Akademię Sztabu Generalnego.
Po zakończeniu akademii dowodził kompanią. Od listopada 1888 szef oddziału musztry sztabu Twierdzy Michajłowskiej. Od kwietnia 1891 oficer do zadań specjalnych przy dowódcy Kaukaskiego Okręgu Wojskowego. W l. 1892–1901 sekretarz rosyjskiego konsula generalnego w Erzerumie. Wykonywał zadania wywiadowcze. Od 10 lipca 1901 szef sztabu 39 Dywizji Piechoty, od lipca 1903 dowódca 159 Kubańskiego pułku piechoty. Od lutego 1905 szef sztabu Kubańskich, a od maja 1906 Terskich Wojsk Kozackich. 2 kwietnia 1906 mianowany generałem majorem. Od 13 grudnia 1908 dowódca Kubańskiej Brygady. Brygadą dowodził do początku I wojny światowej.
Z początkiem wojny dowódca Oddziału Sarykamyskiego. Dowodził pomyślnie operacją sarykamyską i obroną Sarykamysza (Sarıkamış – miasto we wschodniej Turcji), za co w styczniu 1915 mianowany do stopnia generała lejtnanta. Od lutego 1915 dowódca 2 Turkiestanskiego Korpusu Armijnego, którym dowodził z powodzeniem w walkach na terenie Turcji. Od 19 listopada 1916 generał piechoty (odpowiednik generała pułkownika). Za zasługi w walkach wyróżniony orderem Świętego Jerzego 4 i 3 stopnia. Od 3 kwietnia 1917 dowódca Armii Kaukaskiej, a od 31 maja dowódca Frontu Kaukaskiego.
W 1917 działania wojenne na Kaukaskim Teatrze Działań Wojennych miały trzecioplanowy charakter. Wojska Frontu pod wpływem działalności rewolucyjnej traciły gotowość bojową. 28 grudnia 1917 dowodzenie Frontem Kaukaskim przejął Rewolucyjny Komitet Wojenny. Gen. Prżewalski widząc bezsens takiego dowodzenia złożył dymisję i opuścił armię, pozostawiając na swoim stanowisku szefa sztabu gen. Jewgienija Lebiedinskiego.
Po odejściu z Frontu wstąpił do wojsk białych. W końcu 1917 został wyznaczony przez gen. Antona Denikina dowódcą Wojsk Ochotniczych na Kaukazie. W 1919 opuścił Rosję i udał się na emigrację.

</doc>
<doc id="1933515" url="https://pl.wikipedia.org/wiki?curid=1933515" title="Kia Classic (turniej golfowy)">
Kia Classic (turniej golfowy)

Kia Classic – zawodowy turniej golfowy rozgrywany w ramach ligi LPGA Tour. Został zainaugurowany w 2010 w konsekwencji umowy podpisanej przez LPGA z Kia Motors America. Jako miejsce rozgrywania zawodów wybrano pole golfowe należące do La Costa Resort &amp; Spa, będące wcześniej siedmiokrotnym gospodarzem WGC-Accenture Match Play Championship.
Pierwszą triumfatorką turnieju została Koreanka Seo Hee-kyung, która wygrała z przewagą aż sześciu uderzeń, a zagrała w turnieju tylko dzięki dzikiej karcie od sponsora tytularnego.

</doc>
<doc id="1933516" url="https://pl.wikipedia.org/wiki?curid=1933516" title="Bąbel">
Bąbel



</doc>
<doc id="1933517" url="https://pl.wikipedia.org/wiki?curid=1933517" title="Obozy pracy przymusowej">
Obozy pracy przymusowej



</doc>
<doc id="1933518" url="https://pl.wikipedia.org/wiki?curid=1933518" title="Obozy pracy">
Obozy pracy



</doc>
<doc id="1933519" url="https://pl.wikipedia.org/wiki?curid=1933519" title="Robota przymusowa">
Robota przymusowa



</doc>
<doc id="1933520" url="https://pl.wikipedia.org/wiki?curid=1933520" title="Leon Śliwiński">
Leon Śliwiński



</doc>
<doc id="1933523" url="https://pl.wikipedia.org/wiki?curid=1933523" title="Amerykańska Administracja Pomocy">
Amerykańska Administracja Pomocy

Amerykańska Administracja Pomocy ("American Relief Administration", ARA; w starszych źródłach polskich nazwa organizacji jest także tłumaczona jako "Amerykański Wydział Ratunkowy") – amerykańska organizacja rządowa mająca na celu dostarczenie pomocy humanitarnej (głównie żywnościowej) do Europy (później także ZSRR) po zakończeniu I wojny światowej.
ARA została powołana przez amerykański Kongres 24 lutego 1919 r. Początkowo dysponowała budżetem 100 mln USD; suma ta wzrosła dzięki napływowi środków prywatnych. ARA dostarczyła ok. 4 milionów ton artykułów do 23 krajów (przede wszystkim Wielkiej Brytanii, Francji, Włoch, Belgii, Czechosłowacji, Niemiec, Austrii, Polski i ZSRR, a także krajów bałtyckich, Armenii, Jugosławii, Węgier, Rumunii i Turcji). Ok. 20% jej środków było skierowanych dla Polski, działalność ARA obejmowała dostawy zboża, mleka, tłuszczów, odzieży i sprzętu technicznego; produkty te rozdzielały organizacje społeczne i pełnomocnicy rządu.
Znacząca cześć środków ARA szła na pomoc dzieciom. ARA niosła także pomoc innym potrzebującym – repatriantom, nauczycielom, studentom, emerytom, a także (w okresie wojny polsko-bolszewickiej) żołnierzom (za co Hoover i ARA przez niektórych była krytykowana). Według niektórych historyków (np. Jerzego Lerskiego), pomoc ta miała duże znaczenie dla wysiłku militarnego Polski. Merian C. Cooper, pilot, który zdobył sławę podczas tej wojny i organizator Eskadry Kościuszkowskiej, a także domniemany ojciec Macieja Słomczyńskiego, trafił do Polski jako pracownik pomocy ARA. Szefem misji w Polsce został w 1920 roku Cyril J. Quinn z Michigan.
Dyrektorem programu był Herbert Hoover, późniejszy prezydent USA. W 1919 r. jednej z ulic Warszawy nadano nazwę alei Hoovera. W wigilię tego roku Józef Piłsudski wysłał depeszę do Herberta Hoovera, przewodniczącego ARA, dziękując za dary dla polskich dzieci. Za poprawę zdrowotności społeczeństwa polskiego Uniwersytet Jagielloński przyznał Hooverowi tytuł doktora medycyny. W 1921 r. doktoraty honoris causa nadały mu Uniwersytet Warszawski i Uniwersytet Lwowski. W 1922 w Warszawie odsłonięto (dziś nieistniejący) Pomnik Wdzięczności dla Stanów Zjednoczonych Ameryki dłuta Xawerego Dunikowskiego, upamiętniający dokonania ARA, obok pomnika Mickiewicza na Krakowskim Przedmieściu. Hoover został Honorowym Obywatelem m. stołecznego Warszawy, Honorowym Członkiem PCK oraz Polskiego Towarzystwa Pediatrycznego, Honorowym Obywatelem Lwowa, oraz w 1922 r. Honorowym Obywatelem Rzeczypospolitej.
American Relief Administration zakończyła działalność w Europie (w tym Polsce) w czerwcu 1922 r. Całkowity koszt pomocy wyniósł 200 milionów dolarów (co dzisiaj, po uwzględnieniu inflacji, dałoby sumę ok. 4 miliardów dolarów).
W ZSRR ARA działała do 1923 r. W 1921 r., w czasie wielkiego głodu na Powołżu w Rosji bolszewickiej, Senat USA zatwierdził 20 milionów dolarów na pomoc dla ZSRR. ARA dostarczyła żywność 11 milionom głodujących, dzięki czemu rząd bolszewicki zaoszczędzone w ten sposób własne środki mógł przeznaczyć na zakup broni za granicą. Pomoc dla ZSRR wstrzymano w 1923 roku, gdy ARA odkryła, że ZSRR wznowił eksport zboża.

</doc>
<doc id="1933524" url="https://pl.wikipedia.org/wiki?curid=1933524" title="American Relief Administration">
American Relief Administration



</doc>
<doc id="1933527" url="https://pl.wikipedia.org/wiki?curid=1933527" title="Herb gminy Brzozów">
Herb gminy Brzozów



</doc>
<doc id="1933531" url="https://pl.wikipedia.org/wiki?curid=1933531" title="Cmentarz żydowski w Łaskarzewie">
Cmentarz żydowski w Łaskarzewie

Cmentarz żydowski w Łaskarzewie – kirkut powstały w drugiej połowie XIX wieku. Mieści się przy ul. biskupa Łaskarza. W czasie II wojny światowej został zniszczony przez nazistów. Dewastacja trwała również po wojnie. Obecnie cmentarz otoczony jest betonowym ogrodzeniem, które zostało wzniesione w 1988 z inicjatywy i za pieniądze Zygmunta Warszawera. Na jego terenie znajduje się siedem częściowo zachowanych nagrobków oraz kilkanaście fragmentów potłuczonych płyt nagrobnych. Na cmentarzu znajduje się masowa mogiła, w której spoczywają zwłoki kilkudziesięciu Żydów zabitych przez Niemców w listopadzie 1942. Na lewym filarze bramy cmentarnej widnieje metalowa tablica informująca o kirkucie.

</doc>
<doc id="1933535" url="https://pl.wikipedia.org/wiki?curid=1933535" title="Harry Edward">
Harry Edward

Harry Francis Vincent Edward (ur. 15 kwietnia 1898 w Berlinie, zm. 8 lipca 1973 w Augsburgu) – brytyjski lekkoatleta sprinter, dwukrotny brązowy medalista olimpijski z Antwerpii z 1920.
Ojciec Edwarda pochodził z Gujany Brytyjskiej, a matka z Niemiec.
W 1914, podczas nauki w Niemczech, Edward uzyskał w Berlinie czas 21,7 s w biegu na 200 metrów. Podczas I wojny światowej jako obywatel brytyjski był internowany w Niemczech. Po wojnie przez cztery lata mieszkał i startował w Wielkiej Brytanii. Zdobył wówczas mistrzostwo Wlk. Brytanii (AAA) w biegu na 100 jardów w latach 1920-1922, na 220 jardów w tych samych latach oraz na 440 jardów w 1922. W 1919 i 1921 zwyciężał także w sztafecie..
Na igrzyskach olimpijskich w 1920 w Antwerpii zdobył brązowe medale w biegach na 100 metrów i na 200 metrów. Nie wystąpił w sztafecie 4 × 100 metrów wskutek kontuzji.
W późniejszych latach pracował w Organizacji Narodów Zjednoczonych..

</doc>
<doc id="1933536" url="https://pl.wikipedia.org/wiki?curid=1933536" title="Roxanne Pallett">
Roxanne Pallett

Roxanne Pallett (ur. 26 grudnia 1982 w Carlisle) – angielska aktorka, najbardziej znana z roli Jo Sugden w operze mydlanej ITV, Emmerdale. W styczniu 2006 roku wystąpiła w Soapstar Superstar ("Jak Oni śpiewają").
Życie osobiste.
Pallett urodziła się i wychowała w Carlisle, z jej matką i babcią, gdzie uczęszczała do Robert Ferguson Primary School i Trinity School.
Kariera.
Po ukończeniu kulturoznawstwa na Liverpool John Moores University, była członkiem założycielem zespołu Urban Angel. Po podpisaniu umowy z producentem muzycznym, Pallett postanowiła kontynuować karierę aktorską. W 2005 r. Pallett zagrała pierwszą rolę Jo Stiles w Emmerdale. W styczniu 2006 roku wystąpiła w programie rozrywkowym Soapstar Superstar, kończąc na czwartym miejscu. Pallett została nominowana do nagrody za najlepszą aktorkę w British Soap Awards 2008 i TV Quick Awards 2008 w sierpniu 2008, zaś potwierdziła, że należy do publicznej kampanii schronienia dla kobiet, która zachęca kobiety, aby zwrócić uwagę na wczesne oznaki przemocy ich partnerów. 
Pallett wzięła udział w czwartej serii Dancing On Ice ("Gwiazdy tańczą na lodzie"), która rozpoczęła się 11 stycznia 2009. Profesjonalnym partnerem Pallett był Daniel Whiston.

</doc>
<doc id="1933540" url="https://pl.wikipedia.org/wiki?curid=1933540" title="Cmentarz Farny we Wrześni">
Cmentarz Farny we Wrześni

Cmentarz Farny we Wrześni – zabytkowy cmentarz rzymskokatolicki, znajdujący się w centrum Wrześni, w powiecie wrzesińskim, w województwie wielkopolskim. 
Zlokalizowany jest między ulicą Gnieźnieńską, 68 Pułku Piechoty i Antoniego Zamysłowskiego, od południa przylegający do terenu Samorządowej Szkoły Podstawowej nr 1 im. 68 Wrzesińskiego Pułku Piechoty oraz Miejskiego Klubu Sportowego Victoria Września. Główna brama do cmentarza znajduje się przy ulicy Gnieźnieńskiej. Cmentarz powstał ok. 1800, ostatnie pochówki miały miejsce w 1973. Na terenie cmentarza znajduje się niewielka kaplica. Na cmentarzu znajdują się groby z różnych okresów, w tym o charakterze pomnikowym, związane z ważnymi wydarzeniami historycznymi.
Mogiła powstańców poległych 2 maja 1848 w bitwie pod Sokołowem.
Mogiła powstańców poległych 2 maja 1848 w bitwie pod Sokołowem (powstanie wielkopolskie 1848 roku) powstała ze składek zebranych wśród mieszkańców Wrześni w czasie uroczystego nabożeństwa żałobnego za poległych powstańców, które odbyło się 21 sierpnia 1848 we wrzesińskiej farze. Nabożeństwo odprawiane zostało przez 20 duchownych, przy udziale rannych uczestników bitwy przywiezionych z wrzesińskiego szpitala. Uroczystość uświetnił chór Katedry Gnieźnieńskiej. W wyniku zbiórki zebrano ok. 200 talarów. Mogiła jest najstarszym z grobów zachowanych na wrzesińskim cmentarzu.
Wśród pochowanych są: Kazimierz Gadomski (23 l.), Ludwik Gąsiorowski, Szymon Głębocki (26 l.), Maksymilian Komoroski, Antoni Milski, Maksymilian Ogrodowicz (33 l.) i Jan Żołnierkiewicz (29 l.).
Groby powstańców styczniowych z 1863.
Spośród wrzesińskich uczestników powstania styczniowego z 1863 na cmentarzu spoczywają J. Krzywdziński, L. Szablikowski i F. Tasiemski. 
Groby uczestników strajku dzieci wrzesińskich z 1901.
Na cmentarzu znajdują się groby uczestników strajku dzieci wrzesińskich z 1901.
Zbiorowe mogiły powstańców wielkopolskich z lat 1918-1919.
W dwóch zbiorowych mogiłach pochowani są uczestnicy powstania wielkopolskiego z lat 1918-1919. Pierwsza z nich poświęcona jest "bohaterom poległym w walkach o niepodległość ojczyzny 1918-1919". Druga "bohaterskim obrońcom ojczyzny czasu Powstania Wielkopolskiego 1918-1919, obrony Lwowa 1919, wojny z Rosją Bolszewicką 1920, żołnierzom Legii Wrzesińskiej i 68 Pułku Piechoty".
Groby ofiar z 1939 oraz lata okupacji hitlerowskiej.
Na cmentarzu pochowane są ofiary z września 1939 oraz lat okupacji hitlerowskiej. Na mogile wzniesiono obelisk z inskrypcją: „Zbiorowa mogiła rodaków, którzy bezbronni padli ofiarą najeźdźcy w latach 1939-1944”.
Grób gen. Romana Abrahama.
Na cmentarzu spoczywa generał brygady Wojska Polskiego, dowódca Wielkopolskiej Brygady Kawalerii doktor Roman Abraham.
Groby zasłużonych mieszkańców Wrześni.
Na cmentarzu pochowano zasłużonych mieszkańców Wrześni, m.in. Andrzeja Prądzyńskiego i Krystynę Poślednią.
Pomnik Katyński.
Na terenie cmentarza znajduje się również Pomnik Katyński, upamiętniający "ofiary ludobójstwa sowieckiego" w Katyniu, Miednoje i Charkowie w 1940.

</doc>
<doc id="1933542" url="https://pl.wikipedia.org/wiki?curid=1933542" title="Cmentarz żydowski w Łobżenicy">
Cmentarz żydowski w Łobżenicy

Cmentarz żydowski w Łobżenicy – kirkut powstały w XVI wieku. W czasie II wojny światowej uległ dewastacji. Po roku 1945 został zlikwidowany. Nie zachowały się na nim żadne macewy. Obecnie teren dawnego kirkutu jest objęty ochroną konserwatorską.

</doc>
<doc id="1933544" url="https://pl.wikipedia.org/wiki?curid=1933544" title="Indywidualne Mistrzostwa Wielkiej Brytanii na Żużlu 1975">
Indywidualne Mistrzostwa Wielkiej Brytanii na Żużlu 1975

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1975 roku. Tytuł wywalczył John Louis z Ipswich Witches. 
Wyniki.
Półfinał pierwszy.
Awans: 8 do finału
Półfinał drugi.
Awans: 8 do finału

</doc>
<doc id="1933545" url="https://pl.wikipedia.org/wiki?curid=1933545" title="Rehlingen">
Rehlingen

Niemcy:
Zobacz też:

</doc>
<doc id="1933550" url="https://pl.wikipedia.org/wiki?curid=1933550" title="Dom Towarowy Braci Jabłkowskich w Warszawie">
Dom Towarowy Braci Jabłkowskich w Warszawie

Dom Towarowy Braci Jabłkowskich – budynek domu towarowego, wzniesiony w latach 1913–1914 przy ul. Brackiej 25 w Warszawie.
Historia.
Dom Towarowy Braci Jabłkowskich rozpoczął działalność 7 listopada 1914 roku. Przedsiębiorstwo przeniosło do nowego budynku działalność z sąsiedniej kamienicy przy ul. Brackiej 23, w której wynajmowało pomieszczenia od 1900 roku.
Poprzez bezpośrednie zaopatrywanie się u producentów, spółka wyeliminowała łańcuch pośredników i mogła zaoferować klientom produkty w konkurencyjnych cenach. Aby uprzyjemnić zakupy, otwarto na trzecim piętrze kawiarnię, a w sezonie letnim, na tarasie mieszczącym się na dachu, serwowano kefiry i soki owocowe, propagując idee zdrowego żywienia.
Lata największej świetności Dom Towarowy przeżywał w dwudziestoleciu międzywojennym. Do 1939 roku był jedynym tego typu obiektem w Warszawie oraz największym domem towarowym w Polsce; prowadził także sprzedaż wysyłkową. Pracownicy firmy wysyłani byli na pokazy mody do Paryża, aby tam podpatrywać najnowsze kolekcje mody.
Dom towarowy był czynny podczas okupacji niemieckiej. W czasie powstania warszawskiego przedsiębiorstwo wspierało powstańców, zaopatrując ich w odzież, obuwie i żywność. Produkowano tu także amunicję. Jako jeden z nielicznych budynków w tamtym rejonie Warszawy, Dom Towarowy Braci Jabłkowskich przetrwał szczęśliwie bombardowania miasta. W maju 1945 dom towarowy wznowił działalność. Rozdzielano tam również towary UNRRA.
W maju 1950 roku odebrano budynek rodzinie Jabłkowskich i dom towarowy upaństwowiono. W listopadzie 1951 w budynku otwarto Centralny Dom Dziecka. Później mieścił się tam Dom Obuwia oraz siedziby biur, a od 1992 roku dom handlowy „Arka”. Następnie działała tam wielka księgarnia Traffic Club.
W czerwcu 1996 roku spadkobiercy ostatnich właścicieli reaktywowali przedsiębiorstwo Bracia Jabłkowscy, i po latach odzyskali budynek.
Architektura.
Modernistyczny gmach został wzniesiony w latach 1913–1914 w miejscu, w którym wcześniej znajdowała się Heca (szczwalnia, teatr walk zwierząt). Powstał według projektu Karola Jankowskiego i Franciszka Lilpopa. Autorzy inspirowali się wielkimi francuskimi i niemieckimi domami towarowymi, a szczególnie zaprojektowanym przez Alfreda Messela domem Wertheima w Berlinie.
Witryny rozdzielone są pokaźnymi, profilowanymi filarami, a wejście umieszczono we wnęce podpartej dwiema doryckimi kolumnami. Budynek wzniesiono na bazie konstrukcji szkieletowo-żelbetowej. W prostym, funkcjonalnym wnętrzu, na uwagę zasługuje reprezentacyjna klatka schodowa, oświetlona półkolistymi oknami z witrażami zaprojektowanymi przez Edmunda Bartłomiejczyka, a wykonanymi w pracowni W. Skibińskiego, przedstawiającymi wytworne mieszkanki miasta z różnych epok. W obiekcie zainstalowano pierwszą szklaną windę w Warszawie.
W czasie remontu elewacji budynku w 2017 zmieniono kolor fasady z brązowego na pierwotny kolor szary, odrestaurowano sztukaterie oraz elementy metaloplastyki.
Nowy Dom Jabłkowskich.
W roku 2010 rozpoczęła się budowa nowego domu towarowego na rogu ulic Brackiej i Chmielnej. Jednak zamiast sklepów planowany był tu budynek biurowy. Został on oddany do użytku we wrześniu 2011.
Nowy dom braci Jabłkowskich, projektu architektów Ryszarda Girtlera i Marty Girtler-Szymborskiej, liczy sześć kondygnacji nadziemnych, przy czym parter był przeznaczony na usługi (salon telefonii komórkowej), a piętra na pomieszczenia biurowe. Przewidziano możliwość wykonania w stropie nad parterem dużego otworu na dźwig i schody ruchome, co pozwoliłoby wprowadzić usługi również na I piętro, a także ewentualnie do podziemia. Wejście do budynku znajduje się od strony ulicy Chmielnej.
Elewacje budynku są utrzymane w skali zgodnej ze starym budynkiem Domu Towarowego. Zastosowano okładzinę z szarego piaskowca oraz z modrzewia syberyjskiego. Narożnik budynku zaprojektowano na planie łukowym, elewacje od ulic Brackiej i Chmielnej łączą się płynnie w całość.

</doc>
<doc id="1933551" url="https://pl.wikipedia.org/wiki?curid=1933551" title="On i ona">
On i ona

On i ona – polski program rozrywkowy emitowany w Telewizji Polsat od 21 marca do 6 czerwca 2010 roku o godz. 16:45. Program prowadzili Agata Młynarska i Krzysztof Ibisz.
Zdjęcia do programu były realizowane w nowym studiu ATM Grupy pod Wrocławiem.
Zasady programu.
W każdym odcinku występowały trzy znane pary. Każda z nich była poddawana testowi polegającemu na tym, że kiedy jedna osoba odpowiada na osobiste pytania, druga przebywa w tym czasie w dźwiękoszczelnym pomieszczeniu. Następnie druga osoba dopowiadała na te same pytania. Jeśli udzieliła identycznej odpowiedzi - duet otrzymywał punkty.

</doc>
<doc id="1933552" url="https://pl.wikipedia.org/wiki?curid=1933552" title="Noruz">
Noruz



</doc>
<doc id="1933554" url="https://pl.wikipedia.org/wiki?curid=1933554" title="Cena strachu">
Cena strachu



</doc>
<doc id="1933556" url="https://pl.wikipedia.org/wiki?curid=1933556" title="Indywidualne Mistrzostwa Wielkiej Brytanii na Żużlu 1976">
Indywidualne Mistrzostwa Wielkiej Brytanii na Żużlu 1976

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1976 roku. Tytuł wywalczył Malcolm Simmons z Poole Pirates. 
Wyniki.
Półfinał pierwszy.
Awans: 8 do finału
Półfinał drugi.
Awans: 8 do finału

</doc>
<doc id="1933557" url="https://pl.wikipedia.org/wiki?curid=1933557" title="Mile Jedinak">
Mile Jedinak

Michael John „Mile” Jedinak (ur. 3 sierpnia 1984 w Camperdown) – australijski piłkarz chorwackiego pochodzenia występujący na pozycji pomocnika w angielskim klubie Aston Villa oraz w reprezentacji Australii.
Kariera klubowa.
Mile Jedinak jest wychowankiem klubu Sydney United. W lidze zadebiutował 21 stycznia 2001 roku w wygranym 2:1 meczu przeciwko Northern Spirit. W kolejnym sezonie strzelił swoją pierwszą bramkę. Było to w zwycięskim 2:1 spotkaniu z Adelaide City Force.
W 2006 roku Jedinak odszedł do drużyny Central Coast Mariners. Tutaj debiutował 12 listopada 2006 roku w meczu przeciwko Newcastle Jets. Pierwsze trafienie zaliczył 22 grudnia 2007 roku w przegranym 4:5 meczu z Sydney F.C. W barwach Central Coast Mariners rozegrał łącznie 42 spotkania w lidze, zdobywając w nich 8 bramek.
Na początku 2009 roku trafił do Turcji, gdzie podpisał kontrakt z Gençlerbirliği Ankara. Tutaj pierwszy mecz w lidze rozegrał 25 stycznia 2009 roku przeciwko Kayserisporowi. Pierwszego gola strzelił 22 lutego 2009 roku w zwycięskim 1:0 meczu z Fenerbahçe SK. W trakcie sezonu 2009/2010 został wypożyczony do innego klubu z tego kraju – Antalyasporu. Debiut zaliczył przeciw Kasımpaşa, strzelając też wtedy pierwszego gola w barwach klubu z Antalyi.
11 lipca 2011 roku podpisał trzyletni kontrakt z Crystal Palace. W angielskim klubie spędził pięć sezonów, będąc ważnym zawodnikiem zespołu. 17 sierpnia 2016 przeniósł się do Aston Villi.
Pod koniec sezonu 2018/2019 został zwolniony z klubu. W lipcu 2020 ogłosił koniec kariery piłkarskiej.
Kariera reprezentacyjna.
Mile Jedinak w reprezentacji Australii zadebiutował w 2008 roku, przeciwko Singapurowi. Pierwszego gola zdobył przeciwko Korei Południowej w zremisowanym 1:1 meczu podczas Puchar Azji 2011. W czasie swojej kariery uczestniczył w trzech mistrzostwach świata i dwóch pucharach Azji.
Na Mistrzostwa Świata 2010 wystąpił tylko w jednym meczu (z Niemiecami). Był ważnym zawodnikiem Australii podczas Pucharu Azji 2011. Wystąpił we wszystkich spotkaniach i zdobył z reprezentacją srebrny medal.
Na Mistrzostwa Świata 2014 pojechał już jako kapitan. Zagrał w każdym spotkaniu, strzelił gola w meczu z Holandią, ale nie udało mu się wywalczyć awansu do 1/8 finału. Na Pucharze Azji 2015 wystąpił w czterech meczach i strzelił gola przeciwko Kuwejtowi. Na tym turnieju zdobył wraz z reprezentacją złoty medal, stając się z Australią mistrzem Azji.
W wygranym 3:1 meczu baraży interkontynentalnych przeciwko Hondurasowi zdobył hat tricka, zapewniając swojemu kraju udział na Mistrzostwa Świata 2018. Na samym turnieju wystąpił we wszystkich meczach. Zdobył dwie bramki (w meczu z Francją i Danią). Mimo dobrej postawy, Australii nie udało się wyjść z grupy. Przez wiele lat Jedinak był kapitanem i kluczową postacią swojej reprezentacji. 1 października 2018 r. ogłosił zakończenie reprezentacyjnej kariery.

</doc>
<doc id="1933558" url="https://pl.wikipedia.org/wiki?curid=1933558" title="Paul Würfel">
Paul Würfel

Paul Würfel Starszy (ur. około 1365 w Wiedniu, zm. około 1437 tamże) – austriacki kupiec, polityk i burmistrz Wiednia.
Paul Würfel pochodził z zamożnej rodziny mieszczańskiej z Wiednia, której przedstawiciele zasiadali we władzach miejskich. Zarówno ojciec Paula, Heinrich Würfel, jak i jego brat Niklas, byli burmistrzami Wiednia. Paul Würfel był wójtem ("Stadtrichter") od 1391 do 1393 i mincerzem w 1396.
Był w latach 1396–7, 1401–3 i 1404–5 burmistrzem Wiednia, od 1398 starszym bajlifem ("oberster Amtmann") księcia Wilhelma, rajcą miejskim, a w latach 1409–12 także mistrzem mincerzem. Jego losy po 1412 nie są zbyt dobrze znane. Wspomniany jeszcze w 1436, nie żył już w 1438 roku, dlatego sądzi się, że zmarł około 1437 roku.

</doc>
<doc id="1933559" url="https://pl.wikipedia.org/wiki?curid=1933559" title="Michael Jedinak">
Michael Jedinak



</doc>
<doc id="1933560" url="https://pl.wikipedia.org/wiki?curid=1933560" title="Michael John Jedinak">
Michael John Jedinak



</doc>
<doc id="1933561" url="https://pl.wikipedia.org/wiki?curid=1933561" title="Erick Elias">
Erick Elias



</doc>
<doc id="1933562" url="https://pl.wikipedia.org/wiki?curid=1933562" title="Parafia Trójcy Świętej w Łobżenicy">
Parafia Trójcy Świętej w Łobżenicy

Parafia pw. Trójcy Świętej w Łobżenicy – rzymskokatolicka parafia w dekanacie Łobżenica diecezji bydgoskiej.
Parafia była erygowana w 1141 roku. Mieści się przy kościele pierwotnie późnogotyckim z przełomu XV i XVI wieku, przebudowanym w 1662 roku w stylu barokowym, następnie rozbudowanym w latach 1931–1932.

</doc>
<doc id="1933563" url="https://pl.wikipedia.org/wiki?curid=1933563" title="Mary Wollstonecraft Godwin">
Mary Wollstonecraft Godwin



</doc>
<doc id="1933564" url="https://pl.wikipedia.org/wiki?curid=1933564" title="Jürgen Eschert">
Jürgen Eschert

Jürgen Eschert (ur. 24 sierpnia 1941) – niemiecki kajakarz, kanadyjkarz, złoty medalista olimpijski z Tokio.
Specjalizował się w kanadyjkowej jedynce. Igrzyska w 1968 były jego jedyną olimpiadą i triumfował na dystansie 1000 metrów. Reprezentował barwy NRD, jednak w 1964 - po raz ostatni - niemieccy sportowcy startowali w jednej ekipie. Był medalistą mistrzostw Europy w 1965 (C-1 1000 m).

</doc>
<doc id="1933565" url="https://pl.wikipedia.org/wiki?curid=1933565" title="Jurgen Eschert">
Jurgen Eschert



</doc>
<doc id="1933569" url="https://pl.wikipedia.org/wiki?curid=1933569" title="Herb Łobżenicy">
Herb Łobżenicy

Herb Łobżenicy – jeden z symboli miasta Łobżenica i gminy Łobżenica w postaci herbu przyjęty przez Radę Miejską 5 września 2013 roku.
Wygląd i symbolika.
Herb przedstawia w srebrnym (białym) polu tarczy czarnego dzika kroczącego w prawo (heraldycznie) na zielonej murawie. Murawa zajmuje 1/3 wysokości pola tarczy herbowej.
Legenda.
Legenda głosi, że trzej bracia polujący na dzika dotarli na półwysep i tam upolowali wspaniałego dzika. Najmłodszy z braci osiedlił się na tym terenie i założył rodzinę dając początek osadzie łobżenickiej. Legenda mówi, że odyniec został upolowany w miejscu późniejszego Starego Rynku i z uwagi na swoją świetność stał się symbolem tego miejsca.

</doc>
<doc id="1933574" url="https://pl.wikipedia.org/wiki?curid=1933574" title="Mario Muscat">
Mario Muscat

Mario Muscat (ur. 18 sierpnia 1976 w Paoli) – maltański piłkarz grający na pozycji bramkarza od początku swej kariery w Hibernians FC.
Kariera piłkarska.
Mario Muscat od 17 roku życia gra w drużynie Hibernians FC. Już w swym pierwszym sezonie w barwach tej drużyny grał w 18 ligowych meczach. Najwięcej meczów rozegrał w sezonach 2002/2003 i 2008/2009. W całej karierze strzelił nawet bramkę - w sezonie 2000/2001.
Od 1996 roku Mario Muscat reprezentuje również Maltę. Na swoim koncie ma już ponad 65 występów w reprezentacji.

</doc>
<doc id="1933575" url="https://pl.wikipedia.org/wiki?curid=1933575" title="Radiata">
Radiata



</doc>
<doc id="1933580" url="https://pl.wikipedia.org/wiki?curid=1933580" title="Mistrzostwa Świata w Łyżwiarstwie Szybkim w Wieloboju Kobiet 1970">
Mistrzostwa Świata w Łyżwiarstwie Szybkim w Wieloboju Kobiet 1970

28. mistrzostwa świata w łyżwiarstwie szybkim w wieloboju kobiet odbyły się w dniach 28 lutego - 1 marca 1970 roku w amerykańskim West Allis. Zawodniczki startowały na sztucznym torze State Fair Park. Łyżwiarki startowały na czterech dystansach: 500 m, 1000 m, 1500 m, 3000 m. Najlepsza była reprezentantka Holandii Atje Keulen-Deelstra. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 3000 m awansowała najlepsza 16-tka po 3 dystansach.
Uczestnicy.
W zawodach wzięły udział 22 łyżwiarki z 8 krajów. Wszystkie zostały sklasyfikowane.

</doc>
<doc id="1933582" url="https://pl.wikipedia.org/wiki?curid=1933582" title="Wiktor Łaszewicz">
Wiktor Łaszewicz

Wiktor Łaszewicz (ur. 9 stycznia 1947 w Białymstoku) – polski lekarz, gastrolog, profesor nauk medycznych.
Życiorys.
W 1970 ukończył studia na Akademii Medycznej w Białymstoku. Uzyskał stopień doktora nauk medycznych, habilitował się w 1992 na podstawie pracy "Zakażenie Helicobacter pylori i zmiany zapalne błony śluzowej żołądka w przebiegu wrzodu". W 2002 otrzymał tytuł profesora nauk medycznych. Specjalizuje się w zakresie gastroenterologii, endoskopii i chorób wewnętrznych.
Zawodowo związany z Kliniką Gastroenterologii i Chorób Wewnętrznych AM i następnie UM w Białymstoku. Zajmuje stanowisko ordynatora Oddziału Gastrologii i Chorób Wewnętrznych Wojewódzkiego Szpitala Zespolonego w Białymstoku. Pełni funkcję wojewódzkiego konsultanta w zakresie gastroenterologii. Działa w Polskim Towarzystwie Gastroenterologii. Organizował pierwsze w Polsce szkolenia na modelu zwierzęcym poświęcone tamowaniu krwawień z przewodu pokarmowego.
W 2007 kandydował z listy Platformy Obywatelskiej w przedterminowych wyborach do sejmiku podlaskiego. Mandat radnego objął kilka miesięcy później w miejsce Jacka Żalka. W 2010 nie uzyskał reelekcji.

</doc>
<doc id="1933584" url="https://pl.wikipedia.org/wiki?curid=1933584" title="Cmentarz żydowski w Mroczy">
Cmentarz żydowski w Mroczy

Cmentarz żydowski w Mroczy – kirkut mieścił się przy ulicy Piotra, na niewielkim wzniesieniu. Powstał zapewne w XIX wieku. Obecnie nie ma na nim nagrobków, ponieważ w czasie II wojny światowej uległ dewastacji. Brak materialnego śladu po istniejącej nekropolii.

</doc>
<doc id="1933586" url="https://pl.wikipedia.org/wiki?curid=1933586" title="Order Bharat Ratna">
Order Bharat Ratna

Order Bharat Ratna () – najwyższe indyjskie odznaczenie cywilne (order), przyznawane przez prezydenta Indii.
Historia.
Ustanowione 2 stycznia 1954 przez pierwszego Prezydenta Indii Rajendrę Prasada wraz z trzema innymi odznaczeniami: Orderem Padma Vibhushan, Orderem Padma Bhushan i Orderem Padma Shri. Przyznawanie wszystkich tych odznaczeń zostało zawieszone w okresie od 13 lipca 1977 do 26 stycznia 1980. 
Order Bharat Ratna nadawany jest głównie obywatelom indyjskim za wybitne osiągnięcia artystyczne i naukowe, jak również pracę w administracji państwowej i działalność społeczną. Posiadaczom Orderu Bharat Ratna nie przysługuje żaden tytuł, ani żadne inne przywileje, ale mają oni zapewnione honorowe miejsce w indyjskiej hierarchii społecznej.
Statut Orderu nie przewidywał nadań pośmiertnych. Być może wyjaśnia to, dlaczego orderu nigdy nie otrzymał Mahatma Gandhi – jeden z twórców współczesnej państwowości indyjskiej. Jednak w styczniu 1955 przepis umożliwiający nadania pośmiertne został dodany. Do 2010 było 12 nadań pośmiertnych, w tym w 1992 order otrzymał Subhas Czandra Bose, któremu jednak odznaczenie zostało odebrane ze względów prawnych. Był to jedyny taki przypadek w historii Indii.
Opis odznaki.
Początkowo odznakę orderu stanowił okrągły złoty medal o średnicy 35 mm z wizerunkiem słońca i inskrypcją: भारत रत्न ("Bharat Ratna") wykonaną pismem dewanagari oraz wieńcem z kwiatów poniżej. Na rewersie znajdowało się godło państwowe Indii i dewiza orderu. Projekt ten został zmieniony po roku.
Obecnie odznaką orderu jest medal w kształcie liścia. Na awersie znajduje się słońce i napis: भारत रत्न ("Bharat Ratna"). Na rewersie znajduje się godło Indii i dewiza orderu. Order nosi się na szyi na białej wstążce o szerokości 50 mm.
Odznaczeni.
Pierwszym w historii Indii odznaczonym Orderem Bharat Ratna był indyjski naukowiec, laureat Nagrody Nobla w dziedzinie fizyki – Chandrasekhara Venkata Raman (1954), a ostatnim Pandit Bhimsen Gururaj Joshi – indyjski wokalista w hindustańskiej klasycznej tradycji (2008).
Do 2009 Order Bharat Ratna został przyznany 41. osobom. Lista odznaczonych obejmuje dwóch obcokrajowców i naturalizowaną Hinduskę. Spośród obcokrajowców order otrzymali Khan Abdul Ghaffar Khan – pakistański polityk, duchowy przywódca afgańskich i pakistańskich Patanów (1987) oraz Nelson Mandela – jeden z głównych przywódców ruchu przeciw apartheidowi (1990). W 1980 za pracę humanitarną, orderem została odznaczona Agnesë Gonxhe Bojaxhiu, powszechnie znana jako Matka Teresa z Kalkuty – naturalizowana obywatelka Indii.

</doc>
<doc id="1933599" url="https://pl.wikipedia.org/wiki?curid=1933599" title="Justin Hayward">
Justin Hayward

David Justin Hayward (ur. 14 października 1946 w Swindon) – angielski muzyk, znany przede wszystkim jako gitarzysta i wokalista zespołu The Moody Blues.
Życiorys.
Pierwszą gitarę dostał w wieku 9 lat. W wieku 15 lat Hayward sam kupił swoją pierwszą gitarę Gibsona, na którą zarobił grając z miejscowymi zespołami w klubach w Swindon, grając głównie piosenki Buddy’ego Holly’ego. W 1965 r. Marty Wilde poszukiwał gitarzysty. Hayward odpowiedział na ogłoszenie o dostał pracę u Wilde’a w zespole The Wilde Three. W wieku 17 lat podpisał kontrakt z Lonniem Doneganem jako autor tekstów piosenek. Przyznał później, że żałował tego posunięcia, ponieważ wszystkie piosenki, które napisał do 1974 r., należały do Donegana.
W 1966 r. Mike Pinder skontaktował się z Haywardem po wysłuchaniu jego dema. Parę dni później Hayward zastąpił Denny'ego Laine'a w The Moody Blues. W tym samym czasie do zespołu dołączył basista John Lodge zastępując Clinta Warwicka.
Przybycie do zespołu Haywarda i Lodge'a oraz wykorzystanie melotronu przez Pindera przyniosło zespołowi duże korzyści czyniąc z The Moody Blues jeden z najpopularniejszych zespołów w Wielkiej Brytanii. Hayward powiedział kiedyś o Pinderze, że dzięki niemu jego (Haywarda) piosenki są lepsze.
W 1967 r. album "Days of Future Passed" zapoczątkował serię singli autorstwa Haywarda jak np. „Tuesday Afternoon” czy „Nights in White Satin”. Jest autorem 20 z 27 singli The Moody Blues wydanych po 1967 r.
W 1972 r. członkowie zespołu zdecydowali się rozstać. Jednakże Hayward, John Lodge oraz producent Tony Clarke wciąż współpracowali, tworząc muzykę zbliżoną klimatem do dokonań The Moody Blues. Razem wydali album "Blue Jays" (1975). Znalazły się na nim dwa utwory napisane przez Haywarda wspólnie z Lodgem. Ten tandem kontynuował współpracę kompozytorską na albumach The Moody Blues w latach 80. i 90. Hayward napisał także cztery piosenki z innym członkiem zespołu The Moody Blues – Rayem Thomasem.
Hayward odniósł solowy sukces w 1978 r.pracując z Jeffem Wayne'em przy koncepcyjnym albumie "Jeff Wayne’s Musical Version of The War of the Worlds", na którym zaśpiewał piosenki „Forever Autumn” oraz „The Eve of the War”. Wayne współpracował później z Haywardem przy jego albumie "Night Flight" (1980) jako producent.
W latach 80. Hayward występował i komponował dla telewizji, czego dobrym przykładem są: piosenka „It Won't Be Easy” wykorzystana w serialu for "Star Cops" nadawanym przez BBC Two, „Something Evil, Something Dangerous” do filmu "" oraz muzyka do "The Shoe People". W 1985 roku wydał także kolejny album solowy "Moving Mountains"
W 1989 r. Hayward wydał "Classic Blue", który zawierał wyłącznie własne wersje utworów napisanych przez innych autorów, między innymi opracowanie hitu Led Zeppelin – „Stairway to Heaven”. Jego ostatni studyjny album solowy "The View from the Hill" ukazał się w 1996 r. Dwa lata później pojawił się album koncertowy "Live In San Juan Capistrano".
Hayward pracował także z Rickiem Wakemanem przy albumie "Return to the Centre of the Earth" (1999).
W 2003 r. wraz z innymi wokalistami oraz orkiestrą z Frankfurtu nagrał album "Justin Hayward and Friends Perform the Hits of the Moody Blues". Haywardowi pierwotnie nie zapłacono za udział w nagrywaniu, co zmuszony był rozwiązać na drodze sądowej.
W kwietniu 2006 r., Hayward wziął udział w trasie promującej album "Jeff Wayne’s Musical Version of The War of the Worlds", co powtórzył w 2007 r. w Australii, w grudniu 2007 i czerwcu 2009 r. w Wielkiej Brytanii, ma też wziąć udział w tej samej trasie w listopadzie i grudniu 2010 r.
Zespół The Moody Blues, składający się teraz z Haywarda, Edge’a i Lodge'a wciąż koncertuje. W wywiadzie udzielonym BBC Hayward i Lodge powiedzieli, że nie mają zamiaru przestać pracować i uważają za „przywilej” to, że wciąż pracują w przemyśle muzycznym.
Hayward ma 2 domy: we Francji i Kornwalii.
Nagrody.
Hayward był wielokrotnie nagradzany nagrodą ASCAP, po raz pierwszy w 1974 r. W 1985 r. The Moody Blues odebrali nagrodę Ivor Novello Awards za „niesamowity wkład” w rozwój muzyki, a w 1988 r. Hayward otrzymał tę samą nagrodę w kategorii „kompozytor roku” za utwór „I Know You’re Out There Somewhere” z albumu Sur La Mer. W 2000 r. otrzymał także nagrodę „Golden Note”. W 2004 r. Haywardowi przyznano nagrodę „Gold Badge” za całokształt osiągnięć.

</doc>
<doc id="1933604" url="https://pl.wikipedia.org/wiki?curid=1933604" title="Parafia św. Mikołaja i Wniebowzięcia Najświętszej Maryi Panny w Mroczy">
Parafia św. Mikołaja i Wniebowzięcia Najświętszej Maryi Panny w Mroczy

Parafia św. Mikołaja i Wniebowzięcia Najświętszej Maryi Panny w Mroczy - parafia rzymskokatolicka w dekanacie Mrocza, diecezji bydgoskiej.
Historia.
Początki parafii sięgają XIV w. W XVII i XVIII wieku wzmiankowane są dwa kościoły w Mroczy, św. Mikołaja i szpitalny św. Krzyża. Wojny szwedzkie spowodowały zniszczenia oraz wyludnienie miasta i wsi przyległych. Z lat 1456-1652 pochodzą informacje o koronacji obrazu Matki Boskiej Częstochowskiej. Obecny kościół parafialny w Mroczy wybudowany został w latach 1931-1932 z zachowanym wyposażeniem wcześniejszych świątyń. Konsekrowany przez biskupa Lucjana Bernackiego w 1963 roku. W 1939 roku kościół został zamknięty przez Niemców, a pracujący w nim księża: Rochowiak (proboszcz) i Walkowski zostali zamordowani w Paterku w nocy 11/12.10.1939 r.
Grupy parafialne.
Grupa AA, Grupa Charytatywna, grupa Modlitewna Miłosierdzia Bożego, KSM, Ognisko Misyjne, Pomocnicy Maryi, Stowarzyszenie Wspierania Powołań Kapłańskich, Rodzina Radia Maryja, Służba Liturgiczna, Towarzystwo Św. Wojciecha, Żywy Różaniec. 

</doc>
<doc id="1933605" url="https://pl.wikipedia.org/wiki?curid=1933605" title="Obwodnica Wrocławia">
Obwodnica Wrocławia



</doc>
<doc id="1933613" url="https://pl.wikipedia.org/wiki?curid=1933613" title="Carl Ferdinand Allen">
Carl Ferdinand Allen

Carl Ferdinand Allen (ur. 23 kwietnia 1811 w Kopenhadze, zm. 27 grudnia 1871) – duński historyk.
Studiował na uniwersytecie w Kopenhadze, później był profesorem tej uczelni. W swoich badaniach naukowych skupiał się na narodach europejskich. Najważniejszą pracą Allena jest dzieło "De Tre Nordiske Rigers Historie, 1497-1536" ("Historia trzech królestw Północy w latach 1497-1536").

</doc>
<doc id="1933615" url="https://pl.wikipedia.org/wiki?curid=1933615" title="Herb Mroczy">
Herb Mroczy

Herb Mroczy – jeden z symboli miasta Mrocza i gminy Mrocza w postaci herbu.
Wygląd i symbolika.
Herb przedstawia na błękitnej tarczy herbowej z czarną krawędzią zewnętrzną, białą owcę skierowaną w heraldycznie prawą stronę.
Historia.
Wizerunek herbowy widnieje na pieczęci miejskiej z XVIII wieku.

</doc>
<doc id="1933617" url="https://pl.wikipedia.org/wiki?curid=1933617" title="Mistrzostwa Świata w łyżwiarstwie szybkim w wieloboju 2010">
Mistrzostwa Świata w łyżwiarstwie szybkim w wieloboju 2010



</doc>
<doc id="1933620" url="https://pl.wikipedia.org/wiki?curid=1933620" title="Leanid Karniejenka">
Leanid Karniejenka



</doc>
<doc id="1933621" url="https://pl.wikipedia.org/wiki?curid=1933621" title="Unloco">
Unloco



</doc>
<doc id="1933622" url="https://pl.wikipedia.org/wiki?curid=1933622" title="Gracie Allen">
Gracie Allen

Gracie Allen właśc. Grace Ethel Cecile Rosalie Allen (ur. 26 lipca 1895 w San Francisco, zm. 27 sierpnia 1964 w Los Angeles) – amerykańska aktorka filmowa, najbardziej znana z filmów: "Szkoła humoru" i "Kłopoty małej pani" oraz tuzina krótkometrażówek z pierwszej połowy lat 30. XX wieku.
Filmografia.
W całej 35-letniej karierze wystąpiła łącznie w: 12 filmach krótkometrażowych, 17 produkcjach fabularnych i 3 serialach telewizyjnych.
Seriale TV.
Sześciokrotnie (w latach: 1955-1959) nominowana do nagrody Emmy za serial "The George Burns and Gracie Allen Show".
Życie osobiste.
Urodziła się Grace Ethel Cecile Rosalie Allen w San Francisco (Kalifornia), córka George'a Allena, irlandzkiego tancerza i minstrela oraz Margaret Darragh. Rok jej urodzenia podano dopiero w 1906 roku, ale amerykański spis powszechny z 1900 r. potwierdza datę 1895 r. Gracie była piątym dzieckiem rodziny i czwartą córką. Jakiś czas po 1900 roku ojciec Allen opuścił rodzinę, a jej matka poślubiła Edwarda Pidgeona, kapitana policji z San Francisco.
Allen 7 stycznia 1926 r. poślubiła aktora i scenarzystę George'a Burnsa, z którym pozostawała w związku małżeńskim aż do śmierci. Zmarła na atak serca.
Znaki szczególne.
Jej znakiem szczególnym był kolor oczu: jedno było niebieskie, drugie – zielone.

</doc>
<doc id="1933625" url="https://pl.wikipedia.org/wiki?curid=1933625" title="Dieter Dengler">
Dieter Dengler

Dieter Dengler (ur. 22 maja 1938, zm. 7 lutego 2001) - był pilotem US Navy w czasie wojny wietnamskiej. Został zestrzelony w trakcie misji nad Laosem i dostał się do niewoli. Był jednym z dwóch więźniów spośród siedmiu, którzy przeżyli po ucieczce z obozu jenieckiego. Został uratowany po 23 dniach. Jego wojenne przeżycia zostały przedstawione w filmach Wernera Herzoga, dokumentalnym Ucieczka z Laosu i fabularnym Operacja Świt.

</doc>
<doc id="1933626" url="https://pl.wikipedia.org/wiki?curid=1933626" title="Sarah Roemer">
Sarah Roemer

Sarah Christine Roemer (ur. 28 sierpnia 1984 w San Diego) – amerykańska aktorka i modelka. Najbardziej znana z ról w filmach: Niepokój jako Ashley oraz Ale czad! jako Carly.

</doc>
<doc id="1933627" url="https://pl.wikipedia.org/wiki?curid=1933627" title="Rohne">
Rohne



</doc>
<doc id="1933633" url="https://pl.wikipedia.org/wiki?curid=1933633" title="Touch and Go">
Touch and Go

Touch and Go – jazzowo-popowy zespół z Wielkiej Brytanii. Ich najpopularniejsze single to „Would You...?”, „Straight... to Number One” oraz „Tango in Harlem”.
Utwór „Straight... to Number One” został wykorzystany w pierwszym sezonie amerykańskiej wersji serialu "Queer as Folk" oraz w zwiastunie filmu Haker.

</doc>
<doc id="1933635" url="https://pl.wikipedia.org/wiki?curid=1933635" title="Richard James Allen">
Richard James Allen



</doc>
<doc id="1933638" url="https://pl.wikipedia.org/wiki?curid=1933638" title="Tamaryna złotoręka">
Tamaryna złotoręka

Tamaryna złotoręka ("Saguinus midas") – gatunek ssaka naczelnego z rodziny pazurkowcowatych (Callithrichidae).
Zasięg występowania.
Tamaryna złotoręka występuje północno-wschodniej Amazonii w Brazylii i Gujanie, w Gujanie populacja ograniczona do prawego brzegu rzeki Essequibo, a na południe i wschód od rzeki Rupununi, Rio Negro i jej dopływu Rio Branco stanowi zachodnią granicę występowania w Brazylii; nie występuje w Wenezueli.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Simia midas". Jako miejsce typowe odłowu holotypu Linnaeus wskazał Amerykę ), ograniczone do Surinamu. 
"S. midas" należy do grupy gatunkowej "midas". Formy o czerwonych i złotych rękach mogą być odrębnymi taksonami po obu stronach rzeki Jari (formy o złotych rękach występują na wschodzie, formy o czerwonych rękach na zachodzie). Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic około 25,2 cm, samców około 24,6 cm, długość ogona samic 38,6 cm, samców 38,3 cm; masa ciała 380–500 g.
Ekologia.
Małpy te żyją w grupach składających się z 4 do 15 zwierząt z niewielką konkurencją wewnątrzgrupową nawet pomiędzy dojrzałymi płciowo samcami. Tylko jedna samica w grupie jest zdolna do rozrodu w sezonie rozrodczym, podczas gdy u innych samic występuje zahamowanie instynktu. Ciąża trwa 140-170 dni, a samica rodzi zazwyczaj dwoje młodych.
Młodymi małpami opiekuje się głównie ojciec, a zwracane są matce tylko do karmienia. Także cała grupa uczestniczy w opiece i wychowywaniu młodych.
Obrona jest priorytetem w grupie i gdy jeden osobnik zostanie zaatakowany, reszta pędzi jej na ratunek. "Saguinus midas" jest gatunkiem terytorialnym i potrafi być agresywna – posiada ostre kły i pazury zamiast paznokci na wszystkich palcach, włączając duży palec u stopy.
"Saguinus midas" są świetnymi wspinaczami i większość czasu spędzają pośród pnączy i gałęzi drzew. Są szybkimi, zwinnymi i wspaniałymi skoczkami, znanymi z tego, iż potrafią skoczyć z wysokości 18 metrów z drzewa na ziemię i nie odnieść przy tym żadnych obrażeń.
Dieta tego gatunku składa się z owoców, kwiatów, insektów, żab, pająków, jaszczurek i nektaru.
Długość życia wynosi 10 lat na wolności i 16 lat w niewoli.
Zagrożenia.
Naturalnymi wrogami tych małp są małe koty, ptaki drapieżne oraz węże. Gatunek ten jest zagrożony ze względu na niszczenie jego siedlisk w środowisku naturalnym.

</doc>
<doc id="1933641" url="https://pl.wikipedia.org/wiki?curid=1933641" title="Wenecja Muzeum">
Wenecja Muzeum

Wenecja Muzeum – wąskotorowa stacja kolejowa w Wenecji, w województwie kujawsko-pomorskim. Na terenie stacji mieści się Muzeum Kolei Wąskotorowej w Wenecji.

</doc>
<doc id="1933643" url="https://pl.wikipedia.org/wiki?curid=1933643" title="Indywidualne Mistrzostwa Wielkiej Brytanii na Żużlu 1977">
Indywidualne Mistrzostwa Wielkiej Brytanii na Żużlu 1977

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1977 roku. Tytuł wywalczył Michael Lee z King’s Lynn Stars. 

</doc>
<doc id="1933645" url="https://pl.wikipedia.org/wiki?curid=1933645" title="Śląsk Wrocław w europejskich pucharach sezon 1993/1994">
Śląsk Wrocław w europejskich pucharach sezon 1993/1994

Śląsk Wrocław w europejskich pucharach w sezonie 1993/1994 wystąpił w rozgrywkach Pucharu Europy (dzisiejsza Euroliga). Możliwość gry na europejskiej arenie dało Śląskowi mistrzostwo Polski zdobyte w sezonie 1992/93.
Rezultat.
Wrocławianie odpadli już w I rundzie, mierząc się z holenderskim Libertel Dolphins z Hertogenbosch. W pierwszym meczu, mimo 31 punktów Keitha Williams, Śląsk przegrał 82-87. W zespole rywali znakomite zawody rozegrał Edward Michael Vreeswyk, który rzucił dla Holendrów aż 41 "oczek", co dało połowę punktów wrocławian.
Rewanż rozegrano tydzień później i Śląsk przed własną publicznością pokonał rywali 85-83, ale nie awansowali, bo w dwumeczu lepsi byli rywale. Do pełni szczęścia zabrakło więc czterech punktów (167-170). Po pierwszej połowie Śląsk prowadził 43-35, mając awans w kieszeni. Jednak w drugiej części meczu rywale zmniejszyli straty i awansowali dalej. Najlepiej w Śląsku zagrała dwójka Zyskowski-Williams - w sumie zdobyli 45 punktów.

</doc>
<doc id="1933648" url="https://pl.wikipedia.org/wiki?curid=1933648" title="Grupa zamojska">
Grupa zamojska



</doc>
<doc id="1933649" url="https://pl.wikipedia.org/wiki?curid=1933649" title="Lawrence Hugh Aller">
Lawrence Hugh Aller

Lawrence Hugh Aller (ur. 24 września 1913 w Tacoma, zm. 16 marca 2003) – amerykański astronom i astrofizyk.
Był profesorem uniwersytetów w Kalifornii, Michigan, a także w Toronto. Przedmiotem jego badań był przede wszystkim skład chemiczny Słońca, gwiazd i mgławic planetarnych. Napisał wiele prac z zakresu spektroskopii gwiazdowej.

</doc>
<doc id="1933651" url="https://pl.wikipedia.org/wiki?curid=1933651" title="Stanisław Januszkiewicz">
Stanisław Januszkiewicz

Stanisław Januszkiewicz (ur. 8 czerwca 1903 w Kijowie, zm. 7 października 1979 w Krakowie) – polski lekarz, profesor nauk medycznych, radiolog, prorektor Akademii Medycznej (obecnie Collegium Medicum UJ) w Krakowie 1964–1971. Syn Aleksandra Januszkiewicza.
Życiorys.
Naukę rozpoczął w prywatnej szkole rosyjskiej w Kijowie, po wybuchu rewolucji październikowej uczęszczał do szkoły polskiej. W 1919 przybył wraz z rodzicami do Warszawy, gdzie w 1922 zdał maturę, a następnie przeniósł się wraz z rodzicami do Wilna, gdzie jego ojciec Aleksander Januszkiewicz objął katedrę chorób wewnętrznych Uniwersytetu Stefana Batorego.
Zdał egzamin wstępny i został przyjęty na Wydział Sztuk Pięknych Uniwersytetu Stefana Batorego, ale po roku przeniósł się na Wydział Lekarski tegoż uniwersytetu. W 1928 uzyskał tytuł doktora wszech nauk lekarskich. Specjalizował się jednocześnie w zakresie chorób wewnętrznych i radiologii, od 1934 jako adiunkt kierował oddziałem rentgenodiagnostyki. Odbył szkolenia w zakresie radiologii w ośrodkach zagranicznych w Wiedniu, Paryżu, Londynie, Berlinie i Eindhoven u znanych pionierów radiologii. W 1939 habilitował się w dziedzinie rentgenologii lekarskiej pod opieką prof. Karola Mayera w Poznaniu na podstawie pracy "Kimografia radiologiczna serca".
Główne zainteresowania naukowe profesora skupiały się początkowo na zagadnieniach technicznych (w 1935 opatentował pierwowzór obecnie powszechnie stosowanej przesłony głębinowej – patent nr 21878 z 25.09.1935), a następnie objęły diagnostykę nowotworów, głównie ziarnicy złośliwej.
We wrześniu 1939 został zmobilizowany i przydzielony do Szpitala Wojskowego w Białymstoku. Po zakończeniu kampanii wrześniowej wrócił do Wilna, gdzie podjął pracę w szpitalu. Po kilku miesiącach doznał ciężkich zmian popromiennych, których skutki trwały kilka lat, mimo to nie przerwał pracy lekarskiej. W 1945 wrócił do Polski, obejmując stanowisko kierownika oddziału rentgenologicznego w szpitalu w Kaliszu.
W 1949 przeniósł się do Gliwic, gdzie objął stanowisko kierownika Zakładu Radiologii Państwowego Instytutu Przeciwrakowego. Jednocześnie został powołany na stanowisko kierownika Katedry Radiologii nowo utworzonej Śląskiej Akademii Medycznej w Zabrzu-Rokitnicy. Obok pracy organizatorskiej w nowej uczelni wielką pasją prof. Stanisława Januszkiewicza była także dydaktyka – był autorem pięciokrotnie wznawianego podręcznika "Diagnostyka rentgenowska ogólna – podręcznik dla studentów" oraz twórcą bogatego archiwum dydaktycznego.
W 1957 został mianowany profesorem zwyczajnym i w tym samym roku otrzymał nominację na stanowisko kierownika Katedry Radiologii Akademii Medycznej w Krakowie. Na stanowisku tym pozostawał do 1973. W latach 1964–1971 pełnił funkcję prorektora Akademii Medycznej w Krakowie.
Przewodniczący Komitetu Organizacyjnego XVIII (Katowice 1956) oraz XXII (Kraków 1964) Zjazdu Polskiego Lekarskiego Towarzystwa Radiologicznego, którego członkiem honorowym został w 1977.
Został pochowany na Cmentarzu Salwatorskim w Krakowie (sektor SC11-1-2).

</doc>
<doc id="1933652" url="https://pl.wikipedia.org/wiki?curid=1933652" title="Orle Gniazdo">
Orle Gniazdo



</doc>
<doc id="1933653" url="https://pl.wikipedia.org/wiki?curid=1933653" title="Katedra w Visby">
Katedra w Visby

Katedra w Visby (szw. "Visby domkyrka", "Sankta Maria kyrka" lub "Visby Sankta Maria domkyrka") – kościół położony w Visby, w regionie Gotland, w Szwecji. Świątynia jest kościołem parafialnym w parafii katedralnej Visby i diecezjalnym diecezji Visby Kościoła Szwecji.
Kościół jest jedynym ze średniowiecznych kościołów Visby, który przetrwał do czasów współczesnych i jest nadal czynny.
Katedra ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ została wzniesiona do końca 1939 (3 §).
Historia.
Kościół Mariacki w Visby został w całości wzniesiony w średniowieczu. Pierwszy kościół w tym miejscu zaczęto budować w 1190, a powodem jego budowy był prawdopodobnie spór między kolonistami niemieckimi zamieszkującymi na stałe Gotlandię i nowymi przybyszami z Niemiec, którym nie pozwolono na korzystanie z dotychczasowego kościoła parafialnego pod wezwaniem św. Piotra. Wówczas to przybysze podjęli decyzję o budowie własnej świątyni. Rozpoczęto w tym celu zbiórkę pieniędzy na niemieckich statkach handlowych zawijających do portu w Visby. Zgromadzone środki nie były jednak wielkie, tak więc budowa nowego kościoła przeciągała się. Zmianie ulegały plany i kierownictwo budowy. Wzorem dla powstającego kościoła były kościoły niemieckie. 27 lipca 1225 ukończony kościół został konsekrowany przez biskupa Bengta z Linköping jako kościół parafialny. Nadano mu wezwanie Najświętszej Maryi Panny. Była to romańska bazylika z obejściem, transeptem i wieżą zachodnią. Kościół Mariacki od 1225 stał się kościołem międzyparafialnym bez wyznaczonych granic administracyjnych, z dwoma proboszczami: niemieckim dla wspólnoty niemieckiej i gotlandzkim dla mniejszej gotlandzkiej, która pod względem liczebności do XV w. była trzykrotnie mniejsza od niemieckiej; w późniejszym czasie proporcje te wyrównały się. Z tego powodu w 1429 obie wspólnoty postanowiły mieć jednego proboszcza. W okresie dominacji Niemców kościół Mariacki był określany jako "kościół niemiecki", przez wszystkich zaś był nazywany „Vår kära frus kyrka” (pol. dosł. "kościół naszej miłościwej Pani").
Wkrótce po konsekracji (ok. 1230 do ok. 1250) rozpoczęła się przebudowa świątyni na kościół halowy; wybudowano nowe prezbiterium flankowane dwiema wieżami i dwukrotnie powiększono transept. Po zakończeniu tego etapu rozbudowy (od 1250 do ok. 1260) nawa główna z bocznymi miały taką sama szerokość jak transept.
W I połowie XIV w. powiększono kościół poprzez wybudowanie po stronie południowej tzw. kaplicy wielkiej (szw. "Stora kapellet") w stylu gotyckim. Podwyższono przy tym mury nawy głównej, tak że kościół stał się zewnętrznie znowu bazyliką (wewnątrz nie towarzyszyło temu podniesienie sklepień). Podwyższenie murów nawy głównej było podyktowane chęcią uzyskania miejsca na składowanie pieniędzy, dokumentów i ksiąg handlowych należących do bogatych mieszczan. Przy rozbudowie świątyni inspirowano się wzorami francuskimi, także jeśli chodzi o wystrój wnętrza. Podwyższono przy tym parę wschodnich wież. Ponieważ dobudowanie nowej kaplicy pogorszyło oświetlenie wnętrza kościoła, podniesiono gotyckie okna w korpusie świątyni a u schyłku stulecia zmieniono również okna późnoromańskie. Po 1349 bracia Simon i Greger Swerting wybudowali tzw. chór kupiecki (szw. "Köpmankoret") dla upamiętnienia ojca niemieckiego burmistrza Visby Hermana Swertinga, straconego w 1342. Nowo wzniesiona budowla była dołączona do kaplicy Wielkiej po stronie południowej.
W 1409 biskup Knut Bosson (Natt och Dag) z Linköping konsekrował obraz Najświętszej Marii Panny. W 1423 z inicjatywy gotlandzkich członków parafii podwyższono mury wieży zachodniej, a w połowie stulecia nakryto hełmami obie wieże wschodnie. 
W 1525 wybuchł konflikt między Lubeką i rezydującym na zamku Visborg Sörenem Norrby. Przybyli z Lubeki Niemcy spalili wszystkie kościoły w mieście z wyjątkiem kościoła św. Jana (St. Hans kyrka) i kościoła Mariackiego. Kościołem parafialnym stał się kościół św. Jana. Gdy ok. 1533/1534 pan lenny Henrik Rosencrantz zdecydował ze względów obronnych o wyburzeniu wież kościoła św. Jana, mieszkańcy miasta zostali zmuszeni do opuszczenia swego kościoła. Wówczas to kościół Mariacki został wybrany jako miejski kościół parafialny i w 1572 podniesiony do rangi katedry wraz z erygowaniem diecezji w Visby.
Na początku XVII w. wschodnia część kościoła, w tym hełmy obu wież, spłonęła w wyniku pożaru. W 1630 podwyższono dwa okna w części zachodniej. W 1639 zbudowano schody w wieżach i zakupiono deski na poddasze znajdujące się ponad sklepieniami. W 1684 wstawiono ambonę zamówioną w Lubece. 
Pod koniec stulecia w północno-zachodnim narożniku kaplicy wielkiej urządzono salę konsystorską zamiast magazynu zbożowego, który wcześniej tu się znajdował. W 1732 zbudowano barierkę przed portalem, zastąpioną ok. 1767 przez kaplicę. Po 1720 poddano renowacji wieżę zachodnią. W połowie tego samego stulecia wymieniono poszycie dachu usuwając starą dachówkę typu mnich i mniszka i kładąc nową, falistą, sprowadzoną z Lubeki. W 1760 odbudowano hełmy wież wschodnich według planów Johana Reinicke, natomiast w 1762 kaplica wielka otrzymała barokowy szczyt według projektu mistrza budowlanego Johana Hamgrena.
W 1744 spłonęła wieża zachodnia. W wyniku odbudowy otrzymała nowy, istniejący do dzisiaj hełm według projektu Christiana Lotsby. W 1765 poddano renowacji wnętrze kościoła. W 1778 od strony północnej wybudowano zakrystię, a zamurowany wcześniej portal w transepcie otwarto i zaczęto wykorzystywać jako wejście do kościoła.
W 1802 kościół Mariacki znajdował się w złym stanie. Hełmy wież i dach były zbutwiałe, zaś posadzka była uszkodzona z powodu znajdujących się pod nią wielu grobów. Część zaniedbań udało się usunąć w najbliższych latach. W 1816 rozpoczęła się restauracja świątyni, którą jednak szybko przerwano z powodu braku środków. W latach 20. tego samego stulecia naprawiono okna i uszkodzone maswerki; w okna kaplicy Wielkiej wstawiono maswerki dębowe.
W latach 1831-1832 przeprowadzono obszerną renowację, ostro skrytykowaną przez historyka sztuki Säve, jako że usunięto historyczne ślady m.in. z filarów środkowych. Położono nową posadzkę, usunięto i przerobiono płyty nagrobne (wiele z nich sprzedano jako materiał budowlany), ściany pobielono wapnem, usunięto część ozdób ołtarzowych, okno za ołtarzem uformowano na kształt Oka Opatrzności. Zlikwidowano dwie empory, przebudowano ławki kościelne, zaś usunięte wyposażenie sprzedano na aukcji. 
Kolejna większa restauracja została przeprowadzona według projektu architekta Gusta Pettersson i miała miejsce w latach 1890-1893, kiedy to ponownie ułożono posadzkę oraz zainstalowano nowy system grzewczy. Usunięto malowidła ze ścian i sklepień, wygładzając je gipsem. Ściany i sklepienia prezbiterium zostały pomalowane przez malarza C. W. Petterssona według projektu E. Bergha. Powierzchnie kamienne zostały odbarwione, kamieniarkę ociosano na nowo, w całości lub częściowo. Filary zachodnie obłożono nowym ciosem. Otwarto kondygnację z emporą. W kaplicy Wielkiej zlikwidowano ściankę działową. Przeniesiono ołtarz główny usuwając z niego ozdoby, odnowiono ławki kościelne i organy, zmieniono lokalizację pozostałego wyposażenia. Zrekonstruowano gotyckie okna w prezbiterium i wstawiono w nie nowe witraże projektu witrażysty Carla de Bouché z Monachium.
Na przełomie XIX i XX w. przeprowadzono zewnętrzną restaurację świątyni według projektu architekta Axela Hermana Hägga; zamierzeniem podjętej restauracji było przywrócenie kościołowi średniowiecznego wyglądu według wzorów angielskiego neogotyku. Największe zmiany dotyczyły barokowego szczytu kaplicy wielkiej, który zastąpił szczyt neogotycki. Wzniesiono poza tym nową zakrystię i obniżono dachy naw bocznych. Usunięto gips z fasad i wykuto z kamienia nowe rzeźby. W 1907 C. W. Pettersson wykonał według modelu Hägga nowe malowidła na sklepieniu prezbiterium, na ołtarzu zaś umieszczono nową nastawę, również projektu Hägga.
W latach 1944-1945 dokonano restauracji wnętrza kościoła według planów architekta Erika Fanta. Pomalowano wówczas ściany i sklepienia, zrobiono nowe ławki kościelne z drewna orzechowego; z tego samego surowca wykonano również nową emporę organową i balustradę komnijną wokół ołtarza.
W latach 1979-1985 przeprowadzono według projektu architekta Jerka Altona (ur. 1937) kolejną, zakrojoną na szeroką skalę restaurację kościoła, tak zewnętrzną jak i wewnętrzną. Wymieniono dach, wzmocniono mury, oczyszczono fasadę, zrekonstruowano maswerki. Na poddaszu ponad arkadami zbudowano wewnętrzną galerie. Uzupełniono oświetlenie, zainstalowano nowy system grzewczy i nowe nagłośnienie. Ściany i sklepienia oczyszczono i wydobyto murale. Poddano konserwacji wszystkie przedmioty o wartości historycznej i kulturowej. Przebudowano wnętrze kościoła. Odrestaurowano tzw. salę modlitw i salę srebrną, flankujące prezbiterium. W okna kaplicy wielkiej wstawiono nowe witraże a ją samą przekształcono na kaplicę do nabożeństw specjalnych z nowym wyposażeniem zaprojektowanym przez Altona. Przebudowano również wnętrze zakrystii nadając jej charakter wielofunkcyjny, gdzie obok siebie mieszczą się tzw. sala rozmów, garderoba, pracownia, szatnia i toalety, jak również centrala elektryczna i cieplna.
W jednej z wież kościelnych TeliaSonera zainstalowała stację przekaźnikową telefonii komórkowej.
W 2005 powstał projekt przekształcenia zachowanego na poddaszu katedry dawnego składu kupieckiego o pow. 800 m² na muzeum kościelno-historyczne. Pomysł poparli m.in. rada kościelna i biskup Visby. Projekt adaptacji wnętrza wykonał fiński architekt Vilhelm Helander. Udało się zgromadzić na ten cel ok. 1,8 mln koron szwedzkich. Resztę środków planowano pozyskać z funduszy celowych UE oraz z opłat za bilety wstępu. Katedrę odwiedza ok. 200 000 gości rocznie, z których, jak szacowano, ok. 10% byłoby gotowych zapłacić za wstęp i zwiedzić muzeum.

</doc>
<doc id="1933654" url="https://pl.wikipedia.org/wiki?curid=1933654" title="Wenecja Ośrodek Wypoczynkowy">
Wenecja Ośrodek Wypoczynkowy

Wenecja Ośrodek Wypoczynkowy – wąskotorowy przystanek osobowy w Wenecji, w województwie kujawsko-pomorskim.

</doc>
<doc id="1933656" url="https://pl.wikipedia.org/wiki?curid=1933656" title="Mycetozoa">
Mycetozoa



</doc>
<doc id="1933657" url="https://pl.wikipedia.org/wiki?curid=1933657" title="Indywidualne Mistrzostwa Wielkiej Brytanii na Żużlu 1978">
Indywidualne Mistrzostwa Wielkiej Brytanii na Żużlu 1978

Indywidualne mistrzostwa Wielkiej Brytanii na żużlu – cykl turniejów żużlowych mających wyłonić najlepszych żużlowców brytyjskich w 1978 roku. Tytuł wywalczył Michael Lee z King’s Lynn Stars. 
Wyniki.
Półfinał pierwszy.
Awans: 8 do finału
Półfinał drugi.
Awans: 8 do finału

</doc>
<doc id="1933658" url="https://pl.wikipedia.org/wiki?curid=1933658" title="Eumycetozoa">
Eumycetozoa



</doc>
<doc id="1933660" url="https://pl.wikipedia.org/wiki?curid=1933660" title="Puvirnituq">
Puvirnituq

Puvirnituq jest inuicką osadą na rzece Povungnituk w pobliżu jej ujścia do Zatoki Hudsona w północnym Quebecu (Kanada). Populacja w 2008 roku wynosiła 1496 mieszkańców. Znajduje się w administracji regionalnej Kativik w regionie administracyjnym Nord-du-Québec
Nazwa osady oznacza "Miejsce, w którym pachnie zgniłym mięsem". Przypuszcza się, że ta niecodzienna nazwa może pochodzić od jednego z dwóch dawnych wydarzeń:
Puvirnituq jest węzłem lotniczym na wybrzeżu Zatoki Hudsona. Lotnisko obsługuje loty między społecznościami zamieszkującymi na wybrzeżu Zatoki Hudsona w Quebecu. Do osady nie można dotrzeć drogą lądową. 
Historia.
W 1921 roku Kompania Zatoki Hudsona założyła faktorię handlową znaną jako Povungnituk, często skracaną do Pov. To przyciągnęło Innuitów zamieszkujących okoliczne tereny. w 1951 roku Kompania Zatoki Hudsona otworzyła sklep. Zamknięcie sklepów w sąsiednich osadach przyczyniło się do dalszego napływu Innuitów.
W 1956 roku została założona misja katolicka , która zachęciła mieszkańców do utworzenia Stowarzyszenia Rzeźbiarzy z Puvirnituq w 1958 roku. Później przekształcone zostało w Spółdzielcze stowarzyszenie Puvirintuq i odegrało istotną rolę w organizacji, rozwijaniu i wprowadzaniu do obrotu sztuki Innuitów. Sukces stowarzyszenia zainspirował inne społeczności Inuickie do stworzenia podobnych spółdzielni. Większość z nich tworzy teraz Federację Spółdzielni Północnego Quebecu.

</doc>
<doc id="1933662" url="https://pl.wikipedia.org/wiki?curid=1933662" title="Halowe Mistrzostwa Azji w Lekkoatletyce 2010">
Halowe Mistrzostwa Azji w Lekkoatletyce 2010

4. Halowe Mistrzostwa Azji w Lekkoatletyce – halowe zawody lekkoatletyczne, które odbyły od 24 do 26 lutego 2010 w stolicy Iranu Teheranie. Najwięcej medali – 21 – wywalczyli reprezentanci gospodarzy. W zawodach wystartowało 23 reprezentacji narodowych skupionych w Azjatyckim Stowarzyszeniu Lekkoatletycznym.

</doc>
<doc id="1933664" url="https://pl.wikipedia.org/wiki?curid=1933664" title="Faith (album George’a Michaela)">
Faith (album George’a Michaela)

Faith – album George'a Michaela z 1987 roku.
W 2003 album został sklasyfikowany na 472. miejscu listy 500 albumów wszech czasów magazynu Rolling Stone.

</doc>
<doc id="1933665" url="https://pl.wikipedia.org/wiki?curid=1933665" title="Inspektorat Graniczny nr 7">
Inspektorat Graniczny nr 7

Inspektorat Graniczny nr 7 – jednostka organizacyjna Straży Granicznej pełniąca służbę ochronną na granicy polsko-niemieckiej w latach 1928–1939.
Formowanie i zmiany organizacyjne.
Rozporządzeniem Prezydenta Rzeczypospolitej Polskiej Ignacego Mościckiego z 22 marca 1928 roku, do ochrony północnej, zachodniej i południowej granicy państwa, a w szczególności do ich ochrony celnej, powoływano z dniem 2 kwietnia 1928 roku Straż Graniczną. Rozkazem nr 2 z 19 kwietnia 1928 roku "w sprawach organizacji Pomorskiego Inspektoratu Okręgowego" dowódca Straży Granicznej gen. bryg. Stefan Pasławski zatwierdził dyslokację i strukturę inspektoratu granicznego nr 7 „Chojnice”. Określił też granice inspektoratu granicznego: od wschodu: placówka Straży Granicznej „Dywan” wyłącznie, od południa: placówka Straży Granicznej „Witkowo” włącznie. W 1930 roku utworzono nowy komisariat SG „Borzyszkowy” w miejsce zlikwidowanego podkomisariatu Dolne Ostrowite. Zmieniono również nazwę komisariatu SG „Prądzona” na Brzeźno oraz Zielona Chocina na Konarzyny. W 1937 roku utworzono komisariat „Lipnica” w miejsce zlikwidowanego komisariatu „Borzyszkowy”. Rozkazem nr 1 z 31 marca 1937 roku "w sprawach [...] likwidacji i tworzenia placówek", komendant Straży Granicznej płk Jan Gorzechowski zniósł posterunek wywiadowczy „Brusy”. Rozkazem nr 2 z 8 września 1938 roku "w sprawie terminologii odnośnie władz i jednostek organizacyjnych formacji", komendant Straży Granicznej płk Jan Gorzechowski nakazał zmienić nazwę Inspektoratu Granicznego „Chojnice” na Obwód Straży Granicznej „Chojnice”.
Służba graniczna.
Inspektorat obejmował on odcinek graniczny od jeziora Somińskiego, do lasów koło miejscowości Witkowo. Tj. od kamienia granicznego "nr C 003" do kamienia granicznego "nr D 238". Od 1933 roku Inspektorat poszerzono do kamienia granicznego "nr D 248" (do miejscowości Lutówko). Długość odcinka granicznego wynosiła ponad 142 km.
Sąsiednie inspektoraty:
Dziania zbrojne jednostek obwodu.
Broniąca Chojnic kompania Straży Granicznej „Chojnice” kpt. Czesława Jareckiego wchodziła w skład oddziału wydzielonego płk. Tadeusza Majewskiego. Jej skład stanowili strażnicy placówek „Nieżychowice”, „Chojnice I” i „Chojnice II” oraz załogi komendy obwodu i plutonu wzmocnienia. Kompania otrzymała zadanie bronić odcinka na północ od dworca kolejowego w stronę ulicy Człuchowskiej. Od ognia artyleryjskiego został śmiertelnie ranny kpr. Jan Jóźwiak oraz lekko ranny komendant obwodu Straży Granicznej ppłk Stanisław Kozubek. W walce zginęli plut. Władysław Wyrwała oraz kpr. Feliks Skraburski, a ciężko ranny został odniósł kpr. Franciszek Brzeziński. Pluton wzmocnienia z kompanii „Chojnice” bronił Czerska. W walce odniósł rany dowódca plutonu ppor. Franciszek Gorczyca. Został zabity na łóżku szpitalnym. W ten sam sposób zamordowano też kpr. Franciszka Brzezińskiego. Około 14.00 kompania Straży Granicznej wycofała się z Chojnic. Potem walczyła w okrążeniu w Borach Tucholskich. dowódca kompanii z grupą strażników wydostał się z okrążenia i zgodnie z rozkazami kierował się do ośrodka szkolenia Straży Granicznej w Rawie Ruskiej. W okolicach Góry Kalwarii dostali się do niewoli.
Struktura organizacyjna.
W momencie powstania Inspektorat w 1928 roku składał się z czterech komisariatów i jednego podkomisariatu. Taki podział administracyjny przetrwał do 1930 roku.
1928
1930
1933−1936
1937

</doc>
<doc id="1933666" url="https://pl.wikipedia.org/wiki?curid=1933666" title="System cząstek">
System cząstek

System cząstek – zbiór pojedynczych elementów zwanych cząstkami reprezentujących określony efekt. Może to być np. deszcz, śnieg, dym, ogień. Systemy cząstek w grach fantastycznych służą również modelowaniu efektów specjalnych np. magicznych zaklęć czy czarów.
Opis działania.
Na wspólny obserwowany przez użytkownika efekt składa się ruch wielu cząstek emitowanych przez źródło. Każda cząstka ma określone parametry takie jak czas życia, rozmiar, kolor, położenie czy prędkość. Cząstkami steruje system cząstek, który emituje je z określonego w przestrzeni źródła, steruje ich ruchem oraz zmienia takie parametry jak np. kolor cząstki. Po upływie czasu życia cząstki są usuwane, zwalniając w pamięci miejsce na powstanie nowych. Poprzez zmianę poszczególnych parametrów można modyfikować wygląd otrzymanego efektu np. poprzez zwiększenie ilości emitowanych cząstek na sekundę zwykłą mżawkę można zamienić w ulewę.
Opis parametrów cząstek.
Czas życia.
Cząstki emitowane są przez źródło i po pewnym czasie przestają istnieć. Dlatego też dla każdej cząstki trzeba przechowywać informację o tym, jak długo istnieje dana cząstka, ile jeszcze czasu może istnieć. Czas życia cząstki może mieć wpływ na inne atrybuty, takie jak jej rozmiar, kolor, które mogą zmieniać się z upływem czasu.
Położenie.
Aby narysować cząstkę, trzeba znać jej położenie w przestrzeni. Można także przechowywać informację o poprzednich położeniach cząstki, jeśli zamierza się rysować jej ślad. Położenie cząstki zależy od jej prędkości.
Prędkość.
W większości zastosowań cząstki poruszają się, dlatego też trzeba określić ich prędkość. Najwygodniej przechowywać jest informację o prędkości razem z wektorem określającym kierunek ruchu. Dane te służą do wyznaczenia nowego położenia cząstki.
Rozmiar.
Rozmiar nie musi być koniecznie atrybutem poszczególnych cząstek. Jednak często zachodzi sytuacja, w której rozmiar cząstki zmienia się w czasie. Wtedy aktualny rozmiar cząstki jest bardzo ważnym atrybutem - pozwala na poinformowanie systemu cząstek o tym jak wygląda w danej chwili cząstka.
Masa.
Masa cząstki nie jest może zbyt precyzyjnym określeniem tego atrybutu, ale w przybliżeniu oddaje jego znaczenie. Atrybut ten określa wpływ różnych czynników zewnętrznych na zachowanie cząstki.
Systemy cząstek.
Każdy system cząstek dysponuje własnym zbiorem autonomicznych cząstek, które posiadają jednak pewne wspólne atrybuty. Zadaniem systemu jest tworzenie tych cząstek i nadanie im odpowiednich atrybutów w taki sposób, by uzyskać wymagany efekt. System cząstek określa zwykle:

</doc>
<doc id="1933667" url="https://pl.wikipedia.org/wiki?curid=1933667" title="Wolgastsee">
Wolgastsee

Wolgastsee (pol. hist. "Jezioro Ołogoszcz") – jezioro śródleśne na wyspie Uznam (Korswandt, Powiat Vorpommern-Greifswald, Meklemburgia-Pomorze Przednie) na terenie Parku Natury Wyspy Uznam, blisko granicy polsko-niemieckiej.
Charakterystyka.
Jezioro jest naturalnym zbiornikiem wytopiskowym, pochodzenia polodowcowego na terenie moreny czołowej.
Turystyka.
Na brzegu jeziora znajduje się miejsce do biwakowania oraz kąpielisko. 
W pobliżu jeziora przebiegają piesze szlaki turystyczne:
Historia.
Jezioro wzmiankowane na mapach ("Schwedische Landesaufnahme von Vorpommern", "Schmettausches Kartenwerk") od 1780 roku i aż do końca XIX wieku występowało na większym obszarze niż obecnie, obejmowało swym zasięgiem również jezioro Schwarzes Herz (Schwarzer See). Od początku XX wieku już jako samodzielne jezioro Wolgastsee.
Dopiero 27 listopada 1950 r. zgodę wyraził rząd NRD na przekazanie Polsce ujęcia wody dla miasta Świnoujścia, położonego przy jeziorze Wolgastsee i wytyczeniu tam na nowo granicy. W czerwcu 1951 roku włączono do Polski obszar o powierzchni 76,5 ha wraz ze stacją uzdatniania wody, tworząc wysunięty w obszar niemiecki charakterystyczny cypel (tzw. "Worek" ). W zamian Niemcom przyznano podobny obszar między ujęciem wody a Zatoką Pomorską.

</doc>
<doc id="1933668" url="https://pl.wikipedia.org/wiki?curid=1933668" title="Sonja Gaudet">
Sonja Gaudet

Sonja Gaudet (ur. 22 lipca 1966 w North Vancouver) - kanadyjska curlerka poruszająca się na wózku inwalidzkim, jest pierwszą osobą, która zdobyła dwa złote medale zimowych igrzysk paraolimpijskich w curlingu.
W wieku 31 lat spadła z konia i doznała urazu rdzenia kręgowego. Mimo tego uprawia koszykówkę i tenis a od 2003 curling.
Dwukrotnie wystąpiła w mistrzostwach Kanady, było to w 2004 i 2006. W sezonie 2005/2006 dołączyła jako otwierająca do zespołu Chrisa Dawa, z którym wygrała rywalizację w 2006 i wystąpiła na Zimowych Igrzyskach Paraolimpijskich. W Turynie zdobyła złoty medal pokonując w finale Brytyjczyków 7:4.
Reprezentację Kanady na mistrzostwa świata wybiera Kanadyjski Związek Curlingu, dlatego pomimo braku uczestnictwa w mistrzostwach kraju Gaudet reprezentowała Kanadę na zawodach międzynarodowych. W 2007 i 2008 jako otwierająca odpowiednio u Dawa i Gerry’ego Austgardena plasowała się na 4. miejscu. Rok później była rezerwową u Jima Armstronga na MŚ, zagrała w 7 ostatnich spotkaniach, łącznie z finałem, gdzie po pokonaniu Szwedów 7:2 Kanada po raz pierwszy sięgnęła po tytuł mistrzów świata.
Wraz z zespołem Armstronga, tym razem jako otwierająca reprezentowała Kanadę na Zimowych Igrzyskach Paraolimpijskich 2010. Sonja Gaudet po wygranej 8:7 nad Koreą (Kim Hak-sung) w meczu finałowym zdobyła swój drugi złoty medal na paraolimpiadzie. Rok później Kanadyjczycy obronili tytuł mistrzów świata pokonując w finale zawodów Szkotów (Aileen Neilson) 7:3. W MŚ 2012 skipem był Darryl Neighbour, Kanadyjczycy uplasowali się na 7. miejscu.
Armstrong powrócił jako skip w sezonie 2012/2013, zespół wystąpił podczas Mistrzostw Świata w Soczi. Kanadyjczycy zdobyli złote medale, w finale wynikiem 4:3 byli lepsi od Szwedów (Jalle Jungnell).

</doc>
<doc id="1933669" url="https://pl.wikipedia.org/wiki?curid=1933669" title="Miejska Biblioteka Publiczna im. Henryka Sienkiewicza w Łukowie">
Miejska Biblioteka Publiczna im. Henryka Sienkiewicza w Łukowie

Miejska Biblioteka Publiczna im. Henryka Sienkiewicza w Łukowie – biblioteka publiczna w Łukowie funkcjonująca od 1908 roku. Według statutu z 2011 roku jest samorządową instytucją kultury, działającą w obrębie ogólnokrajowej sieci bibliotecznej. Pełni rolę biblioteki powiatowej.
Status prawny.
Miejska Biblioteka Publiczna im. Henryka Sienkiewicza w Łukowie działa na podstawie ustawy z 27 VI 1997 r. o bibliotekach, ustawy z 25 X 1991 r. o organizowaniu i prowadzeniu działalności kulturalnej, ustawy z 8 III 1990 r. o samorządzie gminnym oraz statutu nadanego 6 X 2011 r. przez organizatora, którym jest Miasto Łuków, a ponadto na podstawie porozumienia zawartego pomiędzy Zarządem Miasta i Zarządem Powiatu w sprawie powierzenia realizacji zadań powiatowych. Nadzór merytoryczny sprawuje Wojewódzka Biblioteka Publiczna im. Hieronima Łopacińskiego w Lublinie.
Zakres działalności.
Biblioteka gromadzi literaturę piękną polską i obcą dla dorosłych, literaturę dla dzieci i młodzieży oraz popularnonaukową. Posiada duży wybór literatury relaksacyjnej, powieści obyczajowych, psychologicznych, historycznych, sensacyjnych, fantastycznych, ilustrowanych książek dla najmłodszych. Zbiory biblioteczne wypożyczane są na zewnątrz. W czytelniach, na miejscu, udostępniane są wydawnictwa informacyjne, zbiory regionalne, czasopisma bieżące (50 tytułów), wycinki prasowe. Czasopisma archiwalne wypożyczane są także do domu.
Oprócz podstawowej działalności: gromadzenia, opracowania i udostępniania zbiorów, biblioteka prowadzi szeroką działalność edukacyjną i upowszechnieniową w zakresie książki i czytelnictwa adresowaną do mieszkańców miasta i powiatu łukowskiego. Organizuje imprezy czytelnicze, konkursy, wystawy, lekcje biblioteczne, spotkania autorskie. Od 2003 roku biblioteka realizuje program edukacji środowiskowej kierowany do dzieci i młodzieży.
Sieć biblioteczna.
Biblioteka Główna – siedziba znajduje się w śródmieściu Łukowa, przy ul. ks. kard. S. Wyszyńskiego 24. Budynek jest ujęty w Gminnej Ewidencji Zabytków i określony w miejscowym planie zagospodarowania przestrzennego jako „zabytkowy obiekt o wysokich wartościach, do zachowania i ochrony”.
"Znajduje się tutaj:"
"na piętrze – Wypożyczalnia i Czytelnia dla Dorosłych"
"na parterze – Oddział dla Dzieci"
Filia nr 1 – osiedle Bronisława Chącińskiego 17
Filia nr 2 – ul. Siedlecka 56 (w zachodniej części gmachu Szkoły Podstawowej nr 5; do VI 2015 – lokal przy ul. Gałczyńskiego 31)
Filia nr 3 – osiedle Unitów Podlaskich, blok nr 2
Inicjatorki Biblioteki Publicznej w Łukowie.
Kazimiera Klimecka.
"Inicjatorka Biblioteki Publicznej w Łukowie"
„Jej inicjatywie, staraniom i energicznym zabiegom należy przypisać wczesne powstanie biblioteki publicznej w tym małym powiatowym mieście o pięknych postępowych tradycjach, instytucji samodzielnej opartej na racjonalnych wzorach Biblioteki Publicznej w Warszawie"
Cecylia Nowińska.
"Pracownik biblioteki w latach 1908–1917"
Rodzina Nowińskich wspierała bibliotekę od początku istnienia wykazując się na jej rzecz dużą ofiarnością. Cecylia przez całe życie bezinteresownie propagowała czytelnictwo, w bibliotece pracowała bez wynagrodzenia. W 1938 roku za krzewienie czytelnictwa została odznaczona przez Prezydium Polskiej Akademii Literatury Srebrnym Wawrzynem Akademickim.
Maria Kiernicka.
"Kierowniczka biblioteki w latach 1944–1969"
Maria Kiernicka związana była z biblioteką łukowską już od roku 1935, odbywała tu praktyki poprzedzające rozpoczęcie studiów bibliotekarskich. Funkcję kierownika biblioteki pełniła w latach 1944–1969. W ciągu 25 lat swej pracy wiele energii i sił poświęciła nie tylko bibliotece w Łukowie, ale organizowała również sieć biblioteczną na terenie powiatu łukowskiego. Była inspiratorką wielu działań z zakresu upowszechniania książki i czytelnictwa. Jako wspaniały pedagog i wychowawca z oddaniem uczyła zawodu zainteresowanych pracą w bibliotece, wykształciła grupę bibliotekarzy łukowskich. Po przejściu na emeryturę nie zrezygnowała z pracy zawodowej i przez trzy lata prowadziła bibliotekę Filii nr 1.

</doc>
<doc id="1933670" url="https://pl.wikipedia.org/wiki?curid=1933670" title="Listen Without Prejudice Vol. 1">
Listen Without Prejudice Vol. 1

Listen Without Prejudice Vol. 1 – album George’a Michaela z 1990 roku.

</doc>
<doc id="1933672" url="https://pl.wikipedia.org/wiki?curid=1933672" title="Krzysztof Anuszkiewicz">
Krzysztof Anuszkiewicz

Krzysztof Anuszkiewicz (ur. 10 kwietnia 1962 w Olecku) – polski związkowiec, inżynier chemik, działacz społeczny, poseł na Sejm III kadencji.
Życiorys.
Ukończył w 1987 studia na Wydziale Chemicznym Politechniki Gdańskiej.
Był etatowym działaczem NSZZ „Solidarność”. Pełnił funkcję wiceprzewodniczącego Regionu Pojezierza, w 1989 współorganizował struktury związku w augustowskiej stoczni jachtowej. Zajmował też stanowisko redaktora naczelnego lokalnego pisma „Przegląd Augustowski”.
W latach 1997–2001 sprawował mandat posła na Sejm III kadencji, wybranego w okręgu suwalskim z listy Akcji Wyborczej Solidarność. Od 1998 należał do Ruchu Społecznego AWS. W 2001 bez powodzenia ubiegał się o reelekcję. W okresie 1998–2002 był radnym i przez część kadencji także przewodniczącym rady powiatu augustowskiego. Pełnił obowiązki kierownika Środowiskowego Domu Samopomocy w Augustowie.
Objął stanowisko prezesa zarządu lokalnego Stowarzyszenia Inicjatyw Społeczno-Gospodarczych im. Króla Zygmunta Augusta.
W 2013 otrzymał Srebrny Krzyż Zasługi.

</doc>
<doc id="1933675" url="https://pl.wikipedia.org/wiki?curid=1933675" title="Channiel (potomek Asera)">
Channiel (potomek Asera)

Chaniel (imię prawdopodobnie znaczy: „Bóg okazał łaskę” lub „łaska Boża”) – postać biblijna Starego Testamentu wspomniana w 1 Kronik 7,39. Izraelita, syn Ulli z pokolenia Asera. Z Pisma Świętego dowiadujemy się, że był on dzielnym „wojownikiem i mocarzem” oraz przełożonym naczelników.
Inny sposób oddania imienia to Haniel (Biblia gdańska, Biblia Jakuba Wujka).

</doc>
<doc id="1933677" url="https://pl.wikipedia.org/wiki?curid=1933677" title="Mistrzostwa Azji w Chodzie Sportowym 2010">
Mistrzostwa Azji w Chodzie Sportowym 2010

Mistrzostwa Azji w Chodzie Sportowym 2010 – zawody lekkoatletyczne, które odbyły się 14 marca w japońskim mieście Nomi.
Rekordy.
Podczas zawodów ustanowiono 3 krajowe rekordy w kategorii seniorów:

</doc>
<doc id="1933679" url="https://pl.wikipedia.org/wiki?curid=1933679" title="Ève Lavallière">
Ève Lavallière

Ève Lavallière, właśc. Marie Eugenie Pascaline Fenoglio (ur. 1 kwietnia 1866 w Tulonie, zm. 10 lipca 1929 w Thuillières) – francuska aktorka teatralna.
Urodziła się w rodzinie krawca z Tulonu, rodzice pragnęli syna i wychowywali ją jak chłopca. Przebywała wśród chłopców aż do czasu, kiedy poszła do szkoły. Aby nabrała dziewczęcych manier umieszczono ją w prywatnej szkole dla dzieci z dobrych domów.
Po ukończeniu edukacji została jedną z najbardziej znanych aktorek teatralnych w czasach Belle époque, w tym Théâtre des Variétés w Paryżu. W 1909 była pierwszą znaną kobietą, która dla potrzeb roli Joanny D’Arc została ostrzyżona przez Antoniego Cierplikowskiego, lansując modę fryzury „na pazia”, zwanej też „na chłopczycę”.

</doc>
<doc id="1933680" url="https://pl.wikipedia.org/wiki?curid=1933680" title="Stróżki">
Stróżki



</doc>
<doc id="1933683" url="https://pl.wikipedia.org/wiki?curid=1933683" title="Stróżki (województwo mazowieckie)">
Stróżki (województwo mazowieckie)

Stróżki – kolonia w Polsce położona w województwie mazowieckim, w powiecie wołomińskim, w gminie Poświętne.
W latach 1975–1998 miejscowość należała administracyjnie do województwa siedleckiego.

</doc>
<doc id="1933686" url="https://pl.wikipedia.org/wiki?curid=1933686" title="Core i3">
Core i3



</doc>
<doc id="1933687" url="https://pl.wikipedia.org/wiki?curid=1933687" title="Linia kolejowa nr 224">
Linia kolejowa nr 224

Linia kolejowa nr 224 – dawna, rozebrana linia kolejowa o długości 81,1 km łącząca Czerwonkę z Korniewem w obwodzie kaliningradzkim.

</doc>
<doc id="1933688" url="https://pl.wikipedia.org/wiki?curid=1933688" title="Older (album)">
Older (album)

Older – album George’a Michaela z 1996 roku.
W Polsce nagrania uzyskały status platynowej płyty.Album został zadedykowany zmarłemu chłopakowi George'a Anselmo Feleppie.

</doc>
<doc id="1933689" url="https://pl.wikipedia.org/wiki?curid=1933689" title="Radia Jeroszina">
Radia Jeroszina



</doc>
<doc id="1933690" url="https://pl.wikipedia.org/wiki?curid=1933690" title="Śląsk Wrocław w europejskich pucharach sezon 1994/1995">
Śląsk Wrocław w europejskich pucharach sezon 1994/1995

Śląsk Wrocław w europejskich pucharach w sezonie 1994/1995 wystąpił w rozgrywkach Pucharu Europy (dzisiejsza Euroliga). Możliwość gry na europejskiej arenie dało Śląskowi mistrzostwo Polski zdobyte w sezonie 1993/94. 
Rezultat.
Śląsk odpadł już w pierwszej rundzie Pucharu Europy, kiedy dwukrotnie uległ Budowelnikowi Kijów. W pierwszym meczu w Kijowie było 70:100 dla gospodarzy, wśród których błyszczał duet Gienadij Uspienskij-Alexander Lokhmanchuk. Obaj zdobyli w sumie 52 punkty. Kilka lat później Uspienskij przyjedzie do Polski, grając w Polskiej Lidze Koszykówki w barwach SKK Szczecin, a Lokhmanchuk wyjedzie do Niemiec, gdzie będzie reprezentował barwy m.in. Skyliners Frankfurt.
W tym spotkaniu wrocławianie dotrzymywali kroku rywalom tylko do przerwy, przegrywając 40-45. Po zmianie stron gospodarze cały czas podwyższali przewagę, co skończyło się porażką w drugiej połowie 30-55! 
W drugim spotkaniu, które rozegrano pięć dni później we Wrocławiu, Śląsk także przegrał - 83-99. Porażka bolała tym bardziej, że po pierwszej połowie koszykarze z Dolnego Śląska prowadzili z rywalami 49-33! Niestety, druga część meczu należała do gości, którzy nie dość, że odrobili straty, to wygrali szesnastoma punktami. Drugą część meczu Śląsk przegrał aż 32 punktami - 34-66!
W Śląsku należy wyróżnić Dariusza Parzeńskiego, który zdobył 23 punkty, trafiając 11 z 15 rzutów z gry. Pięć punktów więcej od niego zdobył Robert Kościuk, ale on grał na fatalnej skuteczności - 3/7 za 2 p i 3/10 za 3 p, a resztę punktów dodał z linii rzutów wolnych.
Wśród gości wyróżnił się Alexander Okunskij, zdobywca 27 punktów i 7 zbiórek. Okunskij w następnej rundzie tych rozgrywek zagrał jeszcze lepiej z Panathinaikosem Ateny, kiedy w pierwszym meczu rzucił 24 punkty i zebrał aż 15 piłek! Kilka lat później Okunskij będzie grał m.in. w PAOK Saloniki, Cibonie Zagrzeb czy Buducnost Podgorica.
W kadrze zespole z Kijowa był wtedy Witalij Potapenko, który później wyląduje w NBA.

</doc>
<doc id="1933692" url="https://pl.wikipedia.org/wiki?curid=1933692" title="Mistrzostwa NACAC w Biegach Przełajowych 2010">
Mistrzostwa NACAC w Biegach Przełajowych 2010

Mistrzostwa NACAC w Biegach Przełajowych 2010 – zawody lekkoatletyczne, które odbyły się 6 marca w Mount Irvine w Trynidadzie i Tobago.

</doc>
<doc id="1933694" url="https://pl.wikipedia.org/wiki?curid=1933694" title="Kasztelanka">
Kasztelanka



</doc>
<doc id="1933695" url="https://pl.wikipedia.org/wiki?curid=1933695" title="Léo Lacroix">
Léo Lacroix

Léo Lacroix (ur. 26 listopada 1937 w Bois-d’Amont) – francuski narciarz alpejski, wicemistrz olimpijski i trzykrotny medalista mistrzostw świata.
Kariera.
Pierwszy międzynarodowy sukces w karierze Léo Lacroix osiągnął w 1964 roku, kiedy podczas igrzysk olimpijskich w Innsbrucku zdobył srebrny medal w biegu zjazdowym. W zawodach tych rozdzielił na podium Austriaka Egona Zimmermanna oraz Wolfganga Bartelsa ze Wspólnej Reprezentacja Niemiec. Na tych samych igrzyskach startował także w gigancie, kończąc rywalizację na jedenastej pozycji. W tym samym roku zajął także drugie miejsce w slalomie oraz kombinacji alpejskiej podczas zawodów Arlberg-Kandahar w Garmisch-Partenkirchen. Na rozgrywanych dwa lata później mistrzostwach świata w Portillo zdobył dwa srebrne medale. Najpierw był drugi w zjeździe, rozdzielając swego rodaka, Jeana-Claude’a Killy'ego i Franza Voglera z RFN, a siedem dni później był drugi w kombinacji, plasując się za Killym, a przed Ludwigiem Leitnerem z RFN. Do zwycięstwa w biegu zjazdowym zabrakło mu 0,40 sekundy.
Debiut w zwodach Pucharu Świata zanotował 6 stycznia 1967 roku w Berchtesgaden, zajmując drugie miejsce w slalomie. Tym samym już w swoim debiucie zdobył pierwsze pucharowe punkty i stanął na podium. Były to równocześnie pierwsze w historii zawody tego cyklu w gigancie. W pozostałych zawodach sezonu 1966/1967 jeszcze dwukrotnie stawał na podium, jednak nie odniósł zwycięstwa: 14 stycznia w Wengen był drugi w zjeździe, a 5 lutego 1967 roku w Madonna di Campiglio był trzeci w slalomie. W klasyfikacji generalnej był ostatecznie czwarty, podobnie jak w klasyfikacji giganta, a w klasyfikacji zjazdu zajął siódme miejsce. Brał także udział w igrzysk olimpijskich w Grenoble w 1968 roku, gdzie w swoim jedynym starcie, biegu zjazdowym, zajął 20. miejsce. Czterokrotne zdobywał mistrzostwo Francji: w slalomie w latach 1955, 1960 i 1963 oraz w zjeździe w 1963 roku.
Podczas ceremonii otwarcia igrzysk w Grenoble Lacroix składał ślubowanie olimpijskie. Był dyrektorem ośrodka narciarskiego w Les Ménuires. W 2012 roku został odznaczony Legią Honorową.

</doc>
<doc id="1933696" url="https://pl.wikipedia.org/wiki?curid=1933696" title="John Gormley">
John Gormley

John Gormley, irl. Seán Ó Gormlaigh (ur. 4 sierpnia 1959 w Dublinie) – irlandzki polityk, nauczyciel i samorządowiec, parlamentarzysta, lider Partii Zielonych w latach 2007–2011, były minister środowiska, dziedzictwa i samorządu lokalnego.
Życiorys.
Kształcił się w St Munchin's College w Limerick, następnie studiował na University College Dublin oraz na Uniwersytecie Albrechta i Ludwika we Fryburgu. Pracował jako nauczyciel. Zaangażował się w działalność polityczną w ramach irlandzkiej Partii Zielonych. Pierwszy raz kandydował bez powodzenia do Dáil Éireann w 1989. W 1991 został wybrany do rady miejskiej Dublina, a w latach 1994–1995 był burmistrzem tego miasta.
W wyborach w 1997 zdobył mandat posła do Dáil Éireann z okręgu Dublin South East (uzyskiwał reelekcję w 2002 i 2007). W 2007 Partia Zielonych, wbrew przedwyborczym obietnicom, weszła do koalicji rządowej z Fianna Fáil i Progresywnymi Demokratami. Dotychczasowy lider partii Trevor Sargent zrezygnował ze stanowiska. W lipcu 2007 John Gormley wygrał rywalizację o przywództwo partii z reprezentującą radykalne skrzydło partii Patricią McKenną.
Miesiąc wcześniej objął urząd ministra środowiska, dziedzictwa i samorządu lokalnego w gabinecie Bertiego Aherna. Utrzymał go również w utworzonym w maju 2008 rządzie Briana Cowena i sprawował do czasu swojej rezygnacji w styczniu 2011. W wyborach parlamentarnych w tym samym roku nie został ponownie wybrany do parlamentu. 20 marca 2011 ogłosił swoją rezygnację z przywództwa Partii Zielonych.

</doc>
<doc id="1933697" url="https://pl.wikipedia.org/wiki?curid=1933697" title="Wnętrze z kobietami przy bieliźniarce">
Wnętrze z kobietami przy bieliźniarce

Wnętrze z kobietami przy bieliźniarce – obraz holenderskiego malarza Pietera de Hoocha namalowany w 1663 roku.
Pieter de Hooch malował głównie obrazy rodzajowe z ukrytym przesłaniem moralnym. Jego dzieła odzwierciedlały wartości, które były szczególnie hołubione w ówczesnym społeczeństwie Holandii. Na płótnie, znanym również pod tytułem "Przed szafą na bieliznę", przedstawił komnatę w zamożnym domu; tematem nadrzędnym obrazu jest utrzymanie porządku i czystości. Czystość Holendrzy uważali za szczególną cnotę, a jej utrzymanie wymagało wysiłku i czasu, tym samym przyczyniając się do eliminowania z życia grzesznej bezczynności. Takie właśnie przesłanie niesie płótno Hoocha.
Obraz przedstawia jeszcze jeden element bardzo charakterystyczny dla ówczesnej Holandii. W połowie XVII wieku coraz modniejszym wyposażeniem pokoi była szafa zwana bieliźniarką. Mebel musiał pomieścić wszystkie dobra, które gromadziła pani domu. Przechowywano w niej zwoje koronek, sztywne krezy w pudłach, szerokoskrzydłe kapelusze, czy sterty "olanda", delikatnego płótna holenderskiego w formie obrusów, pościeli i bielizny.
Hooch przedstawił scenę wkładania czystej bielizny do szafy. Pani domu z nabożeństwem odbiera od służącej złożoną pościel przyniesioną w koszu. Gest jej rąk wskazuje na chęć przeliczenia wyłożonych sztuk. Bielizna jest biała, co często oznaczało czystość serca przed obliczem Boga, a plamy na płótnie grzech. Pokojówka pracuje tylko dla pani domu. Mimo że przed domem widnieje spora kałuża, pokojówka nie nosi chodaków, z czego można wnioskować, że nie musi często wychodzić z domu i wykonywać innych prac. Również chłopcem, grającym w hokeja, opiekuje się ktoś inny. Chłopiec wydawałoby się nosi ubranie dziewczynki, lecz w XVII-wiecznej Holandii zarówno chłopcy, jak i dziewczynki nosili identyczne stroje; cechą wyróżniającą płeć był krój kołnierzyka (chłopcy nosili kołnierzyk kwadratowy, dziewczynki kolisty).
Na posadzce Hooch przedstawił flizy, drzwi ozdobił supraportą, a nad nią posążkiem greckiego herosa Perseusza ze swoim łupem – głową Meduzy. Elementy te świadczą o względnej zamożności rodziny, choć jest ona jeszcze na dorobku. Strome jak drabina schody, drążkowe krzesło i potężna szafa są elementami mało wykwintnymi. O statusie rodziny świadczy również obraz z pejzażem morskim na ścianie i czarka chińskiej porcelany stojąca wysoko na rogu szafy. Połączenie tych symbolicznych elementów wskazuje, iż rodzina dorabia się na handlu zamorskim. Morski pejzaż i sprawującą domowe obowiązki kobieta można skojarzyć z sentencją Jacoba Catsa, XVII wiecznego poety i moralisty holenderskiego 
W głębi obrazu widoczny jest przedsionek prowadzący do wyjścia, a za nim otwarte drzwi z widokiem na amsterdamski kanał i na fasadę wiernie odmalowanej kamienicy.
Podobne wnętrza o nieskazitelnym porządku widoczne są na wielu innych obrazach malarza, m.in. płótnach "Kobieta z dzieckiem i małą dziewczynką" (1658) czy "Spiżarnia" (1659), Rijksmuseum Amsterdam. Panujący ład podkreślony jest na nich rytmem płytek na posadzce, a kontrast stanowi matka częstująca swoją córkę piwem.

</doc>
<doc id="1933701" url="https://pl.wikipedia.org/wiki?curid=1933701" title="Afrykanerski">
Afrykanerski



</doc>
<doc id="1933704" url="https://pl.wikipedia.org/wiki?curid=1933704" title="Bośniacki">
Bośniacki



</doc>
<doc id="1933708" url="https://pl.wikipedia.org/wiki?curid=1933708" title="Franz Vogler">
Franz Vogler

Franz Vogler (ur. 15 sierpnia 1944 w Oberstdorfie) – niemiecki narciarz alpejski, brązowy medalista mistrzostw świata.
Kariera.
W zawodach Pucharu Świata zadebiutował 8 stycznia 1967 roku w Adelboden, gdzie został zdyskwalifikowany w gigancie. Pierwsze punkty (do sezonu 1978/79 punktowało tylko dziesięciu najlepszych zawodników) zdobył 14 stycznia 1967 roku w Wengen, gdzie był dziesiąty w zjeździe. Na podium zawodów tego cyklu pierwszy raz stanął 27 stycznia 1967 roku w Megève, kończąc zjazd na trzeciej pozycji. W kolejnych startach jeszcze pięciokrotnie stawał na podium, odnosząc przy tym jedno zwycięstwo: 26 lutego 1972 roku w Crystal Mountain był najlepszy w zjeździe. W klasyfikacji generalnej sezonu 1966/1967 zajął 14. miejsce, a w klasyfikacji zjazdu był trzeci.
Wystartował na mistrzostwach świata w Portillo w 1966 roku, gdzie wywalczył brązowy medal w zjeździe. W zawodach tych wyprzedzili go jedynie dwaj Francuzi: Jean-Claude Killy i Léo Lacroix. Był to jego jedyny medal wywalczony na międzynarodowej imprezie tej rangi. Na rozgrywanych dwa lata później igrzyskach olimpijskich w Grenoble w tej samej konkurencji był piętnasty. Podczas mistrzostw świata w Val Gardena został zgłoszony do zjazdu, jednak ostatecznie nie wystartował z powodu kontuzji. Brał również udział w igrzyskach olimpijskich w Sapporo w 1972 roku, kończąc rywalizację w zjeździe na 24. pozycji.

</doc>
<doc id="1933710" url="https://pl.wikipedia.org/wiki?curid=1933710" title="Georges Mauduit">
Georges Mauduit

Georges Mauduit (ur. 3 grudnia 1942 w Chambéry) – francuski narciarz alpejski, srebrny medalista mistrzostw świata. 
Kariera.
W zawodach Pucharu Świata zadebiutował 5 stycznia 1967 roku w Berchtesgaden, zajmując 13. miejsce w slalomie. Pierwsze punkty (do sezonu 1978/79 punktowało tylko dziesięciu najlepszych zawodników) zdobył dzień później w tej samej miejscowości, gdzie wygrał rywalizację w gigancie. W kolejnych startach jeszcze sześciokrotnie stawał na podium, jednak nie odniósł już zwycięstwa. W klasyfikacji generalnej sezonu 1966/1967 zajął piąte miejsce, a w klasyfikacji giganta był drugi. 
Wystartował na mistrzostwach świata w Portillo w 1966 roku, gdzie wywalczył srebrny medal w gigancie. W zawodach tych rozdzielił swego rodaka, Guy Périllata i Austriaka Karla Schranza. Był to jego jedyny medal wywalczony na międzynarodowej imprezie tej rangi. Brał również udział w igrzyskach olimpijskich w Grenoble w 1968 roku, gdzie w tej samej konkurencji zajął dziewiątą pozycję.

</doc>
<doc id="1933711" url="https://pl.wikipedia.org/wiki?curid=1933711" title="Camiguin">
Camiguin

Camiguin – wyspa i prowincja na Filipinach w regionie Mindanao Północne, położona około 10 km na północ od prowincji Misamis Oriental na wyspie Mindanao.
Jest to wulkaniczna wyspa. Klimat podzwrotnikowy, wilgotny. Podstawą gospodarki jest rolnictwo i rybołówstwo. Uprawiane rośliny to przede wszystkim palmy kokosowe, głównie dla pozyskania kopry, oraz banan manilski, ryż, mango, słodliwka pospolita i inne drzewa owocowe.
Tworzy prowincję Camiguin będącą drugą od końca pod względem wielkości prowincją Filipin po Batanes. Powierzchnia: 237,95 km². Liczba ludności: 81 293 mieszkańców (2007). Gęstość zaludnienia wynosi 341,6 mieszk./km². Stolicą prowincji jest Mambajao.

</doc>
<doc id="1933713" url="https://pl.wikipedia.org/wiki?curid=1933713" title="Louis Jauffret">
Louis Jauffret

Louis Jauffret (ur. 21 lutego 1943 w Montgenèvre) – francuski narciarz alpejski, brązowy medalista mistrzostw świata.
Kariera.
W zawodach Pucharu Świata zadebiutował 5 stycznia 1967 roku w Berchtesgaden, gdzie zajął szesnaste miejsce w slalomie. Pierwsze punkty (do sezonu 1978/79 punktowało tylko dziesięciu najlepszych zawodników) zdobył 15 stycznia 1967 roku w Wengen, gdzie był czwarty w tej samej konkurencji. Na podium zawodów tego cyklu pierwszy raz stanął 22 stycznia 1967 roku w Kitzbühel, kończąc slalom na trzeciej pozycji. W zawodach tych wyprzedzili go tylko jego rodak, Jean-Claude Killy i Bengt Erik Grahn ze Szwecji. W kolejnych startach jeszcze jeden raz stanął na podium: 5 lutego 1967 roku w Madonna di Campiglio był drugi w slalomie. W klasyfikacji generalnej sezonu 1966/1967 zajął 10. miejsce, a w klasyfikacji slalomu był czwarty. Startował także w sezonie 1967/1968, jednak nie zdobył punktów.
Wystartował na mistrzostwach świata w Portillo w 1966 roku, gdzie wywalczył brązowy medal w slalomie. W zawodach tych wyprzedzili go jedynie Włoch Carlo Senoner i kolejny Francuz, Guy Périllat. Był to jego jedyny medal wywalczony na międzynarodowej imprezie tej rangi. Nigdy nie wystąpił na igrzyskach olimpijskich.

</doc>
<doc id="1933716" url="https://pl.wikipedia.org/wiki?curid=1933716" title="Oona O’Neill">
Oona O’Neill

Oona O’Neill (zwana również "Lady Chaplin", ur. 14 maja 1925 w Warwick Parish, zm. 27 września 1991 w Corsier-sur-Vevey) – córka dramaturga amerykańskiego i noblisty Eugene’a O’Neilla oraz pisarki Agnes Boulton. Żona brytyjskiego aktora, reżysera i producenta Charliego Chaplina.
Życiorys.
Urodziła się podczas pobytu rodziców na Bermudach. Kiedy miała dwa lata ojciec, Eugene O’Neill, zostawił rodzinę dla aktorki Carlotty Monterey, która została jego trzecią żoną. Oona i jej brat Shane (ur. 1919) nie widywali później ojca. Jak większość dziewcząt z dobrych domów Oona została posłana do szkoły z internatem.
Wystąpiła w kilku reklamach. W 1942 wygrała konkurs piękności, zdobywając tytuł „ślicznotki numer jeden roku 1942”. Choć ojciec przy wykorzystaniu rozległych znajomości blokował jej karierę filmową, w lipcu 1942 zadebiutowała na scenie Maplewood Theatre w New Jersey w sztuce "Pal Joey". Chciała również iść do szkoły dramatycznej, ale ojciec zakończył jej finansowanie. O’Neill otrzymała list od ojca w tej sprawie, w którym to napisał:
Mimo przeciwności podjęła starania, by wejść do środowiska Hollywood. Pomógł jej w tym Orson Welles, jeden z najbardziej wpływowych twórców filmowych, teatralnych i radiowych tamtych czasów. Po ślubie z Chaplinem w 1943 porzuciła jednak karierę aktorską i zdecydowała się życie u boku mężu, z którym zamieszkała w Szwajcarii.
Życie prywatne.
Jesienią 1941 przyjaciółka mamy przedstawiła ją aspirującemu pisarzowi J.D. Salingerowi. Mimo że uważał ją za niezmiernie pochłoniętą przez samą siebie (zwierzył się przyjacielowi, że „mała Oona jest beznadziejnie zakochana w małej Oonie”), często do niej dzwonił i pisał do niej długie listy. Ich związek zakończył się, gdy O’Neill zaczęła spotykać się z Charliem Chaplinem.
W 1942 z inicjatywy Orsona Wellesa poznała Charlie’ego Chaplina. Po raz pierwszy spotkali się na kolacji w domu agentki O’Neill, która chciała ją zaangażować do roli w filmie Chaplina "Shadow and Substance". Choć aktor stwierdził, że O’Neill jest zdecydowanie za młoda do proponowanej roli, to podpisali kontrakt.
Następnie zaprosił aktorkę do swojej rezydencji na wzgórzach Beverly Hills, by uczyć ją gry aktorskiej. Również synowie Chaplina próbowali starać się o jej względy, jednak ona zakochała się w Charliem. Wkrótce zamieszkali razem, a ich związek stał się tajemnicą poliszynela w Hollywood. Ich związek budził zainteresowanie opinii publicznej z uwagi na różnicę wieku między nimi — dzieliło ich 37 lat, co wywołało falę spekulacji w prasie, która sugerowała, że O’Neill związała się z aktorem dla pieniędzy. Byli śledzeni przez agentów FBI z powodu skandalu z udziałem Joan Barry, która niesłusznie pozwała Chaplina o ojcostwo.
O’Neill i Chaplin pobrali się 16 czerwca 1943 podczas utrzymanej w tajemnicy uroczystości w urzędzie stanu cywilnego w miasteczku Carpinteria . By uniknąć zainteresowania prasy, O’Neill przyjechała do urzędu na pół godziny przed otwarciem placówki i sama załatwiała wszystkie formalności. Gdy tylko Chaplin wszedł do sali, urzędnik wezwał dziennikarzy poprzez wciśnięcie guzika pod biurkiem. Na uroczystości obecni byli tylko świadkowie – zaprzyjaźniony z parą dziennikarz i jego sekretarka. Po ślubie nowożeńcy zmuszeni byli uciekać przed pościgiem mediów.
Miała z Chaplinem ośmioro dzieci: Geraldine (ur. 1944), Michaela (ur. 1946), Josephine (ur. 1949), Victorię (ur. 1951), Eugene’a (ur. 1953), Jane (ur. 1957), Annette (ur. 1959) i Christophera (ur. 1962).
Przeżyła u boku męża przez 34 lata, aż do śmierci aktora w grudniu 1977 w ich szwajcarskiej rezydencji w Corsier-sur-Vevey.

</doc>
<doc id="1933718" url="https://pl.wikipedia.org/wiki?curid=1933718" title="Puchar Sześciu Narodów 2010">
Puchar Sześciu Narodów 2010

Puchar Sześciu Narodów 2010 (2010 Six Nations Championship, a także od nazwy sponsora turnieju Royal Bank of Scotland – 2010 RBS 6 Nations) – jedenasta edycja Pucharu Sześciu Narodów, corocznego turnieju w rugby union rozgrywanego pomiędzy sześcioma najlepszymi zespołami narodowymi półkuli północnej. Turniej odbywał się pomiędzy 6 lutego a 20 marca 2010 roku.
Wliczając turnieje w poprzedniej formie, od czasów Home Nations Championship i Pucharu Pięciu Narodów, była to 116. edycja tych zawodów. W turnieju brały udział reprezentacje narodowe Anglii, Francji, Irlandii, Szkocji, Walii i Włoch.
Rozkład gier opublikowano w kwietniu 2009 roku, po raz kolejny planując rozegranie jednego spotkania w piątek. Sędziowie spotkań zostali natomiast wyznaczeni w grudniu 2009 roku.
Zawody wygrała Francja, w emocjonującym ostatnim meczu pokonując 12-10 Anglię i zdobywając w ten sposób Wielkiego Szlema – pierwszego od 2004, a dziewiątego w historii. Najwięcej punktów w turnieju zdobył Stephen Jones, a czterech zawodników zdobyło po trzy przyłożenia. Z grona sześciu zawodników wytypowanych przez organizatorów, za najlepszego został uznany Tommy Bowe. IRB opublikowała następnie podsumowanie statystyczno-analityczne tej edycji.
Podczas turnieju setne występy w narodowych barwach zaliczyli Chris Paterson, John Hayes i Brian O’Driscoll. Po raz ostatni podczas przebudowy Lansdowne Road irlandzka reprezentacja grała na gaelickim Croke Park, zaś Anglia podczas meczu z Walijczykami zaprezentowała specjalne stroje, mające upamiętnić pierwszy międzynarodowy mecz rozegrany na Twickenham.
Uczestnicy.
W turnieju uczestniczyły.

</doc>
<doc id="1933720" url="https://pl.wikipedia.org/wiki?curid=1933720" title="Schwarzes Herz">
Schwarzes Herz

Schwarzes Herz (również Schwarzer See, pol. "Jezioro Czarne") – jezioro śródleśne na wyspie Uznam (Korswandt, Powiat Vorpommern-Greifswald, Meklemburgia-Pomorze Przednie) na terenie Parku Natury Wyspy Uznam, blisko granicy polsko-niemieckiej.
Charakterystyka.
Jezioro jest naturalnym zbiornikiem, pochodzenia polodowcowego na terenie moreny czołowej.
Historia.
Na mapach ("Schwedische Landesaufnahme von Vorpommern", "Schmettausches Kartenwerk") od 1780 roku i aż do końca XIX wieku występowało jako jedno z Wolgastsee. Od początku XX wieku już jako samodzielne jezioro Schwarzes Herz.
Dopiero 27 listopada 1950 r. zgodę wyraził rząd NRD na przekazanie Polsce ujęcia wody dla miasta Świnoujścia, położonego przy jeziorze Wolgastsee i wytyczeniu tam na nowo granicy państwowej (tzw. "Worek" ). Jezioro Schwarzes Herz znalazło się ok. 180 m od granicy.

</doc>
<doc id="1933721" url="https://pl.wikipedia.org/wiki?curid=1933721" title="Victor Margueritte">
Victor Margueritte

Wiktor Margueritte (ur. 1 grudnia 1866 w Blidzie (Al-Bulajda), zm. 23 marca 1942 w Monestier (Allier)) – francuski powieściopisarz i dramaturg. 
Był bratem Paula, również pisarza. W swojej twórczości szczególną uwagę poświęcił problemom społecznym, które towarzyszyły codziennemu życiu ówczesnej Francji. Nie unikał podejmowania tematów kontrowersyjnych, popierał emancypację kobiet oraz działania propagujące pokój na świecie. Publikował w gazetach, które współpracowały z międzynarodowym ruchem komunistycznym. W 1922 wywołał skandal obyczajowy wydając powieść „Chłopczyca”, odebrano mu wówczas odznaczenie Legii Honorowej.
W 1920 zakupił w Ligurii duży majątek ziemski na zboczach wzgórza Meinier, mieszkał tam z żoną do 1938.
Był silnie związany z bratem Paulem (także pisarzem), którego utwory w latach 1896-1908 firmował swoim nazwiskiem.
Wszystkie jego utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.
Jego najsławniejsze utwory to:

</doc>
<doc id="1933724" url="https://pl.wikipedia.org/wiki?curid=1933724" title="Abraham Ascher">
Abraham Ascher

Abraham Ascher (ur. 26 sierpnia 1928 we Wrocławiu) – amerykański historyk, profesor
Życiorys.
Pochodził z rodziny galicyjskich Żydów, która w roku 1920 osiedliła się we Wrocławiu, gdzie prowadzili sklep. Jego ojcem był Jakob (właściciel sklepu przy obecnej ul. Grabiszyńskiej 2), a matką Feiga Ascher. Po dojściu do władzy w Niemczech narodowych socjalistów, rodzina Aschera stopniowo zaczęła emigrować. Abraham Ascher wraz z matką jako ostatni członkowie rodziny opuścili Wrocław w lipcu 1939 r. wyjeżdżając do Anglii, skąd w 1943 r. wyjechali do Nowego Jorku, gdzie mieszkał jego ojciec. W roku 1950 otrzymał obywatelstwo amerykańskie. Ukończył studia historyczne, uzyskując w 1950 r. tytuł licencjata na City College (jest częścią City University of New York), w 1951 na Columbia University tytuł magistra (Master of Arts), a następnie w 1957 r. doktorat (Ph.D.). Był wykładowcą na różnych uczelniach amerykańskich, m.in. w Graduate School of City University of New York.
Ożenił się 29 czerwca 1958 r. Ma troje dzieci: Deborah, Rachel, Stephen. Syn Stephen L. Ascher jest współprzewodniczącym firmy w zakresie postępowania sądowego i egzekucji papierów wartościowych.
Jest wybitnym profesorem specjalizującym się w historii Rosji. Głównym obszarem jego badań była historia Rosji, zwłaszcza okresu ostatnich Romanowów, które przedstawił w dwutomowej książce „Rewolucja 1905 roku” będącej studium na ten temat. Prowadząc obszerne badania nad źródłami historycznymi w formie wspomnień, archiwów i gazet, Ascher szczegółowo opisał wydarzenia w latach 1903–1907, które doprowadziły do rewolucji i miały miejsce po niej. Opublikował też badania nad życiem społeczności żydowskiej w nazistowskim Wrocławiu.
Cytaty.
„Chociaż zawarłem w tej pracy doświadczenia mojej najbliższej rodziny podczas okresu nazistowskiego, książka opiera się przede wszystkim na kwerendzie publikowanych i niepublikowanych źródeł. Było ich wiele, należy tu zwłaszcza wymienić autobiografie, pamiętniki, listy, dzienniki, przekazy osób, które ocalały, zebrane przez różne archiwa po wojnie, ogromną liczbę dokumentów urzędów nazistowskich funkcjonujących w tym okresie we Wrocławiu, wreszcie archiwum żydowskiej gminy we Wrocławiu, które – ku mojemu zaskoczeniu – przetrwało prawie nienaruszone.”

</doc>
<doc id="1933727" url="https://pl.wikipedia.org/wiki?curid=1933727" title="Big Star">
Big Star



</doc>
<doc id="1933733" url="https://pl.wikipedia.org/wiki?curid=1933733" title="Johnny Wilkinson">
Johnny Wilkinson



</doc>
<doc id="1933741" url="https://pl.wikipedia.org/wiki?curid=1933741" title="Port Ad-Dammam">
Port Ad-Dammam

Port Ad-Dammam (Mīnā' al Malik 'Abd al 'Azīz; "Port im. króla Abd al-Aziza") położony jest na sztucznym półwyspie na północny wschód od miasta Ad-Dammam w Arabii Saudyjskiej, nad Zatoką Perską. Używany głównie do importu towarów do wschodniej części Arabii Saudyjskiej oraz eksportu cementu, mocznika i innych towarów.
W 2007 roku port obsłużył 1775 statków o łącznej nośności 38 063 363 ton. Największym statkiem, jaki zawinął do portu był statek o nośności ponad 148 000 ton i długości 260 metrów.
Port składa się z trzech basenów. Zachodni i Wschodni mieszczą główne nabrzeża, trzeci basen, położony na wschód od baseny Wschodniego, mieści stocznię remontową, dwa doki pływające i nabrzeża dla mniejszych jednostek.
Tor podejściowy do portu jest pogłębiony do 14 metrów, trwają prace (2007) nad pogłębieniem toru i części portu do 16,5 m.

</doc>
<doc id="1933745" url="https://pl.wikipedia.org/wiki?curid=1933745" title="Hohe Angelus Spitze">
Hohe Angelus Spitze



</doc>
<doc id="1933749" url="https://pl.wikipedia.org/wiki?curid=1933749" title="Przegrupowanie Curtiusa">
Przegrupowanie Curtiusa

Przegrupowanie Curtiusa (Reakcja Curtiusa lub Degradacja Curtiusa), po raz pierwszy zdefiniowana przez Theodora Curtiusa, jest to reakcja chemiczna, w której azydki acylowe ulegają przegrupowaniu do izocyjanianów.
Izocyjaniany mogą zostać wyłapane przez różne nukleofile. Często dodaje się wody w celu zhydrolizowania izocyjanianu do aminy.
Reakcja ta w obecności "tert"-butanolu generuje grupę blokującą aminy - Boc - szeroko stosowaną w syntezie organicznej. W reakcji tej tworzy się uretan 5.
Azydki takie 3 można łatwo otrzymać z kwasów karboksylowych 1 przy użyciu azydku difenylofosforylu 2.
Mechanizm reakcji.
Pierwszym etapem przegrupowania Curtiusa jest odłączenie cząsteczki azotu w postaci gazowej z utworzeniem acylowego nitrenu 2.
Jednocześnie, utworzony nitren przegrupowuje się od razu do odpowiedniego izocyjanianu (3) przez migrację grupy alkilowej R na atom azotu.
Zastosowanie.
W odmianie zwanej degradacja Darapsky'ego przegrupowanie Curtiusa zachodzi na etapie przejścia z α-cyjanoestru do aminokwasu.

</doc>
<doc id="1933752" url="https://pl.wikipedia.org/wiki?curid=1933752" title="Cmentarz żydowski w Głowaczowie">
Cmentarz żydowski w Głowaczowie

Cmentarz żydowski w Głowaczowie – jest położony w południowej części miejscowości przy drodze do Bobrownik. Ma powierzchnię 0,63 ha. Został założony w XVIII wieku. Ostatni pochówek miał mieć miejsce w 1942 r. W czasie wojny Niemcy zdewastowali cmentarz. Obecnie brak na nim jakichkolwiek macew. Zachowały się resztki murowanego ogrodzenia.

</doc>
<doc id="1933753" url="https://pl.wikipedia.org/wiki?curid=1933753" title="Patience (album)">
Patience (album)

Patience – album George’a Michaela z 2004 roku.
Nagrania w Polsce uzyskały status złotej płyty.

</doc>
<doc id="1933754" url="https://pl.wikipedia.org/wiki?curid=1933754" title="Oblężenie Wesenborga">
Oblężenie Wesenborga

Oblężenie Wesenborga (Rakvere, Rakovor, Wesenberg) – przeprowadzona podczas wojen inflanckich nieudana próba zdobycia przez wojska szwedzkie bronionego przez Rosjan ufortyfikowanego miasta Wesenborg w Estonii.
Oblężenie trwało od stycznia do marca 1574 roku. Zdobyło sobie złą sławę z powodu bijatyki, która następnie przekształciła się w regularną bitwę pomiędzy niemieckimi i szkockimi zaciężnymi żołnierzami armii oblężniczej, co kosztowało życie około 1500 Szkotów. Wesenborg został wzięty w czasie kolejnego szwedzkiego uderzenia w roku 1581.
Podłoże.
Ledwie pokój szczeciński formalnie zakończył siedmioletnią wojnę północną, w rejonie obrzeży Bałtyku wybuchła nowa wojna, której strony dążyły do opanowania wschodnich Inflant, dawniej będących pod panowaniem Zakonu Krzyżackiego. Miasto Wesenborg, obecnie Rakvere, było rosyjskim punktem oporu położonym blisko południowego wybrzeża Zatoki Fińskiej w połowie drogi między Rewlem (dziś Tallin), który poddał się Szwedom w roku 1561, a Narwą, zdobytą przez Iwana Groźnego w roku 1558.
Jan III Waza, król Szwecji od roku 1568, musiał przeciwstawić się rosyjskiej ofensywie w Inflantach w początku lat siedemdziesiątych XVI wieku. Rewal przetrzymał rosyjskie oblężenie w roku 1570 i 1571, ale kilka mniejszych miast zostało przez nieprzyjaciela zajętych. Rosyjska ofensywa zakończyła się zdobyciem Białego Kamienia (Paide) w roku 1573. Po wzięciu miasta Rosjanie spalili żywcem oficerów szwedzkiego garnizonu, w tym także dowódcę, co spowodowało odwetową wyprawę wojsk szwedzkich.
Kampania rozpoczęła się w Rewlu, gdzie Szwedzi skoncentrowali znaczne siły, w tym około 4000 wojsk własnych i 5000 najemników ze Szkocji i Niemiec. Nieco wcześniej, bo w roku 1572, Jan III nakazał Archibaldowi Ruthvenowi zaciągnąć najemników szkockich w celu wzmocnienia sił szwedzkich w Inflantach. Ruthven najął 3000 piechurów i 760 kawalerzystów, którzy w czerwcu i lipcu 1573 roku przybyli do zamku Älvsborg. Stamtąd, podzieleni na niewielkie oddziały, wyruszyli ku wschodniemu wybrzeżu Szwecji. Opóźniająca się wypłata żołdu spowodowała, że część tych najemników spowolniła marsz, łupiąc okoliczne wioski i buntując się przeciw Ruthvenowi. Gdy dotarli do Sztokholmu i portów Östergötlandii, czekało tam na nich dalszych 300 szkockich kawalerzystów. We wrześniu wszyscy zostali przetransportowani do Rewla i dołączyli do szwedzkich i fińskich oddziałów regularnych oraz najemników z Niemiec (głównie kawalerzystów i artylerzystów). W listopadzie armia, pod ogólnym dowództwem feldmarszałka Clasa Åkessona Totta (w polu dowodził Pontus De la Gardie), ruszyła na Wesenborg. Marsz był spowalniany przez oddziały szkockie, domagające się wypłaty żołdu z miesięcznym wyprzedzeniem, co spowodowało, że De la Gardie musiał – by zaspokoić ich żądania – zastawić część własnej biżuterii.
Oblężenie.
W styczniu 1574 Wesenborg był dwukrotnie szturmowany, ale bez powodzenia. Podczas trzeciego szturmu 2 marca 1574 siły szwedzkie straciły co najmniej tysiąc żołnierzy. Podjęte następnie przez Szwedów próby kopania tuneli celem podminowania fortyfikacji również spełzły na niczym. De la Gardie wycofał część armii oblężniczej i rzucił je ku pobliskim umocnieniom Tolsbergu (Vihula) i Dorpatu (Tartu), ale i to się nie powiodło.
Te wszystkie niepowodzenia przyczyniły się do upadku morale armii oblężniczej i wzrostu napięć wewnętrznych, tym więcej, że ustał dopływ zaopatrzenia. Najemnicy niemieccy coraz głośniej obciążali winą niechętnych do współdziałania Szkotów. 17 marca doszło do awantury pomiędzy Niemcami a Szkotami. Zaczęło się od wzajemnego obrzucania wyzwiskami i szarpaniny. Próbował interweniować jeden z niemieckich oficerów, ale nic nie wskórał. Gdy awantura przerodziła się w otwartą walkę, na miejsce przybyli dowódcy z De la Gardie na czele. Nic jednak nie zyskali; zaatakowani przez rozwścieczonych żołnierzy musieli uciekać, przy czym Ruthven odniósł poważne obrażenia.
Teraz Szkoci zagarnęli niemieckie działa i obrócili je lufami w stronę niemieckiej kawalerii. Kawaleria zaatakowała. W trakcie szarży Szkoci zdołali oddać jedną salwę z dział, ale zaraz kawaleria wpadła na nich i doszczętnie ich rozbiła. Na placu boju zostało 30 zabitych Niemców i 1500 Szkotów. Niemiecka i szwedzka piechota, podobnie jak szkocka kawaleria, nie interweniowały. Wśród zabitych było kilku szkockich oficerów; źródła wymieniają nazwiska Davida Murraya, Jacoba Murraya i George’a Michella. Około siedemdziesięciu Szkotów szukało schronienia za murami Wesenborga; ostatni zapis historyczny informuje, że zostali zabrani do Moskwy.
Skutki były łatwe do przewidzenia: De la Gardie odstąpił od oblężenia; armia wróciła do Rewla z końcem marca 1574.
Rezultaty.
Na skutek tych wydarzeń Jan III odebrał Tottowi naczelne dowodzenie w Inflantach, a na jego miejsce wyznaczył De la Gardiego. Co ważniejsze, król postanowił nie organizować w przyszłości ekspedycji opierających się w znacznej mierze na najemnikach. Nakazał też przeprowadzenie drobiazgowego śledztwa w związku z incydentem pod murami Wesenborga, co doprowadziło do kilku procesów sądowych w roku 1574 w Rewlu. Iwan Groźny utrzymał swój stan posiadania aż do serii bitew pod Kiesią, które odmieniły losy wojny. W roku 1580 Szwedzi odbili Keksholm, a zimą 1580/81 Pontus de la Gardie poprowadził swą armię przez zamarzniętą Zatokę Fińską, przez zaskoczenie zdobył Wesenborg, po czym ruszył na Narwę, która została wzięta po długim oblężeniu 6 września 1581 roku, przy czym rozwścieczeni długotrwałym oporem zwycięzcy wymordowali obrońców i mieszkańców. Do końca roku 1581 padły ostatnie punkty rosyjskiego oporu w Estonii.

</doc>
<doc id="1933755" url="https://pl.wikipedia.org/wiki?curid=1933755" title="Twenty Five">
Twenty Five

Twenty Five – album George’a Michaela z 2006 roku.
Składanka w Polsce uzyskała status dwukrotnie platynowej płyty.

</doc>
<doc id="1933756" url="https://pl.wikipedia.org/wiki?curid=1933756" title="Port Al-Dżubajl">
Port Al-Dżubajl

Port morski Al-Dżubajl leży nad Zatoką Perską, niedaleko miasta Al-Dżubajl w Arabii Saudyjskiej. 
Budowę portu rozpoczęto w 1974, aby odciążyć port Dammam. 
Port Al-Dżubajl składa się z dwóch głównych części: Industrial Port i Commercial Port, leżących na dwóch sztucznie nasypanych półwyspach, częściowo osłoniętych falochronem. 
Z portu wywożone są głównie produkty pobliskich zakładów przemysłowych: Produkty ropy naftowej, żelazo i wyroby stalowe, aluminium i siarka. Przywóz obejmuje koncentrat rudy żelaza, wapień i tlenek glinu.
W 2007 port obsłużył 1779 statków o łącznej nośności ponad 66 mln ton. 
W 2009 przywóz łącznie to 6 741 338 ton, zaś wywieziono 36 348 430 ton ładunków.
Do portu mogą zawijać statki o zanurzeniu do 12,6m, (tankowce) do 24m).
Obok portu handlowego znajduje się port rybacki (głębokość do 3m), a 5 km na południe leży King Abdul Aziz Naval Base, baza Marynarki Wojennej.

</doc>
<doc id="1933758" url="https://pl.wikipedia.org/wiki?curid=1933758" title="F Sharp A Sharp Infinity">
F Sharp A Sharp Infinity



</doc>
<doc id="1933759" url="https://pl.wikipedia.org/wiki?curid=1933759" title="Chołopi">
Chołopi

Chołopi (ros. lp. "холоп", lm. "холопы", zbiorowo "холопство") – grupa ludności wiejskiej na Rusi. Termin ten pierwotnie odnosił się do niewolników. Uznawani byli za najniższą warstwę ludności wiejskiej. Chołopami byli zarówno jeńcy wojenni przymusowo osadzani na ziemiach należących do kniaziów, Cerkwi i bojarów, różnego rodzaju przestępcy, dłużnicy niemogący spłacić długów, jak i słudzy dworscy, zubożali rolnicy dobrowolnie zaprzedający się w niewolę, bądź mężczyźni ożenieni z chołopkami.
Ułożenie soborowe z 1649 roku dzieliło chołopstwo na dwie kategorie:
Znaczny odsetek ludności niewolnej stanowili mieszkańcy krainy chwilowo lub stale okupowanej, siłą przesiedlani celem osłabienia oporu w ziemiach podbitych, jak i wzmocnienia osadnictwa na ziemiach własnych. We wszystkich krajach Europy Środkowo-wschodniej spotykamy osady jenieckie. W Polsce i krajach sąsiednich wiele miejscowości nosi w nazwach ślad takiego osadnictwa: Lachowice, Pomorzany, Prusinowice, Rusinowice itp.
Na Rusi nie posiadali osobowości prawnej, a za popełnione przez nich ewentualne przestępstwa odpowiadali ich właściciele. Zabicie chołopa nie pociągało za sobą kary za zabójstwo, jedynie wypłacenie odszkodowania, jak za zniszczony czy utracony przedmiot. Bycie chołopem nie było jednak stanem permanentnym, bowiem istniały możliwości wykupienia się lub wyzwolenia.
Wraz z utrwalaniem się stosunków feudalnych chołopi stawali się przypisanymi do ziemi członkami warstwy ludności uzależnionej (pańszczyźnianej), czyli chłopami.

</doc>
<doc id="1933760" url="https://pl.wikipedia.org/wiki?curid=1933760" title="Ulrich Eicke">
Ulrich Eicke

Ulrich Eicke (ur. 18 lutego 1952) – niemiecki kajakarz, kanadyjkarz, złoty medalista olimpijski z Los Angeles.
Reprezentował barwy RFN. Specjalizował się w kanadyjkowej jedynce. Igrzyska w 1984 były jego drugą olimpiadą i triumfował na dystansie 1000 metrów. Debiutował w 1976 w Montrealu, cztery lata później Niemcy Zachodnie zbojkotowały igrzyska w Moskwie. Trzykrotnie zostawał srebrnym medalistą mistrzostw świata (C-1 500 m: 1977, 1979; C-1 1000 m: 1985)

</doc>
<doc id="1933763" url="https://pl.wikipedia.org/wiki?curid=1933763" title="Port Suhar">
Port Suhar

Port Sohar – port morski w Omanie, nad Zatoką Perską, w pobliżu miasta Suhar, 220 kilometrów na północny zachód od Maskatu.
Budowę rozpoczęto w 1999 jako wspólne przedsięwzięcie sułtanatu Omanu i Portu w Rotterdamie. W 2004 do portu zawinął pierwszy statek.
W 2007 obsłużył 577 statków o łącznej nośności 13 121 813 ton. W 2009 do portu zawinęło 1013 statków.
W 2010 utworzono tu strefę wolnocłową.
Minimalna głębokość wejścia do portu to 15,6 m.
Port składa się z głównego basenu, małej przystani rybackiej i mola.

</doc>
<doc id="1933768" url="https://pl.wikipedia.org/wiki?curid=1933768" title="Trypla (wyścigi konne)">
Trypla (wyścigi konne)

Trypla lub tripla (z fr. "triple" - trzykrotny, potrójny) – typ zakładu wzajemnego polegający na obstawieniu trzech zwycięskich koni, w trzech kolejnych gonitwach wskazanych przez organizatora wyścigów konnych.

</doc>
<doc id="1933769" url="https://pl.wikipedia.org/wiki?curid=1933769" title="Tripla">
Tripla



</doc>
<doc id="1933778" url="https://pl.wikipedia.org/wiki?curid=1933778" title="Geophagus taeniopareius">
Geophagus taeniopareius

Geophagus taeniopareius – gatunek ryby z rodzaju "Geophagus". Wykorzystywany jako ryba akwariowa.
Występowanie.
Występuje na terenie Ameryki Południowej, w basenie rzeki Orinoko – w jej środkowym i górnym biegu oraz w dolnym biegu rzeki Caura. Jest rybą bentosową i pelagialną.
Opis.
Dorasta do około 14,3 centymetra długości. Może być odróżniony od innych gatunków z rodzaju "Geophagus" (oprócz "G. grammepareius") dzięki temu, że dorosłe osobniki posiadają czarną pręgę sięgającą od oka do dołu łuku skrzelowego (stąd nazwa). Brak wyraźnego dymorfizmu płciowego. Dożywają około 6–7 lat.
Zachowanie.
"Geophagus taeniopareius" są spokojnymi rybami, ale potrafią być agresywne podczas opieki w obronie swoich młodych. Należy zapewnić kryjówki w akwarium w postaci korzeni i kamieni, ale należy też zapewnić otwarta przestrzeń do pływania.
Odżywianie.
Na wolności są wszystkożerne.
W hodowli podstawowy pokarm mogą stanowić typowe pokarmy dla pielęgnic w formie płatków i granulatu. Dietę powinno się uzupełniać dwa razy w tygodniu żywym pokarmem np. w postaci solowca, lasonogów, "Gammarus" czy krewetek. Rybom można podawać pokarmy roślinne.

</doc>
<doc id="1933779" url="https://pl.wikipedia.org/wiki?curid=1933779" title="Barum">
Barum

Niemcy:
Inne:

</doc>
<doc id="1933784" url="https://pl.wikipedia.org/wiki?curid=1933784" title="Mechtsen">
Mechtsen



</doc>
<doc id="1933786" url="https://pl.wikipedia.org/wiki?curid=1933786" title="Cmentarz przy ulicy Wrocławskiej w Opolu">
Cmentarz przy ulicy Wrocławskiej w Opolu

Cmentarz przy ul. Wrocławskiej w Opolu – nieużytkowana, zabytkowa nekropolia o powierzchni 6,5 ha (przed 1934 – 8 ha).
Historia.
Dzieje cmentarza sięgają 1813 roku, gdy postanowiono wyznaczyć go na Przedmieściu Odrzańskim, opodal Domu Bractwa Kurkowego. Miał być używany przez chrześcijan, a zarządem mieli zajmować się wspólnie ewangelicy i katolicy (stan ten trwał do 1874 r.), choć przewidziano dla nich oddzielne kwatery, podobnie jak dla wojskowych.
W 1850 r. powstał mur cmentarny, w kolejnych dekadach (1860, 1872, 1888) powiększano jego rozmiar. W 1874 r. zarząd nad cmentarzem objął magistrat, wybudowano wówczas budynek (obecnie siedziba „Zieleni Miejskiej”), kaplicę i kostnicę. W kolejnych latach uregulowano kwestie formalne, odnoszące się do zarządu, szczegółów związanych z pochówkami (grób miał być początkowo utrzymywany przez pół wieku, z możliwością przedłużenia), a także obszar który miał z cmentarza korzystać (Opole, Pasieka, Grudzice i Osiedle Malinka, dodatkowo ewangelicy z Groszowic). W pierwszym roku XX wieku powstała międzywyznaniowa neogotycka kaplica cmentarna. W tym czasie cmentarz otoczyła już zwarta zabudowa miejska, co uniemożliwiało jego powiększanie.
Na cmentarzu, prawdopodobnie w południowo-wschodnim jego rogu, przy kaplicy rodziny Beyer, do dzisiaj spoczywają szczątki trzydziestu brytyjskich żołnierzy poległych podczas czynnej służby w trakcie i po I wojnie światowej w 1921 i 1922 r. Według brytyjskich i niemieckich danych na cmentarzu odbyło się czterdzieści jeden pochówków wojskowych Wielkiej Brytanii (oraz dwa brytyjskie pochówki cywilne). Oficjalnie jednak uznano, że pierwsza wojna światowa zakończyła się 31 sierpnia 1921 roku, i wszystkie zgony po tej dacie nie zostały uznane jako wojenne i nie podlegają kompetencji Komisji Grobów Wojennych Wspólnoty Narodów (brytyjskiej organizacji zajmującej się identyfikacją i opieką nad wojennymi miejscami pamięci zmarłych).&lt;br&gt;
W lutym 1925 r. szczątki jedenastu mężczyzn, którzy zmarli przed tą datą graniczną, zostały ekshumowane i ponownie pochowane na cmentarzu Komisji Grobów Wojennych Wspólnoty Narodów w Stahnsdorf w południowo-zachodnim Berlinie. Pozostałych 30 „górnośląskich” mężczyzn jest do tej pory w dużej mierze zapomnianych, mimo że ich nazwiska i okoliczności śmierci są w większości dokładnie znane.
W latach 1923–1930 liczba pochówków oscylowała od 529 (w roku 1924) do 603 (1929), co stanowi wielkość dwudziestokrotnie większą, niż ówczesne pochówki na drugim opolskim cmentarzu, na Zakrzowie. W roku 1930, w efekcie podniesienia się poziomu wód gruntowych po powodzi i rozpoczęciu budowy Kanału Ulgi, zaprzestano pochówków. W kolejnym roku cmentarz został zamknięty. Niedługo potem, w 1934 roku, przez teren nekropolii przeprowadzono obecną ulicę Niemodlińską. Po 1945 roku otwarto cmentarz, przeniesiono wówczas część pochówków niemieckich do wspólnych mogił na cmentarz w Półwsi. Najstarsza część cmentarza, na południe od ul. Niemodlińskiej, została zlikwidowana. Obecny cmentarz był użytkowany do lat 60. (zamknięty został w 1963 roku). W 1984 roku, w trakcie inwentaryzacji znajdowało się na nim ok. 2700 grobów, z których ok. 2500 pochodziło sprzed wojny. Najstarszy istniejący grobowiec należy do rodziny Süssenbach (Christian Jan Süssenbach, królewski nadleśniczy (zm. 1832) oraz Cathrina Ernestin Süssenbach (zm. 1831).
Podobnie jak u początków istnienia nekropolii, jej położenie jest wadą. Wciąż, jak przed dwustu laty, okoliczna dzielnica cieszy się nie najlepszą sławą. W efekcie stale otwarty cmentarz narażony jest na ciągłe dewastacje.

</doc>
<doc id="1933787" url="https://pl.wikipedia.org/wiki?curid=1933787" title="Canarium indicum">
Canarium indicum



</doc>
<doc id="1933811" url="https://pl.wikipedia.org/wiki?curid=1933811" title="Medal Oersteda">
Medal Oersteda

Medal Oersteda – nagroda przyznawana od 1936 przez Amerykańskie Stowarzyszenie Nauczycieli Fizyki (ang. "AAPT") za nauczanie fizyki. Nagroda ustanowiona na cześć Hansa Christiana Ørsteda.
Wybitni laureaci.
W gronie laureatów znalazło się kilkoro noblistów (do 2021 roku – ośmioro). Niektórzy otrzymali Medal Oersteda jeszcze przed Nagrodą Nobla (jak Norman F. Ramsey), a inni dopiero po niej.
Inni szeroko znani i wybitni laureaci Medalu – czasem nominowani do Nagrody Nobla – to np. Arnold Sommerfeld, Robert Resnick, Victor Weisskopf, John Archibald Wheeler, Carl Sagan, Freeman Dyson i Lawrence Krauss.

</doc>
<doc id="1933820" url="https://pl.wikipedia.org/wiki?curid=1933820" title="Mammalodontidae">
Mammalodontidae



</doc>
<doc id="1933824" url="https://pl.wikipedia.org/wiki?curid=1933824" title="Burgl Färbinger">
Burgl Färbinger

Burgl Färbinger (ur. 10 października 1945 w Berchtesgaden) – niemiecka narciarka alpejska, brązowa medalistka mistrzostw świata.
Kariera.
W zawodach Pucharu Świata zadebiutowała 7 stycznia 1967 roku w Oberstaufen, gdzie zajęła dziewiąte miejsce w slalomie. Tym samym już w debiucie zdobyła pierwsze pucharowe punkty. Na podium zawodów PŚ pierwszy raz stanęła dzień później w tej samej miejscowości, kończąc giganta na drugiej pozycji. W zawodach tych rozdzieliła Kanadyjkę Nancy Greene i Fernande Bochatay ze Szwajcarii. W kolejnych startach jeszcze jeden raz stanęła na podium: 1 lutego 1967 roku w Monte Bondone wygrała slalom. W sezonie 1966/1967 zajęła siódme miejsce w klasyfikacji generalnej, w klasyfikacji slalomu była szósta, a w klasyfikacji giganta siódma.
Wystartowała na igrzyskach olimpijskich w Innsbrucku w 1964 roku, gdzie była dwunasta w zjeździe i osiemnasta w gigancie. Podczas rozgrywanych cztery lata później igrzysk w Grenoble była szósta w slalomie, dziesiąta w gigancie i czternasta w zjeździe. W międzyczasie zdobyła brązowy medal w zjeździe na mistrzostwach świata w Portillo w 1966 roku, gdzie wyprzedziły ją jedynie dwie Francuzki: Marielle Goitschel i Annie Famose. Na tej samej imprezie była też między innymi czwarta w kombinacji, przegrywając walkę o medal z Austriaczką Heidi Zimmermann.
W 1969 roku zakończyła karierę.

</doc>
<doc id="1933827" url="https://pl.wikipedia.org/wiki?curid=1933827" title="Penny McCoy">
Penny McCoy

Penny McCoy (ur. 9 października 1949) – amerykańska narciarka alpejska, brązowa medalistka mistrzostw świata.
Kariera.
W zawodach Pucharu Świata zadebiutowała 7 stycznia 1967 roku w Oberstaufen, gdzie nie ukończyła pierwszego przejazdu w slalomie. Pierwsze pucharowe punkty wywalczyła 10 stycznia 1967 roku w Grindelwaldzie, zajmując piątą pozycję w tej samej konkurencji. Nigdy nie stanęła na podium zawodów tego cyklu. W klasyfikacji generalnej sezonu 1966/1967 zajęła 13. miejsce. 
Wystartowała na mistrzostwach świata w Portillo w 1966 roku, gdzie wywalczyła brązowy medal w slalomie. W zawodach tych wyprzedziły ją jedynie dwie Francuzki: Annie Famose i Marielle Goitschel. Był to jej jedyny medal wywalczony na międzynarodowej imprezie tej rangi. Na tej samej imprezie została zgłoszona do startu w gigancie, ale ostatecznie nie wystąpiła. Nigdy też nie wystąpiła na igrzyskach olimpijskich.
Osiągnięcia.
Puchar Świata.
Miejsca na podium.
McCoy nigdy nie stanęła na podium zawodów PŚ.

</doc>
<doc id="1933830" url="https://pl.wikipedia.org/wiki?curid=1933830" title="Ja, Ty i On">
Ja, Ty i On



</doc>
<doc id="1933832" url="https://pl.wikipedia.org/wiki?curid=1933832" title="Wydawnictwo Naukowe BRAMA">
Wydawnictwo Naukowe BRAMA



</doc>
<doc id="1933838" url="https://pl.wikipedia.org/wiki?curid=1933838" title="Rahim Ouédraogo">
Rahim Ouédraogo

Mamy Rahim Assane Ouédraogo (ur. 10 czerwca 1982 w Bobo-Dioulasso) – burkiński piłkarz grający na pozycji obrońcy.
Kariera klubowa.
Karierę piłkarską Ouédraogo rozpoczął w klubie ASF Bobo-Dioulasso z miasta Bobo-Dioulasso. W jego barwach zadebiutował w 1996 roku w pierwszej lidze burkińskiej. W 1997 roku przeszedł do holenderskiego FC Twente z Enschede. W Eredivisie zadebiutował 18 lutego 1999 roku w przegranym 0:3 wyjazdowym spotkaniu z PSV Eindhoven. W 2001 roku zdobył Puchar Holandii. W sezonie 2001/2002 został wypożyczony do drugoligowego FC Zwolle, a od sezonu 2002/2003 był podstawowym zawodnikiem Twente. Od 1997 do 2007 roku rozegrał w Twente 141 meczów.
Na początku 2007 roku Ouédraogo przeszedł do Skody Ksanti, której zadebiutował 7 stycznia 2007 w zremisowanym 0:0 meczu z Olympiakosem Pireus. W lidze greckiej rozegrał 5 spotkań.
Latem 2007 roku Burkińczyk wrócił do Holandii i został piłkarzem Heraclesa Almelo. W nim zadebiutował 20 października w meczu z SBV Vitesse (2:2). W 2008 roku przeszedł do drugoligowego FC Emmen, a latem 2009 został wypożyczony do tureckiego Vestelu Manisaspor (debiut: 15 sierpnia 2009 w zremisowanym 1:1 meczu z MKE Ankaragücü). W 2010 roku wrócił do Emmen.
Kariera reprezentacyjna.
W reprezentacji Burkiny Faso Ouédraogo zadebiutował w 1999 roku. W 2000 roku rozegrał jedno spotkanie w Pucharze Narodów Afryki 2000, z Senegalem (1:3). W 2004 roku został powołany do kadry na Puchar Narodów Afryki 2004 i wystąpił tam w 2 meczach: z Senegalem (0:0), z Mali (1:3) i z Kenią (0:3 i czerwona kartka). Od 1999 do 2004 roku wystąpił w kadrze narodowej 21 razy i strzelił 4 gole.

</doc>
<doc id="1933839" url="https://pl.wikipedia.org/wiki?curid=1933839" title="Rahim Ouedraogo">
Rahim Ouedraogo



</doc>
<doc id="1933840" url="https://pl.wikipedia.org/wiki?curid=1933840" title="Sobocin">
Sobocin

Sobocin – wieś w Polsce położona w województwie wielkopolskim, w powiecie kaliskim, w gminie Godziesze Wielkie.
W latach 1975–1998 miejscowość administracyjnie należała do województwa kaliskiego.

</doc>
<doc id="1933842" url="https://pl.wikipedia.org/wiki?curid=1933842" title="Kamienica przy alei Mickiewicza 9 w Bydgoszczy">
Kamienica przy alei Mickiewicza 9 w Bydgoszczy

Kamienica przy Al. Mickiewicza 9 w Bydgoszczy – zabytkowa kamienica w Bydgoszczy.
Położenie.
Budynek stoi w północnej pierzei Al. Mickiewicza, nieopodal skrzyżowania w z ul. 20 stycznia 1920 r. 
Historia i charakterystyka.
Kamienicę wzniesiono według projektu bydgoskiego architekta Rudolfa Kerna, jako siedzibę Bydgoskiego Konserwatorium Muzycznego (niem. "Bromberger Konservatorium der Musik") – pierwszej prywatnej szkoły muzycznej na terenie Bydgoszczy. Szkoła ta powstała w 1904 roku z inicjatywy Arnolda Schattschneidera i mieściła się pierwotnie przy ulicy Gdańskiej (niem. Danzigerstrasse 158). Zajmowany przez szkołę budynek okazał się z czasem zbyt mały i podjęto decyzję o budowie nowego gmachu, właśnie przy alei Mickiewicza. Budowę rozpoczęto w grudniu 1905 roku, a w październiku 1906 roku odbył się już koncert inauguracyjny w nowej siedzibie szkoły.
Budynek został wzniesiony w stylu secesji berlińskiej, z zastosowaniem bogatych form dekoracyjnych. Fasada została zrytmizowana przez piony i poziomy wyodrębniające poszczególne jej części. Znacznie zróżnicowano rozwiązania konstrukcyjne balkonów. Mimo tego, iż tworzą jeden układ, każdy z nich został zamknięty inaczej opracowaną balustradą. Wejście główne było podwójne: jedno z nich prowadziło na klatkę schodową do sal konserwatorium, drugie do prywatnych pomieszczeń właściciela całej kamienicy i jednocześnie dyrektora szkoły.
Wnętrze kamienicy w części konserwatorium mieściło szereg klas szkolnych i instrumentalnych, bibliotekę i obszerną salę koncertową. Wystrój sali utrzymano w stylu neobarokowym, charakterystycznym dla wnętrz reprezentacyjnych.
W sali koncertowej organizowano koncerty symfoniczne, wieczory kameralne, koncerty uczniów i comiesięczne koncerty abonamentowe. W innych, mniejszych salach, znajdowały się klasy fortepianu, skrzypiec, wiolonczeli oraz śpiewu chóralnego. Uczyli w nich pedagodzy kształceni w Wiedniu, Dreźnie, Ratyzbonie, Pradze, Rzymie, Moskwie i Warszawie, tak Niemcy, jak i Polacy (po I wojnie światowej). Większość absolwentów zatrudniana była po zakończonej edukacji w orkiestrze teatralnej Towarzystwo Sceny Niemieckiej (niem. "Verein Deutsche Bühne"). Jej kapelmistrzem był drugi dyrektor konserwatorium (od 1914 roku) Wilhelm von Winterfeld. W 1921 roku przeniósł on szkołę do nowej siedziby przy ul. Gdańskiej 54. W związku z tym, wnętrze kamienicy przebudowano, a sale wykładowe i salę koncertową zamieniono na mieszkania. 
W okresie powojennym, w końcu lat 40. XX w. stłuczono tynki i dekoracyjne sztukaterie. Zachowały się tylko te dekoracje, które były stopione z licem ciągłego muru fasady.
W latach 2002–2004 wykonano generalny remont fasady budynku.

</doc>
<doc id="1933843" url="https://pl.wikipedia.org/wiki?curid=1933843" title="Krzywa Bethe-Slatera">
Krzywa Bethe-Slatera

Krzywa Bethe-Slatera – wykres przedstawiający zależność energii wymiany formula_1 dla metali przejściowych od stosunku odległości międzyatomowych formula_2 do promienia formula_3 powłoki elektronowej "3d".
Krzywa ilustruje, dlaczego tylko niektóre metale wykazują własności ferromagnetyczne (powyżej osi poziomej), podczas gdy inne są antyferromagnetyczne (poniżej osi).
Dla pary atomów oddziaływanie wymienne formula_4 (odpowiadające za energię formula_1) może być obliczona jako:
gdzie:

</doc>
<doc id="1933845" url="https://pl.wikipedia.org/wiki?curid=1933845" title="Florence Steurer">
Florence Steurer

Florence Steurer (ur. 1 listopada 1949 w Lyonie) – francuska narciarka alpejska, brązowa medalistka olimpijska i czterokrotna medalistka mistrzostw świata.
Kariera.
Pierwszy sukces w karierze Florence Steurer osiągnęła w 1966 roku, podczas mistrzostw świata w Portillo. Wywalczyła tam brązowy medal w gigancie, przegrywając jedynie ze swą rodaczką Marielle Goitschel oraz Austriaczką Heidi Zimmermann. Na rozgrywanych dwa lata później igrzyskach olimpijskich w Grenoble wystartowała we wszystkich konkurencjach, najlepszy wynik osiągając w gigancie, który ukończyła na czwartej pozycji. Walkę o podium przegrała tam z Fernande Bochatay ze Szwajcarii o 0,01 sekundy. Kolejny medal zdobyła na mistrzostwach świata w Val Gardena w 1970 roku, tym razem zajmując drugie miejsce w kombinacji. Uplasowała się tam między inną Francuzką, Michèle Jacot, a Marilyn Cochran z USA. Na tej samej imprezie była też szósta w zjeździe, siódma w slalomie i ósma w gigancie.
Największe sukcesy osiągnęła podczas igrzysk olimpijskich w Sapporo w 1972 roku. Po zajęciu 23. pozycji w zjeździe oraz szóstej w gigancie Francuzka wywalczyła brązowy medal w slalomie. W obu przejazdach uzyskała trzecie wyniki i ostatecznie stanęła na najniższym stopniu podium, tracąc 1,45 sekundy do Barbary Cochran z USA oraz 1,43 sekundy do swej rodaczki Danièle Debernard. Igrzyska w Sapporo były równocześnie mistrzostwami świata, jednak kombinację rozegrano tylko w ramach drugiej z tych imprez. W konkurencji tej Steurer zajęła drugie miejsce, rozdzielając na podium Austriaczkę Annemarie Moser-Pröll oraz Toril Førland z Norwegii.
W zawodach Pucharu Świata zadebiutowała 7 stycznia 1967 roku w Oberstaufen, zajmując czwarte miejsce w slalomie. Tym samym już w swoim debiucie zdobyła pierwsze pucharowe punkty. Już sześć dni później pierwszy raz stanęła na podium, zajmując trzecie miejsce w szwajcarskim Grindelwald. W kolejnych latach jeszcze wielokrotnie plasowała się w czołowej trójce, odnosząc przy tym cztery zwycięstwa: 18 stycznia 1968 roku w Bad Gastein, 1 marca 1969 roku w Squaw Valley i 3 marca 1972 roku w Heavenly Valley była najlepsza w slalomie, a 1 marca 1968 roku w Abetone wygrała giganta. Najlepsze wyniki osiągnęła w sezonie 1968/1969, który ukończyła na drugiej pozycji w klasyfikacji generalnej. Była także trzecia w klasyfikacjach generalnych sezonów 1967/1968 oraz 1969/1970. Ponadto w sezonie 1967/1968 była druga w klasyfikacji slalomu oraz trzecia w gigancie, w sezonie 1971/1972 ponownie była druga w slalomie, a w sezonie 1969/1970 trzecią pozycję zajęła w klasyfikacji zjazdu. W 1972 roku zakończyła karierę.
Kilkukrotnie zdobywała medale mistrzostw Francji, w tym cztery złote: w zjeździe w latach 1967 i 1969 oraz slalomie i kombinacji w 1969 roku. W 2009 roku została odznaczona Legią Honorową.
Narciarstwo alpejskie uprawiał także jej mąż, Alain Penz.

</doc>
<doc id="1933871" url="https://pl.wikipedia.org/wiki?curid=1933871" title="Craig Steadman">
Craig Steadman

Craig Steadman (ur. 7 lipca 1982 w Farnworth) – angielski snookerzysta o statusie profesjonalnym.
Kariera.
Craig Steadman wywalczył udział w ćwierćfinale IBSF World Championships w 2006 roku, które odbywały się w Ammanie (Jordania). Tam został pokonany wynikiem 3-6 przez reprezentanta Indii – Manan'a Chandre.
Wywalczył też udział w finale European Snooker Championships w 2008 roku. Z tego spotkania zwycięsko wyszedł Anglik – David Grace, pokonując Steadmana 7-6.
Po raz pierwszy w Main Tourze wystąpił w sezonie 2009/2010. Do Main Touru wszedł dzięki zajęciu miejsca w pierwszej 8. rankingu PIOS w sezonie 2008/2009.
23 maja 2009 roku, z drużyną Manchester wygrał English Team Championship.
Sezon 2009/2010.
W tym sezonie Craig Steadman brał udział w kwalifikacjach do wszystkich turniejów rankingowych.
W kwalifikacjach do Shanghai Masters w 1. rundzie pokonał Chińczyka Zhanga Anda 5-2, a przegrał w 2. rundzie z Robertem Milkinsem 1-5. Kwalifikacje do Grand Prix zakończył w 1. rundzie pokonany przez Szkota Marka Boyle'a 4-5.
Najlepszy dotychczas występ tego zawodnika to kwalifikacje do UK Championship, w których doszedł do ostatniej, 4. rundy. Zwyciężył kolejno z Andrew Normanem 9-5, Barrym Pinchesem 9-7, Marcusem Campbellem 9-8. W 4. rundzie przegrał ze Szkotem Graeme'em Dottem 5-9.
Kwalifikacje do pozostałych czterech turniejów rankingowych Steadman zakończył już w 1. rundzie. Przegrał z Simonem Bedfordem 1-4 (kwalifikacje do Masters), Zhangiem Anda 2-5 (kwalifikacje do Welsh Open), Samem Bairdem 3-5 (kwalifikacje do China Open), i ponownie z Zhangiem Andą 4-10 (kwalifikacje do mistrzostw świata).

</doc>
<doc id="1933873" url="https://pl.wikipedia.org/wiki?curid=1933873" title="Emiliano Zapata (Tabasco)">
Emiliano Zapata (Tabasco)

Emiliano Zapata – miasto w Meksyku w stanie Tabasco, siedziba gminy o tej samej nazwie, która w 2010 liczyła 29 518 mieszkańców. Miasto położone jest u nasady Półwyspu Jukatan, na prawym brzegu Usumacinty.
Historia.
Gdy Hiszpanie, odkrywszy Półwysep Jukatan, dotarli do ujścia Usumacinty, postanowili zapuścić się w górę rzeki. W miejscu, gdzie koryto rzeczne gwałtownie zwężało się dowódca ekspedycji, Juan de Grijalva postanowił założyć osadę, której nadał w 1518 r. nazwę pochodzącą od własnego nazwiska – Grijalva. W tym okresie okolicę osady zajmowały plemiona Majów, których państwo Grijavala postanowił podbić. Dlatego osada miała się stać w krótkim czasie fortecą i bazą zaopatrzeniową nowej wyprawy.
Po drugiej stronie rzeki znajdowało się miasto zamieszkane przez Majów – Iztapan, o którego pochodzeniu i rozwoju niewiele wiadomo. Mimo to pewnym jest, że gdy Hernán Cortés dotarł do rejonu Usumacinty w trakcie swojej wyprawy konkwistadorskiej do Hondurasu w 1525 r. wszystkie okoliczne miasta Majów opustoszały. Dawny fort Grijalvy także popadł w ruinę wskutek pomoru załogi zapadłej na malarię. Wielu badaczy twierdzi, że Iztapan zajmował także tereny położone dziś w granicach Emiliano Zapaty, utrzymując, że zajęli te terytoria po zlikwidowaniu pierwotnej kolonii Grijalva.

</doc>
<doc id="1933878" url="https://pl.wikipedia.org/wiki?curid=1933878" title="Dahlem">
Dahlem

Niemcy:
Inne:
Zobacz też:

</doc>
<doc id="1933886" url="https://pl.wikipedia.org/wiki?curid=1933886" title="Zasłużony Artysta Federacji Rosyjskiej">
Zasłużony Artysta Federacji Rosyjskiej

Zasłużony Artysta Federacji Rosyjskiej (dawniej: Zasłużony Artysta RFSRR) – honorowy tytuł przyznawany wybitnym artystom, reżyserom, baletmistrzom, dyrygentom, dyrygentom chórowym, wykonawcom muzyki, autorom dzieł wysokiej artystycznej klasy, spektakli, filmów, spektakli i filmów telewizyjnych; cyrkowym, koncertowym, estradowym, autorom opraw muzycznych międzynarodowych imprez takich jak olimpiady, festiwale itp., którzy cieszą się ogólnym uznaniem i których działalność trwała dziesięć lat lub więcej.

</doc>
<doc id="1933901" url="https://pl.wikipedia.org/wiki?curid=1933901" title="Art Ingels">
Art Ingels

Art Ingels – mechanik, twórca pierwszego Gokarta (karta) wyścigowego.
Mechanik oddziału Kurtis Kraft w Glandale – firmy, która zajmowała się budowaniem samochodów wyścigowych w Indianapolis. Pierwszy kart Ingelsa powstał w 1956 roku. Nieskomplikowany, wysoki, z prymitywnym ręcznie uruchamianym hamulcem, był napędzany silnikiem West Bend używanym do kosiarki, o mocy 1,84 kW.

</doc>
<doc id="1933902" url="https://pl.wikipedia.org/wiki?curid=1933902" title="Port Tel Awiw">
Port Tel Awiw

Port Tel Awiw (hebr. נמל תל אביב, "Namal Tel Awiw"; ang. "The Port of Tel Aviv") – port morski położony w mieście Tel Awiw w Izraelu, na południe od ujścia rzeki Jarkon do Morza Śródziemnego. Jest to obecnie nieczynny port, którego teren jest wykorzystywany jako obszar rekreacyjno-wypoczynkowy.
Historia.
Pierwsze plany budowy portu w Tel Awiwie zostały stworzone w 1925 przez architekta Sir Patrick Geddesa. Jego pierwotną lokalizacją miały być okolice końca ulicy Allenby. Jednak na tę lokalizację nie zgodził się ówczesny burmistrz miasta Meir Dizengoffa.
Gdy 19 kwietnia 1936 doszło do strajku arabskich dokerów w Porcie Jafa, ponownie powrócono do koncepcji budowy własnego żydowskiego portu w Tel Awiwie. Umożliwiłoby to uniezależnienie się Tel Awiwu od sąsiedniej arabskiej Jafy i przeciwdziałałoby załamaniu się przemysłu w żydowskich osiedlach. Gdy 21 kwietnia 1936 wybuchła arabska rewolta w Mandacie Palestyny, władze Tel Awiwu pomimo brytyjskiego sprzeciwu podjęły decyzję o budowie własnego portu. Po trudnych dyskusjach Brytyjczycy wydali zgodę na budowę portu w północnej części Tel Awiwu, pod warunkiem finansowania z funduszu mandatu.
Na budowę portu wybrano miejsce położone na południe od ujścia rzeki Jarkon. W tym miejscu, podczas arabskich rozruchów w Jafie, tworzono "tymczasowy pomost" z małych łodzi połączonych linami, dzięki któremu rozładowywano towary ze statków, które nie mogły korzystać z portu w Jafie. 19 maja 1936 do Tel Awiwu przypłynął pierwszy frachtowiec "Charles Tborti" pod banderą jugosłowiańską, z ładunkiem cementu. Ładunek pośpiesznie rozładowano w nocy i umieszczono w magazynach przy "Targach na Bliskim Wschodzie i Izraelu". Cement ten został wykorzystany do budowy portu.
Do budowy portu powołano spółkę "Marine Trust" (hebr. אוצר מפעלי ים), której akcje zostały nabyte przez społeczność żydowską. Prace budowlane przeprowadzili Żydzi pochodzący w większości z Grecji, najczęściej z Salonik. Pierwsze drewniane molo załamało się po jednym dniu eksploatacji, jednak już po miesiącu wybudowano drugie molo, tym razem ze stali. Prace budowlane były prowadzone pod nadzorem inżyniera miasta Jakuba Shipmana. Budowa poru została ukończona 23 lutego 1938.
Podczas II wojny światowej port był wykorzystywany przez armię brytyjską. Podczas Wojny o Niepodległość razem z Portem Hajfą pozostawał pod kontrolą brytyjską. Pomimo to służył on jako główna droga dostarczania zaopatrzenia dla Sił Obronnych Izraela. Po 1948 powstały plany rozwoju portu, który miał być drugim portem państwowym po Hajfie. Jednak bardzo szybko okazało się, że port jest zbyt mały do dalszej jego rozbudowy. Poza tym gęsta zabudowa miejska Tel Awiwu uniemożliwiała doprowadzenie dogodnych linii kolejowych i rozbudowanie powierzchni magazynowych. Dlatego w połowie lat 50. zdecydowano się na budowę Portu Aszdod.
Ostatni statek przypłynął do Tel Awiwu 25 października 1965, po czym tutejszy port zawiesił swoją działalność. 3 listopada 1965 podjęto ostateczną decyzję o zamknięciu portu. Od tego momentu obszar portowy był wykorzystywany jako magazyny i warsztaty.
W połowie lat 90. firma "Marine Trust" przedstawiła pierwsze plany przekształcenia terenów portu w strefę wypoczynkowo-rekreacyjną. W 2001 firma "Marine Trust" ogłosiła konkurs na rewitalizację terenu portu. Konkurs wygrała grupa architektów "Miizilitz - Kassif Architects", którzy zaproponowali przekształcenie tego terenu w strefę rekreacyjno-wypoczynkową. Projekt ten został zrealizowany.
Struktura portu.
Port Tel Awiw nie jest typowym portem morskim, ponieważ został on wybudowany poprzez wykopania basenu portowego w linii brzegu morskiego. W głąb morza wychodzi jedynie falochronu portu. W wyniku tego basen portowy jest stosunkowo płytki i do portu nie mogą zawijać pełnomorskie statki. Statki kotwiczyły poza portem i były rozładowywane przy pomocy barek holowanych przez holowniki.
Noclegi.
Przy porcie znajduje się hotel "Port Hotel Tel Aviv".
Komunikacja.
W bezpośrednim sąsiedztwie portu przebiega ulica Ha Ta'arucha, którą jadąc w kierunku północno-wschodnim dojeżdża się do drogi ekspresowej nr 2 (Tel Awiw-Netanja-Hajfa), a następnie do autostrady nr 20 ("Ayalon Highway").

</doc>
<doc id="1933905" url="https://pl.wikipedia.org/wiki?curid=1933905" title="Teres II">
Teres II

Teres II (gr.: Τήρης, Téres) – król trackich Odrysów w latach 347–341 p.n.e. Syn Amadokosa II, króla Odrysów.
Teres II zapewne objął tron po śmierci ojca Amadokosa II. Był wasalem królestwa macedońskiego. Kontrolował tylko centralną część dawnego królestwa Odrysów między rzekami Nestos i Hebros. Pozostałe ziemie były w posiadaniu innych królów. Kersobleptes, jego krewny, rządził na wschód od rzeki Hebros. Ziemie na zachód od rzeki Nestos były zapewne wcielone do Macedonii na początku 347 r.
Wczesną wiosną 342 r. Filip II, król Macedonii, rozpoczął pierwszą kampanię tracką. Celem wojny było ukrócenie napadów króla Kersobleptesa na ziemie miast-państw nad Hellespontem, które graniczyły z Tracją. Po walkach w Epirze latem tego roku, ponownie walczył w Tracji od lipca 342 do kwietnia 341 r. Tracka kampania była skomplikowana, mimo posiadania wielkiej armii. Filip II najpierw podbił „Trację Nadbrzeżną”, potem ziemie koło morza Marmara i Bosforu. W czasie następnej kampanii zdobył dolinę Hebrosu i znalazł się na ziemiach Odrysów i ich sprzymierzeńców. Do wiosny 341 r. przedarł się przez te ziemie w głąb lądu. Wypędził z ziem trackich Teresa II i Kersobleptesa, królów odryskich zapoczątkowując panowanie macedońskie trwające do 330 r. Kampania tracka Filipa trwała również później do r. 340. Macedończyk rozszerzał strefę wpływów na tereny położone na północ od gór Hajmos.

</doc>
<doc id="1933908" url="https://pl.wikipedia.org/wiki?curid=1933908" title="Lubomir Lubenow (kajakarz)">
Lubomir Lubenow (kajakarz)

Lubomir Lubenow (bułg. Любомир Любенов, ur. 26 marca 1957) – bułgarski kajakarz, kanadyjkarz. Dwukrotny medalista olimpijski z Moskwy.
Specjalizował się w kanadyjkowej jedynce. Igrzyska w 1984 były jego jedyną i triumfował na dystansie 1000 metrów oraz zajął drugie miejsce na 500 m. Czterokrotnie zostawał medalistą mistrzostw świata, w tym raz złotym (C-1 500: 1978), raz srebrnym (C-1 1000 m: 1979) i dwa razy brązowym (C-1 500 m: 1979, C-2 500 m: 1981)

</doc>
<doc id="1933910" url="https://pl.wikipedia.org/wiki?curid=1933910" title="Powiat Dagdas">
Powiat Dagdas



</doc>
<doc id="1933917" url="https://pl.wikipedia.org/wiki?curid=1933917" title="Seutes III">
Seutes III

Seutes III (gr.: Σεύθης, Seúthes) – król trackich Odrysów w latach 330 – ok. 300 p.n.e. Prawdopodobnie syn Kersobleptesa, króla Odrysów.
Seutes III był tylko królem części Tracji oraz wasalem królestwa Macedonii. Po śmierci Filipa II (359-336) plemiona trackie zbuntowały się przeciw jego synowi Aleksandrowi III Wielkiemu (336-323). Ten wypowiedział wojnę przeciwko im i pokonał plemię Getów i Syrmusa, króla Tryballów. Pozostałe plemiona trackie poddały się i wysłały wojsko by dołączyło do armii macedońskiej.
Około 325 r., po śmierci macedońskiego namiestnika Tracji Zopyriona, Seutes III zbuntował się przeciwko dominacji Macedonii. Bunt został szybko stłumiony przez Antypatra (334-319). W 323 r., po śmierci Aleksandra III Wielkiego, Seutes III ponownie wystąpił. Uderzył na Lizymacha, nowego macedońskiego namiestnika Tracji. Król Odrysów ostatecznie został zmuszony uznać władzę zwierzchnią Lizymacha, która ostatecznie była tylko formalna.
W 320 r. Seuthes III przeniósł królestwo Odrysów do centralnej Tracji i zbudował nową stolicę w Seuthopolis (Kazanłyk). W 313 r. poparł Antygona I Jednookiego w wojnie przeciwko Lizymachowi o królestwo Macedonii. Zajął przełęcze gór Hemus przeciwko jego suzerenowi, ale znowu został pokonany i zmuszony do uległości. Lizymach ogłosił się królem Tracji w 306 r. Ostatecznie zginął w bitwie pod Kuropedion przeciwko Seleukosowi I Nikatorowi w 281 r. Tracja tego samego roku przeszła pod zwierzchność Ptolemeusza Keraunosa.
Seutes III miał zapewne dwie żony oraz sześciu synów. Nieznana pierwsza żona urodziła mu dwóch synów: Kotysa II i Rebulasa, a druga imieniem Berenike czterech: Hebryzelmisa, Teresa III, Sadokosa i Sadalasa. Rebulas jest znany dzięki uzyskanej od Aten inskrypcji honorowej z 331/330 r.

</doc>
<doc id="1933920" url="https://pl.wikipedia.org/wiki?curid=1933920" title="Powiat Durbes">
Powiat Durbes



</doc>
<doc id="1933928" url="https://pl.wikipedia.org/wiki?curid=1933928" title="Żydzi">
Żydzi

Żydzi (dosł. „chwalcy Jahwe” lub „czciciele Jahwe” z hebr. Jehudim, יהודים, jid. Jidn, ייִדן, ladino ג׳ודיוס "Gjudios") – naród semicki, zamieszkujący w starożytności Palestynę (określany wtedy jako Hebrajczycy albo Izraelici), posługujący się wówczas językiem hebrajskim, a w średniowieczu i czasach nowożytnych mieszkający w diasporze na całym świecie i posługujący się wieloma różnymi językami, w rezultacie czego niestanowiący jednolitej grupy religijnej i etnicznej.
Hebrajczycy wchodzili prawdopodobnie w skład grupy Habiru, którą w II tysiącleciu p.n.e. tworzyły ludy przybyłe do Syropalestyny z obszarów Mezopotamii. Uważa się, iż termin Hebrajczycy pochodzi właśnie od nazwy Habiru. Na podstawie przekazu biblijnego nazwa „Hebrajczycy” jest wywodzona od postaci Hebera.
Wiele emocji i dyskusji wzbudza kwestia przynależności rasowej, narodowościowej, a nawet antropologicznej Żydów. I tak np. dla żydów ortodoksyjnych Żydem jest tylko osoba, która ma ortodoksyjną matkę lub przeszła konwersję na judaizm. Za Żydów uważa się jednak wiele osób, które nie są żydami ortodoksyjnymi. "Kto jest Żydem" (hebr.? מיהו יהודי) jest pytaniem, na które nie da się jednoznacznie odpowiedzieć, gdyż może to być identyfikacja kulturowa, etniczna lub religijna. Wiele osób, które uważają się z jakichś powodów za Żydów, nie jest uznawanych przez inne grupy lub instytucje. Dotyczy to na przykład żydów reformowanych, którzy nawet pomimo etnicznego pochodzenia żydowskiego czasem nie są uznawani przez żydów ortodoksyjnych. Według prawa izraelskiego Żydem jest osoba, która ma ortodoksyjną żydowską matkę, chociaż prawo do obywatelstwa bez oficjalnego uznania takiej osoby za Żyda ma każda osoba, która ma przynajmniej jednego dziadka, który był ortodoksyjnym Żydem.
Nazwa i zapis.
Żydzi zamieszkujący Izrael są nazywani Izraelczykami; określenie to jednak oznacza także wszystkich obywateli tego kraju (łącznie z Arabami), a czasem także wszystkich mieszkańców Izraela.
Zgodnie z zasadami języka polskiego, w którym nazwy narodowości zapisywane są wielką literą, a nazwy wyznawców poszczególnych religii – małą, członków narodu żydowskiego, niezależnie od ich wyznania, nazywa się "Żydami", natomiast wyznawców judaizmu – "żydami". Istnieją zatem "Żydzi" niebędący "żydami" ze względów religijnych: słynnym polskim przykładem był rzymskokatolicki ksiądz karmelita Daniel Rufeisen, który miał z tego powodu problemy z przyznaniem izraelskiego obywatelstwa.
Źródłosłów.
Określenie "Żyd, Żydzi" pochodzi od słów "Juda, Judejczyk" – imienia jednego z 12 synów biblijnego patriarchy Jakuba oraz późniejszej nazwy jednego z 12 pokoleń Izraela. Plemiona Judy oraz Symeona zamieszkały w południowej części Palestyny, gdzie też znajdowała się Jerozolima, późniejsza stolica całego Izraela, a następnie, po podziale państwa Salomona, Królestwa Judy. Judejczycy uważali się za bardziej godnych potomków Izraela, gdyż posiadali starożytną stolicę Dawida, świątynię Jahwe oraz w większym stopniu niż ich pobratymcy z północy zachowywali przepisy prawa mojżeszowego. Pod koniec VIII wieku p.n.e. północne Królestwo Izraela zostało rozbite przez Asyryjczyków, którzy także uprowadzili ludność hebrajską sprowadzając na jej miejsce inne narody. Wówczas Judejczycy stali się jedynym pokoleniem Izraela zamieszkującym tereny Ziemi Obiecanej oraz jedynymi Izraelitami, którzy posiadali własne państwo. Od tego momentu pozostałe pokolenia Izraela znajdujące się w diasporze są już rzadko wspominane przez Stary Testament, zaś określenie "Judejczyk" zaczyna być tożsame ze słowem "Izraelita, Hebrajczyk". Także w VIII wieku przed Chrystusem w annałach Tiglat-Pilesera III pojawiają się najstarsze wzmianki o Judzie i rządzących nią królach. O królestwie Judy mówią także dokumenty Sanheriba, Asarhaddona, Assurbanipala oraz Nabuchodonozora II.
Pod koniec VII wieku p.n.e. Nabuchodonozor II rozpoczął przesiedlenia ludności judejskiej na tereny Babilonu, zaś w roku 587 p.n.e. zburzył Jerozolimę, świątynię i uprowadził pozostałych Judejczyków. To właśnie w okresie niewoli babilońskiej termin "Judejczyk, Żyd" stał się tożsamym ze słowem "Izraelita, Hebrajczyk", tak iż mianem "Żydów" zaczęto określać wszystkie 12 pokoleń, a nie tylko samych Judejczyków. Trend ten można zaobserwować w Starym Testamencie, gdzie słowa "Judejczyk" i "Judejczycy" zastępują słowa "Izraelici" w księgach spisanych po upadku Królestwa Judy. Słowo "jehudi" ("Judejczyk = Żyd") występuje sporadycznie jeszcze przed niewolą babilońską (2Krl 16,6; 25,25; Jr 32,12; 34,9; 36,14.21.23 38:19), lecz w księgach Nehemiasza i Estery pojawia się aż 61 razy, kilkakrotnie używa go Jeremiasz po upadku Jerozolimy, prorok Zachariasz posługuje się nim określając Izraelitę (Za 8,23). Słowo "jehudai" ("Judejczycy = Żydzi") pojawia się dopiero w księdze Daniela (3,8.12) i jest wielokrotnie użyte w księdze Ezdrasza (4,12.23; 5,1.5; 6,7.8.14).
W Nowym Testamencie wszyscy Izraelici często określani są mianem Judejczyków (Żydów), pomimo iż wielu nie pochodziło z plemienia Judy. Apostoł Paweł pochodzący z pokolenia Beniamina (Flp 3,5) nazywał siebie Judejczykiem, czyli Żydem (Dz 21,39; 22,3; Gal 2,15), co wskazuje na fakt, iż już w I wieku n.e. słowo "Judejczyk" było przez samych Izraelitów używane jako określenie Hebrajczyka.
Wszystkie imiona, które biblijny Jakub-Izrael nadawał swoim 12 synom, posiadały duchowe znaczenie, co dotyczy także imienia J(eh)uda. Z języka hebrajskiego tłumaczy się je jako "chwała, wychwalony, wysławiony" (w odniesieniu do Boga Jahwe). Żyd (Judejczyk) oznacza więc czciciela lub chwalcę Boga Jahwe i takie tłumaczenie imienia potwierdza opis z Księgi Rodzaju 29,35.
Antropologia fizyczna.
W XIX i pierwszej połowie XX wieku toczono dyskusje na temat struktury antropologicznej Żydów. Wyrażano różne stanowiska – od istnienia odrębnej rasy żydowskiej do antropologicznego podobieństwa z ludnością danego kraju. W okresie międzywojennym problem ten poddała analizie lwowska szkoła antropologiczna gł. poprzez badania Salomona Czortkowera i syntezę J. Czekanowskiego. Obydwa powyższe skrajne stanowiska zostały odrzucone i wśród Żydów wyróżniono trzy formacje antropologiczne: orientalną, kaukaską i środkowoeuropejską. W orientalnej wyodrębniono dwa odłamy: Sefardim jerozolimscy (wraz ze zbliżonymi do nich Żydami syryjskimi, mezopotamskimi i kurdystańskimi) będącymi szczątkiem formacji archaicznej z terenu Palestyny oraz Żydzi z Jemenu i Egiptu (z domieszką rasy czarnej). Formacja środkowoeuropejska charakteryzowała się wedle tej teorii silnym występowaniem cech typowych dla ludności tej części Europy. Formacja kaukaska wykazywała silne związki z ludami kaukaskimi i perskimi. Według J.Czekanowskiego różnice pomiędzy formacjami antropologicznymi Żydów w różnych regionach były skutkiem wchłonięcia przez ludność żydowską elementów ludności autochtonicznej jeszcze przed wyizolowaniem Żydów w średniowiecznych gettach. Współcześnie odchodzi się od podobnych teorii jako potencjalnie rasistowskich.
Najstarsze dzieje Żydów.
Podstawowym źródłem pisanym dla wczesnej historii Żydów jest Biblia, która określa ich jako naród wybrany przez Boga Jahwe. Żydzi mieli pochodzić od Abrahama, który około 1800 r. p.n.e. przywędrował z Ur w Mezopotamii do ziemi Kanaan (obecnie Palestyna oraz państwo Izrael). Podczas trójpokoleniowego pobytu w Kanaanie Żydzi zaczęli posługiwać się językiem starokananejskim (będącym punktem wyjścia do języka hebrajskiego), choć wg Biblii byli pierwotnie Aramejczykami. W późniejszym okresie Żydzi przebywali w Egipcie do 1200 p.n.e., gdy pod wodzą Mojżesza powrócili podzieleni na 12 plemion do ziemi Kanaan jako Ziemi Obiecanej przez Boga. Około 1050 p.n.e. zjednoczeni przez króla Saula pokonali plemiona filistyńskie. Za panowania królów Dawida i Salomona królestwo przeżywało rozkwit kulturalny i gospodarczy, stając się lokalnym mocarstwem. Król Dawid zdobył Jerozolimę i ustanowił ją stolicą królestwa (rok 1003 p.n.e.).
Po śmierci Salomona doszło do podziału państwa na dwa królestwa: Judę ze stolicą w Jerozolimie i Izrael ze stolicą w Samarii. Królestwa te istniały równolegle, aż do podbicia Izraela przez Asyrię. W VI w. p.n.e. Judę zdobyła Babilonia, a Żydzi zostali uprowadzeni w tzw. niewolę babilońską. To wydarzenie zapoczątkowało rozproszenie – żydowską diasporę. Do Judei wróciła bowiem tylko niewielka część wysiedlonych Żydów, i to dopiero za króla Persji Cyrusa II Wielkiego. Reszta pozostała nad Eufratem, tworząc świetnie prosperującą społeczność.
Wielu uczonych uważa, iż nazwa "Hebrajczycy" pochodzi od terminu "Habiru", starożytnego określenia wędrownych plemion semickich przybyłych do Palestyny zza Eufratu, którzy za czasów Amenhotepa IV spustoszyli miasta-państwa Kanaanu. Najstarszą inskrypcją wymieniającą Izrael wśród narodów Kanaanu jest Stela Merneptaha z XIII wieku p.n.e., zaś pierwsze wzmianki o Izraelu jako państwie znajdują się na Steli Meszy z IX wieku p.n.e.
Żydzi w diasporze.
Palestyńska wspólnota żydowska przez kolejne stulecia podlegała, wraz z całym krajem, władzy imperium perskiego, następnie Aleksandra Wielkiego, Ptolemeuszów egipskich i ostatecznie syryjskich Seleucydów – aż do powstania Machabeuszy w 167 r. p.n.e., w którego efekcie powstało niezależne królestwo żydowskie. Przez całą drugą połowę pierwszego tysiąclecia p.n.e. rozwijała się świadomość narodowo-religijna Żydów w oparciu o religię judaizmu, która została skodyfikowana w tym okresie. Głównym centrum religijnym Żydów jest od tego czasu Jerozolima, gdzie stała Świątynia Jerozolimska. Po stu latach królowie żydowscy jako wasale poddali się Rzymianom. W I i II w n.e., po dwóch kolejnych powstaniach żydowskich, Rzymianie zdziesiątkowali ludność żydowską i zlikwidowali niepodległe królestwo. Od tej pory przeważająca większość Żydów żyje poza Palestyną.
Ludność żydowska w diasporze w wyniku rozproszenia w różnych warunkach życiowych i w różnym otoczeniu rozpadła się na kilka odrębnych grup etniczno-kultowych: Aszkenazyjczyków, Sefardyjczyków, Żydów orientalnych, posługujących się różnymi językami ("jidysz", "ladino," dialekty judeo-romańskie). Pomimo rozproszenia, Żydzi zachowali swoją kulturę przez blisko dwa tysiące lat. Elementem łączącym Żydów rozsianych po całym świecie był judaizm – monoteistyczna religia, której przykazania obejmowały nie tylko kwestie wiary, lecz szczegółowo regulowały wszystkie aspekty życia codziennego. Judaizm stanowił podstawę świadomości narodowej Żydów i stanowił wyznacznik żydowskości – w przypadku Żydów wyznanie ściśle pokryło się z narodowością.
Żydzi rozproszyli się po całym znanym wówczas świecie. Kolonie żydowskie powstały w całej Europie, w nieprzyjaznym Rzymianom imperium perskim, na Kaukazie, w zachodnich Chinach, w Etiopii, w Arabii, w Afryce – zarówno w prowincjach rzymskich, jak i na jej wschodnim wybrzeżu. Nauki Mahometa wykazują wpływ teologii żydowskiej. Był to również okres żydowskiego prozelityzmu – najbardziej znanym jego przykładem jest Kaganat Chazarski. Istniejące od VI do X wieku na stepach między Morzem Czarnym a Morzem Kaspijskim państwo Chazarów, ludu pochodzenia tureckiego, przyjęło judaizm jako wyznanie państwowe.
Niektórzy autorzy, na przykład Artur Koestler, popierali kontrowersyjną tezę, według której po upadku państwa Chazarów uchodźcy chazarscy, tzw. później żydzi chazarscy, przybyli do Europy i dali początek Żydom aszkenazyjskim. Inni, jak profesor Uniwersytetu w Tel-Awiwie Shlomo Sand, negują w ogóle narodową odrębność Żydów wskazując na liczne różnice antropologiczne i kulturowe pomiędzy poszczególnymi grupami. Jednocześnie neguje wypędzenie Żydów z Palestyny przez Rzymian.
Diaspora europejska.
W średniowieczu najliczniejsza była diaspora europejska. Głównymi ośrodkami osadnictwa żydowskiego były Nadrenia, w której duże skupiska Żydów pojawiły się w okresie rządów Karola Wielkiego (stąd "aszkenazim", hebr. „Niemcy”) oraz Andaluzja – muzułmańska Hiszpania (stąd "sefardim", hebr. „Hiszpanie”), gdzie warunki dla Żydów do przybycia Almorawidów w 1086 r. były tak korzystne, że często sprawowali najważniejsze funkcje państwowe. Diaspora andaluzyjska uległa częściowo rozproszeniu (po reszcie Europy, Afryce północnej i po Bliskim Wschodzie) po wypędzeniu Żydów z Hiszpanii i Portugalii w latach 1492–1497, a częściowo uległa asymilacji. Natomiast w Polsce Żydzi masowo osiedlali się od XIII wieku. W połowie XVI wieku na ziemiach polskich żyło już ok. 80 proc. ogółu Żydów świata.
W krajach feudalnej Europy chrześcijańskiej Żydzi stanowili odrębną grupę ludności, w istocie odrębny stan – rządzili się własnymi prawami, mieli własne sądy, władze samorządowe, zwykle cieszyli się ochroną panującego, ponieważ jako „słudzy Skarbu” ("servici camerae") zapewniali mu dopływ gotówki z podatków. Żydzi skupiali się w miastach, gdzie osiedlali się w gettach – odrębnych dzielnicach, nieraz z własnymi murami i władzami. Należy podkreślić, że getta stanowiły skupiska dobrowolne i otwarte, podobnie, jak skupiska innych grup narodowościowych (np. Ormian).
W diasporze częste były akty wrogości wobec Żydów, szczególnie w okresach klęsk żywiołowych, za które ich winiono. Przybierały one zwykle formę pogromów – ruchawek tłumu, mordującego Żydów i rabującego dzielnice żydowskie. Ponadto oskarżano Żydów o mordy rytualne (sprawa Szymona z Trydentu) i profanacje. Aż do czasów reżimu Hitlera w Europie nie zdarzały się natomiast prześladowania w formie represyjnego ustawodawstwa – bo nie należy za takie uważać systemu feudalnego prawa, w którym każda grupa ludności („nacja”, „stan”) miała właściwe dla siebie przywileje i ograniczenia. Wyjątkiem była Rosja, gdzie carowie nakładali na Żydów dalej idące ograniczenia i dopuszczali do pogromów. Do XX wieku ogólne nastawienie chrześcijan do Żydów, których wciąż uważano za „nieprzyjaciół Chrystusa”, było nieprzyjazne, a niekiedy otwarcie wrogie.
Niedługo po odkryciu Nowego Świata zaczęło się osadnictwo żydowskie w Ameryce.
W drugiej połowie XIX i XX wieku wśród Żydów europejskich powstały dwie przeciwstawne koncepcje: dążenie do asymilacji Żydów w miejscu ich zamieszkania oraz odrodzenia więzi narodowych i utworzenia własnego państwa (syjonizm). Narastające nastroje antysemickie w Europie oraz wzrastająca popularność ruchu syjonistycznego przyczyniły się do zapoczątkowania, a potem do emigracji kolejnych grup Żydów do Palestyny.
W XIX i XX wieku dokonały się dwie duże migracje Żydów – do USA i do Izraela.
Diaspory według wielkości.
Stany Zjednoczone są współcześnie siedzibą pierwszej co do wielkości diaspory żydowskiej; wedle badań opublikowanych w 2018 roku liczba Żydów w poszczególnych państwach wynosiła (wielkości przybliżone):
Ponadto wg danych z 2007 r.:
II wojna światowa.
W okresie II wojny światowej ówczesna narodowo-socjalistyczna (nazistowska) III Rzesza podjęła masową eksterminację Żydów, zmierzając do ich całkowitego wyniszczenia („ostateczne rozwiązanie kwestii żydowskiej”, niem. "Endlösung der Judenfrage"). W (przymusowych tym razem) gettach, w niemieckich obozach koncentracyjnych, obozach zagłady i po prostu na ulicach wymordowano ich ok. 6 mln ("Holocaust", "Szoah"). Wydarzenia te nasiliły emigrację żydowską do Palestyny.
Powstanie współczesnego Izraela.
W latach 1945–1948 w brytyjskiej wówczas Palestynie doszło do wojny domowej między Żydami z jednej a Brytyjczykami i Arabami z drugiej strony. Po wycofaniu się Brytyjczyków (wymuszonym między innymi przez terroryzm bojówek żydowskich) i utworzeniu państwa Izrael walka przekształciła się w regularną wojnę między armią izraelską i armiami arabskich państw ościennych. Wojna ta zakończyła się izraelskim zwycięstwem i ukształtowaniem państwa Izrael w granicach, które społeczność międzynarodowa uznaje do dzisiaj. Po 1967 pod kontrolą Izraela znalazły się też Jerozolima Wschodnia, Zachodni Brzeg i Strefa Gazy.
Obecnie Izrael zamieszkuje ponad 5,5 mln Żydów spośród żyjących na świecie około 17 mln. Wielu Żydów mieszkających w Izraelu czy USA nie ma według prawa tego kraju oficjalnego statusu Żyda.

</doc>
<doc id="1933934" url="https://pl.wikipedia.org/wiki?curid=1933934" title="Józef Apolinary Rolle">
Józef Apolinary Rolle

Józef Apolinary Rolle, Józef Antoni Rolle, Antoni Józef Rolle (ur. 26 września 1830 w Henrykówce koło Szarogrodu, zm. 21 stycznia 1894 w Kamieńcu Podolskim) – polski lekarz psychiatra, historyk amator, autor wielu opracowań medycznych oraz historycznych poświęconych kresom multańskim. Absolwent Uniwersytetu Kijowskiego, przez większość życia mieszkał w Kamieńcu Podolskim.
Życiorys.
Urodzony w Henrykówce koło Szarogrodu na Podolu w rodzinie o korzeniach francuskich. Dziad, Francuz, został zwerbowany wraz z grupą francuskich oficerów jako instruktor oddziałów wojskowych organizowanych przez konfederatów barskich. Dziad, określany przez wnuka jako "awanturnik, a przynajmniej niespokojny człowiek", po upadku konfederacji barskiej nie powrócił do Francji – osiedlił się w Galicji i ożenił z Polką. Ojciec, Józef Wincenty Rolle (1788-1892), był sekretarzem Michała Radziwiłła, następnie lustratorem dóbr Henryka Lubomirskiego na Podolu. Od Henryka Lubomirskiego otrzymał w posiadanie Henrykówkę, w której urodził się Józef Apolinary. Józef Wincenty Rolle dożył 104 lat.
Józef Rolle do gimnazjum uczęszczał w Winnicy, a następnie w Niemirowie. Maturę zdał w Kijowie, studia medyczne odbył w latach 1850–1855 na Uniwersytecie Kijowskim. Po studiach poświęcił się psychiatrii – odbył praktykę specjalizacyjną w Sonnenstein pod Dreznem w roku 1858, a następnie hospitował ośrodki psychiatryczne w Paryżu. Od roku 1861 zamieszkał w Kamieńcu Podolskim, gdzie kierował oddziałem dla umysłowo chorych, uzyskując opinię dobrego lekarza i społecznika. Rolle zniósł krępowanie chorych, wprowadził wodolecznictwo i terapię zajęciową. Chociaż nie piastował stanowiska akademickiego, ma znaczny dorobek pisarski, liczący około 75 prac.
Jego dworek przy ul. Karmelickiej w Kamieńcu Podolskim mieścił imponującą bibliotekę, liczącą kilka tysięcy woluminów i kolekcję pamiątek narodowych. Prowadził dom otwarty. Jego atmosfera wywarła znaczący wpływ m.in. na Józefa Kallenbacha, bywali w nim również Tadeusz Korzon, Kornel Ujejski, Włodzimierz Spasowicz, Adam Pług. Szkice historyczne i felietony sygnował pseudonimami: dr Antoni J., dr A. J., Adscriptus, Antoni J., Dr Antoni, Józef z Henrykówki, Pirożko Fulgencjusz.
W latach 1882–1894 był członkiem honorowym Poznańskiego Towarzystwa Przyjaciół Nauk, członkiem wielu towarzystw lekarskich i komisji historycznej Akademii Umiejętności w Krakowie.
W katedrze w Kamieńcu Podolskim po śmierci Rollego ze środków społecznych ufundowano jego pomnik, zniszczony w 1919 przez żołnierzy Armii Czerwonej, którzy okupowali miasto.
Pochowany został na cmentarzu katolickim w dzielnicy Polskie Folwarki w Kamieńcu Podolskim. Jego grobowiec rozbito w latach 30. XX wieku.
Jego żoną była Idalia z domu Zaszczyńska, z którą miał synów Karola (1871-1954), inżyniera i prezydenta Krakowa (1926–1931) i Michała (1865–1932), dziennikarza, historyka, literata.

</doc>
<doc id="1933943" url="https://pl.wikipedia.org/wiki?curid=1933943" title="Polkomtel">
Polkomtel

Polkomtel sp. z o.o. (w latach 1995–2012 Polkomtel SA) – polskie przedsiębiorstwo telekomunikacyjne z siedzibą w Warszawie, operator sieci telefonii komórkowej Plus, właściciel marek Sami Swoi, 36.6 i Plush (GSM 900/1800 MHz), UMTS 2100 MHz i 4G (LTE).
1 lutego 1996 roku Polkomtel sp. z o.o. otrzymał koncesję na świadczenie usług telekomunikacyjnych z numerami rozpoczynającymi się od 601 i zezwolenie na budowę ruchomej sieci radiokomunikacyjnej według standardu GSM w paśmie 900 MHz (później rozszerzone również na GSM 1800 MHz). Komercyjne uruchomienie sieci nastąpiło 1 października 1996 roku.
Polkomtel sp. z o.o. jest właścicielem sieci Aero2 i spółki Sferia. Należy do Grupy Polsat Plus.
Zakres działalności.
Polkomtel oferuje usługi telekomunikacyjne, przeznaczone zarówno dla klientów biznesowych, jak i indywidualnych, oferowane pod markami:
W 2003 roku Polkomtel, jako pierwszy operator komórkowy w Polsce, wystartował z usługą transmisji danych opartych na technologii EDGE. We wrześniu 2004 Polkomtel, również jako pierwszy w Polsce, uruchomił usługi telefonii komórkowej trzeciej generacji, łącznie z UMTS.
8 czerwca 2006 Polkomtel podpisał z P4 umowę o tzw. roaming krajowy, dzięki której P4 świadczy swoim klientom (sieć Play) usługi, korzystając z infrastruktury sieciowej Polkomtelu do czasu zbudowania własnej sieci. Umowa została zakończona wraz z końcem 2019 roku
Historia i akcjonariat.
Spółkę Polkomtel SA utworzyło 19 grudnia 1995 roku 10 akcjonariuszy. Było wśród nich osiem firm polskich, reprezentujących 61,5% kapitału akcyjnego, tj. KGHM (19,61%), Petrochemia Płock (19,61%), Polskie Sieci Elektroenergetyczne (17,56%), Węglokoks, Stalexport, Tel-Energo, Telbank i BIG Bank Gdański oraz dwie firmy zagraniczne – operatorzy telekomunikacyjni: brytyjski Vodafone (wówczas AirTouch International) i duński TeleDanmark Communications z udziałami po 19,61%. W 2007 roku prezesem został Adam Glapiński. 30 czerwca 2011 roku w posiadanie 100% akcji weszła cypryjska spółka Spartan Capital Holdings kontrolowana pośrednio przez Zygmunta Solorza. 24 października 2011 roku zgodę na to przejęcie wydał Urząd Ochrony Konkurencji i Konsumentów. Była to największa transakcja kupna w 2011 roku, w całej Europie – 18,1 mld zł.
7 maja 2012 r. Sąd Rejonowy dla m.st. Warszawy, XIII Wydział Gospodarczy wpisał do rejestru przedsiębiorców Krajowego Rejestru Sądowego pod numerem 0000419430 Polkomtel spółkę z ograniczoną odpowiedzialnością, będącą następcą prawnym Polkomtel SA. Od tego dnia, stroną umów o świadczenie usług telekomunikacyjnych jest Polkomtel Spółka z o.o.
W dniu 1 lutego 2013 r. zostało zarejestrowane połączenie spółek Polkomtel sp. z o.o. i Spartan Capital Holdings sp. z o.o. Połączenie spółek zostało dokonane przez przeniesienie całego majątku Spartan Capital Holdings na Polkomtel jako spółkę przejmującą. Spartan Capital Holdings została wykreślona z rejestru. Po połączeniu, bezpośrednim udziałowcem Polkomtelu stała się szwedzka spółka Eileme 4 AB, podmiot zależny od cypryjskiej spółki Metelem Holding Company Ltd., kontrolowanej pośrednio przez Zygmunta Solorza-Żaka i Heronima Rutę, którzy posiadają 100% głosów i 83,7% udziałów w tej spółce. Mniejszościowym udziałowcem jest EBRD, który nie ma prawa głosu ani prawa do powoływania zarządu. EBRD jest uprawniony do udziału w posiedzeniach udziałowców bez prawa głosu. EBRD ma prawo weta w pewnych kwestiach ściśle określonych w umowie spółki.
W dniu 14 listopada 2013 r. Cyfrowy Polsat (CP) zawarł z trzema wspólnikami Metelem, których udziały reprezentują około 83,77% udziałów w Metelem, warunkową umowę inwestycyjną w sprawie przeniesienia udziałów w Metelem jako wkładu niepieniężnego (aportu) na pokrycie akcji, które zostaną wyemitowane przez CP. Czwarty wspólnik Metelem, EBOiR, także rozpatruje ofertę przedstawioną przez CP. Transakcja oznacza przejęcie kontroli nad spółką Polkomtel przez Cyfrowy Polsat.
Sponsor polskiej siatkówki.
Od 1998 Polkomtel jest głównym sponsorem polskiej siatkówki, zarówno reprezentacji mężczyzn, jak i kobiet, oraz reprezentacji młodzieżowych.
Krytyka i kary.
W 2010 Sąd Apelacyjny uznał, że zakwestionowana przez UOKiK reklama iPlus "dla ciebie z komputerem" wprowadzała w błąd.
15 marca 2011 spółka otrzymała rekordową karę 130 689 900 zł za „brak współpracy” podczas kontroli spółki będącej elementem śledztwa w sprawie domniemanej zmowy z innymi operatorami komórkowymi.

</doc>
<doc id="1933945" url="https://pl.wikipedia.org/wiki?curid=1933945" title="Powiat Iecavas">
Powiat Iecavas



</doc>
<doc id="1933947" url="https://pl.wikipedia.org/wiki?curid=1933947" title="Powiat Ikšķiles">
Powiat Ikšķiles



</doc>
<doc id="1933948" url="https://pl.wikipedia.org/wiki?curid=1933948" title="Góry">
Góry

Miejscowości i ich części w Polsce.
W Polsce nazwę Góry nosi 168 miejscowości, jest to 13. wg liczby wystąpień nazwa miejscowości, w tym 20 to miejscowości podstawowe, wśród nich jest 17 wsi, jedna kolonia, jedna osada i jedna osada leśna. Wśród 148 integralnych części miejscowości jest 5 części miast, 2 części kolonii, 127 części wsi, 3 kolonie wsi, 1 osada wsi, 9 przysiółków wsi.

</doc>
<doc id="1933950" url="https://pl.wikipedia.org/wiki?curid=1933950" title="Gwinea">
Gwinea

Gwinea (fr. "Guinée"), Republika Gwinei (fr. "République de Guinée") – państwo położone w zachodniej Afryce nad Oceanem Atlantyckim. Graniczy z Gwineą Bissau na północnym zachodzie, Senegalem na północy, Mali na północnym wschodzie, Wybrzeżem Kości Słoniowej na wschodzie oraz Liberią i Sierra Leone na południu. Jest członkiem Unii Afrykańskiej i ECOWAS.
Historia.
Na przełomie I i II tysiąclecia północno-wschodnia część kraju wchodziła w skład dawnego państwa Ghana. Od XIII wieku obszar Gwinei znalazł się w centrum Imperium Mali. Przez kraj przebiegały szlaki handlowe, łączące regiony złotonośne z Afryką Północną. W XVI wieku, po rozpadzie Imperium Mali, koczowniczy lud Fulanów zajął wyżyny Futa Dżalon. Fulani na początku XVIII wieku ulegli islamizacji i rozpoczęli dżihad przeciwko sąsiednim ludom Dżalonke, Susu i Fulanami pozostającymi wyznawcami religii tradycyjnych. Po zwycięstwie wojen utworzyli w Gwinei islamskie państwo teokratyczne.
W połowie XV wieku na wybrzeże kraju dotarli Portugalczycy, a w XVII wieku kupcy francuscy. Na wybrzeżach kraju rozwinął się handel obejmujący głównie niewolników i kość słoniową. Na początku XIX wieku rozpoczęło się osadnictwo francuskie. W 1849 roku wybrzeże kraju stało się protektoratem Francji (Rivières-du-Sud). Początkowo zajęte obszary Gwinei podlegały gubernatorowi Senegalu. W 1891 roku utworzono Gwineę Francuską która była sukcesywnie powiększana. W 1897 roku Francuzi zakończyli pacyfikację teokratycznego Futa Dżalon i południowej Gwinei. Na początku XX wieku miejsce miały zbrojne wystąpienia antykolonialne. W 1904 roku Gwinea Francuska znalazła się we Francuskiej Afryce Zachodniej. W pierwszej połowie XX wieku rozpowszechniła się gospodarka plantacyjna. Kolonialna administracja przyczyniła się do rozkładu wcześniejszych struktur politycznych.
Po 1945 roku powstały afrykańskie organizacje polityczne, walczące o prawa tubylców. Formacje te były podzielone według kryteriów etnicznych i terytorialnych. W 1947 roku z gwinejskiego oddziału Afrykańskiego Zjednoczenia Demokratycznego powstała Demokratyczna Partia Gwinei (PDG). Na czele partii stanął działacz związkowy Ahmed Sekou Touré. PDG opowiadała się za całkowitą likwidacją kolonializmu, ale również przeciwko utrzymaniu tradycyjnych struktur społecznych (instytucja wodzostwa, kastowość). W 1946 roku kolonia uzyskała status terytorium zamorskiego Francji, rok później wprowadzono ograniczony samorząd. Wybory do gwinejskiej Rady Ustawodawczej wygrała PDG. W referendum z 1958 roku ludność Gwinei opowiedziała się za pełną niezależnością.
Kraj uzyskał niepodległość 2 października 1958. Pierwszym prezydentem niepodległego państwa został Sékou Touré (1958–72 także szef rządu). Francuzi wycofali swoje wsparcie gospodarcze, przez co Sékou Touré zwrócił się o pomoc do sąsiedniej Ghany oraz Związku Radzieckiego. Wprowadzono jednopartyjne rządy PDG. Rząd realizował lewicowe reformy (w tym nacjonalizację niektórych gałęzi gospodarki, banków zagranicznych, ziemi, wprowadzenie bezpłatnego szkolnictwa i częściowo opieki medycznej). Przeprowadzono reorganizację administracji państwowej i afrykanizację kadr. Gwinea aktywnie uczestniczyła w ruchu państw niezaangażowanych. Od lat 60. doszło do zacieśnienia stosunków z krajami kapitalistycznymi i do ponownego zbliżenia się z Francją. Wraz z pogarszaniem się sytuacji gospodarczej, na emigracji powstawać zaczęła opozycja. W latach 70. prezydent stopniowo rezygnował z lewicowych reform.
W 1984 roku zmarł Sékou Touré, a w wyniku zamachu stanu władzę objął Lansana Conté. Rząd wojskowy rozwiązał Zgromadzenie Ludowe i PDG. Nawiązano bliską współpracę z Francją. Pod koniec lat 80. ruszyła demokratyzacja. W 1990 przyjęto nową konstytucję, a rok później wprowadzono system wielopartyjny. Pomimo demokratycznej konstytucji wojsko funkcję głowy państwa powierzyło Tymczasowej Radzie Odnowy Narodowej, na czele której stanął Conté. W 1993 zalegalizowano nową partię – Partię Jedności i Postępu (PUP), której przywódcą został Conté. Wybory prezydenckie w 1993 roku wygrał Conté (co zakwestionowała opozycja), a reelekcję uzyskał w 1998 i 2003 roku. W 1995 roku prezydencka partia zwyciężyła w wyborach parlamentarnych (ten wynik również został zakwestionowany przez opozycjonistów), a po ich ogłoszeniu wybuchły antyrządowe zamieszki.
Gwinea uległa destabilizacji na skutek przeniesienia się na obszar kraju walk domowych między zbrojnymi ugrupowaniami z Sierra Leone, Liberii i Wybrzeża Kości Słoniowej. Destabilizacja kraju pogłębiała się w 2006 i 2007 doprowadzając w 2008 roku do wojskowego zamachu stanu.
W 2010 roku w wyborach prezydenckich zwyciężył Alpha Condé. Został on ponownie wybrany na prezydenta w 2015 roku. W 2020 roku przeprowadzono w Gwinei referendum konstytucyjne, które pozwoliło kandydowanie Alpha Condé na trzecią kadencję. Przeciwko zmianie konstytucji sprzeciwiali się przeciwnicy prezydenta. Mimo protestów Alpha Condé zwyciężył wyborach prezydenckich w 2020 roku. Opozycja oskarżyła prezydenta o sfałszowanie wyborów. 5 września 2021 Alpha Condé został obalony w wyniku zamachu stanu. Przywódcą puczystów był Mamady Doumbouya, który w październiku 2021 roku został mianowany tymczasowym prezydentem.
Geografia.
Powierzchnia:
Długość granic:
Linia brzegowa: 320 km
Liczba mieszkańców: 7466 tys.
Podział administracyjny.
Gwinea dzieli się na siedem regionów i 33 prefektury. Stolica, Konakry, jest specjalnym regionem administracyjnym.
Gospodarka.
Mimo bogatych złóż surowców, jest to jedno z najuboższych państw świata. Podstawą gospodarki jest rolnictwo; uprawy kawy, ryżu, manioku, prosa, sorga, bananów. W Gwinei znajduje się 30% wszystkich światowych złóż boksytów, a kraj jest drugim eksporterem tego surowca. Inne surowce to rudy żelaza, tytanu, niklu, diamenty i złoto, których eksploatacja jest rozwijana. Istnieje niewielki przemysł skórzano-obuwniczy, drzewny i spożywczy.
ONZ zalicza Gwineę do grupy najsłabiej rozwiniętych państw świata (tzw. LDC – "Least Developed Countries").
Transport.
Infrastruktura kolejowa.
Długość linii kolejowych
Główne trasy kolejowe:
W kraju nie funkcjonują połączenia pasażerskie, w transporcie kolejowym dominuje wywóz surowców z kopalni do portów morskich.
Demografia.
Średni roczny przyrost naturalny wynosi 29‰ (1985-1990). Przeciętna długość trwania życia wynosi 44 lata, a średnia gęstość zaludnienia 25 mieszkańców na km². Najgęściej zaludniony jest obszar masywu Futa Dżalon. W miastach mieszka 26% ludności. Główne miasta to: Konakry, Kankan, Kindia i Labé.
Religia.
Struktura religijna kraju w 2010 roku według "Pew Research Center":

</doc>
<doc id="1933951" url="https://pl.wikipedia.org/wiki?curid=1933951" title="Nikołaj Buchałow">
Nikołaj Buchałow

Nikołaj Buchałow (ur. 20 marca 1967 w Karłowie) – bułgarski kajakarz, kanadyjkarz. Trzykrotny medalista olimpijski.
Specjalizował się w kanadyjkowej jedynce. Brał udział w czterech igrzyskach (IO 1988, IO 1992, IO 1996, IO 2000), na dwóch zdobywając medale. W 1988 sięgnął po brąz na dystansie 1000 metrów, cztery lata później zdominował rywalizację, zwyciężając na obu dystansach w jedynce. Wielokrotnie stawał na podium mistrzostw świata, pięć razy zdobywając złoto (C-1 200 m: 1994, 1995; C-1 500 m: 1993, 1994, 1995), trzy razy srebro (C-1 500 m: 1991, C-1 1000 m: 1991, 1994) i pięć razy brąz (C-1 500 m: 1986, C-4 500 m: 1990, C-4 1000 m: 1989, 1990, 1991).

</doc>
<doc id="1933952" url="https://pl.wikipedia.org/wiki?curid=1933952" title="Pieter Meulener">
Pieter Meulener

Pieter Meulener (ur. w lutym 1602 w Antwerpii, zm. 27 listopada 1654 tamże); także "Meulenaer" lub "Molenaer" – flamandzki malarz-batalista.
Dokładna data urodzin artysty nie jest znana, wiadomo tylko, że został ochrzczony 18 lutego 1602. 
Był uczniem Pietera Snayersa. Zajmował się wyłącznie malarstwem przedstawiającym sceny bitewne, szczególnie z współczesnej mu wojny trzydziestoletniej (1618-1648). 
Jeden z obrazów batalistycznych Meulenera znajduje się w zbiorach Muzeum Narodowego w Warszawie. 

</doc>
<doc id="1933953" url="https://pl.wikipedia.org/wiki?curid=1933953" title="Jan Mayen">
Jan Mayen

Jan Mayen – wyspa wulkaniczna w Arktyce, ok. 500 km na wschód od Grenlandii; oblewają ją wody Oceanu Arktycznego: Morze Grenlandzkie od północy, Cieśnina Duńska od zachodu i Morze Norweskie od południa i wschodu. Od 1930 r. administracyjnie przynależy do Norwegii.
Powierzchnia 372,5 km². Większość obszaru zajmują tereny wyżynne i górskie (najwyższy szczyt – czynny wulkan Beerenberg – 2277 m n.p.m., drugi co do wysokości w Europie; ostatnia erupcja 1985), liczne lodowce. Strefa klimatu polarnego, występuje roślinność tundrowa. Liczne kolonie ptaków i fok.
Wyspa nie ma stałych mieszkańców, z wyjątkiem obsługi stacji radiowej i meteorologicznej w Olonkinbyen (ok. 18 osób).
Historia.
Wyspa została odkryta przez Henry’ego Hudsona w 1607, oficjalnie przez Holendra Jana Mayena w 1614 roku. W późniejszych latach stanowiła bazę holenderskich wielorybników. Sezonowo przebywało na niej do 1000 osób. Opuszczona w związku z wytępieniem wielorybów żyjących w okolicznych wodach, od połowy XVII wieku była zapomnianym skrawkiem lądu, kilkakrotnie tylko odwiedzanym przez statki.
W związku z ogłoszeniem pierwszego Międzynarodowego Roku Polarnego 1882/83, austro-węgierska ekspedycja spędziła na Jan Mayen cały rok, prowadząc badania i kartując powierzchnię wyspy.
Na początku XX w. pojawiali się na niej norwescy myśliwi, polujący na lisy i niedźwiedzie polarne, jednak przetrzebienie ich populacji i skrajnie trudne warunki życia szybko zmusiły ich do opuszczenia wyspy. W 1921 powstała tu norweska stacja meteorologiczna, zaś w 1930 uznano ją za część terytorium Norwegii.
W czasie II wojny światowej wyspa, w przeciwieństwie do reszty kraju, nie dostała się pod okupację niemiecką. W 1941 stacja meteorologiczna wznowiła, przerwaną rok wcześniej, działalność. W 1943 Amerykanie wybudowali w północnej części wyspy stację radiolokacyjną. W okresie powojennym, aż do 1959 aktywność ludzka na wyspie ograniczała się do obserwacji meteorologicznych, powstała również stacja radiowa, utrzymująca kontakt ze statkami rybackimi. W 1959 podjęto decyzję o lokalizacji na Jan Mayen stacji systemu radionawigacyjnego LORAN (Long Range Navigation) dla potrzeb NATO.
19 listopada 2010 królewskim dekretem norweskiego Ministerstwa Środowiska wyspa Jan Mayen wraz z wodami przybrzeżnymi w promieniu 12 mil morskich została przekształcona w rezerwat przyrody. Powołany rezerwat ma na celu ochronę unikalnej przyrody wyspy, jak również służyć ochronie wód przybrzeżnych przed ewentualną eksploatacją złóż roponośnych mogących zniszczyć jej naturalne środowisko. Zmiana statusu wyspy wiąże się również z ograniczeniem ruchu turystycznego. Z rezerwatu został wyłączony jedynie obszar pasa startowego jedynego na Jan Mayen lotniska oraz obszaru stacji meteorologicznej.
Geografia.
Wyspa leży pomiędzy Morzem Grenlandzkim, a Morzem Norweskim, na północny wschód od Islandii. Jest wyspą wulkaniczną, częściowo porośniętą mchami i trawami. Jest niewiele większa od Krakowa (327 km²) i częściowo zlodowacona. Najwyższym punktem w Jan Mayen jest szczyt wulkaniczny – Beerenberg, znany też jako Haakon VII Toppen (2 277 m nad poziomem morza). Wulkan ten budził się w 1970 roku, a ostatnia erupcja odbyła się w 1985 roku.
Pierwszego polskiego wejścia na Beerenberg dokonali w 2003 Piotr Kuźniar i Bogusław Cenian.
Ustrój polityczny.
Wyspa Jan Mayen należy do terytorium Norwegii. Od sierpnia 1994 roku administrowana jest z Oslo za pośrednictwem gubernatora prowincji Nordland, w praktyce władzę przekazano komendantowi stacji wojskowych służb łączności.
Gospodarka.
Jedynym zasobem nadającym się do eksploatacji na Jan Mayen jest żwir z okolic Trongskaret. Poza tym działalność gospodarcza ogranicza się do obsługi norweskiej stacji radiowej i meteorologicznej.

</doc>
