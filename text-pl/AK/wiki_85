<doc id="1935928" url="https://pl.wikipedia.org/wiki?curid=1935928" title="Drago Vabec">
Drago Vabec

Drago Vabec, właśc. Dragutin Vabec (ur. 26 października 1950 w Zagrzebiu) – piłkarz jugosłowiański pochodzenia chorwackiego, występujący podczas kariery na pozycji napastnika.
Kariera klubowa.
Karierę piłkarską Drago Vabec rozpoczął w klubie Dinamo Zagrzeb w 1968 roku. W Dinamie grał do 1977 roku. Podczas tego okresu wywalczył jedynie Puchar Jugosławii w 1969 roku. W 1977 roku wyjechał do kanadyjskiego Toronto Metros-Croatia występującego w lidze NASL. Po kilku miesiącach powrócił do Dinama i grał w nim do 1979 roku. W latach 1979–1983 występował w pierwszoligowym francuskim klubie Stade Brestois 29. W 1979–80 z 17 bramkami zajął 4. miejsce w klasyfikacji strzelców. W 1981–82 z 18 bramkami zajął 5. miejsce w klasyfikacji strzelców. Ostatnim etapem kariery było ponownie Dinamo Zagrzeb, gdzie zakończył karierę w 1984 roku.
Kariera reprezentacyjna.
W reprezentacji Jugosławii Drago Vabec zadebiutował 26 września 1973 roku w zremisowanym 1-1 towarzyskim meczu z Węgrami w Belgradzie. W 1976 roku został powołany przez selekcjonera Ante Mladinicia do kadry na Mistrzostwa Europy w Jugosławii. Tam był rezerwowym zawodnikiem i nie wystąpił w spotkaniach z RFN i Holandią. Ostatni raz w kadrze "plavich" zagrał 24 kwietnia 1976 w wygranym 2-0 meczu eliminacji Mistrzostw Europy 1976 z Walią w Zagrzebiu. Od 1973 do 1976 roku rozegrał w kadrze narodowej 7 meczów i strzelił 1 bramkę.
Kariera trenerska.
W październiku 2006 roku Vabec objął zagrożony spadkiem drugoligowy NK Čakovec. Nie zdołał uchronić go przed spadkiem do trzeciej ligi i po zakończeniu sezonu 2006–07 odszedł z klubu.

</doc>
<doc id="1935931" url="https://pl.wikipedia.org/wiki?curid=1935931" title="Związek Chrześcijańsko-Demokratyczny (Łotwa)">
Związek Chrześcijańsko-Demokratyczny (Łotwa)

Związek Chrześcijańsko-Demokratyczny (łot. "Kristīgi demokrātiskā savienība", KDS) – łotewskie ugrupowanie o profilu chrześcijańsko-demokratycznym. 
Historia.
Partia brała udział w wyborach do Sejmu V kadencji w 1993, uzyskując 5% głosów i 6 mandatów w Sejmie. W kolejnych wyborach startowała ze wspólnych list z Łotewskim Związkiem Rolników (1995; 1998), Pierwszą Partią Łotwy (2002) i Łotewską Socjaldemokratyczną Partią Robotniczą (2006). W 2010 partia rozważała współpracę z blokiem politycznym Jedność. W wyborach do Sejmu X kadencji w 2010 uzyskała 0,36% głosów i nie przekroczyła bariery uprawniającej do udziału w podziale mandatów. 
W wyborach do Parlamentu Europejskiego w 2004 uzyskała 0,41% głosów, a pięć lat później – 0,30%. W wyborach samorządowych 2009 partia startowała samodzielnie (Ryga), w koalicji z Łotewskim Związkiem Rolników i LPP/LC (Jurmała) oraz Związkiem Obywatelskim (Lipawa).
Program.
Partia nawiązuje do chrześcijańskiego systemu wartości opartego na Dekalogu. W sferze gospodarczej opowiada się za likwidacją korupcji, zmniejszeniem podatków, rozwojem przedsiębiorczości oraz rolnictwa, a także poprawą infrastruktury. 
Władze.
Na czele ugrupowania stoi Māra Viktorija Zilgalve, jej zastępcą jest Dainis Jansons.

</doc>
<doc id="1935932" url="https://pl.wikipedia.org/wiki?curid=1935932" title="Pomnik Starego Marycha w Poznaniu">
Pomnik Starego Marycha w Poznaniu

Pomnik Starego Marycha – poznański pomnik legendarnej, fikcyjnej postaci Starego Marycha (typowego Poznaniaka posługującego się gwarą poznańską), stworzonej przez Juliusza Kubla na potrzeby poznańskiej rozgłośni Polskiego Radia. Słuchowiska czytał Marian Pogasz i to jego twarz posiada pomnikowy Stary Marych.
Pomysł ustawienia pomnika powstał w kręgach poznańskiej redakcji „Gazety Wyborczej” w 1998 r. Postanowiono wtedy ogłosić plebiscyt pod tytułem "Poznaniak na cokół!" Z wielu postaci (m.in. Cyryl Ratajski, Edward Raczyński, Wiktor Dega) w głosowaniu otwartym wybrano właśnie Starego Marycha – jedyną proponowaną postać fikcyjną. Autorem projektu został poznański artysta, wychowany na Łazarzu – Robert Sobociński. Odsłonięcia dokonano 21 marca 2001 na północnym krańcu ul. Półwiejskiej w centrum miasta. Była to 90. rocznica urodzin Stanisława Strugarka – popularyzatora gwary poznańskiej, pierwszy dzień wiosny oraz oficjalne otwarcie sezonu rowerowego. Rzeźba przedstawia Marycha prowadzącego rower (z przewieszoną przez kierownicę tradycyjną poznańską "teką"), od strony tzw. "Ceglorza" (Zakładów Cegielskiego), w kierunku centrum.
Miejsce ustawienia pomnika doskonale wpisało się w potoki pieszych, podążające deptakiem (ul. Półwiejska). Rzeźba jest popularnym miejscem wykonywania pamiątkowych zdjęć z Poznania.

</doc>
<doc id="1935933" url="https://pl.wikipedia.org/wiki?curid=1935933" title="Marina Aitova">
Marina Aitova



</doc>
<doc id="1935934" url="https://pl.wikipedia.org/wiki?curid=1935934" title="Ohlendorf">
Ohlendorf

Niemcy:
Osoby:
Zobacz też:

</doc>
<doc id="1935936" url="https://pl.wikipedia.org/wiki?curid=1935936" title="I Koncert fortepianowy (Chopin)">
I Koncert fortepianowy (Chopin)



</doc>
<doc id="1935939" url="https://pl.wikipedia.org/wiki?curid=1935939" title="II Koncert fortepianowy (Chopin)">
II Koncert fortepianowy (Chopin)



</doc>
<doc id="1935942" url="https://pl.wikipedia.org/wiki?curid=1935942" title="Służba zdrowia Polskich Sił Zbrojnych">
Służba zdrowia Polskich Sił Zbrojnych

Służba zdrowia Polskich Sił Zbrojnych – jedna ze służb Polskich Sił Zbrojnych na Zachodzie.
We Francji.
Naczelnym organem służby medycznej w Wojsku Polskim we Francji było Szefostwo Służby Zdrowia. Szefostwo było częścią składową Ministerstwa Spraw Wojskowych. Do wiosny 1940 zorganizowano służbę zdrowia we wszystkich oddziałach na terenie Francji. Do koordynacji działalności służb medycznych utworzono trzy szefostwa sanitarne rejonów tworzenia jednostek Wojska Polskiego. Przy każdym z nich władze francuskie mianowały oficera łącznikowego. Wojsko Polskie nie dysponował własnymi szpitalami i zakładami zaopatrzenia w sprzęt medyczny.
Żołnierzy polskich leczono we francuskich szpitalach. W Coetquidan ordynatorem był Polak, a personel częściowo polski. Jesienią 1939 w Bretanii utworzono Centrum Wyszkolenia Sanitarnego. Szkolono w nim polskich lekarzy wojskowych. Prowadzono też kursy dla lekarzy, farmaceutów i stomatologów nie posiadających przeszkolenia wojskowego.
W czasie walk pod Narwikiem Brygada Podhalańska nie otrzymała środków transportu do przewożenia rannych żołnierzy. Rannych na noszach znoszono do etapowych punktów opatrunkowych.
Dla internowanej w Szwajcarii 2 Dywizji Strzelców Pieszych zorganizowano dwa szpitale w Buren i w Wiesendangen. W latach 1940 – 1944 w Zurychu istniał polski Wydział Lekarski dla internowanych żołnierzy.
W Wielkiej Brytanii.
Na wyspach funkcjonowanie wojskowej służby zdrowia koordynowało Ministerstwo Pracy i Opieki Społecznej.
W jego składzie działała Komisja Zdrowia jako organ doradczy ministra w sprawach medycznych. Na jej czele stali prof. dr Antoni Jurasz i prof. dr Bruno Nowakowski. W skład komisji wchodziło 34 specjalistów z zakresu różnych dziedzin służby zdrowia. W Ministerstwie Obrony Narodowej utworzono stanowisko Szefa Służby Zdrowia oraz Referat Zaopatrzenia Sanitarnego.
Referat Zaopatrzenia Sanitarnego otrzymywał zaopatrzenie medyczne od Szefostwa Służby Zdrowia brytyjskiego Ministerstwa Wojny. Posiadał on własne składnice sanitarne, dostarczał materiały medyczne do jednostek PSZ, oraz zaopatrywał oddziały partyzanckie w kraju.
Utworzono też kilka polskich szpitali wojskowych i cywilnych. Działały polskie oddziały przy szpitalach brytyjskich. Na uniwersytecie w Edynburgu powstał polski Wydział Lekarski. Wykładali tam również polscy naukowcy. We wrześniu 1941 i październiku 1942 na uczelni odbyły się dwa zjazdy polskich i czeskich lekarzy wojskowych.

</doc>
<doc id="1935945" url="https://pl.wikipedia.org/wiki?curid=1935945" title="Over">
Over

W Wielkiej Brytanii:

</doc>
<doc id="1935947" url="https://pl.wikipedia.org/wiki?curid=1935947" title="Ulpianus">
Ulpianus



</doc>
<doc id="1935948" url="https://pl.wikipedia.org/wiki?curid=1935948" title="Rezystancja statyczna">
Rezystancja statyczna

Rezystancja statyczna – jedna z rezystancji, obok dynamicznej, zdefiniowanych do opisu elementów o charakterystyce nieliniowej.
Rezystancję statyczną opisuje zależność:
gdzie:
W przypadku elementu o charakterystyce liniowej wartość rezystancji statycznej jest stała.

</doc>
<doc id="1935951" url="https://pl.wikipedia.org/wiki?curid=1935951" title="Park Kazimierza Wielkiego w Bydgoszczy">
Park Kazimierza Wielkiego w Bydgoszczy

Park Kazimierza Wielkiego – najstarszy park miejski w Bydgoszczy, liczący 2,24 hektarów powierzchni.
Lokalizacja.
Park jest położony w centralnej części Śródmieścia Bydgoszczy, między ulicami: Gdańską, Konarskiego, Jagiellońską i placem Wolności.
Teren zajmowany przez park ma wymiary: 100 × 200 m. Na jego obrzeżu znajdują się następujące obiekty: Kościół Świętych Apostołów Piotra i Pawła, Galeria Miejska bwa (obłożony piaskowcem modernistyczny budynek z 1970), budynek Urzędu Wojewódzkiego, Galeria Drukarnia, hotele: "Bohema" i "Pod Orłem", Klub Mózg, a także Zespoły Szkół: Plastycznych i Gastronomicznych.
Historia.
Park Kazimierza Wielkiego jest pozostałością o wiele większego parku zakonu klarysek z pierwszej połowy XVII wieku.
Siostry Klaryski przybyły do Bydgoszczy w roku 1615 i po zbudowaniu klasztoru przystąpiły do organizacji ogrodu. Ogród sięgał do dzisiejszej ulicy 3 Maja, a jego powierzchnia wynosiła około 3,5 hektarów. W ogrodzie był staw rybny, drzewa owocowe, ozdobne, a także ogród warzywny.
Po kasacji zakonu przez władze pruskie, ogród zamieniono w roku 1835 na park regencyjny (niem. "Regierungsgarten") przynależny do urzędu regencji bydgoskiej i zamknięty dla mieszkańców miasta. Jego obszar wynosił 3 ha. W roku 1861 zakupiono dla parku dwa łabędzie, a w dwóch stawach pływały karpie.
W latach 1900-1901 park przebudowano, zmniejszając go do 2,4 ha. Pracami kierował technik ogrodu Paul Meyerkamp. Po zakończeniu prac, dnia 1 października 1901 roku, park przeszedł na własność zarządu miejskiego i jako park miejski (niem. "Stadtpark") udostępniono go społeczeństwu miasta.
23 lipca 1904 roku na skraju parku, przy placu Wolności ustawiono pomnik „Potop" w fontannie, autorstwa berlińskiego rzeźbiarza profesora Ferdinanda Lepckego. Efektowna rzeźba o dużej wartości artystycznej i fizjonomicznej była doskonale powiązana z otaczającym ją zadrzewieniem.
W parku, w roku 1938 rosło 69 gatunków drzew i krzewów pochodzących między innymi z XVII-XVIII wieku oraz z późniejszych dosadzeń. Do największych okazów należały m.in. kilkanaście dębów szypułkowych o wymiarach pnia 390 i 400 cm oraz 50 olbrzymich okazów wiązu górskiego.
Wśród innych drzew rosły w parku m.in.: wiąz szypułkowy, wiąz pospolity, dąb bezszypułkowy, dąb piramidalny, bożodrzew gruczołowaty, kasztanowiec pospolity, kasztanowiec drobny, klon cukrowy, klon pospolity, brzoza brodawkowata, akacja syberyjska, karagana podolska, leszczyna purpurowa, hort, zadrewnia niska, buk pospolity purpurowy, kłęk kanadyjski, hortensja wielkokwiatowa, złotlin japoński, magnolia, platan zachodni, piwonia krzewiasta, grochodrzew biały, robinia, śnieguliczka amerykańska, lipa szerokolistna, lipa drobnolistna, cis pospolity, cis krzewiasty, sosna karłowata, cisowiec dwustronny, sosna czarna, skrzydłorzech kaukaski, cypryśnik błotny, platan klonolistny, pterokania, brzosto i inne drzewa i krzewy.
W czasie okupacji niemieckiej, głównie w roku 1944 dużo drzew zostało wyciętych, budowano bowiem bunkry obronne. Część drzewostanu zniszczono podczas działań wojennych – przeważnie przez artylerię. W styczniu 1943 r. hitlerowcy rozebrali również pomnik „Potop”, przeznaczając 8870 kg brązu na cele wojenne. Po pomniku pozostał tylko basen i mozaika kostkowa wokoło basenu, którą zakryto betonem w latach 50. XX wieku. Na fontannie wykonano natomiast kamienne rzeźby ryb, według projektu Józefa Makowskiego. W 2014 po dokonaniu rekonstrukcji przywrócono stan fontanny sprzed 1943.
W 1946 r. z okazji 600-lecia lokacji miasta Bydgoszczy, w parku i na terenie trzech szkół zlokalizowanych przy ul. Konarskiego odbyła się Pomorska Wystawa Przemysłu, Rzemiosła i Handlu. W wystawie, która odbyła się w dniach 14 lipca-15 września 1946 r., wzięło udział 1085 wystawców, a w ciągu pierwszych trzech tygodni zwiedziło ją 120 tys. widzów.
W latach 90. XX wieku i po 2000 r. park odrestaurowano, a w 2008 r. Stowarzyszenie Odbudowy Bydgoskiej Fontanny "Potop" rozpoczęło dzieło odtworzenia monumentalnego pomnika w dawnym miejscu, które zostało sfinalizowane w roku 2014. 15 maja 2016 przy fontannie odsłonięto pomnik-ławeczkę prof. Zygmunta Mackiewicza, jednego z inicjatorów odtworzenia "Potopu".
W 2015 dokonano rewitalizacji (oczyszczenia i uszczelnienia) stawu górnego, a dwa lata później - stawu dolnego (na zapleczu Urzędu Wojewódzkiego). W grudniu 2019 w parku umieszczono 15 rzeźbionych w drewnie domków dla owadów, o zdobieniach nawiązujących do motywów secesyjnych.
Nazwy.
W przekroju historycznym park posiadał następujące nazwy:
Patronem parku jest król Kazimierz Wielki – dawca praw miejskich dla Bydgoszczy i budowniczy zamku bydgoskiego.
Zieleń.
Park im. Kazimierza Wielkiego posiada drzewa z dawnej kompozycji ogrodu klarysek oraz nasadzenia przed- i powojenne. Znajdują się w nim dwa stawy i fontanna, przebudowana w 2010 r. pod kątem umieszczenia w niej odtworzonej rzeźby „Potop”, co nastąpiło 4 lata później.
Do ciekawych, rzadkich gatunków drzew rosnących na terenie parku należą m.in.: cypryśnik błotny, dąb szypułkowy odmiana stożkowata, platan klonolistny. Poza tym rosną tu m.in. cis, sosna czarna i okazy egzotyczne
W parku im. Kazimierza Wielkiego skupionych jest łącznie 7 okazów pomników przyrody, zaś licząc z najbliższym otoczeniem 12 okazów.
Pomniki przyrody w parku Kazimierza Wielkiego i jego najbliższym otoczeniu:

</doc>
<doc id="1935952" url="https://pl.wikipedia.org/wiki?curid=1935952" title="Lohachara">
Lohachara

Lohachara – wyspa w Indiach, zatopiona w latach 80. XX wieku przez podnoszące się wody, położona w korycie rzeki Hugli i regionie Sundarbany. Całkowite zatopienie wyspy potwierdzono badaniami w 2006 roku. Kwestia ponownego wynurzenia wyspy ponad poziom wody nie jest do końca przebadana.
Przed zatopieniem wyspę zasiedlało ok. 6000 ludzi.

</doc>
<doc id="1935953" url="https://pl.wikipedia.org/wiki?curid=1935953" title="Manifesto">
Manifesto

Manifesto – trzeci studyjny album amerykańskiego rapera Inspectah Decka wydany 23 marca 2010 roku nakładem Urban Icon Records. Pierwszy singiel z płyty nosi nazwę "The Champion" i został wydany 24 lutego 2010. Album początkowo miał się ukazać w 2008 roku, pod nazwą "Resident Patient II", ale kiedy wyciekł do internetu raper postanowił wydać "Resident Patient II" jako mixtape, a album nagrać w całości od nowa.

</doc>
<doc id="1935954" url="https://pl.wikipedia.org/wiki?curid=1935954" title="Aleksandra Żaryn">
Aleksandra Żaryn

Aleksandra Felicja Żaryn z domu Jankowska (ur. 25 lutego 1916 w Warszawie, zm. 17 marca 2010) – polska tłumaczka, prawnik i działaczka społeczna.
Życiorys.
W 1939 została absolwentką Instytutu Francuskiego w Warszawie. Rozpoczęła studia prawnicze na Uniwersytecie Warszawskim, które – przerwane przez wybuch wojny – ostatecznie ukończyła na Uniwersytecie Mikołaja Kopernika w Toruniu. W latach studenckich działała w Katolickiej Młodzieży Narodowej i duszpasterstwie akademickim przy kościele św. Anny. Była współorganizatorką ślubów akademickich na Jasnej Górze w maju 1936.
W czasie wojny została przez Niemców wypędzona wraz z rodzicami z majątku w Kruchowie i zamieszkała u krewnych w majątku w podwarszawskich Szeligach. W majątku tym ukrywała Żydów. Za pomoc udzieloną rannemu powstańcowi została w sierpniu 1944 aresztowana i wywieziona do obozu pracy; uratowała się i została zwolniona z obozu dzięki interwencji kpt. Wilma Hosenfelda. W styczniu 1945 jej rodzina została ponownie wysiedlona – majątek w Szeligach został przejęty w ramach reformy rolnej.
W 1945 założyła i następnie przez kilkanaście lat prowadziła czytelnię „Exlibris”, miejsce spotkań warszawskiej inteligencji. Pracowała w różnych instytucjach, m.in. w Muzeum Narodowym. Zajmowała się również tłumaczeniami na język francuski dzieł naukowych z dziedziny historii, architektury i konserwacji zabytków.
Od 1980 była członkiem NSZZ „Solidarność” w Ministerstwie Kultury i Sztuki. Do końca życia działała w kole korporacji „Arkonia”.
W 2007 opublikowała w Biuletynie IPN artykuł wspomnieniowy pt. "Podnieść życie z ruin".
Pochowana na cmentarzu parafialnym w Wiązownie.
Odznaczenia i wyróżnienia.
Wraz z mężem Stanisławem została odznaczona medalem Sprawiedliwy wśród Narodów Świata. W 1996 otrzymała tytuł Honorowego Członka ICOMOS.
Życie prywatne.
Żona architekta Stanisława Żaryna, matka m.in. historyka Jana Żaryna.

</doc>
<doc id="1935955" url="https://pl.wikipedia.org/wiki?curid=1935955" title="Wybory parlamentarne na Białorusi w 1995 roku">
Wybory parlamentarne na Białorusi w 1995 roku

Wybory parlamentarne na Białorusi w 1995 roku (biał. Парлямэнцкія выбары ў Беларусі 1995 году) odbyły się w dwóch turach: 14 i 28 maja, po których nastąpiły wybory uzupełniające (również w II turach: 29 listopada i 11 grudnia 1995). Ogółem udało się wybrać 198 deputowanych do Rady Najwyższej XIII kadencji, co zapewniło możliwość działania Radzie (udało się przekroczyć próg 60% obsadzonych mandatów). Zgodnie z konstytucją Rada Najwyższa powinna była liczyć 260 deputowanych, a liczby tej nie udało się osiągnąć. 
Historia.
Wybory zostały wyznaczone na 14 i 28 maja 1995 w związku z upływem pełnomocnictw Rady Najwyższej XII kadencji wybranej jeszcze w okresie Białoruskiej SRR w 1990. Przyjmuje się, że były to pierwsze w pełni wolne wybory parlamentarne na Białorusi w XX wieku. Wyborcy mieli za zadanie wybór 260 deputowanych w tyluż okręgach jednomandatowych metodą większościową. Przewidziano podwójny próg: by wybory były ważne, frekwencja w okręgu powinna była wynieść 50% uprawnionych do głosowania, a za zwycięskim kandydatem powinno paść co najmniej 50% głosów ważnych oddanych w okręgu. Gdyby ten wymóg nie został spełniony, przewidziano kolejną turę wyborów na dzień 28 maja 1995. 
O miejsca w parlamencie ubiegało się 2348 kandydatów (średnio na jeden okręg), z czego 43% deklarowało się jako niezależni, 10% członkowie i sympatycy komunistów, a 8% – działacze Białoruskiego Frontu Ludowego. Spośród innych ugrupowań swoich kandydatów wystawił Związek Socjaldemokratyczny (organizacja stworzona wokół Białoruskiej Socjaldemokratycznej Hramady), Partia Zgody Narodowej, Zjednoczona Partia Obywatelska, Białoruska Partia Agrarna, Ogólnobiałoruska Partia Pojednania, a także Związek Polaków na Białorusi. 
W I turze wyborów w dniu 14 maja 1995 frekwencja wyniosła 64%. Wybrano 18 deputowanych reprezentujących nomenklaturę komunistyczną. W 26 okręgach wybory nie odbyły się z powodu niespełnienia wymogu frekwencji, w 216 zarządzono drugą turę w dniu 28 maja. W tejże II turze udało się wybrać 101 deputowanych przy 56%-owej frekwencji. Z tej liczby 41 nie reprezentowało żadnej partii, 26 skupionych było wokół lobby rolniczo-kołchozowego, 24 związanych było z komunistami, a jedynie 4 z demokratami. Wśród wybranych posłów znaleźli się Mieczysław Hryb i Wiaczesław Kiebicz. 
W związku z tym, że w obu turach wybrano jedynie 119 deputowanych, a Rada mogła pracować dopiero od 174 deputowanych (wymagany próg), zarządzono wybory uzupełniające na 29 listopada i 11 grudnia 1995. W międzyczasie Rada Najwyższa uchwaliła 7 września nowelizację ordynacji wyborczej, obniżając wymagany próg frekwencji z 50% do 25%, jednak ostatecznie zmiana ta została uchylona przez Sąd Konstytucyjny. W wyborach 29 listopada frekwencja wyniosła 61,5%, wybrano 20 deputowanych (w tym 5 komunistów i 1 demokratę). W II turze wyborów wyborcy wyłonili dalszych 59 posłów, w związku z czym nowo wybrana Rada liczyła ogółem 198 posłów i mogła rozpocząć pracę. 

</doc>
<doc id="1935957" url="https://pl.wikipedia.org/wiki?curid=1935957" title="Ludwik Gruby">
Ludwik Gruby



</doc>
<doc id="1935959" url="https://pl.wikipedia.org/wiki?curid=1935959" title="Jan Narkiewicz">
Jan Narkiewicz

Jan Narkiewicz (ur. w 1806 na Żmudzi, zm. 23 marca 1886 w Krakowie) – polski ksiądz katolicki, zesłaniec
Życiorys.
Pochodzenia chłopskiego. Po ukończeniu gimnazjum w Krożach w 1826 roku wstąpił do seminarium w Worniach. W 1827 przeniósł się do zakonu pijarów. Po ukończeniu nowicjatu w Płocku został nauczycielem w Lubieszowie. Po kasacie zakonu zostaje księdzem świeckim i otrzymuje święcenia z rąk biskupa wileńskiego Kłągiewicza. Pracuje jako wikary w dobrach Radziwiłów w powiecie lidzkim, a po roku zostaje proboszczem. W 1857 wraca na Żmudź i zostaje proboszczem w Nowym Aleksandrowsku. W 1859 roku zostaje dziekanem i poboszczem w Kobryniu. W czasie powstania styczniowego nie brał udziału w walkach, jednak za propolskie kazania, już po zakończeniu powstania, skazany został na zesłanie na Sybir. Karę odbywał w Tunce nad Bajkałem od 1867 do 1875. Następnie do końca życia mieszkał w Krakowie pełniąc posługę kapłańską przy kościele pw. św. Łazarza. W 1878 opublikował wspomnienia z zesłania.
Publikacje ks. Narkiewicza:

</doc>
<doc id="1935962" url="https://pl.wikipedia.org/wiki?curid=1935962" title="Młodzieżowe mistrzostwa Ameryki Południowej w lekkoatletyce">
Młodzieżowe mistrzostwa Ameryki Południowej w lekkoatletyce

Młodzieżowe mistrzostwa Ameryki Południowej w lekkoatletyce – zawody lekkoatletyczne organizowane w interwale 2 letnim począwszy od roku 2004 przez Południowoamerykańską Konfederację Lekkoatletyczną. W imprezie startują zawodnicy do lat 23. W roku 2010 mistrzostwa odbyły się w ramach Igrzysk Ameryki Południowej. 

</doc>
<doc id="1935964" url="https://pl.wikipedia.org/wiki?curid=1935964" title="Młodzieżowe Mistrzostwa Ameryki Południowej w Lekkoatletyce 2010">
Młodzieżowe Mistrzostwa Ameryki Południowej w Lekkoatletyce 2010

4. Młodzieżowe Mistrzostwa Ameryki Południowej w Lekkoatletyce – zawody lekkoatletyczne, które odbyły się w ramach IX Igrzysk Ameryki Południowej w kolumbijskim Medellín od 20 do 23 marca 2010.

</doc>
<doc id="1935966" url="https://pl.wikipedia.org/wiki?curid=1935966" title="New Moore">
New Moore

New Moore lub South Talpatti − nieistniejąca już wyspa, terytorium sporne pomiędzy Indiami i Bangladeszem.
Wyspa pojawiła się na wodach Zatoki Bengalskiej po przejściu cyklonu Bhola w 1970 roku, a zatonęła w 2010 roku, wskutek podniesienia się poziomu wód. Przez cały okres swojego istnienia pozostała niezamieszkana. Wyspa leżała zaledwie dwa kilometry od ujścia rzeki Hariabhanga. Jej powierzchnia wynosiła początkowo 2500 m², ale stopniowo ulegała zwiększeniu do ok. 10 000 m², zaś jej najwyższy punkt nie wyniósł się nigdy więcej niż na dwa metry ponad poziom wody. 24 marca 2010 roku Associated Press poinformowała o całkowitym zniknięciu wyspy.
Od chwili swojego powstania wyspa była obiektem sporu pomiędzy Indiami i Bangladeszem. Nazwą używaną w Indiach było "New Moore", natomiast w Bangladeszu nosiła ona nazwę "South Talpatti". W 1981 roku Indie wysłały na nią żołnierzy, którzy zatknęli flagę tego kraju. Według władz indyjskich, pomimo zatopienia spornej wyspy, ustalenie granicy morskiej i rozwiązanie kwestii kontroli nad pozostałymi wysepkami pozostają otwarte.

</doc>
<doc id="1935968" url="https://pl.wikipedia.org/wiki?curid=1935968" title="Frynich">
Frynich

Frynich (gr. Phrynichos, łac. "Phrynichus"; VI/V w. p.n.e.) – jeden z pierwszych znanych greckich tragediopisarzy, aktor i polityk.
Działał w Atenach, był uczniem Tespisa. Uczestniczył w wojnach perskich, pełniąc urząd stratega. Uważany jest za jednego z twórców greckiej tragedii, do której dodał prolog oraz jako pierwszy wprowadził role kobiece (odgrywane przez mężczyzn w maskach). Był autorem około 10 tragedii.
Twórczość dramatyczna Frynicha miała związek z polityką. Do fabuły utworu wprowadzał tematy współczesne zamiast mitologicznych, co ówcześnie było nietypowe. Jego najsławniejszą tragedią było "Zdobycie Miletu" (493 lub 492 r. p.n.e.), ukazujące zarazem realistycznie i dramatycznie zdobycie i spalenie miasta przez Persów w 494 p.n.e.
Skutki inscenizacji "Zdobycia Miletu" uważane są za pierwszy historyczny przykład cenzury teatralnej ze względów politycznych. Widownia podobno odbierała przedstawienie z płaczem (Ateńczycy mogli poczuwać się do winy nieudzielenia swym rodakom rzeczywistej pomocy). Według Herodota ("Dzieje", VI 21) autor sztuki na tyle poruszył widzów emocjonalnie, iż władze Aten, obawiając się sprowokowania Persów, zakazały poruszania przez teatr tematów politycznych, a na samego Frynicha nałożono grzywnę (sztuki zdecydowano nie wznawiać).

</doc>
<doc id="1935970" url="https://pl.wikipedia.org/wiki?curid=1935970" title="Lekkoatletyka na Igrzyskach Ameryki Południowej 2010">
Lekkoatletyka na Igrzyskach Ameryki Południowej 2010



</doc>
<doc id="1935974" url="https://pl.wikipedia.org/wiki?curid=1935974" title="Phrynichos">
Phrynichos



</doc>
<doc id="1935976" url="https://pl.wikipedia.org/wiki?curid=1935976" title="Żywe">
Żywe

Żywe - piwo dolnej fermentacji warzone przez Browar Amber. Zawiera 14,5% ekstraktu oraz 6,2% alkoholu. Warzone jest w stylu piw marcowych. Charakteryzuje się bursztynową barwą, wysoką treściwością, wyraźną słodkawą nutą słodową oraz niską zawartością goryczy i chmielu. Żywe jest niepasteryzowane, a okres przydatności do spożycia wynosi 35 dni. Żywe zadebiutowało na rynku w 2004 r.

</doc>
<doc id="1935978" url="https://pl.wikipedia.org/wiki?curid=1935978" title="Kluczewska grupa wulkanów">
Kluczewska grupa wulkanów

Kluczewska grupa wulkanów (ros. Ключевская группа вулканов, "Kluczewskaja gruppa wułkanow") – grupa wulkanów na rosyjskim Dalekim Wschodzie, w środkowej części półwyspu Kamczatka, zajmująca powierzchnię 6 000 km².
Grupa obejmuje 14 wulkanów, trzy główne to Biezymiennyj, Kluczewska Sopka i Tołbaczik oraz pomniejsze Kamień, Uszkowskij, Kriestowskij, Sriednaja Sopka, Bolszoj Zimnoj, Małoj Zimnoj, Bolszaja Udina i Małaja Udina.

</doc>
<doc id="1935980" url="https://pl.wikipedia.org/wiki?curid=1935980" title="Funkcja sumowalna">
Funkcja sumowalna



</doc>
<doc id="1935981" url="https://pl.wikipedia.org/wiki?curid=1935981" title="Lista odcinków serialu Pamiętniki wampirów">
Lista odcinków serialu Pamiętniki wampirów

Poniżej znajduje się lista odcinków serialu Pamiętniki wampirów (ang. The Vampire Diaries) – amerykańskiego serialu stworzonego na podstawie serii powieści L.J. Smith pt. "Pamiętniki wampirów". Serial premierowo emitowany był od 10 września 2009 do 10 marca 2017 roku przez stację The CW.
Lista odcinków.
Seria 1 (2009–2010).
W Polsce po raz pierwszy serię można było obejrzeć na kanale nFilm HD, który emitował serial od 2 listopada 2009, niecałe dwa miesiące po premierze w Ameryce. Następnie seria została wyemitowana przez stację TVN, która pokazywała premierowe odcinki od 21 grudnia 2010, w każdy wtorek o 22:30. Jednakże od jedenastego odcinka emitowanie serialu przeniesiono z kanału TVN na TVN7, gdzie można było go oglądać od 28 lutego, w poniedziałki o 22:00. Emisja odcinków od 11 do 22 powróciła do ramówki kanału TVN dopiero w czerwcu.
Seria 2 (2010–2011).
Drugi sezon serialu został wyemitowany w Polsce na kanale nFilm HD od 1 listopada 2010, w poniedziałki o godzinie 20:00. Serię tę wyemitowała również stacja TVN7, premierowe odcinki można było oglądać od 12 marca 2012, w poniedziałki, o godzinie 22:00. 22 października 2013 sezon powrócił na antenę stacji TVN. Odcinki emitowane były co tydzień.
Seria 3 (2011–2012).
W Polsce seria trzecia została wyemitowana przez kanał nPremium w okresie od 5 stycznia do 29 maja 2012 roku, w czwartki. Od 25 marca 2014 roku serial był również premierowo emitowany na kanale TVN7, we wtorki o 22:30. Od 15 lutego 2016 sezon jest dostępny na platformie Netflix Polska.
Seria 4 (2012–2013).
Czwarty sezon serialu w polskiej telewizji nigdy nie był emitowany, jednak od 15 lutego 2016 roku jest dostępny na platformie Netflix Polska.
Seria 5 (2013–2014).
11 lutego 2013 serial "Pamiętniki wampirów" został prolongowany do 5 serii. Jej premiera odbyła się 3 października 2013 roku. W polskiej telewizji piąty sezon nigdy nie był emitowany, jednak od 15 lutego 2016 roku jest dostępny na platformie Netflix Polska.
Seria 6 (2014–2015).
13 lutego 2013 serial "Pamiętniki wampirów" został prolongowany do 6 sezonu. W Polsce odcinki szóstej serii nigdy nie były emitowany, jednak od 15 lutego 2016 roku są dostępne na platformie Netflix Polska.
Seria 7 (2015–2016).
11 stycznia 2015 roku serial "Pamiętniki wampirów" został prolongowany do 7 sezonu. Od 1 czerwca 2016 odcinki siódmego sezonu są dostępne na platformie Netflix Polska. W polskiej telewizji nigdy nie były emitowane.
Seria 8 (2016–2017).
11 marca 2016 stacja The CW zapowiedziała, że serial został prolongowany o kolejny, 8. sezon. 23 lipca 2016 roku zostało ogłoszone, że będzie to ostatnia seria składająca się z 16 odcinków. Polska premiera odbywała się co tydzień za pośrednictwem platformy Netflix Polska od 29 października 2016.
Oglądalność USA.
Poniższa tabela ukazuje średnią sumę widzów każdego sezonu "Pamiętników Wampirów", który emitowała stacja The CW.

</doc>
<doc id="1935983" url="https://pl.wikipedia.org/wiki?curid=1935983" title="Plastic Beach">
Plastic Beach

Plastic Beach – trzeci album studyjny wirtualnego zespołu Gorillaz, wydany 3 marca 2010 roku przez Parlophone oraz Virgin Records. W Polsce dystrybutorem albumu jest wytwórnia EMI Music Poland. Płyta powstała z niedokończonego projektu Gorillaz nazwie "Carousel". Nagrania do albumu trwały od czerwca 2008 roku do listopada 2009 roku, a ich produkcją zajmował się w głównej mierze współtwórca grupy Damon Albarn. Wśród gości specjalnych, którzy pojawili się na płycie są między innymi: Snoop Dogg, Gruff Rhys, Bobby Womack, Mos Def, Lou Reed, Mick Jones oraz Hypnotic Brass Ensemble. W tekstach utworów "Plastic Beach" poruszana jest głównie problematyka związana z konsumpcjonizmem oraz ekologią.
Okładka.
Okładka albumu przedstawia nową siedzibę Gorillaz. Jest to tajemnicza, dryfująca wyspa na środku Południowego Pacyfiku. To nowe centrum dowodzenia nosi właśnie nazwę "Plastic Beach" i jest zbieraniną śmieci, resztek i odpadów pozostawionych przez człowieka. "Plastic Beach" leży w punkcie najbardziej oddalonym od jakiegokolwiek lądu na świecie, w najbardziej odludnym miejscu na Ziemi.

</doc>
<doc id="1935986" url="https://pl.wikipedia.org/wiki?curid=1935986" title="Michel Scheuer">
Michel Scheuer

Michael Scheuer (ur. 20 maja 1927 w Rodange, zm. 5 kwietnia 2015) – niemiecki kajakarz, trzykrotny medalista olimpijski.
Kariera sportowa.
Był reprezentantem NRF, jednak na igrzyskach startował w ramach jednej ekipy niemieckiej. Brał w nich udział dwukrotnie (IO 52, IO 56) i na obu olimpiadach zdobywał medale. I w 1952, i w 1956 był trzeci w jedynkach na dystansie 10 000 metrów, a w Australii triumfował także w dwójkach. Partnerował mu Meinrad Miltenberger. Trzy razy stawał na podium mistrzostw świata, sięgając po dwa złota (K-4 1000 m i K-4 10 000 m: 1958) i jedno srebro (K-2 1000 m: 1954).

</doc>
<doc id="1935992" url="https://pl.wikipedia.org/wiki?curid=1935992" title="Rondo Ofiar Katynia w Krakowie">
Rondo Ofiar Katynia w Krakowie

Rondo Ofiar Katynia – skrzyżowanie dróg krajowych 7 i 79 w Krakowie, wchodzące w skład trzeciej obwodnicy miasta. Stanowi swoistą „bramę wjazdową” do Krakowa od strony autostrady A4 i drogi krajowej nr 94. Jest to skrzyżowanie o trzech poziomach: w relacji wschód–zachód (ul. Conrada, ul. Radzikowskiego) przebiega estakada (o długości przeszło 500 metrów), a w relacji północ–południe (ul. Jasnogórska, ul. Armii Krajowej) – 2 tunele (o długości 88 metrów każdy), na „poziomie zero” zaś znajduje się skrzyżowanie o ruchu okrężnym.
Ściany tuneli zdobią malowidła czterech , zaś filary estakady – zdjęcia największych atrakcji turystycznych miasta.
Historia.
Na początku marca 2010 rozpoczęto przebudowę istniejącego jednopoziomowego ronda po podpisaniu umowy z firmą Radko (konsorcjantem indyjskiej firmy budowlanej z New Delhi), która zaproponowała swoje usługi za 121 mln zł i zapowiadała wykonanie trójpoziomowego ronda do połowy grudnia 2010 roku. Termin ten jednak znacznie opóźnił się na skutek niewywłaszczenia przez władze miasta na czas niektórych działek, a także z winy wykonawcy. Ostatecznie przebudowywaną tarczę ronda oddano w całości do użytku 24 października 2011, estakadę – 28 października, natomiast tunel – 15 listopada. Dzięki przebudowie, przepustowość skrzyżowania zwiększyła się trzykrotnie z ok. 6 tys. samochodów na godzinę.
Pochodzenie nazwy.
Nazwa ronda związana jest z pamięcią zbrodni katyńskiej dokonanej w 1940 w Katyniu.
Rondo potocznie nazywane jest także "Rondem Kraka" lub " Rondem Bronowickim" ze względu na dzielnicę i znajdujący się, do kwietnia 2014 roku, tuż przy nim motel „Krak”.

</doc>
<doc id="1935993" url="https://pl.wikipedia.org/wiki?curid=1935993" title="Terzan 5">
Terzan 5

Terzan 5 (również ESO 520-27) – gromada kulista znajdująca się w odległości około 22,5 tys. lat świetlnych od Ziemi w gwiazdozbiorze Strzelca. Została odkryta w 1968 roku przez Agopa Terzana i skatalogowana w jego katalogu gromad dwukrotnie jako "Terzan 5" oraz "Terzan 11". Błąd ten został naprawiony poprzez zmianę numeracji ostatniej gromady w katalogu.
Historię naszej Galaktyki można poznawać przez obserwacje gromad kulistych i grup gwiazd. Najstarsze fragmenty gromad kulistych były świadkami całego procesu ewolucji Drogi Mlecznej. Badania gromad kulistych pozwalają poznawać przeszłość Galaktyki. Gromada Terzan 5 jest niezwykłą mieszaniną gwiazd. Obserwacje tej gromady prowadzą do wniosku, że jest to pozostałość po protogalaktyce, która połączyła się z Drogą Mleczną w początkowej fazie jej istnienia.
Terzan 5 znajduje się za zasłoną gęstych warstw pyłu międzygwiezdnego zakrywającego zgrubienie centralne Drogi Mlecznej. Gromada ta jest odmienna od prawie wszystkich znanych gromad kulistych. Zawiera ona gwiazdy, które powstały w różnym czasie, co najmniej w dwóch różnych cyklach. Najstarsze z gwiazd gromady powstały 12 miliardów lat temu, młodsza generacja ma 6 miliardów lat. Jedyną gromadą podobną pod tym względem jest Omega Centauri, jednak znajduje się ona w galaktycznym halo, a "Terzan 5" w obrębie zgrubienia centralnego. Możliwym jest, że młodsza populacja gwiazd została przechwycona przez gromadę z nieistniejącej już galaktyki karłowatej. Ponieważ zgrubienie centralne jest przesłonięte gęstymi obłokami pyłu, obserwacje astronomiczne tego rejonu można prowadzić jedynie w paśmie podczerwonym.
Dzięki ostrym obrazom uzyskanym przez teleskop VLT możliwe było odkrycie, że Terzan 5 jest w rzeczywistości znacznie bardziej masywną gromadą niż dotychczas uważano. Ten fakt w połączeniu z niezwykłą budową i wyjątkową historią powstawania gwiazd w gromadzie prowadzi do wniosku, że może to być zachowana pozostałość po protogalaktyce wchłoniętej przez Drogę Mleczną w początkowej fazie jej powstawania i która w ten sposób przyczyniła się do powstania zgrubienia centralnego Drogi Mlecznej.
Gwiazdy wchodzące w skład gromady Terzan 5 poruszają się chaotycznie. Jądro gromady jest niezwykle gęste. Spośród wszystkich gromad kulistych to właśnie w Terzan 5 najczęściej dochodzi do zderzeń pomiędzy gwiazdami. Skutkiem tego zagęszczenia jest również występowanie znacznego odsetka gwiazd w bardzo ciasnych układach podwójnych i wielokrotnych.
Pod koniec 2010 roku w gromadzie Terzan 5 satelita RXTE wykrył piki w danych rentgenowskich pochodzących z układu podwójnego, którego jednym ze składników jest gwiazda neutronowa IGR J17480-2446, obracająca się 11 razy na sekundę. Ta gwiazda jest modelowym przykładem gwiazdy prezentującej wszystkie fazy termojądrowego zapłonu w gwieździe neutronowej.
W 2011 w gromadzie odkryto silne źródło wysokoenergetycznego promieniowania gamma. Źródło, nazwane HESS J1747-248, zostało odkryte w obserwatorium High Energy Stereoscopic System.
Do chwili obecnej w gromadzie Terzan 5 odkryto 24 pulsary milisekundowe, pośród których znajduje się najszybciej rotujący, obecnie znany, którego okres wynosi 1,39595 ms (716 Hz) – PSR J1748-2446ad.

</doc>
<doc id="1935995" url="https://pl.wikipedia.org/wiki?curid=1935995" title="Osiedle Wejhera">
Osiedle Wejhera

Osiedle Wejhera – obszar w Gdańsku, część dzielnicy administracyjnej Żabianka-Wejhera-Jelitkowo-Tysiąclecia. 
Historia.
Nazwę zawdzięcza Jakubowi Wejherowi.
Spółdzielnia Mieszkaniowa "Osiedle Młodych" przystąpiła w 1966 do budowy osiedla przy ul. Wejhera i ul. Pomorskiej.
Położenie.
Osiedle graniczy od północy z Sopotem, a konkretnie z Karlikowem. Osiedle często kojarzone jest z Jelitkowem, z którym graniczy od wschodu. Od południa graniczy z Osiedlem Tysiąclecia, od zachodu z Żabianką.
Komunikacja.
Osiedle ograniczone jest od południa ul. Pomorską, po której kursują tramwaje. Komunikację zapewniają także autobusy miejskie, a na granicy z Sopotem także linia trolejbusowa 31.

</doc>
<doc id="1935996" url="https://pl.wikipedia.org/wiki?curid=1935996" title="Siergiej Charitonow">
Siergiej Charitonow

Siergiej Walerjewicz Charitonow (ros. Сергей Валерьевич Харитонов; ur. 18 sierpnia 1980 w Plesiecku) – rosyjski zawodnik sportów walki, startujący w mieszanych sztukach walki (MMA), sambo, kick-boxingu i boksie.
Kariera sportowa.
W szkole średniej ćwiczył boks, kick-boxing i zapasy. Po jej ukończeniu, w 1997 roku wstąpił do Wyższej Szkoły Wojsk Powietrznodesantowych w Riazaniu, gdzie podjął intensywne treningi sambo. Kilkukrotnie został mistrzem WDW i Rosji w walce wręcz oraz sambo bojowym.
Mieszane sztuki walki.
W profesjonalnym MMA zadebiutował w 2000 roku, gdy wygrał turniej w Jałcie, pokonując wszystkich trzech rywali przed czasem. Po ukończeniu studiów w 2002 roku związał się z klubem Russian Top Team, w którym został sparingpartnerem Fiodora Jemieljanienki. W maju 2003 roku zadebiutował w PRIDE FC – ówcześnie największej organizacji MMA na świecie, której mistrzem w wadze ciężkiej został dwa miesiące wcześniej właśnie Jemieljanienko.
W 2004 roku wystartował w turnieju PRIDE 2004 Heavyweight GP. Znokautował dwóch pierwszych rywali – Murilo Ruę i Semmy’ego Schilta – jednak odpadł później w półfinale, przegrawszy z byłym mistrzem PRIDE, Antônio Rodrigo Nogueirą. W kolejnych latach odniósł prestiżowe zwycięstwa nad Pedro Rizzo oraz Fabricio Werdumem, ale poniósł też dwie dotkliwe porażki z rąk Alistaira Overeema i Aleksandra Jemieljanienko. W sumie w ciągu 4 lat występów w PRIDE stoczył 11 walk, z czego 8 wygrał.
Po rozwiązaniu PRIDE, co nastąpiło w 2007 roku, przeszedł do jej lokalnego rywala, HERO'S. W swoim debiucie znokautował w rewanżowej walce Overeema. W latach 2008-2010 był związany z DREAM.
W lutym 2011 roku zadebiutował w amerykańskiej organizacji Strikeforce, gdy wystartował w 8-osobowym turnieju Strieforce World Grand Prix w wadze ciężkiej. W ćwierćfinale znokautował byłego mistrza UFC, Białorusina Andreja Arłouskiego. W rozegranym 10 września półfinale przegrał jednak przez poddanie z Joshem Barnettem. W 2012 stoczył jeden wygrany pojedynek z debiutującym w MMA Johnem Delgado. 25 listopada 2013 wygrał przez techniczny nokaut pod koniec 2. rundy z Białoruskim kickbokserem Aleksjejem Kudzinem na gali M-1 Global. Od 2016 związany z Bellator MMA. 
15 czerwca 2017 na gali M-1 Challenge 80 znokautował w 40 sekundzie pojedynku Kameruńczyka Rameau Thierry'ego Sokoudjou.
Boks.
Obok występów w MMA, Charitonow startuje w amatorskich turniejach bokserskich. Po nieudanych dla siebie kwalifikacjach olimpijskich w 2000 roku przyjął propozycję wstąpienia do narodowej kadry Tadżykistanu. Reprezentując to państwo w 2003 roku zdobył srebrny medal w wadze superciężkiej (+91 kg) na Igrzyskach Azji Centralnej, a rok później został wicemistrzem Azji, przegrywając jedynie na punkty z Uzbekiem Rustamem Saidovem. W tym samym roku został również wicemistrzem Rosji.
W 2011 roku wziął udział w organizowanej przez AIBA lidze World Series of Boxing (startowali w niej amatorscy pięściarze na zasadach zbliżonych do zawodowego boksu). Reprezentując barwy azerbejdżańskiego klubu Baku Fires, stoczył dwie walki w wadze ciężkiej – pierwszą wygrał przez TKO z medalistą igrzysk Wspólnoty Narodów i mistrzem Ghany Awusone Yekenim, a drugą przegrał przez niejednogłośną decyzję sędziów z młodzieżowym mistrzem świata, Chorwatem Filipem Hrgoviciem. Klub Charitonowa odpadł z rywalizacji w półfinale.
Kick-boxing.
W 2009 roku zadebiutował w K-1 – największej zawodowej organizacji kick-boxingu na świecie. Wystąpił w jednej z walk rezerwowych podczas Finału K-1 World GP, a jego rywalem był Daniel Ghiţă. Rumun zwyciężył przez techniczny nokaut w 3. rundzie. W 2010 roku Charitonow stoczył dwa kolejne pojedynki – wygrany z Japończykiem Takumim Sato i przegrany z Hindusem Jaideepem Singhiem. W 2011 oraz 2012 wygrał dwa pojedynki przed czasem na galach United Glory. W grudniu 2012 uległ młodemu Holendrowi Rico Verhoevenowi na punkty w mocno obsadzonym sylwestrowym turnieju Glory 4: Tokyo - 2012 Heavyweight Grand Slam Tournament.

</doc>
<doc id="1935997" url="https://pl.wikipedia.org/wiki?curid=1935997" title="Michael Scheuer">
Michael Scheuer



</doc>
<doc id="1936001" url="https://pl.wikipedia.org/wiki?curid=1936001" title="Sofi Oksanen">
Sofi Oksanen

Sofi Oksanen (ur. 7 stycznia 1977 w Jyväskylä) – współczesna fińska pisarka. Jej ojciec jest Finem, natomiast matka Estonką, co miało wpływ na literackie zainteresowania pisarki. Studiowała teatrologię na Fińskiej Akademii Teatralnej.
Twórczość.
Oksanen stała się znana po opublikowaniu powieści "Stalinin lehmät" ("Krowy Stalina") (2003), która została nominowana do nagrody imienia Johana Runeberga. Dwa lata później opublikowała drugą powieść "Baby Jane" (2005). Pierwsza sztuka teatralna Oksanen "Puhdistus" (”Oczyszczenie”) została wystawiona w Fińskim Teatrze Narodowym w 2007. Na podstawie sztuki powstała trzecia powieść Oksanen, również pod tytułem "Oczyszczenie" (2008), która osiągnęła 1. miejsce na liście bestsellerów w Finlandii. Powieść została przetłumaczona na 26 języków, w tym na j. polski (Świat Książki 2010, tłum. Sebastian Musielak). Oksanen wykorzystała w niej feministyczną koncepcję przedstawienia ciała kobiecego jako metafory okupowanego kraju.
W 2008 ukazała się wspólna książka Oksanen i estońskiej dziennikarki Imbi Paju "Poza wszystkim był strach. Jak Estonia straciła swoją historię i jak może ją odzyskać". Jako antologia tekstów na temat radzieckiej okupacji Estonii zapoczątkowała debatę historyczną w Finlandii i Estonii. Wzbudziła też pewien oddźwięk w Rosji, gdzie została potępiona przez członków prorządowej partii Jedna Rosja.
Nagrody i wyróżnienia.
Za "Oczyszczenie" Oksanen otrzymała w 2008 nagrodę "Finlandia", najbardziej prestiżowe wyróżnienie literackie w Finlandii, a w 2009 nagrodę imienia Johana Runeberga. Za tę samą powieść została w roku 2010 wyróżniona dwoma francuskimi nagrodami: Prix du roman Fnac oraz Prix Femina étranger. W 2010 "Oczyszczenie" przyniosło jej nagrodę literacką Rady Nordyckiej oraz Europejską Nagrodę Książkową. Ponadto w 2009 Oksanen została jednogłośnie wybrana Osobowością Roku w Estonii przez największy estoński dziennik Postimees, którego redaktor naczelny określił ją "nieoficjalnym ambasadorem kulturalnym Estonii".

</doc>
<doc id="1936004" url="https://pl.wikipedia.org/wiki?curid=1936004" title="Felice Boselli">
Felice Boselli

Felice Boselli (ur. 20 kwietnia 1650 w Piacenzy, zm. 23 sierpnia 1732 w Parmie – malarz włoski epoki baroku. 
Był w latach 1665-1669 uczniem Michelangelo Nuvolone. W jego pracowni spotkał malarza Angelo Maria Crivellego zwanego "il Crivellone", który wywarł wpływ na jego późniejszą twórczość. 
Boselli tworzył głównie martwe natury przedstawiające wnętrza kuchni lub spiżarni oraz obrazy typu „Vanitas”.
Wykonał też 1702 freski w kościele św. Brygidy w Piacenzy.
W zbiorach Muzeum Narodowego w Warszawie znajduje się jego obraz „Oprawianie warzyw”.

</doc>
<doc id="1936018" url="https://pl.wikipedia.org/wiki?curid=1936018" title="Murraja Koeniga">
Murraja Koeniga



</doc>
<doc id="1936020" url="https://pl.wikipedia.org/wiki?curid=1936020" title="SGU">
SGU



</doc>
<doc id="1936022" url="https://pl.wikipedia.org/wiki?curid=1936022" title="Ousmane Traoré">
Ousmane Traoré

Ousmane Traoré (ur. 6 marca 1977 w Wagadugu) – burkiński piłkarz grający na pozycji obrońcy.
Kariera klubowa.
Karierę piłkarską Traoré rozpoczął w klubie ASFA Yennega ze stolicy kraju Wagadugu. W jego barwach zadebiutował w 1997 roku w pierwszej ligi burkińskiej. W ASFA Yennega grał do 2000 roku. Z klubem tym wywalczył mistrzostwo kraju w 1999 roku, a także zdobywał z nim Puchar Liderów Burkina Faso (2000). W sezonie 2000/2001 występował w ASF Bobo-Dioulasso.
W 2001 roku Traoré odszedł do francuskiego trzecioligowca ASOA Valence, z którym w 2002 roku awansował do drugiej ligi. W 2003 roku odszedł do FC Lorient, gdzie spędził jeden sezon. W sezonie 2004/2005 był piłkarzem Grenoble Foot 38, a w sezonie 2005/2006 czwartoligowym US Roye. Następnie przez rok grał w AS Saint-Priest, a przez kolejny w saudyjskim Al-Watani z Tabuku. W sezonie 2008/2009 występował w SOC Savoie, a latem 2009 przeszedł do malijskiego Cercle Bamako. W sezonie 2010/2011 grał w ASOA Valence, a w sezonie 2011/2012 w FC Échirolles.
Kariera reprezentacyjna.
W reprezentacji Burkiny Faso Traoré zadebiutował w 1998 roku. W 2000 roku wystąpił w 3 meczach Pucharu Narodów Afryki 2000: z Senegalem (1:3), z Zambią (1:1) i z Egiptem (2:4). W 2002 roku rozegrał jedno spotkanie w Pucharze Narodów Afryki 2002, z Ghaną (1:2), a w 2004 roku jedno w Pucharze Narodów Afryki 2004, z Kenią (0:3).

</doc>
<doc id="1936023" url="https://pl.wikipedia.org/wiki?curid=1936023" title="Ousmane Traore">
Ousmane Traore



</doc>
<doc id="1936035" url="https://pl.wikipedia.org/wiki?curid=1936035" title="Jean-Paul Rabier">
Jean-Paul Rabier

Jean-Paul Rabier (ur. 25 stycznia 1955 w Vendôme) – francuski piłkarz grający na pozycji obrońcy, a po zakończeniu kariery trener.
Kariera piłkarska.
Karierę piłkarską Rabier rozpoczął w klubie Stade Lannionnais. W 1972 roku przeszedł do Stade Rennais. Grał w nim do 1979 roku i wtedy też przeszedł do Valenciennes FC. Tam grał przez 3 sezony, a w 1982 roku zmienił klub i został piłkarzem Stade Lavallois, z którym w sezonie 1983/1984 wystąpił w Pucharze UEFA. W 1984 roku zdobył z Laval Puchar Ligi Francuskiej. W sezonie 1984/1985 był piłkarzem RC Lens, w barwach którego zakończył karierę.
Kariera trenerska.
Po zakończeniu kariery piłkarskiej Rabier został trenerem. Prowadził takie zespoły jak: EA Guingamp, La Roche VF, FC Rouen. Besançon RC, AS Vitré, Angers SCO, algierski MC Algier, katarski Al-Khor i japoński FC Ryūkyū. W latach 2002–2004 był selekcjonerem reprezentacji Burkiny Faso, którą poprowadizł w Pucharze Narodów Afryki 2004.

</doc>
<doc id="1936042" url="https://pl.wikipedia.org/wiki?curid=1936042" title="Afanasij Fet">
Afanasij Fet

Afanasij Afanasjewicz Fet (ros. "Афанасий Афанасьевич Фет", właściwie Afanasij Afanasjewicz Szenszyn (ros. "Афанасий Афанасьевич Шеншин"); ur. we wsi Nowosiołki, Imperium Rosyjskie – zm. w Moskwie, Imperium Rosyjskie) – rosyjski poeta. Jeden z prekursorów poezji symbolistycznej. Pozostając w opozycji estetycznej do nurtu tzw. poezji obywatelskiej unikał w liryce motywów społeczno-politycznych, tematem wierszy czyniąc przyrodę, stany uczuciowe (zwłaszcza przeżycia miłosne w szerokiej gamie różnorodnych wrażeń i doznań).
Uważany za epigona romantyzmu, a jednocześnie jednego z pierwszych parnasistów rosyjskich. Był twórcą subtelnej liryki, krótkich, nastrojowych miniatur, pełnych ekspresji poetyckiej i przelotnych doznań.
Życiorys.
Był nieślubnym synem orłowskiego ziemianina, Afanasija Nieofitowicza Szenszyna (ros. "Афанасий Неофитович Шеншин") i Niemki, Charlotty Foeth (po ucieczce do Rosji i przyjęciu prawosławia przyjęła imię Jelizawieta Pietrowna Fiot (ros. "Елизавета Петровна Фёт"); nazwisko panieńskie Becker). Do czternastego roku życia używał rosyjskiego nazwiska Szenszyn i nim podpisywał swoje utwory. W wieku 14 lat utracił prawo do używania tego nazwiska i rosyjskie poddaństwo, i od tej pory stał się poddanym Hesji-Darmstadt Afanasijem Foethem (Fiotem). Prawo do noszenia nazwiska ojca zyskał dopiero po 53 roku życia, lecz w literaturze jest znany pod nazwiskiem Fet.
Fet znany jest również jako tłumacz poezji i dzieł filozoficznych z języka niemieckiego i łaciny – przetłumaczył m.in. obie części Fausta Johanna Wolfganga Goethego, Owidiusza, Wergiliusza, traktaty Kanta, Schopenhauera.
Bibliografia.
Źródła w języku rosyjskim

</doc>
<doc id="1936044" url="https://pl.wikipedia.org/wiki?curid=1936044" title="Siedemdziesiątnica">
Siedemdziesiątnica



</doc>
<doc id="1936045" url="https://pl.wikipedia.org/wiki?curid=1936045" title="Roswitha Esser">
Roswitha Esser

Roswitha Esser (ur. 18 stycznia 1941 w Bad Godesberg), niemiecka kajakarka, dwukrotna złota medalistka olimpijska.
Brała udział w trzech igrzyskach (IO 64, IO 68, IO 72), na dwóch zdobywała medale. Triumfowała w kajakowej dwójce zarówno w 1964, jak i cztery lata później. Podczas obu startów partnerowała jej Annemarie Zimmermann. Reprezentowały barwy RFN, jednak w 1964 w olimpiadzie brała udział - po raz ostatni - wspólna niemiecka ekipa. Siedmiokrotnie stawała na podium mistrzostw świata, dwa razy sięgając po złoto (K-2 500 m: 1963 i 1970), czterokrotnie po srebro (K-1 500 m: 1966, K-4 500 m: 1963, 1966, 1971), a raz po brąz (K-4 500 m: 1970).

</doc>
<doc id="1936046" url="https://pl.wikipedia.org/wiki?curid=1936046" title="Dymitr Hipolit Jabłonowski">
Dymitr Hipolit Jabłonowski

Dymitr Hipolit Jabłonowski herbu Prus III (ur. 8 kwietnia 1706 w Kowlu, zm. 1788) – generał lejtnant wojsk koronnych od 1762, starosta mościcki od 1743, starosta kowelski od 1739, starosta świecki od 1731, starosta wiśniowski w 1771 roku, książę Świętego Cesarstwa Rzymskiego od 1744.
Był synem kanclerza wielkiego koronnego Jana Stanisława Jabłonowskiego, bratem Stanisława Wincentego i Jana Kajetana. W 1733 roku podpisał elekcję Stanisława Leszczyńskiego. W 1761 był posłem na sejm z Halicza, a w 1764 na sejm konwokacyjny z Czernihowa
18 stycznia 1754 roku podpisał we Lwowie manifest przeciwko podziałowi Ordynacji Ostrogskiej.
Poseł województwa czernihowskiego na sejm konwokacyjny 1764 roku.
W 1779 odznaczony Orderem Orła Białego, od 1749 kawaler bawarskiego Orderu Świętego Huberta.

</doc>
<doc id="1936048" url="https://pl.wikipedia.org/wiki?curid=1936048" title="Poncirus trifoliata">
Poncirus trifoliata



</doc>
<doc id="1936050" url="https://pl.wikipedia.org/wiki?curid=1936050" title="Citrus trifoliata">
Citrus trifoliata



</doc>
<doc id="1936051" url="https://pl.wikipedia.org/wiki?curid=1936051" title="Annemarie Zimmermann">
Annemarie Zimmermann

Annemarie Zimmermann (ur. 10 czerwca 1940) – niemiecka kajakarka. Dwukrotna złota medalistka olimpijska.
Brała udział w dwóch igrzyskach (IO 64, IO 68), na obu olimpiadach zdobywała medale. Triumfowała w kajakowej dwójce zarówno w 1964, jak i cztery lata później. Podczas obu startów partnerowała jej Roswitha Esser. Reprezentowały barwy RFN, jednak w 1964 w olimpiadzie brała udział – po raz ostatni – wspólna niemiecka ekipa. W 1963 sięgnęła po dwa medale mistrzostw świata, jeden złoty (K-2 500 m) i jeden srebrny (K-4 500). Była mistrzynią RFN w dwójce (1962, 1963, 1964, 1968 i 1969) oraz jedynce (1964).

</doc>
<doc id="1936052" url="https://pl.wikipedia.org/wiki?curid=1936052" title="Józef Mańczak">
Józef Mańczak

Józef Mańczak (ur. 19 marca 1896 w Poznaniu, zm. 1940 w Katyniu) – polski lotnik wojskowy, kapitan pilot Wojska Polskiego, uczestnik wojny polsko-bolszewickiej i kampanii wrześniowej 1939 roku.
Życiorys.
Urodził się 19 marca 1896 roku w Poznaniu, w rodzinie Stanisława. Jako mieszkaniec Poznania i poddany cesarza Wilhelma II krótko przed wybuchem I wojny światowej został powołany do niemieckiego wojska. Najpierw trafił do wojsk balonowych, a później do szkoły lotniczej w Darmstadt. Walczył jako pilot myśliwski na froncie wschodnim i zachodnim. Jego kolegą w jednostce lotniczej był znany niemiecki as myśliwski – Ernst Udet. Józef Mańczak mimo zdanych egzaminów oficerskich nie został awansowany na pierwszy stopień oficerski, a powodem były z pewnością polskie pochodzenie i patriotyczne poglądy. Po abdykacji cesarza Wilhelma II zbiegł z armii niemieckiej i wrócił do Poznania.
Wstąpił do Rady Żołnierskiej i Robotniczej i wraz z innymi Polakami opracowywał plany zdobycia niemieckich koszar i innych obiektów wojskowych. Brał czynny udział w powstaniu wielkopolskim m.in. przy rozbrajaniu niemieckich oddziałów na poznańskim dworcu kolejowym i w zdobywaniu koszar. Po zdobyciu przez powstańców lotniska niemieckiego na Ławicy, sformowano na bazie przejętych tam samolotów polską kompanię lotniczą, a Józef Mańczak został jej dowódcą.
Awansowany na stopień podporucznika, brał udział jako dowódca 14 Eskadry Wywiadowczej w wojnie polsko-bolszewickiej, aż do zawarcia rozejmu. Zdał dowództwo w marcu 1921 roku po reorganizacji eskadry i służył dalej w 3 Pułku Lotniczym w Poznaniu. W lutym 1921 mianowano go na stopień porucznika, a w 1922 – kapitana. Był dowódcą 13 Eskadry Myśliwskiej (1924), 32 Eskadry Lotniczej (1925), pełnił kilkakrotnie obowiązki dowódcy dywizjonu.
Po powrocie z wojny do Poznania, 15 stycznia 1923 roku ożenił się z Ewą Greiser, śpiewaczką operową (bliską krewną pochodzącego ze Środy Wielkopolskiej późniejszego namiestnika Kraju Warty Arthura Greisera) . Jak wspominał syn Ewy i Józefa Mańczaków – Andrzej, jego matka uważała się za Polkę i odrzuciła oferowane jej osobiście przez Arthura Greisera w czasie okupacji niemieckie obywatelstwo. W 1929 roku urodził im się syn Andrzej, prawdopodobnie jeszcze mieli córkę.
Józef Mańczak został przeniesiony w nieustalonym czasie między 1930 a 1933 rokiem jako kapitan pilot do rezerwy z powodu choroby serca. Przez kilka lat prowadził następnie w Poznaniu kino „Stylowe”. W sierpniu 1939 roku ponownie zmobilizowany, otrzymał przydział do Bazy Lotniczej nr 3. Podczas wojny, 10 września objął dowództwo kompanii lotniskowej Bazy Lotniczej nr 3. Ewakuowany na południowy wschód, po inwazji ZSRR na Polskę, 17 września został wraz z oddziałem rozbrojony i internowany w rejonie Tarnopola. Został przewieziony do obozu w Ostaszkowie, a ostatecznie do Kozielska. Wiosną 1940 został zamordowany przez funkcjonariuszy NKWD w Katyniu.
Upamiętnienie.
5 października 2007 został mianowany pośmiertnie przez Ministra Obrony Narodowej Aleksandra Szczygłę na stopień majora. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia”, w 2012 w Parku im. Ignacego Paderewskiego w Toronto–Etobicoke został zasadzony Dąb Pamięci honorujący Józefa Mańczaka.

</doc>
<doc id="1936061" url="https://pl.wikipedia.org/wiki?curid=1936061" title="Górnośląska Spółka Bracka">
Górnośląska Spółka Bracka

Górnośląska Spółka Bracka (niem. "Oberschlesischer Knappschaftsverein") – nieistniejąca obecnie spółka z siedzibą w Tarnowskich Górach, powstała w 1857. Jej celem było zabezpieczanie bytu górników i ich rodzin w razie choroby lub inwalidztwa, a pieniądze pochodziły ze składek własnych górników. Spółka została zlikwidowana w latach 1956-1957, a jej mienie i obowiązki przejął Zakład Ubezpieczeń Społecznych.
Dochody ze składek w 1857 wyniosły 452 298 marek (w przeliczeniu z Vereinstalerów na tzw. Goldmarki), opłacano 800 inwalidów, 1229 wdów i 1428 sierót. Sumarycznie liczba wsparcia wynosiła 187 807 marek. Za pieniądze pochodzące ze składek budowano również lazarety, lecznice, szpitale. W 1909 według statystyk Spółka Bracka miała 155 647 członków, 255 urzędników administracyjnych, 41 lekarzy, 504 pielęgniarzy, 15 lazaretów, dochody ze składek 16 824 943 mk. Wypłacono wsparcie w wysokości 5 930 271 mk., 14 228 inwalidom, 11 274 wdowom i 13 805 sierotom.
Po podziale Górnego Śląska w wyniku powstań śląskich, podzielono również Spółkę Bracką. Dla niemieckiej części terytorium Górnego Śląska ustanowiono siedzibę spółki w Gliwicach.
Spółka Bracka w okresie międzywojennym XX w. była największą instytucją społeczną w Polsce.

</doc>
<doc id="1936062" url="https://pl.wikipedia.org/wiki?curid=1936062" title="Katedra w Mariestad">
Katedra w Mariestad

 
Katedra w Mariestad (szw. "Mariestads domkyrka") – kościół położony w Mariestad, region terytorialny Västra Götaland, region historyczny Västergötland. Kościół parafialny szwedzkiego kościoła ewangelicko-luterańskiego w parafii Mariestad w gminie Mariestad w diecezji Skara.
Kościół w Mariestad jest jednym z dwóch kościołów w Szwecji noszących miano katedry, chociaż nie ma podporządkowanej sobie żadnej diecezji; drugim jest katedra w Kalmarze.
Katedra ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ została wzniesiona do końca 1939 (3 §).
Historia.
Miasto Mariestad, założone w 1583 przez księcia Karola, późniejszego króla Szwecji Karola IX wzięło swą nazwę od jego żony, księżniczki palatynatu reńskiego Anny Marii Wittelsbach. Miasto wyłamało się spod zwierzchnictwa diecezji w Skarze i stanowiło w latach 1584-1647 superintendenturę, typ kościelnej jednostki administracyjnej powstałej po reformacji z superintendentem a nie biskupem na czele.
Kościół w Mariestad wybudowano w latach 1593-1625 z polecenia księcia Karola w następstwie religijnych sprzeczności między nim a jego bratem Janem III, który polecił wybudować w 1590 kościół św. Klary w Sztokholmie; kościół ten zresztą stał się wzorem architektonicznym dla mającego powstać kościoła w Mariestadzie.
W 1658 superintendentura została przeniesiona z Mariestad do Karlstad.
List królewski z 9 stycznia 1696 stwierdzał, iż kościół w Mariestad nie może być już traktowany jako katedra.
Architektura.
Okazała katedra w Mariestad jest jedną z najwybitniejszych budowli powstałych w Szwecji na przełomie XVI i XVII w.
Została wzniesiona jako świątynia jednonawowa z transeptem na planie krzyża łacińskiego w stylu późnogotyckim, z obszernymi, ostrołukowymi oknami i wysoką wieżą (82 m) od zachodu.
Z zewnątrz budowla jest nieotynkowana, obłożona ociosanym, nieregularnym kamieniem polnym oraz czerwonym, gładko ciosanym wapieniem w narożnikach. Dach mansardowy świątyni jest pokryty, podobnie jak wieża, blachą miedzianą.
Obecny wygląd kościoła jest rezultatem jego restauracji przeprowadzonej w latach 1903-1905 przez architekta Folke Zettervalla.
Wewnątrz świątynia ugina się od nadmiaru ozdób. Uwagę zwraca barokowa ambona udekorowana srebrnymi i czarnymi aniołami oraz witraże z zielonymi lub żółtymi snopkami, po których spacerują realistycznie przedstawione owady.

</doc>
<doc id="1936064" url="https://pl.wikipedia.org/wiki?curid=1936064" title="Czarna Woda (Wrocław)">
Czarna Woda (Wrocław)

Czarna Woda ("Czarny Potok", "Potok Czarna Woda", "Schwarzwasser") we Wrocławiu – współcześnie starorzecze rzeki Odry, składające się z kilku odcinków, obecnie już ze sobą niepołączonych, stanowiące cieki wodne (odcinek między Zalesiem i Zaciszem), o długości na powierzchni około 1,2 km, oraz zbiorniki wodne (Swojczyce), dawniej jedno starorzecze, obecnie przecięte linią kolejową nr 292, a także Staw Swojczycki. Współczesne kanały wodne: Kanał Powodziowy i Kanał Żeglugowy, wybudowane w latach 1913–1917, poprowadzone były częściowo w miejscu ówcześnie istniejącego koryta tego, dawnego ramienia rzeki.
Jak wyżej zaznaczono, Czarna Woda jest pozostałością po ramieniu Odry, tzw. Odry Swojczyckiej, która niegdyś płynęła od Trestna i Opatowic w kierunku Swojczyc, a dalej w kierunku Kowal, następnie zawracała w kierunku Zalesia i łączyła się z innymi ramionami rzeki w rejonie Ulicy Wojciecha z Brudzewa. Po wybudowaniu przekopów: w latach 1494–1496, następnie w latach 1530–1555, większość wód Odry skierowana została w kierunku miasta, Odra Swojczycka straciła na znaczeniu, a po dwóch kolejnych, wielkich inwestycjach w zakresie hydrotechniki w mieście: I kanalizacji Odry przeprowadzonej w latach 1892–1897 i II kanalizacji Odry w latach 1913–1917; pozostały już tylko jej niewielkie fragmenty w postaci starorzeczy. Ciek ten wykorzystywany był także do zasilania i odprowadzania wody z Kąpieliska Morskie Oko, na rzecz którego wody pobierane były z Kanału Powodziowego.

</doc>
<doc id="1936066" url="https://pl.wikipedia.org/wiki?curid=1936066" title="Citrus tangelo">
Citrus tangelo



</doc>
<doc id="1936067" url="https://pl.wikipedia.org/wiki?curid=1936067" title="Tangerynka">
Tangerynka



</doc>
<doc id="1936068" url="https://pl.wikipedia.org/wiki?curid=1936068" title="Nina Gopowa">
Nina Gopowa

Nina Gopowa-Trofimowa (Нина Юрьевна Гопова-Трофимова, ur. 4 maja 1953), radziecka kajakarka. Dwukrotna medalistka olimpijska.
Brała udział w dwóch igrzyskach (IO 76, IO 80), na obu olimpiadach zdobywała medale. Triumfowała w kajakowej dwójce w 1976, cztery lata później zajęła drugie miejsce. Podczas obu startów partnerowała jej Galina Kreft. Siedmiokrotnie stawała na podium mistrzostw świata, dwa razy sięgając po złoto (K-1 500 m i K-4 500 m: 1973), a trzy razy po srebro (K-1 500 m: 1974, K-2 500 m: 1973, K-4 500 m: 1974).

</doc>
<doc id="1936069" url="https://pl.wikipedia.org/wiki?curid=1936069" title="Nina Gopowa-Trofimowa">
Nina Gopowa-Trofimowa



</doc>
<doc id="1936070" url="https://pl.wikipedia.org/wiki?curid=1936070" title="Nina Trofimowa">
Nina Trofimowa



</doc>
<doc id="1936074" url="https://pl.wikipedia.org/wiki?curid=1936074" title="Centenary Quaich">
Centenary Quaich

Centenary Quaich – trofeum sportowe w rugby union przyznawane zwycięzcy meczu pomiędzy zespołami Irlandii i Szkocji w trakcie trwania Pucharu Sześciu Narodów.
Choć oba zespoły spotykały się ze sobą wiele razy, to puchar został po raz pierwszy ufundowany dopiero w 1989.

</doc>
<doc id="1936076" url="https://pl.wikipedia.org/wiki?curid=1936076" title="Park Henryka Dąbrowskiego w Bydgoszczy">
Park Henryka Dąbrowskiego w Bydgoszczy

Park gen. Henryka Dąbrowskiego – park miejski w Bydgoszczy, liczący 2,89 hektarów powierzchni.
Lokalizacja.
Teren zajmowany przez park posiada wymiary: 70 × 400 m i jest usytuowany między ulicami: Filarecką, Grudziądzką, Podgórną i Stromą, w obrębie osiedla Szwederowo w Bydgoszczy. Jest zlokalizowany na fragmencie Zbocza Bydgoskiego o deniwelacji ok. 25 m, które oddziela dwie terasy pradolinne. Miejsce to zwane jest Wzgórzem im. gen. Jana Henryka Dąbrowskiego, gdyż z tego miejsca generał dowodził szturmem Bydgoszczy 2 października 1794 r. podczas insurekcji kościuszkowskiej.
Historia.
Park założono w roku 1832 z inicjatywy prezydenta regencji bydgoskiej, Honorowego Obywatela Bydgoszczy – Carla von Wissmanna. Od jego imienia fragment zbocza, na którym został usytuowany nazwano Wzgórzem Wissmanna (niem. "Wissmannshöhe").
Założenie parku było jednym z pierwszych przedsięwzięć powstałego w 1833 r. pionierskiego Towarzystwa Upiększania Miasta i Okolic. Przewodniczącym Towarzystwa był wiceprezes rejencji, a jego zastępcą – nadburmistrz miasta. W okresie pierwszych dwudziestu lat swej działalności Towarzystwo wykazało wiele inwencji w estetyzacji miasta. Planowane założenie znajdowało się na terenach przyległych do dawnego folwarku Górzyskowo oraz niewielkiego cmentarza żydowskiego.
W latach 1828–1829 miasto wykupiło zadrzewione, pagórkowate tereny, na których jesienią 1832 r. ukończono budowę parku. Założenia parkowe i nasadzenia zieleni zaprojektował oraz wykonał mistrz Barthold, a drogi parkowe, ich projekt oraz wykonanie były dziełem mistrza Klopscha. Na terenie wzgórza, jeszcze przed wykonaniem parku, rosły dęby, buki i graby, a w latach 1812–1816 nasadzono kasztanowce. Planowe zadrzewienie i zakrzewienie części górnej i tarasowej parku nastąpiło w latach 1832–1833. Nasadzono wówczas 10 gatunków krzewów ozdobnych i 100 gatunków kwiatów bylinowych i wodnych. Nasadzenie drzew dokonano jeszcze kilkakrotnie, głównie w latach: 1864, 1892, 1900, a 2 września 1871 roku zasadzono tzw. „Dąb Pokoju”.
We wschodniej części parku, na miejscu domniemanego grodziska Kujawian z VIII-XI wieku, które Niemcy nazywali "Schwedenschantze" (okopy szwedzkie z XVII wieku), w czasie zakładania parku wykonano punkt widokowy na miasto, a w roku 1844 ustawiono tam pomnik twórcy parku Carla von Wissmanna, zniszczony w 1928 roku.
W roku 1900, w czasie budowy ujęcia wodnego w Bydgoszczy przy ulicy Filareckiej zbudowano wysoką wieżę wodną, z galerią widokową na szczycie. Z wieży roztaczał się rozległy widok na Bydgoszcz i okolicę, w związku z czym urządzono płatne wejścia na galerię widokową
W zachodniej części wzgórza znajdowały się dwa stawy źródlane, które umiejętnie zagospodarowano, ogrodzono i oświetlono, a także urządzono wodotrysk i wodospad. Stawy te nazywano: "Adlerteiche" – Orle Stawy, "Baptistenteiche" – Stawy Baptystów. Dolny staw, do którego kaskadowo spływa woda z wodotrysku, założono w 1908 r. Hodowano w nim złote rybki – stąd staw ten nazwano "Goldfischteich".
W roku 1920 park nazwano imieniem gen. Jana Henryka Dąbrowskiego na pamiątkę zajęcia Bydgoszczy przez polskie wojsko powstańcze w 1794 roku. Korpus Dąbrowskiego 2 października dotarł do Bydgoszczy i zatrzymał się na wzgórzach na południe od miasta. W pobliżu dzisiejszej wieży ciśnień rozstawiono wówczas artylerię, która ostrzeliwała miasto, głównie Bramę Poznańską.
W dwudziestoleciu międzywojennym dewastacji uległ cmentarz żydowski sąsiadujący z parkiem. W 1930 r. dokonano nasadzeń nowych drzew i krzewów, a obszar parku wynosił 2,85 ha, nieco więcej niż obecnie. W roku 1938 rosło w parku 56 gatunków drzew i krzewów, m.in.: dąb bezszypułkowy, kasztanowiec biały i kasztanowiec czerwony, klon pospolity, klon polny, klon jawor, olsza czarna, grab, akacja syberyjska płacząca, jesion pospolity, buk zwyczajny, topola piramidalna, lipa drobnolistna, lipa szerokolistna (w pobliżu ulicy Stromej), czeremcha, jarząb szwedzki, wiąz górski, wiąz szypułkowy, winorośl wonna, cyprys nutka, cyprys groszkowy, modrzew europejski, jodła Douglasa, sosna pospolita, sosna Banka, świerk sitkański, cis pospolity, cisowiec dwustronny.
W parku znajdowały się aleje: topolowa, lipowa, klonowa i dębowa.
W 1942 r. zlikwidowany został cmentarz żydowski, który po wojnie zagospodarowano zielenią.
Na początku lat 50. XX wieku, we wschodniej części parku władze ustawiły wieżę drewnianą o wysokości 25 m, na której zainstalowano zagłuszarkę audycji radiowych nadawanych z Zachodniej Europy. 18 listopada 1956 r. społeczeństwo Bydgoszczy w spontanicznej manifestacji spaliło maszt radiostacji zagłuszającej. W latach następnych uczestnicy akcji zostali poddani represjom, lecz radiostacja nie została odbudowana.
W 1995 r. na wzgórzu, w zachodniej części parku ustawiono obelisk z tablicą pamiątkową ku czci generała Henryka Dąbrowskiego. Autorem projektu monumentu jest art. rzeźb. Krystyna Panasik. Z kolei w 1996 r. w miejscu dawnej zagłuszarki audycji radiowych umieszczono tablicę pamiątkową. W 2002 r. wykonano remont alejek parkowych, konserwację zieleni, odtworzono system kaskadowych stawów, wraz z fontannami i wodospadem.
W 2016 opracowano projekt rewaloryzacji parku, przewidujący jego wzbogacenie w elementy małej architektury (ławki, tablice informacyjno-dydaktyczne, barierki, karmniki, murki, budki lęgowe dla ptaków i nietoperzy, hotele dla owadów, kosze na śmieci, stylizowane latarnie ledowe), odtworzenie fragmentów historycznego układu przestrzennego terenu parku (m.in. odtworzenie na dolnym tarasie placu wypoczynkowego z punktem widokowym), wytyczenie brakujących ścieżek (zwłaszcza w zachodniej części parku, do pomnika Henryka Dąbrowskiego), wykonanie kamiennych schodów do ul. Stromej, przebudowę oświetlenia oraz nowe nasadzenia drzew i krzewów (m.in. azalii, magnolii i różaneczników), zwłaszcza tych, których owoce stanowić będą pokarm dla ptaków i owadów. Do prac rewaloryzacyjnych przystąpiono w sierpniu 2018. Wszystkie przewidziane prace pochłonęły 2,5 mln zł i zakończyły się w czerwcu 2019.
Park jako element bydgoskiej alei spacerowo-widokowej.
Od II połowy XIX wieku park Henryka Dąbrowskiego stanowi element ciągu zieleni rozmieszczonego wzdłuż Zbocza Bydgoskiego. Na krawędzi górnego tarasu Bydgoszczy wiedzie (obecnie częściowo przerwana) aleja spacerowa o długości ok. 6 km, z której można z wysokości ok. 30 m obserwować panoramę miasta.
Odcięte parowami i wiodącymi w nich drogami wzgórza zaadaptowano na parki. Były to kolejno: 
Nazwy.
W przekroju historycznym park posiadał następujące nazwy:
Patronem parku jest generał Jan Henryk Dąbrowski – twórca Legionów Polskich we Włoszech, generał insurekcji kościuszkowskiej, zdobywca Bydgoszczy w 1794 r.
Zieleń.
Na terenie parku znajdują się dwa stawy usytuowane kaskadowo oraz ścieżki spacerowe, zarówno na górnym, jak i dolnym tarasie, połączone schodami. Rośnie tu ok. 50 gatunków drzew i krzewów, m.in. lipa szerokolistna, kasztanowiec zwyczajny, buk zwyczajny, robinia akacjowa, klon zwyczajny, klon polny i jawor. Akcentem architektonicznym jest zabytkowa wieża ciśnień, która od 1900 służyła do regulacji ciśnienia w miejskiej sieci wodociągowej, a w latach 90. XX w. była wykorzystywana jako miejsce organizacji imprez artystycznych. Od 2012 r. mieści się w niej Muzeum Wodociągów oraz miejski punkt widokowy.
W parku im. Henryka Dąbrowskiego i jego najbliższym otoczeniu znajduje się 6 pomników przyrody:
Przy ul. Filareckiej rósł pomnik przyrody – dąb kaukaski o obwodzie 204 cm, którego ochronę zniesiono uchwałą nr XX/363/11 Rady Miasta Bydgoszczy ze względu na utratę wartości przyrodniczych.
Walory przyrodnicze.
W „"Programie Ochrony Środowiska dla miasta Bydgoszczy na lata 2013-2016 z perspektywą do 2020 roku"” park wskazano jako obszar mieszczący cenne siedliska przyrodnicze, nie objęte jednak ochroną prawną. Dendroflorę parku stanowi cenny drzewostan w tym m.in. stare, okazałe lipy, klony pospolite. Miejscami silnie rozwinęła się warstwa krzewów, będąca schronieniem i miejscem lęgów wielu drobnych ptaków śpiewających. Stwierdzono 24 gatunki lęgowe oraz 4 nielęgowe.

</doc>
<doc id="1936085" url="https://pl.wikipedia.org/wiki?curid=1936085" title="Dundun">
Dundun

Dundun – pochodzący z Afryki Zachodniej bęben cylindryczny. 
Korpus dunduna wykonany jest tradycyjnie z wydrążonego pnia drzewa. Z obu stron korpusu naciągana jest membrana wykonana najczęściej ze skóry krowiej, czasem koziej (w instrumentach używanych przez grupę etniczną khassonke zamieszkującą region Kayes na północy Mali).
Dawniej do połączenia obu membran i zamocowania ich na korpusie używano rzemieni, a bęben strojono przez przystawienie go do ognia. Obecnie system rzemieni zastąpiony został linkami z tworzyw sztucznych.
Pierwotnie w skład orkiestry wchodziło od 1 do 3 dundunów, których nazwy zmieniały się wraz z regionem. W nowoczesnych grupach perkusyjnych dundunów może być nawet 4, 5 lub więcej.
Najbardziej znana tradycja bębniarska związana z dundunami pochodzi od ludów Malinke z północnej Gwinei. Najczęściej muzyka grana na dundunach zbudowana jest z wielokrotnie powtarzających się fraz o różnej długości.
W skład orkiestry malinke wchodzą najczęściej 3 dunduny:
Orkiestrę dundunów uzupełniają bębny djembe, które grają swe partie akompaniamentów oraz solo podkreślające ruch tancerza.
Tradycyjnie na dundunach gra się w pozycji poziomej, kładąc je bokiem na ziemi lub krześle. Muzyk dundunfola gra na jednej membranie za pomocą drewnianej pałki, drugą ręką gra natomiast na dzwonku, przytwierdzonym do dunduna za pomocą sznurka.
Drugą bardzo znaczącą tradycją związaną z bębnami dundun jest ta pochodząca od ludu Khassonke z regionu Kayes w Mali. Dundunfola khassonke są jedynymi dundunfola o statusie griota. To właśnie wyróżnia dundunfola oraz tamafola khassonke (muzyk grający na bębnie tama) od pozostałych bębniarzy regionu Afryki Zachodniej.
"Khassonke" używają dundunów naciągniętych skórą kozy, dzwonek trzymają przywiązany do palców, nie zaś do bębna, a bębnów w zestawie mają tylko dwa:
Tradycyjna grupa Khassonke nie zawiera bębnów djembe, a rolę solową i akompaniującą do tańca pełni muzyk grający na większym z dundunów.
Khassonke swymi rytmami akompaniują głównie do utworów i tańców związanych z afrykańską kastą griotów.

</doc>
<doc id="1936087" url="https://pl.wikipedia.org/wiki?curid=1936087" title="Mistrzostwa Australii w Chodzie Sportowym 2010">
Mistrzostwa Australii w Chodzie Sportowym 2010

Mistrzostwa Australii w Chodzie Sportowym 2010 – zawody lekkoatletyczne, które odbyły się 13 lutego w Hobart. Poza zawodnikami z Australii wystąpili reprezentanci Nowej Zelandii, Japonii, Meksyku oraz Szwecji.

</doc>
<doc id="1936098" url="https://pl.wikipedia.org/wiki?curid=1936098" title="Kľak">
Kľak



</doc>
<doc id="1936106" url="https://pl.wikipedia.org/wiki?curid=1936106" title="Wolny dzień Ferrisa Buellera">
Wolny dzień Ferrisa Buellera

Wolny dzień Ferrisa Buellera (ang. "Ferris Bueller's Day Off", 1986) – amerykański film komediowy wyprodukowany przez Paramount Pictures w reżyserii Johna Hughesa.
Fabuła.
Nastolatek Ferris Bueller (Matthew Broderick) postanawia nie iść do szkoły. Z łatwością przekonuje rodziców, że jest ciężko chory i musi zostać w domu. Mistyfikację odkrywa jego siostra Jeanie (Jennifer Grey). Próbuje ona pokrzyżować jego plany. Jednak Ferris i tak stawia na swoim. Chłopak ma jeszcze jednego wroga, dyrektora szkoły Edwarda Rooneya (Jeffrey Jones), który już dawno poznał się na sztuczkach ucznia i tym razem postanawia przyłapać go na gorącym uczynku.

</doc>
<doc id="1936111" url="https://pl.wikipedia.org/wiki?curid=1936111" title="Vysoká">
Vysoká



</doc>
<doc id="1936114" url="https://pl.wikipedia.org/wiki?curid=1936114" title="Indywidualne Mistrzostwa Szwecji na Żużlu 1958">
Indywidualne Mistrzostwa Szwecji na Żużlu 1958

Indywidualne Mistrzostwa Szwecji na Żużlu 1958 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Rune Sörmander (Dackarna Målilla). 

</doc>
<doc id="1936117" url="https://pl.wikipedia.org/wiki?curid=1936117" title="Indywidualne Mistrzostwa Szwecji na Żużlu 1959">
Indywidualne Mistrzostwa Szwecji na Żużlu 1959

Indywidualne Mistrzostwa Szwecji na Żużlu 1959 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Rune Sörmander (Dackarna Målilla). 

</doc>
<doc id="1936118" url="https://pl.wikipedia.org/wiki?curid=1936118" title="Phuentsholing">
Phuentsholing



</doc>
<doc id="1936123" url="https://pl.wikipedia.org/wiki?curid=1936123" title="Ojārs Ēriks Kalniņš">
Ojārs Ēriks Kalniņš

Ojārs Ēriks Kalniņš (ur. 22 października 1949 w Monachium, zm. 14 października 2021) – łotewski dyplomata, publicysta i polityk, ambasador Łotwy w USA (1993–2000) i Meksyku (1993–2002), dyrektor Instytutu Łotewskiego (1999–2010), poseł na Sejm.
Życiorys.
Urodził się w obozie dla uchodźców łotewskich w Monachium. W 1951 wraz z rodziną zamieszkał w Chicago. W 1972 ukończył studia z filozofii na Roosevelt University. Pracował jako publicysta, był również zatrudniony w instytucjach zajmujących się rozwojem społecznym. Od 1981 redagował comiesięczny dodatek „Chicago Latvian Newsletter”. Działał w "Čikāgas Latviešu organizāciju apvienība", związku łotewskich organizacji w Chicago. W latach 1985–1990 mieszkał w Waszyngtonie, gdzie pracował dla "Amerikas Latviešu Apvienība" i "Pasaules Brīvo Latviešu Apvienība", działających w USA organizacji skupiających Łotyszy.
Pod koniec lat 80. włączył się w organizację pomocy dla ruchów niepodległościowych na Łotwie. W 1990 organizował wizytę premiera Ivarsa Godmanisa i ministra spraw zagranicznych Jānisa Jurkānsa w Waszyngtonie. W 1991 rozpoczął pracę w ambasadzie łotewskiej w Waszyngtonie. W tym samym roku zrezygnował z obywatelstwa amerykańskiego. W 1993 objął funkcję ambasadora Łotwy w USA oraz w Meksyku, misję w tych krajach pełnił odpowiednio do 2000 i do 2002. W 1999 stanął na czele Instytutu Łotewskiego jako jego dyrektor; kierował tą instytucją do 2010. W 2000 był współzałożycielem Łotewskiej Organizacji Transatlantyckiej (LATO); objął funkcję jej wiceprzewodniczącego, a w 2002 został przewodniczącym tej organizacji. Zasiadł także m.in. w radzie honorowej Muzeum Okupacji Łotwy w Rydze.
W październiku 2010 uzyskał mandat posła na Sejm z ramienia Jedności, został przewodniczącym komisji spraw zagranicznych. W wyborach w 2011 uzyskał reelekcję do parlamentu. 21 grudnia 2011 ponownie wybrany na stanowisko przewodniczącego komisji spraw zagranicznych.
W wyborach w 2014 i 2018 z listy Jedności był wybierany na kolejne kadencje łotewskiego parlamentu. Mandat poselski wykonywał do czasu swojej śmierci w 2021.
Odznaczony Orderem Trzech Gwiazd III klasy.

</doc>
<doc id="1936124" url="https://pl.wikipedia.org/wiki?curid=1936124" title="KIK Lublin">
KIK Lublin

Klub Inteligencji Katolickiej w Lublinie im. prof. Czesława Strzeszewskiego – lubelskie stowarzyszenie zrzeszające katolickich intelektualistów założone 26 czerwca 1976. KIK lubelski nigdy nie należał do „Porozumienia KIKów”.
Historia.
W skład 17-osobowej grupy członków-założycieli lubelskiego KIK weszli: prof. Ryszard Bender, prof. Czesław Strzeszewski, Zygmunt Drozdek, Adolf Dzyr, Kazimierz Furgo, Tadeusz Halliop, Adam Jurkiewicz, ks. Joachim Kondziela, ks. Franciszek Mazurek, Adam Niezgoda, Jerzy Ozdowski, ks. Władysław Piwowarski, Adam Rodziński, Józef Styk, Konstanty Turowski, Eugeniusz Wiśniowski, Tadeusz Zembrzuski. Pierwszym prezesem KIK w Lublinie był prof. Czesław Strzeszewski. W 1983 zastąpił go prof. Ryszard Bender.
Pierwszą siedzibą KIK-u było niewielkie pomieszczenie przy ul. Marii Curie-Skłodowskiej 58. Natomiast spotkania odbywały się w sali kościoła oo. Kapucynów przy Krakowskim Przedmieściu. W końcu 1977 zarząd nabył nieruchomość położoną przy ul. Rayskiego 3 i po zakończeniu prac remontowo-adaptacyjnych, klub przeniósł swoją działalność pod ten właśnie adres. W budynku tym do dzisiaj mieści się siedziba KIK-u.
W 2005 abp lubelski Józef Życiński wydał krytykujący kierownictwo KIK dekret, w którym informował o niewyrażeniu zgody na używanie w nazwie określenia "katolicki" przez lubelski KIK. Jednakże organizacja opowiedziała się za swoim dotychczasowym prezesem Ryszardem Benderem i nadal – wbrew dekretowi arcybiskupa – używa dawnej nazwy: Klub Inteligencji Katolickiej.
Działalność.
KIK lubelski realizuje swoje cele statutowe przez działalność formacyjno-intelektualną, religijną, naukową, edytorską, charytatywną oraz pielgrzymkową. Przedmiotem organizowanych prelekcji, odczytów, spotkań, dyskusji, projekcji filmowych, seminariów oraz sympozjów naukowych, a więc tych inicjatyw, które stanowią główną oś działalności lubelskiego KIK-u, są przede wszystkim zagadnienia z zakresu katolickiej nauki społecznej.
Od 15 lat klub wydaje „Zeszyty Społeczne”, w których publikowane są prace wybitnych przedstawicieli KUL i innych ośrodków naukowych z zakresu katolicyzmu społecznego, jego historii oraz problematyki społecznej w Polsce oraz poza nią. Na ich łamach podejmowana jest też analiza polskiej rzeczywistości i jej zmian w perspektywie nauczania społecznego Ojca Św. Jana Pawła II i Episkopatu Polski.
Krytyka.
W roku 2005 abp lubelski Józef Życiński wydał dekret, w którym informuje o nie wyrażeniu zgody na używanie w nazwie określenia "katolicki" przez lubelski KIK. W dekrecie przesłanym do prezesa KIKu Ryszarda Bendera metropolita zwrócił uwagę, że działalność zarządu organizacji "szkodzi dobremu imieniu środowisk katolickich". Jednocześnie podkreślił, iż "jako pasterz Kościoła nie może tolerować praktyki, w której stowarzyszenia deklarujące się jako katolickie uważają sukces polityczny za ważniejszy od zasad Ewangelii Jezusa Chrystusa. Naganna jest również sytuacja, w której znajdują się fundusze na zapraszanie prelegentów głoszących zasady rażąco niezgodne ze stanowiskiem Kościoła, równocześnie zaś jedyna żywicielka rodziny jest zwalniana z pracy pod pozorem braku funduszy". W tym samym czasie kapelan lubelskiego KIKu zrezygnował z pełnionej funkcji. W dekrecie abp Życiński zaznaczył, że po zmianie władz gwarantujących katolicki charakter organizacji, oraz uzgadnianiu działań z kapelanem organizacji, zgoda na używanie w nazwie określenia "katolicki" może zostać przywrócona. Jednakże organizacja opowiedziała się za swoim dotychczasowym prezesem Ryszardem Benderem i nadal – wbrew dekretowi arcybiskupa – używa dawnej nazwy: Klub Inteligencji Katolickiej.

</doc>
<doc id="1936125" url="https://pl.wikipedia.org/wiki?curid=1936125" title="Moja wielka wściekła rodzina">
Moja wielka wściekła rodzina

Moja wielka wściekła rodzina (ang. "Madea's Family Reunion") – amerykański komediodramat z 2006 roku wyprodukowany przez Lionsgate w reżyserii Tylera Perry'ego na podstawie własnej sztuki.
Opis fabuły.
75-letnia Madea Simmons jest głową rodziny. Musi rozwiązywać większość problemów, które sprawiają jej brat Joe oraz siostrzenice, Lisa i Vanessa. Pierwsza z nich nie może porozumieć się ze swoim bogatym narzeczonym Carlosem. Jej siostra zaś sama wychowuje dwoje dzieci i próbuje stworzyć szczęśliwy związek z Frankiem.

</doc>
<doc id="1936126" url="https://pl.wikipedia.org/wiki?curid=1936126" title="Ojars Kalnins">
Ojars Kalnins



</doc>
<doc id="1936128" url="https://pl.wikipedia.org/wiki?curid=1936128" title="Tradycja aleksandryjska">
Tradycja aleksandryjska



</doc>
<doc id="1936129" url="https://pl.wikipedia.org/wiki?curid=1936129" title="RMS Laconia (1921)">
RMS Laconia (1921)

RMS Laconia – brytyjski oceaniczny statek pasażerski, należący do przedsiębiorstwa żeglugowego Cunard Line. Podczas II wojny światowej służył jako krążownik pomocniczy HMS Laconia, następnie transportowiec wojska, zatopiony przez U-Boota 12 września 1942 roku.
Służba.
Statek zbudowano w stoczni Swan Hunter &amp; Wigham Richardson w Wallsend z przeznaczeniem na linię nowojorską, jako następcę statku „Laconia” zatopionego podczas I wojny światowej. Należał do serii pięciu statków, nazwanych od historycznych krain („Scythia”, „Franconia”, „Carinthia”, „Samaria”; nazwa „Laconia” oznaczała Lakonię). Statek miał pojemność 19 860 BRT i mógł zabrać 340 pasażerów w klasie I, 340 w klasie II i 1500 w klasie III.
"Laconia” została zwodowana 9 kwietnia 1921 roku (numer budowy 1125), a budowę ukończono w styczniu 1922. W swój pierwszy rejs wyruszyła 25 maja 1922 roku na trasie z Southampton do Nowego Jorku. Głównie pływała do Nowego Jorku z macierzystego portu Liverpoolu, a w 1923 roku – z Hamburga.
Wkrótce po wybuchu II wojny światowej, 5 września 1939 statek został zarekwirowany przez brytyjską Admiralicję i przekształcony w krążownik pomocniczy HMS „Laconia” (znak taktyczny F42). Przebudowa w Portsmouth trwała cztery i pół miesiąca, okręt otrzymał uzbrojenie składające się z ośmiu pojedynczych armat kalibru 152 mm Mk VII i dwóch armat przeciwlotniczych kalibru 76 mm (w późniejszym czasie został przezbrojony). Zapas paliwa wynosił 1895 ts. Służył następnie do eskorty konwojów atlantyckich, głównie między Halifaksem a Wielką Brytanią, w składzie sił "Halifax Escort Force", od czerwca 1940 do kwietnia 1941 – "Bermuda and Halifax Escort Force", a od maja do września 1941 – "North Atlantic Escort Force".
Zatopienie Laconii.
W październiku 1941 roku „Laconia” zakończyła służbę w charakterze krążownika pomocniczego i została zaadaptowana do funkcji transportowca wojska w czarterze Ministerstwa Transportu Wojennego. Jej uzbrojenie stanowiły dwa działa kalibru 120 mm, sześć dział przeciwlotniczych kalibru 76 mm, oraz dodatkowo sześciolufową baterię pom-pomów, cztery pojedyncze armaty Bofors 40 mm oraz dwie baterie wyrzutni 2-calowych rakiet przeciwlotniczych typu Unrotated Projectiles. 1 września 1942 roku statek wypłynął samotnie z Kapsztadu, w rejsie z Suezu do Wielkiej Brytanii, wokół Afryki, z 2725 osobami na pokładzie (w tym 1793 włoskich jeńców, 286 żołnierzy brytyjskich, 103 żołnierzy polskich strzegącymi jeńców oraz 80 cywilów. Dowódcą był kpt. mar. Rudolf Sharp. 12 września znajdujący się około 900 mil morskich na południe od Freetown statek został trafiony dwiema torpedami przez niemiecki okręt podwodny U-156 i zatonął w rejonie pozycji .
Na skutek korespondencji radiowej „Laconii” i zorientowania się w liczbie i narodowości rozbitków przez U-156, z inicjatywy jego dowódcy Wernera Hartensteina dowództwo U-Bootów podjęło szeroko zakrojoną akcję polecając znajdującym się w pobliżu okrętom U-156, U-506, U-507 i włoskiemu „Comandante Cappellini” ratowanie rozbitków. Z powodu ograniczonej ilości miejsca na okrętach, brano pod uwagę holowanie szalup do brzegu francuskiego Wybrzeża Kości Słoniowej przez wynurzone okręty. Zaalarmowano także marynarkę francuskiego rządu Vichy, stacjonującą w Afryce. U-156 jako pierwszy podjął w nocy wyławianie rozbitków, biorąc ich na pokład 193, a następnie ubezpieczając szalupy. Podał też otwartym tekstem swoją sytuację przez radio w celu uprzedzenia aliantów. U-506 i U-507 przybyły w nocy 14/15 września i również brały udział w holowaniu łodzi. Rankiem 16 września, mimo wywieszenia flagi Czerwonego Krzyża, U-156 został obrzucony bombami przez amerykański samolot B-24 Liberator, który spowodował niewielkie uszkodzenia.
16 września w nocy dowództwo niemieckie nakazało przerwać operację, mimo to uczestniczące już w niej U-Booty kontynuowały ją. W końcu 17 września rozbitków przejęły francuskie okręty „Annamite” i „Gloire”. Konsekwencją akcji było wydanie przez dowódcę U-Bootów, admirała Dönitza wieczorem 17 września rozkazu zabraniającego załogom niemieckich okrętów podwodnych ratowania rozbitków ze storpedowanych statków nieprzyjaciela, jako sprzeciwiającego się elementarnej konieczności wojennej niszczenia statków i załóg (tzw. rozkaz "Laconia-Befehl"). Z całej załogi „Laconii” udało się uratować niewiele ponad 1000 osób.

</doc>
<doc id="1936131" url="https://pl.wikipedia.org/wiki?curid=1936131" title="Gurk (powiat Sankt Veit an der Glan)">
Gurk (powiat Sankt Veit an der Glan)

Gurk (słoweń. "Krka") – gmina targowa w Austrii, w kraju związkowym Karyntia, w powiecie Sankt Veit an der Glan. Liczy 1264 mieszkańców (1 stycznia 2015). Leży nad rzeką Gurk, od której przyjęło nazwę. Zasiedlone już 2000 lat temu. Dopiero po wcieleniu Karyntii do Bawarii, nabrało ważności.
Zabytki.
Katedra w Gurk (niem. "Dom zu Gurk", słoweń. "Krška stolnica") - wybudowana w latach 1140-1200 w dojrzałym stylu romańskim. Jedna z najważniejszych budowli w stylu romańskim w Europie. Najstarszą jej częścią jest krypta ze 100 kolumnami, w której znajduje się grób św. Emmy z roku 1174. 
Dwie bliźniacze 60 metrowe wieże katedry znacznie wybijają się w krajobrazie doliny Gurk.
25 czerwca 1988 roku, papież Jan Paweł II odwiedził tutejszą katedrę i modlił się w krypcie, gdzie pochowana jest św. Emma. Ta pierwsza wizyta papieska w historii Karyntii była wielkim wydarzeniem medialnym i przyciągnęła 80.000 wiernych na mszę celebrowaną na otwartej przestrzeni przed katedrą.
Współpraca.
Miejscowości partnerskie:

</doc>
<doc id="1936133" url="https://pl.wikipedia.org/wiki?curid=1936133" title="Plac Namir (Tel Awiw)">
Plac Namir (Tel Awiw)

Plac Namir (hebr. כיכר אתרים) jest w całości zabudowanym placem, który znajduje się nad brzegiem Morza Śródziemnego, w osiedlu Cafon Jaszan w Tel Awiwie, w Izraelu.
Położenie.
Plac jest usytuowany w bezpośrednim sąsiedztwie plaży, na wysokości mariny. Jest to skrzyżowanie nadmorskiej promenady z ulicami HaYarkon i Ben Gurion.
Historia.
Pierwsze domy w tej okolicy zaczęto budować już w latach 20. XX wieku, w okresie brytyjskiego Mandatu Palestyny. Gdy w maju 1921 doszło do arabskich zamieszek w Jafie, wielu Żydów schroniło się właśnie tutaj. Miejsce to jest nisko położone, w podczas każdej zimy cierpiało od silnych wiatrów morskich i często było zalewane podczas wysokich przypływów.
W latach 50. władze miejskie rozpoczęły stopniowy proces przesiedlania stąd mieszkańców. W latach 60. podjęto decyzję o utworzeniu w tej części miasta pasa plaż i wybudowaniu nowoczesnych hoteli położonych przy nadmorskiej promenadzie. Opracowany przez architekta Jakuba Richtera projekt przewidywał wybudowanie w tym miejscu centrum turystycznego z kompleksem hotelowym i wygodnym dostępem do plaży. Budowa rozpoczęła się w 1971 i została ukończona w czerwcu 1975. Powstała w ten sposób duża betonowa konstrukcja, w której na najniższym piętrze było kino, a powyżej dwa piętra ze sklepami i restauracją. Od strony północnej wybudowano parking. Ogółem w kompleksie wybudowanym na placu Namir znajdowało się około 200 różnego rodzaju firm.
Pod koniec lat 70. elementy przestępcze zaczęły przejmować kolejne sklepy, które przekształcano w kluby i salony gier. Władze miejskie utworzyły tutaj posterunek policji, nie zdołały jednak powstrzymać niekorzystnych tendencji. Większość z tutejszych firm została zamknięta, a budynek opustoszał i popadł w ruinę. W 1982 na górnym poziomie powstał okrągły budynek, w którym do końca lat 90. działała dyskoteka „"Colloseum Club"” (hebr. קולוסיאום). Jednak sukces klubu nie zdołał odwrócić losu budowli na placu Namir. W 1991 ówczesny burmistrz miasta, Szelomo Lahat, wyraził opinię, że wolałby aby plac został zniszczony przez irackie rakiety Scud.
Wykorzystanie placu.
Budynek wzniesiony na placu ma kilka kondygnacji, dzięki czemu dobrze wykorzystano różnicę wzniesień wapiennego wzgórza. Na najniższym poziomie znajduje się parking ze stacją benzynową. Przez następną kondygnację przebiega ulica Eli’ezer Peri. Dwie następne kondygnacje były zajęte przez sklepy, restauracje i inne lokale. Na najwyższym poziomie (dachu budynku) urządzono otwarty deptak z restauracjami i dyskoteką.
Obecnie budynek w większości jest opuszczony i zaniedbany. Władze miejskie kilka razy podejmowały próbę jego rewitalizacji, jednak wszelkie działania są utrudnione, ponieważ jest to własność prywatna, należąca do kilkunastu właścicieli, którzy nie potrafią dojść do porozumienia odnośnie do jego dalszej przyszłości. Obecnie plac jest spostrzegany jako jedno z najbardziej nieudanych architektonicznie przedsięwzięć zrealizowanych w mieście.
W zachodniej części planu znajduje się Marina Tel Awiw Hotel z kompleksem basenów kąpielowych, a na północy jest hotel Carlton Tel Aviv.

</doc>
<doc id="1936135" url="https://pl.wikipedia.org/wiki?curid=1936135" title="Miklós Lendvai">
Miklós Lendvai

Miklós Lendvai (ur. 7 kwietnia 1975 w Zalaegerszegu, zm. 20 lutego 2023) – były węgierski piłkarz, grający na pozycji pomocnika. W swojej karierze 23 razy zagrał w reprezentacji Węgier, a 129 razy w najwyższej klasie rozgrywkowej.
Kariera.
Kariera klubowa.
Lendvai jest wychowankiem ZTE, gdzie rozpoczął karierę w 1991 roku. Jego gra przyciągnęła uwagę francuskiego Girondins Bordeaux, który go zatrudnił. Lendvai nie stał się jednak dominującym graczem w tej drużynie i po roku trafił do szwajcarskiego FC Lugano. Następnie wrócił na Węgry i został graczem Ferencvárosu. Za granicą ponownie grał w latach 1999–2004, w Belgii i na Cyprze.
Następnie grał w Győri ETO i ponownie Zalaegerszegi TE, ale spisywał się w tych klubach poniżej oczekiwań. W 2007 roku został grającym trenerem klubu NB III., Soproni VSE. Podobną funkcję pełnił później w Andráshida SC.
Po przerwie w grze w styczniu 2009 roku trafił do klubu w Tapolca.
Kariera reprezentacyjna.
Lendvai zagrał w reprezentacji 23 mecze, nie strzelając gola. Grał również na igrzyskach olimpijskich w 1996 roku.

</doc>
<doc id="1936137" url="https://pl.wikipedia.org/wiki?curid=1936137" title="Franco Forini">
Franco Forini

Franco Forini (ur. 22 września 1958 roku w Muralto) – włoski kierowca wyścigowy.
Kariera.
Karierę Franco rozpoczął od startów w kartingu. Po jej zakończeniu, postanowił rozpocząć poważną karierę wyścigową, debiutując w 1981 roku, we Włoskiej Formule 3. Po tytuł w niej sięgnął pięć lat później, z włoską stajnią Forti Corse. Następnie awansował do bezpośredniego przedsionka F1 - Międzynarodowej Formuły 3000. Nie osiągnął tam jednak żadnych sukcesów. 
Pomimo tego sezon później dostał szansę udziału w trzech wyścigach Formuły 1, o Grand Prix Włoch, Grand Prix Portugalii oraz Grand Prix Hiszpanii, w zastępstwie Włocha Gabriele Tarquini. Z powodu awarii bolidu Osella, dwóch pierwszych rund nie ukończył, natomiast do trzeciej i ostatniej w swojej karierze nie zdołał się zakwalifikować. Po tym sezonie nigdy już nie dostał szansy udziału w wyścigach Grand Prix.
Po krótkim epizodzie w F1, Forini powrócił do serii F3. Brał w niej udział do roku 1989, jednakże już bez sukcesu. Po zakończeniu działalności w wyścigach single-seater Szwajcar zajmował się menedżerstwem oraz startami w rajdach, w swoim kraju. Poza tym angażował się w wyścigi kartingowe. 
Obecnie jest właścicielem stacji paliw.

</doc>
<doc id="1936138" url="https://pl.wikipedia.org/wiki?curid=1936138" title="Park Piastowski w Stargardzie">
Park Piastowski w Stargardzie

Park Piastowski położony w zachodniej części Starego Miasta w Stargardzie, wchodzi w skład stargardzkich plant, od północy graniczy z Parkiem Chrobrego, a od południa z Parkiem Popiela.
Jest to najmniejszy spośród stargardzkich parków - zajmuje obszar 0,59 ha. 
Na terenie parku w pobliżu bramy Pyrzyckiej znajduje się pomnik ustawiony z okazji 100. rocznicy powstania PTTK.

</doc>
<doc id="1936139" url="https://pl.wikipedia.org/wiki?curid=1936139" title="Park Jagielloński w Stargardzie">
Park Jagielloński w Stargardzie

Park Jagielloński położony we wschodniej części Starego Miasta w Stargardzie, nad rzeką Iną, wchodzi w skład stargardzkich plant, od północy graniczy z Parkiem Zamkowym, a od zachodu z Parkiem Popiela.
Zajmuje obszar 4,4 ha, jest najniżej położonym parkiem w Stargardzie - 19-20 m n.p.m. 
Przyroda.
Drzewostan.
W parku znajdują się dwa pomniki przyrody. Pierwszym jest dąb szypułkowy, drugi natomiast to wierzba biała. Ponad to można tam spotkać takie drzewa jak: kasztanowiec biały, topola kanadyjska, klony: pospolity i jawor, wiąz, lipa drobnolistna, olsza czarna czy jesion wyniosły. 
Zwierzęta.
Nie występują tu liczne zwierzęta z powodu bliskiego sąsiedztwa obwodnicy miasta. Można jednak spotkać liczne ryby w zbiornikach wodnych, między innymi: troć, leszcz czy szczupak. 

</doc>
<doc id="1936140" url="https://pl.wikipedia.org/wiki?curid=1936140" title="Park Popiela w Stargardzie">
Park Popiela w Stargardzie

Park Popiela położony w południowej części Starego Miasta w Stargardzie, nad rzeką Iną, wchodzi w skład stargardzkich plant, od północnego zachodu graniczy z Parkiem Piastowskim, a od południowego wschodu z Parkiem Jagiellońskim.
Park zajmuje obszar 1,56 ha. Znajdują się tu 32 gatunki drzew w wieku 100-200 lat. Najliczniej występują klon, jawor, kasztanowce, dęby stożkowe, tulipanowce amerykańskie. W pobliżu baszty Lodowej znajduje się zespół 15 platanów klonolistnych.

</doc>
<doc id="1936143" url="https://pl.wikipedia.org/wiki?curid=1936143" title="North Queensland Fury">
North Queensland Fury



</doc>
<doc id="1936144" url="https://pl.wikipedia.org/wiki?curid=1936144" title="Molossidae">
Molossidae



</doc>
<doc id="1936145" url="https://pl.wikipedia.org/wiki?curid=1936145" title="Paweł Klecki">
Paweł Klecki

Paweł Klecki, również jako Paul Kletzki (ur. 21 marca 1900 w Łodzi, zm. 5 marca 1973 w Liverpoolu) – polsko-szwajcarski dyrygent i kompozytor żydowskiego pochodzenia.
Życiorys.
Naukę gry na skrzypcach rozpoczął w wieku 9 lat. Jego pierwszą nauczycielką była Róża Schindler-Süss. W wieku 15 lat występował na otwarciu Łódzkiej Orkiestry Symfonicznej. W czasie I wojny światowej walczył na froncie. W latach 1915–1919 grał w Łódzkiej Orkiestrze Symfonicznej, jednocześnie studiując kompozycję u Juliusza Wertheima i dyrygenturę u Emila Młynarskiego. Ponadto od 1918 do 1921 roku studiował filozofię na Uniwersytecie Warszawskim. Wziął udział w wojnie polsko-radzieckiej w latach 1920–1921.
Studia muzyczne kontynuował od 1921 roku w Berlinie, gdzie kontynuował naukę u Juliusza Wertheima oraz Friedricha Ernsta Kocha (teoria muzyki) w Hochschule für Musik. W 1923 roku miał miejsce jego debiut jako dyrygenta, a od 1925 dyrygował Berlińską Orkiestrą Filharmoniczną i innymi orkiestrami niemieckimi. W 1933 roku wyemigrował z Niemiec i wyjechał do Włoch, gdzie uczył kompozycji i orkiestracji w Scuola Superiore di Musica w Mediolanie. W latach 1937–1938 był dyrygentem orkiestry Filharmonii w Charkowie. W roku 1939 zamieszkał w Szwajcarii, której w 1947 roku przyjął obywatelstwo. W 1940 rozpoczął współpracę z Orchestre de la Suisse Romande w Genewie, w 1943 objął kierownictwo festiwali muzycznych w Lozannie.
W roku 1946, w związku z zaproszeniem Arturo Toscaniniego, brał udział w koncertach uświetniających otwarcie po wojnie Teatro alla Scala (dyrygował m.in. Uwerturą Antoniego Szałowskiego), a w 1947 roku zadebiutował w Londynie dyrygując London Philharmonic Orchestra. W latach 1954–1955 dyrygował Royal Liverpool Philharmonic Orchestra. Koncertował w Europie (m.in. w 1955 z Israel Philharmonic Orchestra) i Ameryce Południowej. Od roku 1958 w Stanach Zjednoczonych prowadził najpierw Philadelphia Orchestra, a od 1958 do 1963 Dallas Symphony Orchestra. W latach 1964–1966 zajmował podobne stanowisko w Bernie, a w latach 1966–1970 był dyrektorem generalnym Orchestre de la Suisse Romande. Koncertował również w Polsce z Orkiestrą Filharmonii Narodowej oraz z Wielką Orkiestrą Symfoniczną Polskiego Radia.
Napisał ok. 30 utworów, w tym trzy symfonie, dwa koncerty (skrzypcowy, fortepianowy). Utwory te były wykonywane, lecz poświęcił się głównie dyrygenturze.
Zmarł podczas próby z Royal Liverpool Philharmonic Orchestra. 
Ważniejsze kompozycje.
Źródło: Instytut Adama Mickiewicza.

</doc>
<doc id="1936149" url="https://pl.wikipedia.org/wiki?curid=1936149" title="Jakub Niecwietow">
Jakub Niecwietow

Jakub Niecwietow (ur. 1802 na wyspie Atka, zm. 26 czerwca 1864 w Sitce) – rosyjski kapłan prawosławny. Prowadził działalność misyjną wśród autochtonicznych mieszkańców Alaski. Święty prawosławny.
Życiorys.
Jakub (Jakow) Igoriewicz Niecwietow urodził się w rodzinie Rosjanina z Tobolska, pracownika Towarzystwa Rosyjsko-Amerykańskiego, i Marii Aleksiejewej, rdzennej Amerykanki z Atki. Ukończył studia teologiczne w Irkucku, po czym wrócił do Ameryki i ożenił się z Rosjanką o imieniu Anna Simieonowna. Rok później przyjął święcenia diakońskie, a następnie kapłańskie i został skierowany do pracy w parafii św. Mikołaja w Atce. Był pierwszym kapłanem prawosławnym, który urodził się na kontynencie amerykańskim.
Jako proboszcz ks. Niecwietow kontynuował na obszarze Wysp Andrejanowa działalność misyjną zainicjowaną przez Rosyjski Kościół Prawosławny. Założył również szkołę parafialną, w której wykładał język rosyjski. Przetłumaczył tekst Biblii na język aleucki, zaś razem z innym późniejszym świętym Innocentym z Alaski opracował alfabet dla tego języka. Po piętnastu latach pracy duszpasterskiej na Atce otrzymał godność protojereja i został odznaczony Orderem Świętej Anny.
W 1836 zmarła jego żona. Pragnął wówczas udać się do Irkucka i wstąpić do monasteru, jednak nie otrzymał zgody biskupa na wyjazd, jeśli nie znajdzie następcy na swoje stanowisko proboszcza. W związku z tym ks. Niecwietow. Pozostał w związku z tym na Alasce i w 1844 został wyznaczony do podjęcia pracy misyjnej w delcie Jukonu i Kuskokwin. W związku z trudnymi warunkami w nowym miejscu zamieszkania kapłan szybko podupadł na zdrowiu. Mimo tego w dalszym ciągu uczył się miejscowych języków i dialektów i założył centrum misyjne w wiosce plemienia jupik (dzisiejsza miejscowość Russian Mission). Kilkakrotnie prosił biskupa o przysłanie do centrum dodatkowych misjonarzy, jednak mnisi, jacy przybywali na jego prośbę, okazali się niezdatni do pracy misyjnej (jeden z nich okazał się być chory psychicznie, inny zaś zaatakował ks. Niecwietowa siekierą).
W ciągu swojej pracy misyjnej ochrzcił ok. 1320 autochtonów.
W 1862, ze względu na słaby stan zdrowia, został przeniesiony jako proboszcz parafii przy soborze w Sitce, po czym pracował w kaplicy Trójcy Świętej w tym samym mieście, gdzie odprawiane były nabożeństwa w języku tlingit. W ostatnich latach życia był niemal całkowicie niewidomy. Zmarł w 1864 w Sitce.
Kanonizacja.
Został kanonizowany przez Synod Biskupów Kościoła Prawosławnego w Ameryce w soborze św. Innocentego z Alaski w Anchorage 15 października 1994. Ze względu na prowadzoną pracę misyjną otrzymał tytuł Oświeciciela Ludów Alaski.

</doc>
<doc id="1936157" url="https://pl.wikipedia.org/wiki?curid=1936157" title="Marina Tel Awiw Hotel">
Marina Tel Awiw Hotel

Marina Tel Awiw Hotel (hebr. מלון מרינה תל אביב, "Melon Marina Tel Awiw") – trzygwiazdkowy hotel (***) w Tel Awiwie, w Izraelu.
Położenie.
Hotel jest usytuowany przy placu Namir, w bezpośrednim sąsiedztwie mariny w osiedlu Cafon Jaszan w Tel Awiwie. Rozciąga się stąd widok na Morze Śródziemne.
Pokoje i apartamenty.
Hotel dysponuje 160 pokojami hotelowymi i apartamentami. Każdy pokój wyposażony jest w klimatyzację, automatyczną sekretarkę, czajnik do kawy/herbaty, dostępną pościel dla alergików, dostępne łóżeczka dziecięce, łazienkę do użytku prywatnego, otwierane okna, sejf, minibarek, dostęp do płatnego Internetu, telefon z linią bezpośrednią i telewizję satelitarną. W całym hotelu zabronione jest palenie papierosów. Wszystkie pokoje posiadają klucze elektroniczne/magnetyczne.
Hotel świadczy dodatkowe usługi w zakresie: bezpłatnych śniadań, ochrony, personelu wielojęzycznego, pomocy medycznej, pomocy w organizowaniu wycieczek, pralni, sejfu w recepcji i transportu z lotniska. Dla ułatwienia komunikacji w budynku jest winda. Hotel nie akceptuje zwierząt.
Inne udogodnienia.
Znajduje się tutaj sala konferencyjna z zapleczem do obsługi zorganizowanych grup. Dodatkowo można korzystać z basenu kąpielowego położonego na zewnątrz budynku. W hotelu jest kantor, restauracja, kawiarnia, sala bankietowa, sklep z pamiątkami, kiosk oraz marina.

</doc>
<doc id="1936160" url="https://pl.wikipedia.org/wiki?curid=1936160" title="Patriotyczny Ruch Ludowy">
Patriotyczny Ruch Ludowy

Patriotyczny Ruch Ludowy () – faszystowskie i nacjonalistyczne ugrupowanie polityczne w Finlandii w latach 30. i I poł. lat 40. XX wieku
Patriotyczny Ruch Ludowy został założony 5 czerwca 1932 jako kontynuacja antykomunistycznego i coraz bardziej faszystowskiego Ruchu Lapua, który po nieudanej próbie zamachu stanu został rozwiązany 21 listopada tego roku. Założycielami IKL byli Herman Gummerus, Vilho Annala i Erkki Räikkönen. Na przewodniczącego został namaszczony przywódca Ruchu Lapua Vihtori Kosola, który wówczas przebywał w więzieniu. Członkowie IKL nosili czarne koszule z niebieskimi krawatami, wzorując się na ubiorze włoskich faszystów. Było wśród nich wielu pastorów i członków ruchu protestanckiego, zwanego Herännäisyys. Program Ruchu zawierał hasła silnie antykomunistyczne i nacjonalistyczne, występując przeciwko prawom języka szwedzkiego w Finlandii. Występowały nawet akcenty antysemickie. Zamierzano przyłączyć do Finlandii część sowieckiej Karelii. Ruch miał być głosem moralności chrześcijańskiej w fińskim parlamencie. IKL miał swoją organizację młodzieżową Sinimustat, której członkowie przechodzili przeszkolenie paramilitarne. Na jej czele stał charyzmatyczny pastor Elias Simojoki. Młodzieżówka została rozwiązana w 1936, ale na jej miejsce powstała rok później Mustapaidat. IKL startował w wyborach parlamentarnych w 1933 w koalicji z prawicową Narodową Partią Koalicyjną, zdobywając 14 miejsc. Wkrótce Narodowa Partia Koalicyjna zmieniła swoją politykę, zrywając sojusz z IKL i przejmując część jej działaczy. Z kolei rząd podjął działania zmierzające do zahamowania rozwoju IKL. W 1934 r. zostały uchwalone przepisy wymierzone w skrajną propagandę partyjną, zaostrzające sankcje za naruszanie porządku publicznego i prowokowanie rozruchów, a następnie delegalizujące partyjne bojówki i noszenie uniformów wzorowanych na wojskowych przez członków organizacji cywilnych. W wyborach parlamentarnych w 1936 r. IKL zdobyła 14 miejsc. Nowa lewicowa koalicja rządowa złożona z socjaldemokratów i ludowców prowadziła politykę wymierzoną w IKL. W 1938 r. minister spraw wewnętrznych Urho Kekkonen wszczął śledztwo przeciwko przywódcom Patriotycznego Ruchu Ludowego, ale sąd nie zdecydował się na zdelegalizowanie IKL. Wybory parlamentarne w 1939 przyniosły Ruchowi tylko 8 miejsc. Po wojnie zimowej z ZSRR przedstawiciel IKL pastor V. Annala wszedł w grudniu 1940 do koalicyjnego gabinetu rządowego, w którym były reprezentowane wszystkie liczące się partie polityczne. Był ministrem transportu. W odpowiedzi Ruch zaprzestał atakowania parlamentarnego systemu politycznego Finlandii. Po zakończeniu działań wojennych w 1944, IKL został zdelegalizowany pod presją ZSRR.
W 1993 IKL pojawił się ponownie na fińskiej scenie politycznej pod przywództwem Matti Järviharju, ale ma niewielkie poparcie społeczne.
Linki zewnętrzne.
Historia Ruchu Lapua i Patriotycznego Ruchu Ludowego (jęz. fiński)

</doc>
<doc id="1936165" url="https://pl.wikipedia.org/wiki?curid=1936165" title="Powiat Schlochau">
Powiat Schlochau

Powiat Schlochau (niem. "Landkreis Schlochau", "Kreis Schlochau"; pol. "powiat człuchowski") – dawny powiat na terenie kolejno Prus, Cesarstwa Niemieckiego, Republiki Weimarskiej oraz III Rzeszy, istniejący od 1818 do 1945. Od 1938 należy do rejencji pilskiej, w prowincji Pomorze. Teren dawnego powiatu leży obecnie w Polsce, w województwach zachodniopomorskim, pomorskim oraz wielkopolskim.
Historia.
Powiat powstał 1 kwietnia 1818 w rejencji kwidzyńskiej w prowincji Prusy Zachodnie. 3 grudnia 1829 powiat wszedł w skład prowincji Prusy. Od 1 kwietnia 1878 ponownie w prowincji Prusy Zachodnie. 20 listopada 1919 powiat był administrowany ze Schneidemühl. 1 grudnia 1919 z powiatu Konitz przyłączono do powiatu miejscowości Klein Jenznick, Mankau i Platendienst. 10 stycznia 1920 w wyniku traktatu wersalskiego północno-wschodnie tereny powiatu przyłączono do Polski. 1 lipca 1922 utworzono nowa prowincję Marchia Graniczna Poznańsko-Zachodniopruska. Miesiąc później powiat wszedł w skład rejencji pilskiej. 1 października 1938 po rozwiązaniu prowincji Marchia Graniczna Ponzańsko-Zachodniopruska, powiat wcielono do prowincji Pomorze, do rejencji pilskiej.
W 1939 roku powiat zamieszkiwało 55 110 osób, z czego 33 102 ewangelików, 21 394 katolików, 63 pozostałych chrześcijan i 136 Żydów.
Wiosną 1945 obszar powiatu zdobyły wojska 2 Frontu Białoruskiego Armii Czerwonej. Po odejściu wojsk frontowych, powiat na podstawie uzgodnień jałtańskich został przekazany polskiej administracji. Jeszcze w tym samym roku zmieniono nazwę powiatu na powiat człuchowski, nie zmieniając znacząco granic.
1 stycznia 1945 na terenie powiatu znajdowało się pięć miast:

</doc>
<doc id="1936166" url="https://pl.wikipedia.org/wiki?curid=1936166" title="Powiat Regenwalde">
Powiat Regenwalde

Powiat Regenwalde (niem. "Landkreis Regenwalde", "Kreis Regenwalde"; pol. "powiat reski") – dawny powiat na terenie kolejno Prus, Cesarstwa Niemieckiego, Republiki Weimarskiej oraz III Rzeszy, istniejący od 1818 do 1945 z siedzibą do roku 1860 w Regenwalde, a następnie w Labes. Do 30 września 1938 należał do rejencji szczecińskiej, w prowincji Pomorze, ale dzień później został przyłączony do rejencji koszalińskiej w tej samej prowincji. Teren dawnego powiatu leży obecnie w Polsce, w województwie zachodniopomorskim.
Historia.
W 1932 roku w powiecie Regenwalde było 19 gmin:
Bonin, Elvershagen, Grabow, Henkenhagen, Lessenthin, Maldewin, Neukirchen, Plathe A, Plathe B, Regenwalde, Roggow A, Ruhnow, Schönwalde, Silligsdorf, Stargordt, Stramehl, Wisbu, Witzmitz, Wolkow.
1 stycznia 1945 na terenie powiatu znajdowały się cztery miasta:
W 1939 roku powiat zamieszkiwało 49 232 osób, z czego 47 081 ewangelików, 1 033 katolików, 585 pozostałych chrześcijan i 37 Żydów.
Wiosną 1945 obszar powiatu zdobyły wojska 2 Frontu Białoruskiego Armii Czerwonej. Po odejściu wojsk frontowych, powiat na podstawie uzgodnień jałtańskich został przekazany polskiej administracji. Jeszcze w tym samym roku zmieniono nazwę powiatu na powiat Ławiczka, a następnie (1945–1946) na powiat łobeski.
Starostami powiatu ("Landrat") byli:
Herb.
W roku 1938 Ministerstwo Spraw Wewnętrznych III Rzeszy zatwierdziło projekt herbu powiatu Regenwalde, który miał trzy pola, gdzie jedno przedstawiało herb rodu Borków, drugie rodu Ostenów, a trzecie pole pług. Autorem projektu herbu był berliński malarz, ilustrator, historyk i heraldyk Gustav Adolf Closs (1864–1938). Oryginalny, kolorowy wzór herbu nie zachował się w archiwach. Obecny herb powiatu łobeskiego wykazuje znaczne podobieństwo do tego herbu.
Wydawnictwa powiatowe i lokalne.
Lokalne wydawnictwa

</doc>
<doc id="1936167" url="https://pl.wikipedia.org/wiki?curid=1936167" title="Powiat Greifenberg i. Pom.">
Powiat Greifenberg i. Pom.

Powiat Greifenberg i. Pom., Powiat Greifenberg in Pommern (niem. "Landkreis Greifenberg i. Pom.", "Landkreis Greifenberg in Pommern", "Kreis Greifenberg"; dosł. powiat greifenberdzki) – dawny powiat na terenie Pomorza z siedzibą w Greifenbergu/Pommern. W latach 1816-1918 był jednostką administracyjną Królestwa Prus (od 1871 wchodzącego w skład Cesarstwa Niemieckiego), od 1918 Prus – kraju związkowego, w latach 1919-1933 Republiki Weimarskiej, natomiast od 1933 do 1945 - III Rzeszy. W 1939 obejmował 765,28 km² powierzchni. Obecnie teren powiatu leży w województwie zachodniopomorskim.
Historia powiatu.
Powiat ten był kontynuacją wcześniejszego podziału terytorialnego jakiego dokonano w 1723 w Królestwie Prus, tj. Kamery Wojennej i Domen Królewskich (właściwego organu administracji państwowej i skarbowej na Pomorzu Zachodnim). Utworzono wówczas 19 powiatów (w tym: greifenberdzki) oraz 4 odrębne obwody.
Od 1816, w wyniku reformy administracyjnej (1815-1818) – powiat Greifenberg stał się siedzibą powiatu w rejencji szczecińskiej, prowincji Pomorze. W 1938, na skutek zmian administracyjnych związanych z likwidacją prowincji Marchia Graniczna Poznańsko-Zachodniopruska, powiat przyłączono do rejencji koszalińskiej. Stan ten utrzymał się do 1945.
W 1939 powiat zamieszkiwało 46210 osób, z czego 44071 ewangelików, 1004 katolików, 352 pozostałych chrześcijan i 57 Żydów.
Wiosną 1945 obszar powiatu zdobyły wojska 2 Frontu Białoruskiego Armii Czerwonej. Po odejściu wojsk frontowych, powiat na podstawie uzgodnień jałtańskich został przekazany polskiej administracji. Jeszcze w tym samym roku zmieniono nazwę powiatu na powiat zagórski (od 21 sierpnia 1945 do 7 maja 1946, kiedy zmieniono nazwę miasta z Zagórze na Gryfice), nie zmieniając znacząco granic.
Na terenie powiatu znajdowały się 2 miasta i 80 wsi. Do miast należały:

</doc>
<doc id="1936171" url="https://pl.wikipedia.org/wiki?curid=1936171" title="Wyciszenie genu">
Wyciszenie genu

Wyciszenie genu – wyłączenie działania (ekspresji) genu bez jego usuwania z żywego organizmu, różnymi metodami inżynierii genetycznej. 
Wyciszanie polega na blokadzie transkrypcji lub translacji genu. Najbardziej popularną metodą jest użycie interferującego RNA. Wyciszanie genów stosuje się w badaniach naukowych, gdzie metody te pomagają ustalić, za co dany gen odpowiada. Są też próby użycia ich w terapiach genowych. Obecnie prowadzi się prace nad wyciszeniem genów różnych nowotworów.
Metody wyciszania genów.
Interferencja RNA.
Ważną rolę odgrywa w tej metodzie dwuniciowy RNA (dsRNA), który pocięty jest na krótkie odcinki, zwane siRNA (small interfering RNA). Odcinki te mają długość 20–25 nukleotydów i są komplementarne do określonych fragmentów mRNA. Dwuniciowy fragment RNA musi być dłuższy niż 200 nukleotydów. Następnie fragmenty RNA–siRNA, które w komórce zostały pocięte przez enzym Dicer, łączą się w kompleksy z komponentami białkowymi i tworzą kompleks wyciszający RISC. Kolejnym etapem jest połączenie nici siRNA z fragmentem mRNA; dzieje się to dzięki reakcjom między nukleotydami siRNA a mRNA. Dochodzi do degradacji mRNA i jego rozpadu, a tym samym wyciszenia genu. Zjawisko interferencji zostało odkryte niedawno, jednak jest powszechnie wykorzystywane.

</doc>
<doc id="1936174" url="https://pl.wikipedia.org/wiki?curid=1936174" title="Laponia (fińska prowincja)">
Laponia (fińska prowincja)



</doc>
<doc id="1936176" url="https://pl.wikipedia.org/wiki?curid=1936176" title="Bert Kaempfert">
Bert Kaempfert

Bert Kaempfert (ur. 16 października 1923, Hamburg, zm. 21 czerwca 1980, Majorka) – był niemieckim kompozytorem, aranżerem i kierownikiem orkiestry.
Urodził się jako Berthold Kämpfert. Muzyką interesował się już w dzieciństwie; grał na fortepianie, klarnecie, saksofonie altowym i akordeonie. Studiował w konserwatorium w Hamburgu i jednocześnie próbował swych sił jako dyrygent. Zadebiutował w czasie drugiej wojny światowej prowadząc w okupowanym przez Niemców Wolnym Mieście Gdańsku orkiestrę Hansa Buscha. Później założył własną orkiestrę.
W 1959 roku zadebiutował jako aranżer piosenką "Die Gitarre und das Meer" w wykonaniu Fredy’ego Quinna.
W 1960 roku zadebiutował jako kompozytor pisząc ścieżkę dźwiękową do amerykańskiego filmu "90 Minutes to Midnight".
W 1966 roku Bert Kaempfert skomponował jeden ze swoich najbardziej znanych przebojów, „Strangers in the Night”, przeznaczony dla Franka Sinatry.
Piosenki Berta Kaempferta znalazły się w repertuarze takich wykonawców jak: Dionne Warwick, Engelbert Humperdinck, Bette Midler czy Ornella Vanoni.
Jako kompozytor, aranżer i producent Bert Kaempfert odcisnął trwały ślad na dokonaniach wielu innych wykonawców z lat 50. i 60. XX wieku; wiele też koncertował z własną orkiestrą.
Zmarł podczas wakacji na Majorce 21 czerwca 1980 roku.
15 stycznia 1981 roku prochy artysty zostały, zgodnie z jego ostatnią wolą, rozrzucone na wodzie w Parku Narodowym Everglades na Florydzie.

</doc>
<doc id="1936177" url="https://pl.wikipedia.org/wiki?curid=1936177" title="Dookoła Mazowsza">
Dookoła Mazowsza

Wyścig Dookoła Mazowsza (Mazovia Tour) – polski etapowy wyścig kolarski. Rozgrywany jest w województwie mazowieckim pod koniec lipca.
Wyścig jest zaliczany do polskiego cyklu wyścigowego ProLiga i kontynentalnego cyklu wyścigowego UCI Europe Tour. Posiada kategorię UCI 2.2.
W wyścigu startują polskie grupy kolarskie oraz grupy zagraniczne z dywizji UCI Continental Teams.
Organizatorem wyścigu jest stowarzyszenie Mazovia Team.
Koszulki.
Podczas wyścigu prowadzone są różne klasyfikacje zawodników, najlepszy kolarz w danej kategorii otrzymuje koszulkę jej lidera, w której kontynuuje wyścig na następnym etapie. Te koszulki to:

</doc>
<doc id="1936181" url="https://pl.wikipedia.org/wiki?curid=1936181" title="Protektor (film 2009)">
Protektor (film 2009)

Protektor – dramat, produkcji czesko-niemieckiej z 2009 roku, w reżyserii Marka Najbrta.
Opis fabuły.
Akcja filmu rozgrywa się w ogarniętej wydarzeniami II wojny światowej Czechosłowacji.
To właśnie tam żywot wiedzie popularny spiker radiowy Emil Vrbata wraz ze swą żoną Hanką. Nowa rzeczywistość, jakiej poddani zostali jego rodacy wskutek niemieckiej okupacji, nabiera dla mężczyzny szczególnego wymiaru, bowiem wybranka jego serca jest Żydówką. Decyduje się on na współpracę z niemieckim radiem, a tym samym jego głos staje się symbolem nowych czasów – niemieckiej okupacji Czechosłowacji.
Jednak to tylko początek ciągu wydarzeń stopniowo przeradzających się w wojnę, która na dobre zagości w... mieszkaniu państwa Vrbatów.

</doc>
<doc id="1936184" url="https://pl.wikipedia.org/wiki?curid=1936184" title="Chomolhari">
Chomolhari



</doc>
<doc id="1936190" url="https://pl.wikipedia.org/wiki?curid=1936190" title="Esther Phillips">
Esther Phillips

Ester Phillips, właśc. Esther Mae Jones (ur. 23 grudnia 1935 w Galveston w stanie Teksas, zm. 7 sierpnia 1984 w Carson w stanie Kalifornia) – afroamerykańska śpiewaczka bluesowa, rhythmandbluesowa i jazzowa.
Życiorys.
Młodość.
Ester Phillips przyszła na świat 23 grudnia 1935 roku w Galveston, w stanie Teksas. Kiedy dorastała jej rodzice rozwiedli się dlatego była zmuszona spędzać swój czas między domem ojca w Houston, a domem matki w Watts, jednej z dzielnic Los Angeles. Od najmłodszych lat śpiewała w kościele, dlatego pewnego dnia jej siostra nalegała, aby wystąpiła w lokalnym klubie bluesowym, gdzie organizowany był talent show, który Ester Phillips wygrała. Johnny Otis, który był właścicielem klubu był pod wielkim wrażeniem umiejętności wokalnych Ester do tego stopnia, że zaprosił ją do nagrania w Modern Records, oraz zabrał ją na trasę koncertową, gdzie występowała pod pseudonimem Little Esther Phillips (Mała Esther Phillips). 
Śmierć.
Phillips zmarła w 7 sierpnia 1984 roku w Carson w UCLA Medical Center w wieku 48 lat, z powodu niewydolności wątroby i nerek spowodowanych przez długotrwała zażywanie narkotyków. Esther Phillips została pochowana w Forest Lawn Memorial Park w Los Angeles, a jej pogrzeb został poprowadzony przez Johnny'ego Otisa. Na jej nagrobku widnieje cytat z Biblii: "W domu Ojca mego jest mieszkań wiele" (J, 14:2).

</doc>
<doc id="1936192" url="https://pl.wikipedia.org/wiki?curid=1936192" title="Europejski Festiwal Lekkoatletyczny 2008">
Europejski Festiwal Lekkoatletyczny 2008

8. Europejski Festiwal Lekkoatletyczny Tamex Cup – mityng lekkoatletyczny, który odbył się w Bydgoszczy 1 lipca 2008. Zawody były pierwszą imprezą, która odbyła się na Bydgoskim Stadionie Miejskim im. Zdzisława Krzyszkowiaka po jego przebudowie. Impreza zaliczana była do cyklu World Athletics Tour i posiada rangę Area Permit Meetings.

</doc>
<doc id="1936193" url="https://pl.wikipedia.org/wiki?curid=1936193" title="Davao Region">
Davao Region



</doc>
<doc id="1936197" url="https://pl.wikipedia.org/wiki?curid=1936197" title="Cmentarz żydowski w Resku">
Cmentarz żydowski w Resku

Cmentarz żydowski w Resku – kirkut powstał w 1 połowie XIX wieku. Mieścił się na lewym brzegu rzeki Regi, przy obecnej ul. Zachodniej, około 1 kilometra od centrum miasta. Otoczony był kamiennym ogrodzeniem. Jego powierzchnia to 0,8 ha. Kirkut został zdewastowany jeszcze przed 1939, ale ostatni pogrzeb Miał miejsce na nim prawdopodobnie między 1944 a 1945 rokiem. Obecnie teren kirkutu jest całkowicie zarośnięty, nie ogrodzony, a macewy usunięto z niego wcześniej. Można było na nim odnaleźć jedynie szczątki macew z nieczytelnymi napisami, pochodzących z lat po 1882 roku, które przypominały o roli tego miejsca w historii miasta. Nie są podejmowane żadne czynności mające na celu zabezpieczenie i utrzymanie dawnego kirkutu.

</doc>
<doc id="1936198" url="https://pl.wikipedia.org/wiki?curid=1936198" title="Unia Tarnów (piłka nożna)">
Unia Tarnów (piłka nożna)

Unia Tarnów (piłka nożna) – sekcja piłkarska KS „ZKS Unia" Tarnów, klubu założonego w Tarnowie 30 września 1928 roku.
Derby Tarnowa.
Bilans derbów Tarnowa: ZKS UNIA Tarnów vs. MKS TARNOVIA Tarnów (począwszy od sezonu 1958 do teraz)
"(Stan na: 9 sierpnia 2021)"

</doc>
<doc id="1936199" url="https://pl.wikipedia.org/wiki?curid=1936199" title="Marina w Tel Awiwie">
Marina w Tel Awiwie

Marina w Tel Awiwie (hebr. מרינה תל אביב) – marina znajdująca się we wschodniej części basenu Morza Śródziemnego, w mieście Tel Awiw, w Izraelu.
Położenie.
Marina jest usytuowana na plaży, w bezpośrednim sąsiedztwie placu Namir, w osiedlu Cafon Jaszan w Tel Awiwie.
Wyposażenie.
Marina została wybudowana bezpośrednio na miejskiej plaży. Jest ona zbudowana z sześciu pirsów, chronionych przez dwa falochrony. Może tu cumować do 320 jachtów żaglowych o długości do 20 metrów i maksymalnym zanurzeniu 2,5 metra.
Bezpośrednio w marinie odbywają się kontrole i odprawy graniczne, nadzorowane przez policję.
Marina oferuje dostęp do paliwa, wody pitnej, sieci elektrycznej, telewizji kablowej i telefonii przewodowej. Jest tu także warsztat oferujący naprawy łodzi o maksymalnej wyporności do 20 ton.
Sport i rekreacja.
W marinie mają swoją siedzibę liczne restauracje, sklepy oraz szkoły żeglarstwa i nurkowania.
Tuż obok jest Marina Tel Awiw Hotel z sąsiednim basenem kąpielowym i drugi hotel Carlton Tel Aviv.

</doc>
<doc id="1936200" url="https://pl.wikipedia.org/wiki?curid=1936200" title="Bauhinia variegata">
Bauhinia variegata



</doc>
<doc id="1936201" url="https://pl.wikipedia.org/wiki?curid=1936201" title="Bauhinia alba">
Bauhinia alba



</doc>
<doc id="1936202" url="https://pl.wikipedia.org/wiki?curid=1936202" title="Central Luzon">
Central Luzon



</doc>
<doc id="1936204" url="https://pl.wikipedia.org/wiki?curid=1936204" title="Mazar-e Szarif">
Mazar-e Szarif



</doc>
<doc id="1936205" url="https://pl.wikipedia.org/wiki?curid=1936205" title="Wąsonosowate">
Wąsonosowate

Wąsonosowate, wąsatki, wąsalowate (Mystacinidae) – rodzina ssaków z podrzędu mroczkokształtnych (Vespertilioniformes) w obrębie rzędu nietoperzy (Chiroptera).
Występowanie.
Przedstawiciele Mystacinidae obecnie występują wyłącznie na Nowej Zelandii; w miocenie przedstawiciele rodziny występowali również na obszarze Australii.
Charakterystyka.
Wąsonosowate są nietoperzami średniej wielkości. Posiadają długie uszy i długi, porośnięty krótkimi wąsami, pysk. Nogi są krótkie, ale silne, zaopatrzone w pazury. Sierść szaro-brązowa, lub czarno-brązowa.
Wąsonosowate są nietypowymi nietoperzami. Większość czasu spędzają na ziemi polując na bezkręgowce zagrzebane w glebie lub ściółce. Kiedy nie latają ich skrzydła są chowane w skórnych kieszeniach, dzięki czemu mogą się sprawnie poruszać na czterech kończynach.
Systematyka.
Do rodziny należy jeden występujący współcześnie rodzaj:
Opisano również dwa mioceńskie rodzaje wymarłe:

</doc>
<doc id="1936206" url="https://pl.wikipedia.org/wiki?curid=1936206" title="Mystacinidae">
Mystacinidae



</doc>
<doc id="1936208" url="https://pl.wikipedia.org/wiki?curid=1936208" title="Northern Mindanao">
Northern Mindanao



</doc>
<doc id="1936209" url="https://pl.wikipedia.org/wiki?curid=1936209" title="Parafia Niepokalanego Poczęcia Najświętszej Maryi Panny w Resku">
Parafia Niepokalanego Poczęcia Najświętszej Maryi Panny w Resku

Parafia pod wezwaniem Niepokalanego Poczęcia Najświętszej Maryi Panny w Resku – parafia rzymskokatolicka należąca do dekanatu Resko, archidiecezji szczecińsko-kamieńskiej, metropolii szczecińsko-kamieńskiej. Siedziba parafii mieści się w Resku przy ulicy Bohaterów Monte Cassino.
Sanktuarium.
Sanktuarium Matki Bożej Niepokalanej w Resku (Sanktuarium Matki Boskiej Reskiej)
Kościół parafialny.
Kościół pw. Niepokalanego Poczęcia Najświętszej Maryi Panny w Resku
Kościół parafialny pw. Niepokalanego Poczęcia Najświętszej Maryi Panny wybudowany został w stylu gotyckim w XIV-XV wieku

</doc>
<doc id="1936212" url="https://pl.wikipedia.org/wiki?curid=1936212" title="Pandższer (prowincja)">
Pandższer (prowincja)



</doc>
<doc id="1936215" url="https://pl.wikipedia.org/wiki?curid=1936215" title="Al-Hudud asz-Szamalija">
Al-Hudud asz-Szamalija



</doc>
<doc id="1936218" url="https://pl.wikipedia.org/wiki?curid=1936218" title="Asz-Szarkijja (Arabia Saudyjska)">
Asz-Szarkijja (Arabia Saudyjska)



</doc>
<doc id="1936224" url="https://pl.wikipedia.org/wiki?curid=1936224" title="Resko Północne Wąskotorowe">
Resko Północne Wąskotorowe

Resko Północne Wąskotorowe – nieczynna wąskotorowa stacja kolejowa w Resku, w województwie zachodniopomorskim, w Polsce. 
W 1947 roku zmieniono niemiecką nazwę stacji – "Regenwalde Ldb.", na polską nazwę "Resko Północne Wąskotorowe".

</doc>
<doc id="1936225" url="https://pl.wikipedia.org/wiki?curid=1936225" title="Gerard Lotaryński">
Gerard Lotaryński

Gerard (ur. ok. 1030, zm. 14 kwietnia lub 11 sierpnia 1070) – hrabia Metzu i Chatenois (jako Gerard V) od 1047/1048, książę Górnej Lotaryngii od 1048.
Życiorys.
Gerard był drugim synem hrabiego Metzu Gerarda IV. Kiedy jego brat Adalbert poległ w bitwie pod Thuin, cesarz Henryk III mianował Gerarda nowym księciem Lotaryngii. Gotfryd Brodaty nie zrezygnował jednak z walki o księstwo i na nowo podjął działania zbrojne. Wykorzystując niezadowolenie części możnych z silnych rządów Gerarda uwięził go. Książę miał jednak poparcie biskupa Toul Brunona hrabiego Egisheim-Dagsburg (późniejszego papieża Leona IX), który doprowadził do uwolnienia Gerarda w 1049 roku. Książę podobnie jak jego brat był wiernym stronnikiem cesarzy Henryka III i Henryka IV. Wspierał również papieża Leona IX w jego walce z Normanami. Zmarł w Remiremont prawdopodobnie otruty.
Potomstwo.
Gerard żonaty był z Jadwigą córką Alberta I hrabiego Namur. Z tego związku pochodzili:

</doc>
<doc id="1936226" url="https://pl.wikipedia.org/wiki?curid=1936226" title="Metro Manila">
Metro Manila



</doc>
<doc id="1936227" url="https://pl.wikipedia.org/wiki?curid=1936227" title="Region Stołeczny">
Region Stołeczny



</doc>
<doc id="1936230" url="https://pl.wikipedia.org/wiki?curid=1936230" title="Haiti na Letnich Igrzyskach Olimpijskich 2000">
Haiti na Letnich Igrzyskach Olimpijskich 2000

Haiti na Letnich Igrzyskach Olimpijskich 2000 reprezentowało 5 zawodników, 3 mężczyzn i 2 kobiety.

</doc>
<doc id="1936232" url="https://pl.wikipedia.org/wiki?curid=1936232" title="André Previn">
André Previn

André Previn, właśc. Andreas Ludwig Priwin (ur. 6 kwietnia 1929 w Berlinie, zm. 28 lutego 2019 w Nowym Jorku) – amerykański dyrygent, pianista i kompozytor pochodzenia niemiecko-żydowskiego.
Życiorys.
Studiował w konserwatoriach w Berlinie i Paryżu. W 1939 wyjechał do Stanów Zjednoczonych. W 1948 został zaangażowany przez wytwórnię Metro-Goldwyn-Mayer na stanowisko kompozytora i kierownika orkiestr nagrywających muzykę do filmów.
Karierę rozpoczął jako pianista jazzowy oraz kompozytor muzyki filmowej. Do 1962 wydał ponad dziesięć jazzowych albumów (w tym np. "King Size!"). Od 1960 skoncentrował się na dyrygenturze i pianistyce, sięgając po repertuar klasyczny. Dyrygował najlepszymi orkiestrami symfonicznymi świata, m.in. Boston Symphony Orchestra, New York Philharmonic, Wiener Philharmoniker, Houston Symphony, Pittsburgh Symphony Orchestra, Los Angeles Philharmonic, London Symphony Orchestra.
Komponował utwory orkiestrowe, pieśni, musicale. Stworzył muzykę do kilkudziesięciu filmów. Otrzymał 4 Oscary za ścieżki dźwiękowe do obrazów: "Gigi" (1958), "Porgy i Bess" (1959), "Słodka Irma" (1963) i "My Fair Lady" (1964). Na początku lat 80. wrócił na krótki czas do muzyki jazzowej, komponując utwory i nagrywając dwie płyty wraz ze skrzypkiem Itzhakiem Perlmanem i jazzową sekcją rytmiczną. Były to albumy: "A Different Kind of Blues" (1980) i "It’s a Breeze" (1981).
W 1998 zdobył Grand Prix du Disque za nagranie swojej opery, "Tramwaj zwany pożądaniem", na podstawie sztuki Tennessee Williamsa.
W 1966 królowa Elżbieta II nadała mu godność Honorowego Rycerza Komandora Orderu Imperium Brytyjskiego.

</doc>
<doc id="1936233" url="https://pl.wikipedia.org/wiki?curid=1936233" title="Resko Południowe">
Resko Południowe

Resko Południowe – nieczynna stacja kolejowa w Resku, w województwie zachodniopomorskim, w Polsce. 
W 1947 roku zmieniono niemiecką nazwę stacji – "Regenwalde Süd", na polską nazwę "Resko Południowe".

</doc>
<doc id="1936235" url="https://pl.wikipedia.org/wiki?curid=1936235" title="Przełom Trzech Wąwozów">
Przełom Trzech Wąwozów



</doc>
<doc id="1936236" url="https://pl.wikipedia.org/wiki?curid=1936236" title="Święta Helena (kolonia)">
Święta Helena (kolonia)



</doc>
<doc id="1936241" url="https://pl.wikipedia.org/wiki?curid=1936241" title="Abdul Sibomana">
Abdul Sibomana

Abdul Sibomana (ur. 10 grudnia 1981) – rwandyjski piłkarz grający na pozycji obrońcy.
Kariera klubowa.
Przez całą karierę piłkarską Sibomana związany był z klubem APR FC ze stolicy kraju Kigali. W 1999 roku zadebiutował w jego barwach w rwandyjskiej pierwszej lidze. W swojej karierze siedmiokrotnie zostawał mistrzem kraju w latach 1999, 2000, 2001, 2003, 2005, 2006 i 2007. Czterokrotnie zdobył Puchar Rwandy w latach 2002, 2006, 2007 i 2008 oraz dwukrotnie CECAFA Clubs Cup w latach 2004 i 2007. W 2008 roku zakończył karierę piłkarską.
Kariera reprezentacyjna.
W reprezentacji Rwandy Sibomana zadebiutował w 2000 roku. W 2004 roku został powołany do kadry na Puchar Narodów Afryki 2004. Tam wystąpił we 2 spotkaniach: z Tunezją (1:2) i z Demokratyczną Republiką Konga (1:0).

</doc>
<doc id="1936243" url="https://pl.wikipedia.org/wiki?curid=1936243" title="Aleja Ossolińskich w Bydgoszczy">
Aleja Ossolińskich w Bydgoszczy

Aleja Ossolińskich – dwujezdniowa ulica z chodnikiem i szpalerem drzew pośrodku, położona na terenie Śródmieścia w Bydgoszczy.
Przebieg.
Aleja znajduje się we wschodniej części Śródmieścia Bydgoszczy i łączy Plac Weyssenhoffa z rondem Ossolińskich.
Historia.
Ulicę wytyczono w 1903 r. w trakcie zagospodarowania urbanistycznego terenu położonego na wschód od ul. Gdańskiej tzw. Hempelscher Felde. W latach 90. XIX wieku miasto Bydgoszcz zakupiło teren położony między dzisiejszymi ulicami: Gdańską, Krasińskiego, Chodkiewicza i Ogińskiego oraz opracowało dla niego plany urbanistyczne według koncepcji miasta-ogrodu.
Osią całego założenia była dwujezdniowa aleja obsadzona drzewami, w części południowej nazwana "Hohenzzolernstrasse", a w północnej "Bülowstrasse" (od 1920 r. al. Adama Mickiewicza). Styk obu części następował na Placu Weyssenhoffa.
Wytyczenie ulicy miało bezpośredni związek z zamierzeniem budowy kompleksu pierwszej bydgoskiej uczelni wyższej i zakładu naukowego, tj. Instytutu Rolniczego im. cesarza Wilhelma (niem. "Kaiser-Wilhelm-Insitut für Landwirtschaft").
15 listopada 1902 r. odbyła się konferencja z udziałem komisarzy Niemieckiego Ministerstwa Robót Publicznych oraz Finansów i Rolnictwa dotycząca spraw organizacyjnych związanych z założeniem instytutu. Władze Bydgoszczy zobowiązały się wówczas oddać pod budowę placówki teren na północno-wschodnim obrzeżu miasta i wytyczyć tamże reprezentacyjną aleję, która stanowiłaby oś całego założenia urbanistycznego.
Budowę alei ukończono w 1903 r. Była to najszersza wówczas ulica w mieście. Posiadała szerokość 40 m, dwie jezdnie, a pośrodku dziewięciometrowy chodnik dla pieszych z dwoma pasmami trawnika. Posadzono na nim dęby czerwone o stożkowych koronach, połączone między sobą festonami z winobluszczu pięciolistkowego.
Po wschodniej stronie ulicy w latach 1903-1906, powstały budynki Instytutów Rolniczych. Natomiast na terenie przylegającym od zachodu do alei rozplanowano w 1912 r. według założeń znanego architekta i urbanisty niemieckiego Josepha H. Stübbena willowe osiedle mieszkaniowe Sielanka, zabudowane zasadniczo jednak dopiero w dwudziestoleciu międzywojennym.
W 1924 r. na terenie przylegającym od wschodu do alei rozpoczęto wznoszenie największej bydgoskiej świątyni, która miała być wotum miejscowego społeczeństwa za odzyskanie przez Polskę niepodległości. Kościół św. Wincentego à Paulo w formie rzymskiego panteonu wykonano w stanie surowym do 1938 r., wnętrza wyposażono do 1976 r., zaś cały kompleks ukończono w 2003 r.
W latach 50. XX w. podczas urbanizacji nowych osiedli w Bydgoszczy powstały dwie aleje na podobieństwo al. Ossolińskich: ul. 11 Listopada na os. Leśnym dawna ul.22 lipca oraz ul. Noakowskiego na Kapuściskach.
W I połowie 2021 kosztem 489 tys. zł przeprowadzono rewitalizację alei, w ramach której nastąpiła wymiana szutrowej nawierzchni alejki spacerowej na mineralną, wymiana małej architektury (postawionych zostało 16 nowych ławek, siedem koszy na śmieci, sześć donic na kwiaty i trzy kosze na śmieci na psie odchody wraz z workami) oraz przebudowa na wyniesione skrzyżowania z ul. Kopernika i Szymanowskiego, połączona z powstaniem śluz rowerowych. We wrześniu 2021 zrealizowano także przeniesienie miejsc parkingowych z chodnika na jezdnię, likwidację jednego pasa ruchu i wytyczenie pasa dla rowerów.
Nazwy.
Patronem ulicy jest ród Ossolińskich, związanych z Bydgoszczą w XVII wieku m.in. poprzez starostwo kanclerza wielkiego koronnego Jerzego Ossolińskiego (1633-1645, 1648-1650) i jego syna Franciszka (1645-1648).
Zieleń.
W ciągu alei rosną dwa szpalery dębów czerwonych, posadzonych na początku XX wieku. Okazały drzewostan sąsiaduje również z aleją od wschodu w rejonie Instytutów Rolniczych. Znajdują się tam cztery drzewa wpisane do rejestru pomników przyrody:
Od 2002 na al. Ossolińskich powstaje Poczet Dębów Honorowych. Do 2021 nadano imiona 29 dębom, m.in. papieża Jana Pawła II, księdza Jerzego Popiełuszki, Tadeusza Mazowieckiego, Józefa Piłsudskiego i Zbigniewa Brzezińskiego. W początku 2021 na ulicy rosło 81 dębów czerwonych, planowane jest dosadzenie 46 kolejnych. W ramach realizacji tego projektu 21 października 2021 oznaczono "Dąb dla Wolności Białorusi", a 17 marca 2022 drzewa Lecha Wałęsy i Bydgoskiego Marca.
Jedyną w swoim rodzaju jest również pomnikowa aleja jarzębów szwedzkich (46 szt.) posadzona wzdłuż ul. Szymanowskiego – ulicy prostopadłej do alei Ossolińskich i wytyczonej w tym samym czasie.
Komunikacja.
Przez aleje Ossolińskich przejeżdżają autobusy linii nr 52, 59, 64 i 67.
Komunikacja.
Przez aleje Ossolińskich przejeżdżają autobusy linii nr52, 59, 64, 67.

</doc>
<doc id="1936246" url="https://pl.wikipedia.org/wiki?curid=1936246" title="Fort Va w Poznaniu">
Fort Va w Poznaniu

Fort Va (Bonin, Ludwika Mierosławskiego, oryg. Zwischenwerk Va) – jeden z 18 fortów wchodzących w skład Twierdzy Poznań. Znajduje się na Piątkowie pomiędzy ulicami: Wojciechowskiego, Lechicką i Księcia Mieszka I.
Historia.
Zbudowany został w latach 1887–1890, w drugim etapie budowy twierdzy fortowej. Fort otrzymał nazwę Bonin na cześć Eduarda von Bonin. W 1931 zmieniono patronów na polskich, Fort Va otrzymał imię generała Ludwika Mierosławskiego.
Podczas bitwy o Poznań, w nocy 13/14 lutego 1945 od północy, oddziały 246 pułku piechoty wraz z bateriami haubic 203 mm szturmowały forty IVa, V i Va. Fort Va poddał się po 12 godzinach, jako ostatni (Fort IVa po 2, a Fort V po 10 godzinach).
Teren fortu wchodzi w skład obszaru Natura 2000 (obszar specjalnej ochrony SOO „Fortyfikacje w Poznaniu”, symbol PLH300005).
Fort stanowi własność Polskiego Towarzystwa Ochrony Przyrody „Salamandra”. Z jego upoważnienia obiektem opiekuje się Stowarzyszenie Miłośników Fortyfikacji „Kernwerk”, które prowadzi tu prace konserwacyjne, m.in. wycinkę części drzew, których korzenie mogą zagrażać zabytkowym murom. Członkowie Towarzystwa odkopują również XIX-wieczny bruk. Obiekt został udostępniony do zwiedzania od 28 kwietnia 2012 roku. Zwiedzanie udostępnione jest tylko z przewodnikiem, który oprowadza gości ubrany w replikę pruskiego munduru piechoty.
Lokalizacja i konstrukcja.
Dojazd do fortu drogą rokadową (ul. Lechicka). W sąsiedztwie osiedle Bolesława Chrobrego oraz Centrum Handlowe Plaza. 
Otoczony suchą fosą (długość 500 m, szerokość 9 m, wysokość 5,5 m). Posiada trzy kaponiery: 1 szyjową, 2 czołowo-barkowe. Kaponiery były połączone poterną biegnącą pod fosą. Do niedawna zachowany zbiornik na wodę zlokalizowany w poternie głównej.
W lutym 1945 zostały zniszczone schrony barkowe oraz schron w wale szyjowym. Po stronie szyi fortu znajduje się zniszczony przez Rosjan blokhauz obrony wjazdu.
Przebudowy.
Modernizacje prowadzone w latach 1913-1914, wybudowany zbiornik na wodę, studnia, schron dla drużyny przeciwszturmowej na przeciwskarpie. W 1939 wybudowane 3 schrony obserwacyjno-bojowe na wale.
Przyroda.
Część pomieszczeń fortu stanowi ważne w skali regionu zimowisko nietoperzy.

</doc>
<doc id="1936248" url="https://pl.wikipedia.org/wiki?curid=1936248" title="Bilet (ujednoznacznienie)">
Bilet (ujednoznacznienie)



</doc>
<doc id="1936250" url="https://pl.wikipedia.org/wiki?curid=1936250" title="Léandre Bizagwira">
Léandre Bizagwira

Léandre Bizagwira (ur. 9 czerwca 1981 w Gisenyi) – rwandyjski piłkarz grający na pozycji obrońcy.
Kariera klubowa.
Karierę piłkarską Bizagwira rozpoczął w rodzinnym mieście Gisenyi, w tamtejszym klubie Etincelles FC. W 1999 roku zadebiutował w jego barwach w rwandyjskiej pierwszej lidze. W 2002 roku odszedł do SC Kiyovu Sport ze stolicy kraju Kigali.
Kariera reprezentacyjna.
W reprezentacji Rwandy Bizagwira zadebiutował w 2000 roku. W 2004 roku został powołany do kadry na Puchar Narodów Afryki 2004. Tam wystąpił we 2 spotkaniach: z Tunezją (1:2) i z Gwineą (1:1).

</doc>
<doc id="1936251" url="https://pl.wikipedia.org/wiki?curid=1936251" title="Leandre Bizagwira">
Leandre Bizagwira



</doc>
<doc id="1936252" url="https://pl.wikipedia.org/wiki?curid=1936252" title="Parafia Wniebowzięcia Najświętszej Maryi Panny w Budzisławiu Kościelnym">
Parafia Wniebowzięcia Najświętszej Maryi Panny w Budzisławiu Kościelnym

Parafia Wniebowzięcia Najświętszej Maryi Panny w Budzisławiu Kościelnym jest jedną z 6 parafii leżącą w granicach dekanatu kleczewskiego. Erygowana w drugiej połowie XIV wieku. 
Historia.
W latach 70. XX w. ówczesny proboszcz ks. kan. Andrzej Żurański przy pomocy parafian rozpoczął starania o pozwolenie na budowę nowej świątyni. W 1977 r. ks. biskup Jan Zaręba wmurował kamień węgielny, a cztery lata później oddano do użytku nowy kościół parafialny. W 1984 r. zmarł ks. kan. Andrzej Żurański, który był proboszczem przez 25 lat. Spoczywa on na cmentarzu parafialnym w Budzisławiu Kościelnym. Od 25 sierpnia 1984 następcą zmarłego proboszcza został ks. kan. Jan Krawczyk. Okres jego pasterzowania zakończył się 30 czerwca 2012 roku, a sam kapłan przeszedł w stan spoczynku. Posługa jego następcy – ks. Marka Piosika zakończyła się po dwóch latach. 30 czerwca 2014 roku następnym proboszczem parafii został ks. Roman Dąbrowski, który zmarł w dniu 27 października 2018 roku. 2 grudnia 2018 roku do parafii przychodzi nowy proboszcz - ks. Józef Bachorz, który tę funkcję pełni do dziś 
Do 25 marca 2004 roku parafia należała do diecezji włocławskiej, jednak reorganizacja Kościoła w Polsce sprawiła, że obecnie parafia leży w granicach archidiecezji gnieźnieńskiej. 
Dokumenty.
Księgi metrykalne:

</doc>
<doc id="1936254" url="https://pl.wikipedia.org/wiki?curid=1936254" title="Adipocytokiny">
Adipocytokiny

Adipocytokiny ("adipokiny") – aktywne biologiczne substancje, wytwarzane i wydzielane przez komórki tkanki tłuszczowej (adipocyty). Wykazują działanie autokrynne, parakrynne oraz endokrynne na tkanki i narządy. 
Pełnią funkcje:

</doc>
<doc id="1936255" url="https://pl.wikipedia.org/wiki?curid=1936255" title="Mistrzostwa Świata Mężczyzn w Curlingu 2010">
Mistrzostwa Świata Mężczyzn w Curlingu 2010

Mistrzostwa Świata Mężczyzn w Curlingu 2010 rozegrano między 3 a 11 kwietnia 2010 w Cortina d’Ampezzo, na Stadio Olimpico del ghiaccio.
Obrońcą tytułu mistrzowskiego z Moncton 2009 była reprezentacja Szkocji. David Murdoch, skip drużyny mistrzowskiej wystąpił jako rezerwowy, jego zespół przegrał w półfinale rywalizacji krajowej.
Pomimo wszystkich przegranych meczów w Mistrzostw Europy 2009 i spadku do grupy B, w rywalizacji udział wzięli Włosi, którzy byli gospodarzami.
Po roku przerwy tytuł mistrzowski powrócił do Kanadyjczyków (Kevin Koe), którzy pokonali w finale Norwegów (Torger Nergård) 9:3. W meczu o 3. miejsce wygrali Szkoci (David Smith) pokonując 6:4 Amerykanów (Pete Fenson).
__BEZSPISU__
Play-off.
Finał.
11 kwietnia 2010; 16:00
Mały finał.
11 kwietnia 2010; 10:00
Półfinał.
10 kwietnia 2010; 16:30
1-2.
9 kwietnia 2010; 19:00
3-4.
10 kwietnia 2010; 10:00
Round Robin.
Sesja 1..
3 kwietnia 2010; 14:00
Sesja 2..
3 kwietnia 2010; 19:00
Sesja 3..
4 kwietnia 2010; 9:00
Sesja 4..
4 kwietnia 2010; 14:00
Sesja 5..
4 kwietnia 2010; 19:00
Sesja 6..
5 kwietnia 2010; 8:00
Sesja 7..
5 kwietnia 2010; 13:00
Sesja 8..
5 kwietnia 2010; 20:00
Sesja 9..
6 kwietnia 2010; 10:00
Sesja 10..
6 kwietnia 2010; 15:00
Sesja 11..
6 kwietnia 2010; 20:00
Sesja 12..
7 kwietnia 2010; 10:00
Sesja 13..
7 kwietnia 2010; 15:00
Sesja 14..
7 kwietnia 2010; 20:00
Sesja 15..
8 kwietnia 2010; 10:00
Sesja 16..
8 kwietnia 2010; 15:00
Sesja 17..
8 kwietnia 2010; 20:00
Statystyki.
Kanada.
1 – King zastąpił Rycrofta

</doc>
<doc id="1936256" url="https://pl.wikipedia.org/wiki?curid=1936256" title="Wariancja fenotypowa">
Wariancja fenotypowa

Wariancja fenotypowa lub inaczej zmienność fenotypowa formula_1 składa się z dwóch podstawowych składników:
Bardziej złożony model może uwzględniać dodatkowo kombinacje tych elementów, tzn. interakcje genotyp–środowisko i korelacje genotyp–środowisko:
Składnik genetyczny.
Składnik genetyczny formula_6 (inaczej wartość fenotypowa) wynika z interakcji pomiędzy allelami tych samych loci- dominacji, z oddziaływania między allelami różnych loci- epistaza, z sumowania się efektów poszczególnych loci- braku dominacji i braku epistazy:
gdzie:
Wariancje: dominacji i epistazy ujawniają się pod wpływem modyfikującej roli środowiska zewnętrznego.
Składnik środowiskowy.
Składnik środowiskowy formula_11 składa się z wariancji ogólnej i specyficznej i zależy od stopnia modyfikacji przez czynniki środowiskowe wartości genotypowej:
gdzie:

</doc>
<doc id="1936258" url="https://pl.wikipedia.org/wiki?curid=1936258" title="Kutnahoryt">
Kutnahoryt

Kutnahoryt – minerał z gromady węglanów. Nazwa pochodzi od Kutnej Hory w Czechach, miejsca występowania tego minerału. Tworzy kryształy siodłowe, jest grubo- lub drobnoziarnisty. Tworzy ciągły, acz w pewnej mierze ograniczony szereg izomorficzny z innymi węglanami jak dolomit i ankeryt.
Charakterystyka.
Najczęściej tworzy kryształy pręcikowate, zbite masy o nerkowatych powierzchniach oraz krzaczaste skupienia.
Występowanie.
Występuje w asocjacji z kalcytem, aragonitem, barytem, groutytem, analcymem i pirytem.
Minerały podobne.
Bardzo często ze względu na swą barwę mylony z rodochrozytem.

</doc>
<doc id="1936259" url="https://pl.wikipedia.org/wiki?curid=1936259" title="Parafia św. Jakuba Apostoła w Dobrosołowie">
Parafia św. Jakuba Apostoła w Dobrosołowie

Parafia Świętego Jakuba Apostoła w Dobrosołowie jest jedną z 6 parafii leżącą w granicach dekanatu kleczewskiego. 
Historia.
Za datę fundacji świątyni w Dobrosołowie przyjmuje się rok 1540 (najprawdopodobniej kościół jest jednak jeszcze starszy). W 1749 roku miejscowy proboszcz, Andrzej Liszkowski, wystawił na własny koszt drewniany kościół, ponieważ stary był bardzo zniszczony. Mimo fundacji budynek nadal popadał w ruinę i w 1852 roku zupełnie zaprzestano odprawiać w nim mszy. Wieś przyłączono wówczas do parafii ostrowickiej . Dopiero po nabyciu w 1861 roku dóbr Dobrosołowo przez dziedzica Adolfa Jursza, nastąpiła renowacja świątyni i po ukończeniu prac renowacyjnych przywrócono dawną parafię. Podczas II wojny światowej Niemcy zrabowali kościół m.in. dzwony, które najprawdopodobniej zostały przetopione lub przeznaczone jako rezerwa materiałowa III Rzeszy, czy bieliznę kościelną, najpewniej zużyta na rzecz szpitali polowych Wehrmachtu. 7 czerwca 2001 roku podczas prac remontowych w jednym z miejsc pojawił się ogień, który spalił całą świątynię. Ze spalonego obiektu udało się uratować tabernakulum, figurę Chrystusa Frasobliwego, dwa obrazy: św. Jakuba (patrona parafii) oraz św. Barbary , kilka szat liturgicznych i krzyż. Pod przewodnictwem ks. proboszcza parafii Dobrosołowo, Franciszka Smolarskiego, zdecydowano o budowie nowej świątyni. 28 lipca 2002 roku bp. Bronisław Dembowski dokonał aktu wmurowania kamienia węgielnego przywiezionego z Ziemi Świętej w mury budującego się kościoła. Po budowie nowy kościół został oddany do użytku w październiku 2003 roku. 17 października 2004 roku abp Henryk J. Muszyński konsekrował świątynię. Do wybudowania kościoła użyto cegły klinkierowej. Kościół jest orientowany, jednonawowy, zbudowany na planie prostokąta z węższym i niższym prezbiterium zamkniętym wielobocznie. Od strony północnej znajduje się zakrystia, od zachodniej kruchta i wieża z latarnią. Dach jest dwuspadowy. W ołtarzu głównym znajduje się obraz św. Jakuba, a w ołtarzach bocznych obrazy Matki Bożej Częstochowskiej i św. Barbary . 
Obecnym proboszczem parafii Dobrosołowo jest ks. Jarosław Kulpiński.
Dokumenty.
Księgi metrykalne: 

</doc>
<doc id="1936262" url="https://pl.wikipedia.org/wiki?curid=1936262" title="Pachystachys lutea">
Pachystachys lutea

Pachystachys lutea – gatunek krzewu z rodziny akantowatych ("Acanthaceae"). Pochodzi z zachodniej części Ameryki Południowej.
Morfologia.
W normalnych warunkach skąpo rozgałęziony, szybko rosnący krzew. W uprawie rośliny zwykle o zwartym pokroju uzyskiwane za pomocą inhibitorów wzrostu lub w wyniku częstego skracania pędów. Roślina o żółto-białych kwiatostanach. Białe kwiaty rurkowate wystają spomiędzy żółtych liści przykwiatowych, które utrzymują się dłużej od krótkotrwałych kwiatów. 
Zastosowanie.
Roślina uprawiana jako ozdobna. Większe grupy roślin dobrze wyglądają na rozległym terenie, bowiem posadzone w ten sposób gatunki są lepiej widoczne i dają ciekawszy efekt. Dotyczy to zarówno drzew i krzewów, jak i kompozycji z roślin zielnych, które mogą być elementem łączącym ogród z naturalnym krajobrazem lub stanowić centralny punkt założenia, decydujący o stylu całości. Gatunek ten uprawiany jest także na kwiaty cięte i jako roślina doniczkowa. 

</doc>
<doc id="1936266" url="https://pl.wikipedia.org/wiki?curid=1936266" title="Aleksy Toth">
Aleksy Toth

Aleksy Toth lub Aleksiej Gieorgjewicz Towt (ur. 18 marca 1854 w pobliżu Preszowa, zm. 7 maja 1909 w Wilkes-Barre) – kapłan greckokatolicki, a następnie prawosławny, święty prawosławny. Inicjator masowych konwersji na prawosławie dokonywanych przez wyznawców katolicyzmu wschodnich obrządków zamieszkujących w Stanach Zjednoczonych.
Życiorys.
Urodził się w rodzinie kapłana greckokatolickiego Jerzego Totha i jego żony Cecylii. Ukończył studia w zakresie teologii katolickiej w Preszowie, po czym ożenił się z Rozalią Mihalicz. W 1878 przyjął święcenia kapłańskie w obrządku greckokatolickim. Po dwuletniej pracy duszpasterskiej jako proboszcz został skierowany do pracy w kancelarii biskupiej w Preszowie. W tym okresie zmarła jego żona i jedyne dziecko. Ks. Aleksy Toth w 1881 został rektorem seminarium duchownego w Preszowie, gdzie do 1889 wykładał prawo kanoniczne oraz historię Kościoła. W 1889 został skierowany na misję do Minneapolis, gdzie miał otaczać opieką duszpasterską imigrantów ze wschodnich Austro-Węgier, wyznania greckokatolickiego.
Po spotkaniu z rzymskokatolickim biskupem Minneapolis Johnem Irelandem ks. Toth doszedł do wniosku, że wyznawcy wschodnich obrządków katolickich są dyskryminowani przez rzymskokatolickich biskupów, którym podlegali. Biskup Ireland zabronił katolikom obrządku łacińskiego uczestnictwa w nabożeństwach sprawowanych przez ks. Totha. Po bezskutecznych apelach do biskupa Preszowa i do Rzymu kapłan postanowił dokonać konwersji na prawosławie. Skontaktował się z hierarchą Rosyjskiego Kościoła Prawosławnego, Włodzimierzem (Sokołowskim-Awtonomowem), przed którym w marcu 1891 złożył prawosławne wyznanie wiary razem z 405 parafianami. Przeniósł się do Wilkes-Barre, znacznego skupiska emigrantów z Europy Wschodniej, gdzie kontynuował działania na rzecz konwersji katolików obrządku wschodniego na prawosławie. W tym celu napisał pracę "Where To Seek The Truth?".
W ciągu całej działalności w Wilkes-Barre ks. Aleksy Toth przyjął do Rosyjskiego Kościoła Prawosławnego ok. 15 tys. konwertytów z katolicyzmu obrządku wschodniego. Car Mikołaj II odznaczył go za tę działalność Orderem Świętej Anny, zaś ówczesny biskup Aleutów i Alaski Tichon (Bieławin) nadał mu Order św. Aleksandra Newskiego oraz Order św. Włodzimierza za wybitne osiągnięcia w posłudze kapłańskiej.
Zmarł w 1909 i został pochowany w monasterze św. Tichona Zadońskiego w South Canaan.
Kult.
Kościół Prawosławny w Ameryce kanonizował ks. Aleksego Totha 29 maja 1994, nadając mu równocześnie tytuł "Wyznawcy i Obrońcy Prawosławia w Ameryce".
Jego wspomnienie w Cerkwi prawosławnej obchodzone jest dwukrotnie:

</doc>
<doc id="1936268" url="https://pl.wikipedia.org/wiki?curid=1936268" title="Kona">
Kona

Kona Bikes jest przedsiębiorstwem rowerowym mającym swoje siedziby w Ferndale w stanie Waszyngton oraz w Vancouver. Specjalizuje się w produkcji wyczynowych rowerów górskich, rowerów wyścigowych oraz touringowych. Nazwa firmy wzięła się z miłości właściciela do miasta Kailua-Kona na Hawajach.
Pierwsze nazwy poszczególnych modeli rowerów miały związek z Hawajami oraz z wulkanami, np. "Cinder Cone" (stożek popiołu), "Explosif" (wybuchowy), "Hei Hei" (po hawajsku "wyścig"), "Hahannah" (po hawajsku "gorący"), "Fire Mountain" (ognista góra), "Hot" (gorący), "Lava Dome" (gmach lawy) czy "Kilauea" (hawajski wulkan).
Następne rowery otrzymały zabawne i humorystyczne nazwy np. "Stinky" (śmierdzący) czy "Coiler". Jedne z pierwszych w pełni amortyzowanych rowerów nazywały się "Sex One" i "Sex Two", jednak kiedy do firmy zaczęły napływać skargi, porzucono te nazwy.
Firma została założona w 1988 roku, przez Jacoba Heilbrona, Dana Gerharda i dawnego mistrza MTB Joe Murraya, który od tego czasu przeniósł się do Voodoo Bikes. Heilbron i Gerhard wciąż są właścicielami i szefami firmy.
Na modelu "Kona's Jake the Snake" Anne Knapp i Ryan Trebon wygrali mistrzostwa USA w kolarstwie przełajowym, a Wendy Simms wygrała mistrzostwa Kanady. Model zawodniczy posiada osprzęt Shimano Dura-Ace, natomiast wersja przeznaczona do sprzedaży Shimano 105.

</doc>
<doc id="1936269" url="https://pl.wikipedia.org/wiki?curid=1936269" title="Kona bikes">
Kona bikes



</doc>
<doc id="1936271" url="https://pl.wikipedia.org/wiki?curid=1936271" title="Poznań Podolany">
Poznań Podolany

Poznań Podolany – przystanek kolejowy w Poznaniu (dzielnica Podolany), leżący na szlaku kolejowym Piła – Poznań.
Historia.
Spółdzielnia Osadnicza Kolejowa (budująca osiedle kolejarskie na Podolanach) wystąpiła z petycją do władz kolejowych o budowę przystanku na linii do Obornik, który umiejscowiony został na wysokości ul. Krynickiej (obecne piesze przejście do ul. Owidiusza). Budowę rozpoczęto w 1931 (dwa perony, poczekalnia i kasa) wykorzystując m.in. zatrudnienie bezrobotnych. Przystanek o nazwie "Poznań Golęcin" otwarto w 1932 (potem przemianowano go na Poznań Podolany). Zlikwidowany został w 1987.
Zgodnie ze „Studium uwarunkowań i kierunków zagospodarowania przestrzennego miasta Poznania”, znowelizowanego w 2008 roku, zaplanowano reaktywowanie przystanku i budowę tuneli dla pieszych. W ramach prowadzonego projektu „Modernizacja linii kolejowej nr 354 Poznań Główny POD – Chodzież – Piła Główna w ramach Wielkopolskiego Regionalnego Programu Operacyjnego na lata 2014-2020” w latach 2018-2020 przystanek kolejowy został odtworzony. Jego uruchomienie nastąpiło 15 grudnia 2019.

</doc>
<doc id="1936272" url="https://pl.wikipedia.org/wiki?curid=1936272" title="Jamajka na Letnich Igrzyskach Olimpijskich 2000">
Jamajka na Letnich Igrzyskach Olimpijskich 2000

Jamajkę na Letnich Igrzyskach Olimpijskich 2000 reprezentowało 48 zawodników, 22 mężczyzn i 26 kobiet.

</doc>
<doc id="1936273" url="https://pl.wikipedia.org/wiki?curid=1936273" title="Parafia Imienia Najświętszej Maryi Panny w Złotkowie">
Parafia Imienia Najświętszej Maryi Panny w Złotkowie

Parafia Imienia Najświętszej Maryi Panny w Złotkowie – jest jedną z 6 parafii leżącą w granicach dekanatu kleczewskiego. Erygowana w 1400 roku.
Dokumenty.
Księgi metrykalne: 

</doc>
<doc id="1936275" url="https://pl.wikipedia.org/wiki?curid=1936275" title="Indywidualne Mistrzostwa Szwecji na Żużlu 1960">
Indywidualne Mistrzostwa Szwecji na Żużlu 1960

Indywidualne Mistrzostwa Szwecji na Żużlu 1960 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Ove Fundin (Kaparna Göteborg). 

</doc>
<doc id="1936276" url="https://pl.wikipedia.org/wiki?curid=1936276" title="Jacob van der Sluys">
Jacob van der Sluys

Jacob van der Sluys (Sluis) (ur. w 1660 w Lejdzie, pochowany 15 września 1732 tamże) malarz holenderski przez całe życie związany z Lejdą. 
Początkowo uczeń Arye'go de Vois, następnie Pietera van Slingelandt. Z powodzeniem naśladował styl swego ostatniego nauczyciela, jednak nie zyskał popularności poza Holandią.

</doc>
<doc id="1936278" url="https://pl.wikipedia.org/wiki?curid=1936278" title="Indywidualne Mistrzostwa Szwecji na Żużlu 1961">
Indywidualne Mistrzostwa Szwecji na Żużlu 1961

Indywidualne Mistrzostwa Szwecji na Żużlu 1961 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Björn Knutsson (Vargarna Norrköping). 

</doc>
<doc id="1936280" url="https://pl.wikipedia.org/wiki?curid=1936280" title="Indywidualne Mistrzostwa Szwecji na Żużlu 1962">
Indywidualne Mistrzostwa Szwecji na Żużlu 1962

Indywidualne Mistrzostwa Szwecji na Żużlu 1962 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Ove Fundin (Kaparna Göteborg). 

</doc>
<doc id="1936282" url="https://pl.wikipedia.org/wiki?curid=1936282" title="Calcutta Cup">
Calcutta Cup

Calcutta Cup (pl. „Puchar Kalkuty”) – trofeum sportowe w rugby union przyznawane zwycięzcy meczu pomiędzy zespołami Anglii i Szkocji w trakcie trwania Pucharu Sześciu Narodów. Rywalizacja o Calcutta Cup pomiędzy tymi dwiema drużynami jest jedną z najbardziej znanych w sporcie.
Historia.
Początki rywalizacji sięgają 1872, kiedy to w Boże Narodzenie w Kalkucie w Indiach rozegrano mecz rugby pomiędzy 20 reprezentantami Anglii a 20 zawodnikami reprezentującymi Szkocję, Walię i Irlandię. Mecz okazał się takim sukcesem, że powtórzono go tydzień później. Na fali nowo powstałej popularności rugby w Indiach w styczniu 1873 powstał Calcutta Football Club. W 1874 klub dołączył do Rugby Football Union (RFU).
Pierwsza fala entuzjazmu w Indiach dla nowej gry wkrótce jednak opadła; inne dyscypliny, takie jak tenis czy polo, stały się bardziej popularne. Do klubu przestali napływać nowi członkowie, z miasta wyjechał również pułk brytyjskiej armii. Postanowiono rozwiązać klub, jednak żeby zachować pamięć o nim, ufundowano puchar. Powstał on po przetopieniu 270 srebrnych rupii, które należały do funduszy klubu. Został przekazany RFU w 1878 z myślą, że trofeum będzie nagrodą w rozgrywkach klubowych, stworzonych na wzór FA Cup. RFU było jednak niechętne temu pomysłowi, obawiając się, że zaszkodzi on etosowi sportu amatorskiego. Postanowiono, że Calcutta Cup będzie przyznawane zwycięzcy rozgrywek międzynarodowych. W tym czasie tylko Anglia, Szkocja i Irlandia miała swoje drużyny narodowe, przy czym ta ostatnia nie miała wielkich osiągnięć. Ostatecznie postanowiono, że Calcutta Cup otrzyma zwycięzca corocznego meczu pomiędzy zespołami Anglii i Szkocji.
Pierwszy mecz został rozegrany 10 marca 1879 na Raeburn Place w Edynburgu i zakończył się remisem. W następnym roku, 28 lutego, Anglia pokonała Szkocję w Manchesterze i stała się pierwszym posiadaczem pucharu. Od tej pory oba zespoły spotykały się wielokrotnie. Dwie z tych potyczek nie były wliczane do walki o Calcutta Cup – Centenary Match („mecz stulecia”), 27 marca 1971 (Szkocja wygrała wtedy 26:6), oraz półfinał Pucharu Świata w 1991 (Anglia wygrała 9:6). Oba mecze były rozgrywane na Murrayfield.
Puchar.
Puchar mierzy w przybliżeniu 45 cm wysokości (18 cali). Trzy rączki są uformowane w kształcie kobr. Na wieku znajduje się figurka słonia. Inskrypcja na drewnianej podstawie głosi:
Na dodatkowych tabliczkach przytwierdzonych do podstawy wyszczególnione są daty poszczególnych meczów, zwycięskie drużyny oraz nazwiska obu kapitanów.
W 1988 puchar został uszkodzony. Po imprezie celebrującej wygraną Anglii nad Szkocją (6:9 na Murrayfield), dwóch rugbystów obu drużyn, Anglik Dean Richards oraz Szkot John Jeffrey, będąc pod wpływem alkoholu, zabawiało się pucharem, grając nim w piłkę nożną na ulicy Princes Street w Edynburgu. Po tym wydarzeniu Jeffrey został zawieszony na 6 miesięcy, a Richards na 1 mecz.

</doc>
<doc id="1936283" url="https://pl.wikipedia.org/wiki?curid=1936283" title="Oparzenia słoneczne">
Oparzenia słoneczne



</doc>
<doc id="1936284" url="https://pl.wikipedia.org/wiki?curid=1936284" title="Oparzenie słoneczne">
Oparzenie słoneczne



</doc>
<doc id="1936285" url="https://pl.wikipedia.org/wiki?curid=1936285" title="Żywot drugi św. Wojciecha">
Żywot drugi św. Wojciecha

Żywot drugi św. Wojciecha, biskupa praskiego i męczennika (łac. "Sancti Adalberti Pragensis episcopi et martyris vita altera", znany też jako "Vita altera" – "Żywot drugi") – średniowieczny łaciński utwór hagiograficzny przedstawiający życie św. Wojciecha, napisany przez Brunona z Kwerfurtu ok. 1004 r.
"Żywot" powstał prawdopodobnie w 1004 r. w Rzymie (przed przybyciem Brunona do Polski), a następnie był redagowany i poszerzany w trakcie podróży Brunona po Niemczech i Węgrzech. Zachował się w dwóch redakcjach: dłuższej i krótszej.
Podstawowe informacje zostały zaczerpnięte z "Żywota pierwszego św. Wojciecha". Bruno wprowadził do tekstu liczne dygresje o tematyce religijnej (pochwała Boga), moralnej (apologia męczeństwa) oraz historycznej (postać Ottona II). Jednocześnie usunął niektóre drastyczne epizody (spór z benedyktynami na Monte Cassino), a w wersji krótszej – również cuda i wizje.
Bohater ukazany jest inaczej niż w "Żywocie pierwszym". Zamiast wyidealizowanej i statycznej postaci pojawia się bohater o złożonej i zmiennej psychice. Młode lata Wojciecha zapowiadają przyszłą świętość, ale zdarza mu się też zaniedbywać naukę oraz oddawać doczesnym radościom. Odmiana moralna następuje po objęciu biskupstwa i poprzedzona jest wewnętrzną walką ze słabościami poprzez post, nocne czuwania i umartwianie się. Wojciech cnotę i świętość uzyskuje dzięki trudowi i pracy nad sobą. Walka ze słabością wewnętrzną i lękiem trwa przez całe życie świętego, także w obliczu męczeńskiej śmierci.
Kompozycja utworu przypomina "Żywot pierwszy". Wydarzenia prezentowane są w porządku chronologicznym. Utwór napisany jest stylem ozdobnym. Zawiera rozbudowaną metaforykę, spiętrzone porównania oraz epitety. Przeważają zdanie wielokrotnie złożone.

</doc>
<doc id="1936287" url="https://pl.wikipedia.org/wiki?curid=1936287" title="Bigos Heart">
Bigos Heart

Bigos Heart – trzeci album zespołu Tymon &amp; The Transistors, wydany przez Biodro Records w 2009 roku. W lutym 2010 roku płyta została nominowana do nagrody polskiego przemysłu fonograficznego Fryderyka w kategorii muzyka alternatywna. Na albumie obok premierowych kompozycji znalazły się zmienione aranżacje utworów grup Czan ("Samsara") i Trupy ("Drugs", "I Think It's Ok.", "Sunday").
Spis utworów.
Na okładce utwory 7. i 10. wskutek błędu technicznego są zamienione kolejnością.
Twórcy.
Tymon &amp; the Transistors:
Gościnnie:

</doc>
<doc id="1936290" url="https://pl.wikipedia.org/wiki?curid=1936290" title="Indywidualne Mistrzostwa Szwecji na Żużlu 1963">
Indywidualne Mistrzostwa Szwecji na Żużlu 1963

Indywidualne Mistrzostwa Szwecji na Żużlu 1963 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Björn Knutsson (Vargarna Norrköping). 

</doc>
<doc id="1936293" url="https://pl.wikipedia.org/wiki?curid=1936293" title="Kurson">
Kurson



</doc>
<doc id="1936295" url="https://pl.wikipedia.org/wiki?curid=1936295" title="Mistrzostwa Świata w Kolarstwie Torowym 2010">
Mistrzostwa Świata w Kolarstwie Torowym 2010

107. Mistrzostwa Świata w Kolarstwie Torowym 2010 - odbyły się w Ballerup Super Arena w Kopenhadze, w dniach 24 - 28 marca 2010. Były to jedenaste mistrzostwa, które rozegrane zostały w stolicy Danii - ostatni raz w 2002. W programie mistrzostw znalazło się dziewięć konkurencji dla kobiet: sprint indywidualny, sprint drużynowy, wyścig na dochodzenie wyścig punktowy, wyścig na 500 m, scratch keirin, wyścig drużynowy na dochodzenie i omnium oraz dziesięć konkurencji dla mężczyzn: sprint indywidualny, sprint drużynowy, wyścig indywidualny na dochodzenie, wyścig drużynowy na dochodzenie, wyścig punktowy, wyścig ze startu zatrzymanego, wyścig na 1 km, wyścig drużynowy na dochodzenie, madison, keirin, scratch i omnium. 
Polskę reprezentowało 14 zawodników - 5 kobiet i 9 mężczyzn.

</doc>
<doc id="1936296" url="https://pl.wikipedia.org/wiki?curid=1936296" title="Karabia">
Karabia



</doc>
<doc id="1936301" url="https://pl.wikipedia.org/wiki?curid=1936301" title="Trumpler 14">
Trumpler 14

Trumpler 14 (również "Collinder 230") – młoda gromada otwarta znajdująca się w mgławicy Carina w konstelacji Kila, w odległości około 8000 lat świetlnych od Ziemi. Została skatalogowana przez Roberta Trumplera w jego katalogu jako "Trumpler 14".
Gromada Trumpler 14 jest najmłodszą z kilku masywnych gromad znajdujących się w obrębie Mgławicy Carina. Ma ona zaledwie około 500 tys. lat. Jest to stosunkowo duża gromada, co widać na zdjęciach wykonanych przez Europejskie Obserwatorium Południowe z wykorzystaniem optyki adaptatywnej teleskopu VLT. Centrum Trumpler 14 jest również jednym z najbardziej zagęszczonych gwiazdami obszarów w obrębie Mgławicy Carina. W obszarze tym doliczono się blisko 2000 gwiazd o masach od 1/10 do kilkudziesięciu mas Słońca znajdujących się na obszarze około 6 lat świetlnych, czyli w odległości tylko nieznacznie większej niż odległość od Słońca do najbliższej gwiazdy.
Gromada Trumpler 14 jest niezwykła, gdyż zawiera różne rodzaje gwiazd. Kilka z nich to biało-niebieskie, gorące i masywne gwiazdy, które swym intensywnym promieniowaniem ultrafioletowym oraz silnym wiatrem gwiezdnym oświetlają i ogrzewają otaczający je gaz i pył. Te gorące i masywne gwiazdy szybko spalają cały swój zapas paliwa i już za kilka milionów lat ich ewolucja zakończy się wybuchem supernowej. Kilka innych to pomarańczowe gwiazdy kontrastujące z niebieskimi. Jednak w rzeczywistości te gwiazdy znajdują się za gromadą, a ich barwa jest skutkiem absorpcji niebieskiej części widma przez zasłonę pyłu i gazu Mgławicy Carina.

</doc>
<doc id="1936304" url="https://pl.wikipedia.org/wiki?curid=1936304" title="NFL Fantasy Files">
NFL Fantasy Files

NFL Fantasy Files – amerykański cykl reklam wyemitowanych w internecie m.in. za pośrednictwem serwisu YouTube, który przedstawia umiejętności zawodników Narodowej Ligi Futbolowej, z różnych drużyn. W każdym odcinku prezentowany jest jeden gracz, stąd też liczba osób zaproszonych do projektu pokrywa się z liczbą epizodów. Miejscem akcji reklamy jest zazwyczaj boisko do gry, ale zawodnicy pojawiali się również w innych miejscach, takich jak dominikański kościół, plaża, plac budowy, czy parking przed posiadłością jednego z nich.

</doc>
<doc id="1936310" url="https://pl.wikipedia.org/wiki?curid=1936310" title="Peter Schep">
Peter Schep

Peter Otto Schep (ur. 8 marca 1977 w Utrechcie) – holenderski reprezentant kolarstwa torowego, specjalizujący się w wyścigu punktowym.
Sześciokrotny medalista mistrzostw świata. Jedyny złoty medal zdobył w 2006, w Bordeaux.

</doc>
<doc id="1936314" url="https://pl.wikipedia.org/wiki?curid=1936314" title="The Celtic Winter">
The Celtic Winter

The Celtic Winter – szóste demo polskiej grupy muzycznej Graveland. Wydawnictwo ukazało się w maju 1994 roku nakładem wytwórni muzycznej Melissa Productions. Również w 1994 roku utwory "Hordes of Empire", "The Gates to the Kingdom of Darkness" i "The Return of Funeral Winds" ukazały się w formie minialbumu pt. "The Celtic Winter". Nagrania wydała firma No Colours Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1936315" url="https://pl.wikipedia.org/wiki?curid=1936315" title="Gubernia (Ancien Régime)">
Gubernia (Ancien Régime)

Gubernia (fr. "gouvernement militaire") – okręg administracyjny Francji "ancien régime’u" pod zarządem gubernatora wyznaczanego przez króla. Gubernatorowi przysługiwały uprawnienia z zakresu władztwa wojskowego, administracyjnego i wykonawczego. Zgodnie z ordonansem z 1499 r. do zadań gubernatora należało « utrzymywanie bezpieczeństwa powierzonego mu kraju, ochrona przed grabieżą, wizytacja miast i twierdz ».
Do XVI w. istniało 12 guberni. Do 1792 r. ich liczba wzrosła do 40.
Lista guberni.
Na orientacyjnej mapie zaznaczone zostały gubernie Francji wraz z ich stolicami (w nawiasach). Często pod pojęciem „prowincja Francji” rozumie się właśnie terytorium wyznaczone przez zasięg guberni.
Przejściowo lub symbolicznie istniały także gubernie:

</doc>
<doc id="1936316" url="https://pl.wikipedia.org/wiki?curid=1936316" title="Alkidamas">
Alkidamas

Alkidamas z Elei – sofista i retor z IV wieku p.n.e.
Uczeń i kontynuator idei Gorgiasza. Rywalizował z Izokratesem. Uważał, że sofiści
zajmują miejsce pośrednie między filozofami a retorami.

</doc>
<doc id="1936317" url="https://pl.wikipedia.org/wiki?curid=1936317" title="Nuristańczycy">
Nuristańczycy

Nuristańczycy – grupa etniczna zamieszkująca regiony Nuristan, Laghman i Kunar w Afganistanie, na pograniczu z Pakistanem. Są to potomkowie ludów indoirańskich, którzy zostali zmuszeni do porzucenia religii politeistycznych i konwersji na islam ok. 1895 roku przez Abdur Rahman Chana, po jego podboju Kafiristanu.

</doc>
<doc id="1936319" url="https://pl.wikipedia.org/wiki?curid=1936319" title="Zespół Szkół Mechanicznych w Elblągu">
Zespół Szkół Mechanicznych w Elblągu

Zespół Szkół Mechanicznych w Elblągu – placówka o wieloletniej tradycji, powstała w 1946 roku.

</doc>
<doc id="1936321" url="https://pl.wikipedia.org/wiki?curid=1936321" title="ISO/TC 204">
ISO/TC 204



</doc>
<doc id="1936325" url="https://pl.wikipedia.org/wiki?curid=1936325" title="Doris de Agostini">
Doris de Agostini

Doris de Agostini (ur. 28 kwietnia 1958 w Airolo, zm. 22 listopada 2020) – szwajcarska narciarka alpejska, brązowa medalistka mistrzostw świata.
Kariera.
W zawodach Pucharu Świata zadebiutowała 4 grudnia 1974 roku w Val d’Isère, zajmując 39. miejsce w zjeździe. Pierwsze punkty wywalczyła 21 stycznia 1976 roku w Bad Gastein, wygrywając rywalizację w zjeździe. W zawodach tych wyprzedziła swą rodaczkę, Marlies Oberholzer i Austriaczkę Elfi Deufl. Łącznie 19 razy plasowała się w czołowej trójce, odnosząc przy tym jeszcze siedem zwycięstw: 12 stycznia 1981 roku w Schruns, 28 stycznia 1981 roku w Megève, 19 grudnia 1981 roku w Saalbach-Hinterglemm, 14 lutego 1982 roku w Arosa, 7 grudnia 1982 roku w Val d’Isère, 14 stycznia 1983 roku w Schruns i 29 stycznia 1983 roku w Les Diablerets triumfowała w zjazdach. Najlepsze wyniki osiągnęła w sezonie 1982/1983, kiedy zajęła dziesiąte miejsce w klasyfikacji generalnej, a w klasyfikacji zjazdu zdobyła Małą Kryształową Kulę. Ponadto w sezonach 1980/1981 i 1981/1982 była druga w klasyfikacji zjazdu.
Jej największym sukcesem jest brązowy medal w zjeździe wywalczony podczas mistrzostw świata w Garmisch-Partenkirchen w 1978 roku. Wyprzedziły ją tam tylko Austriaczka Annemarie Moser-Pröll i Irene Epple z RFN. Był to jej jedyny medal wywalczony na międzynarodowej imprezie tej rangi. Była też między innymi siódma w tej konkurencji na mistrzostwach świata w Schladming cztery lata później. W 1976 roku wystartowała na igrzyskach olimpijskich w Innsbrucku, gdzie zjazd ukończyła na 18. pozycji. Brała też udział w igrzyskach w Lake Placid w 1980 roku w tej samej konkurencji uplasowała się jedną pozycję niżej.
W 1983 roku zakończyła karierę.

</doc>
<doc id="1936326" url="https://pl.wikipedia.org/wiki?curid=1936326" title="Isidorus Brennsohn">
Isidorus Brennsohn

Isidorus Brennsohn ("Brennson", ros. Исидор Исидорович Бренсон [Брензон], ur. w Mitawie, zm. 31 grudnia 1928 w Rydze) – łotewski lekarz ortopeda, historyk medycyny i antropolog. Autor trzech słowników biograficznych lekarzy Kurlandii, Estonii i Liwonii.
Życiorys.
Syn kupca Isaka Brensona i Beile-Dor z domu Kretzer. Podstawowe wykształcenie odebrał w domu, następnie w latach 1868–1875 uczęszczał do gimnazjum w rodzinnej Mitawie. W latach 1875–1881 studiował medycynę na Uniwersytecie w Dorpacie. Po ukończeniu studiów praktykował w latach 1881–1883 w parafii Subbath, gdzie zbierał materiały do swojej dysertacji doktorskiej na temat antropologii Litwinów. Na jej podstawie 31 stycznia 1883 otrzymał tytuł doktora medycyny. W latach 1884-85 i 1893 specjalizował się w Berlinie, w 1886 w Lipsku, w 1889 i 1901 w Wiedniu.
12 maja 1883 w Mitawie ożenił się z Klarą (ur. 4 grudnia 1859 w Mitawie, zm. 17 czerwca 1939 w Rydze), córką Roberta Herzenberga.

</doc>
<doc id="1936327" url="https://pl.wikipedia.org/wiki?curid=1936327" title="Isidor Brennsohn">
Isidor Brennsohn



</doc>
<doc id="1936334" url="https://pl.wikipedia.org/wiki?curid=1936334" title="Isidorius Brennsohn">
Isidorius Brennsohn



</doc>
<doc id="1936337" url="https://pl.wikipedia.org/wiki?curid=1936337" title="Alkazar (Segowia)">
Alkazar (Segowia)

Alkazar albo Alkazar w Segowii (hiszp. "Alcázar de Segovia", dosł. "Zamek w Segowii") – budowla obronna wzniesiona na terenie starego miasta w hiszpańskiej Segowii, położona na skalnym wzniesieniu ponad zbiegiem rzek Eresma i Clamores, w pobliżu gór Sierra de Guadarrama.
Alcázar powstał jako twierdza, ale na przestrzenie lat pełnił także funkcje pałacu królewskiego, więzienia i siedziby szkoły artylerii. Początki jego budowy sięgają czasów panowania arabskiego, pierwsze wzmianki pochodzą jednak z roku 1120, czyli 32 lata po odzyskaniu miasta przez chrześcijan. Według badań archeologicznych wzgórze było używane już w czasach rzymskich.
Pierwsza ważna przebudowa miała miejsce w czasach Alfonsa VIII (1155-1214), który uczynił z twierdzy swoją siedzibę, wtedy zaczęły powstawać obecne kamienne mury obronne.
W czasach średniowiecza alcázar był ulubioną siedzibą władców Kastylii oraz jedną z ważniejszych twierdz w systemie obrony państwa. W 1258 roku Alfons X dokonał kolejnej przebudowy zamku segowijskiego, również panowanie Jana II przyniosło rozbudowę twierdzy, powstała wówczas tzw. Nowa Wieża.
W 1474 roku Segowia była miejscem koronacji Izabeli I na królową Kastylii, natomiast w 1469 roku w zamku segowijskim poślubiła ona Ferdynanda II Aragońskiego. Kolejna przebudowa miała miejsce po ślubie Filipa II z Anną Habsburg w 1570 roku, a siedemnaście lat później ukończony został ogród zamkowy.
Następnie zamek został opuszczony i przeznaczony na potrzeby więzienia, aż do czasu, gdy Karol III w 1762 roku utworzył w nim szkołę artylerii, która działała do pożaru 6 marca 1862, który uszkodził stropy. Już w 1882 roku zamek segowijski został odnowiony, a zniszczenia zostały naprawione. W 1896 roku Alfons XIII przekazał zamek ministerstwu wojny.
Obecnie zamek jest atrakcją turystyczną.

</doc>
<doc id="1936338" url="https://pl.wikipedia.org/wiki?curid=1936338" title="Sidya Touré">
Sidya Touré

Sidya Touré (ur. 1945), gwinejski polityk, premier Gwinei w latach 1996-1999, przewodniczący Unii Sił Republikańskich (UFR) od 2000. Kandydat w wyborach prezydenckich w 2010. 
Życiorys.
Sidya Touré urodził się w 1945. Zdobył licencjat z dziedziny prawa i dyplom Ecole Nationale du Trésor w Paryżu. 
Po zakończeniu studiów rozpoczął pracę urzędniczą w Wybrzeżu Kości Słoniowej (WKS). W latach 1972-1974 był inspektorem ds. kontroli skarbu w Abidżanie. Od 1973 do 1975 pełnił funkcję doradcy technicznego ministra gospodarki i finansów WKS w Międzynarodowym Funduszu Walutowym i Banku Światowym. W latach 1974-1977 zajmował stanowisko dyrektora generalnego administracji w Ministerstwie Handlu WKS. W latach 1977-1983 był dyrektorem iworyjskich państwowych spółek i agencji rolniczych i przemysłowych.
Od 1983 do 1990 zajmował stanowisko dyrektora gabinetu ministra stanu odpowiedzialnego za renegocjację długu publicznego. Od kwietnia do listopada 1999 był odpowiedzialny w gabinecie Prezydenta za Międzyresortowy Komitet Koordynacji i Wzrostu Gospodarczego. Od listopada 1990 do grudnia 1993 pełnił funkcję dyrektora gabinetu premiera Wybrzeża Kości Słoniowej. W latach 1994-1996 był prezesem SOFIG (Towarzystwa Finansowe i Przemysłowe Zatoki). 
Od 9 lipca 1996 do 8 marca 1999 zajmował stanowisko premiera Gwinei. Prezydent Lansana Conté obsadził wówczas stanowisko szefa rządu po raz pierwszy po 12-letniej przerwie. Po dymisji z urzędu został jednym z liderów opozycji. 20 maja 2000 stanął na czele Unii Sił Republikańskich ("Union des Forces Républicaines", UFR). 
Razem z innymi przywódcami opozycji w listopadzie 2003 ogłosił bojkot wyborów prezydenckich w grudniu 2003 z powodu podejrzeń o dokonanie przez prezydenta Conté fałszerstw wyborczych. 
W 2009, po dokonaniu w Gwinei zamachu stanu po śmierci Conté przez juntę wojskową, razem z przywódcami innych partii opozycyjnych utworzył Forum Żywych Sił Gwinei (FFVG), koalicję domagającą się powrotu do rządów cywilnych i organizacji wolnych wyborów. 28 września 2009 brał udział w proteście opozycji w Konakry, który został brutalnie stłumiony przez wojsko. W jego trakcie został dotkliwie pobity, a jego dom został splądrowany. 
W 2010 był jednym z kandydatów biorących udział w wyborach prezydenckich w czerwcu 2010. W wyborach 27 czerwca 2010 zajął trzecie miejsce, zdobywając 13,02% głosów i przegrywając z Cellou Dalein Diallo oraz Alphą Condé.
We wrześniu 2021 Sidya Touré wrócił do Gwinei po 10 miesiącach wygnania w Europie.

</doc>
<doc id="1936340" url="https://pl.wikipedia.org/wiki?curid=1936340" title="Osiedle za szkołą">
Osiedle za szkołą



</doc>
<doc id="1936347" url="https://pl.wikipedia.org/wiki?curid=1936347" title="Stefania Przedecka">
Stefania Przedecka

Stefania Przedecka, właśc. Sura Przedecka, ps. "Marysia", "Zofia", "Wiktoria", "Mariańska", "Tańska", "Kalinowska", "Maria Nowakowska" (ur. 22 stycznia 1879 r. w Kutnie, zm. 21 stycznia 1938 r. w Leningradzie) – polska i sowiecka działaczka komunistyczna pochodzenia żydowskiego, członek SdKPiL, KPP oraz RKP(b) i WKP(b).
Życiorys.
Pochodziła z żydowskiej rodziny drobnomieszczańskiej. Jej ojciec Berek (Bernard) wysłał ją na pensję żeńską do Warszawy, by zdobyła średnie wykształcenie. Początkowo pracowała jako nauczycielka, a w 1902 r. została modystką.
Od 1904 r. należała do Socjaldemokracji Królestwa Polskiego i Litwy, prowadziła agitację wśród robotnic i zakładała koła kobiece partii. Współorganizowała strajk krawców w Warszawie, za co latem 1905 r. była pierwszy raz więziona przez władze rosyjskie na oddziale kobiecym Pawiaka, zwanym Serbią. W 1906 r. została przewodniczącą Związku Zawodowego Pracowników Igły. W 1907 r. została ponownie aresztowana i wydalona z Kongresówki. Przez ponad dwa lata przebywała w Szwajcarii, udzielając się w sekcji SdKPiL w Zurychu. W 1910 r. wróciła potajemnie z zagranicy i wznowiła aktywność polityczną, kierując organizacją partyjną na terenie Łodzi i działając w Komitecie Warszawskim SdKPiL. W okresie konfliktów między zarządem partii, przebywającym na emigracji, a władzami krajowymi, opowiadała się po stronie tych ostatnich. Po raz trzeci uwięziona w 1913 r., po śledztwie i procesie, w trakcie których była osadzona w X Pawilonie Cytadeli warszawskiej, została skazana na osiedlenie w guberni irkuckiej. W sierpniu 1914 r. – wobec wybuchu wojny – została wraz z innymi aresztantami ewakuowana do Orła nad Oką, a w 1916 r. zesłana do Irkucka. Tam podczas rewolucji lutowej 1917 r. wyszła na wolność i uczestniczyła w masowych wystąpieniach robotniczych.
Wkrótce potem przybyła do Moskwy, gdzie w czerwcu 1917 r. wybrano ją na zastępcę członka Komitetu Wykonawczego grup SdKPiL w Rosji, a po rewolucji październikowej została członkiem Komisariatu Polskiego. Od 1918 r. należała też do Centralnego Komitetu Wykonawczego Komunistycznej Partii Robotniczej Polski. W lutym 1919 r. w związku z działaniami wojennymi na froncie zachodnim przeniosła się wraz z innymi członkami egzekutywy KPRP do Mińska, a następnie do sowieckiego wówczas Wilna. Stamtąd w maju tr. została skierowana do Białegostoku, gdzie stanęła na czele komitetów miejskiego i okręgowego KPRP i przez dwa miesiące organizowała działalność nielegalnych struktur, które miały stać się zalążkiem centrali partii komunistycznej w Polsce. Po klęsce bolszewików w wojnie 1920 r. pozostała w kraju, kontynuując tajną działalność w łódzkim komitecie okręgowym KPRP. Aresztowana w sierpniu 1921 r. w Będzinie pod zarzutem działalności przeciwko państwu polskiemu, otrzymała w styczniu 1922 r. wyrok pięciu lat ciężkiego więzienia, ale już w marcu 1923 r. została wydalona do ZSRR w ramach wymiany więźniów politycznych.
Później kierowała Biurem Polskim Rosyjskiej Partii Komunistycznej (bolszewików) na sowieckiej Białorusi (1923–1925) i Biurem Polskim Wszechzwiązkowej KP(b) w Leningradzie (1925-1928). Następnie w latach 1928-1933 pracowała naukowo w Instytucie Marksa-Engelsa-Lenina przy Komitecie Centralnym WKP(b) w Moskwie, współorganizując Polskie Archiwum Rewolucji, które gromadziło i badało dokumenty władz carskich dotyczące polskiego ruchu robotniczego. Pełniła również funkcję delegata na zjazd Rad ZSRR. Aresztowana przez NKWD 3 września 1937 r. w ramach wielkiej czystki, została oskarżona o działalność kontrrewolucyjną, skazana 12 stycznia 1938 r. na karę śmierci i rozstrzelana.
Bibliografia.
 

</doc>
<doc id="1936350" url="https://pl.wikipedia.org/wiki?curid=1936350" title="Przejście graniczne Gronowo-Mamonowo">
Przejście graniczne Gronowo-Mamonowo

Przejście graniczne Gronowo-Mamonowo – polsko-rosyjskie drogowe przejście graniczne położone w województwie warmińsko-mazurskim, w powiecie braniewskim, w gminie Braniewo, w miejscowości Gronowo.
Opis.
Przejście graniczne Gronowo-Mamonowo powstało dzięki umowie między rządem Rzeczypospolitej Polskiej a rządem Federacji Rosyjskiej. Czynne jest przez całą dobę; dopuszczony jest międzynarodowy ruch osobowy i dwustronny ruch towarowy dla środków transportu o masie całkowitej do 6 ton. Na mocy porozumienia zawartego pomiędzy MSZ RP i FR z dniem 20 grudnia 2012 status przejścia został rozszerzony na międzynarodowy ruch pojazdów ciężarowych o dopuszczalnej masie całkowitej do 6 ton. W okresie od 27 lipca 2012 do 3 lipca 2016 otwarty był również mały ruch graniczny. Przejście graniczne obsługuje Placówka Straży Granicznej w Braniewie. Do przejścia po stronie polskiej prowadzi droga krajowa nr 54, po stronie rosyjskiej droga nr 27A-021.
Po wejściu w życie umowy o małym ruchu granicznym w dniu 27 lipca 2012 przejście notowało stały wzrost liczby podróżnych przekraczających granicę. Szacuje się, że przejście w Gronowie wykorzystuje już 90% projektowanej przepustowości, a w okresach nasilenia, ruch przekracza 100% przepustowości przejścia.
Przejście przeszło w swojej historii szereg modernizacji. Po ostatniej, związanej właśnie z wprowadzeniem małego ruchu granicznego, jak również z organizacją mistrzostw EURO2012, powstały nowe wiaty z pawilonami kontrolerskimi służby celnej i straży granicznej. Nad każdym z pięciu pasów ruchu zamontowano elektroniczne tablice, na których wyświetlane są symbole wskazujące przeznaczenie poszczególnych pasów. Podobna tablica stanęła na drodze dojazdowej, kilkaset metrów przed przejściem granicznym.
Przejście graniczne polsko-radzieckie.
W okresie istnienia Związku Radzieckiego funkcjonowało w tym miejscu polsko-radzieckie drogowe przejście graniczne Gronowo o lokalnym znaczeniu (tylko dla wymiany delegacji społeczno-politycznych, kulturalnych, sportowych i innych z województw przygranicznych PRL i ZSRR). Od 24 stycznia 1986 roku zaczął funkcjonować tu punkt uproszczonego przekraczania granicy (na podstawie przepustek). Odprawę graniczną i celną wykonywały organy Wojsk Ochrony Pogranicza.

</doc>
<doc id="1936356" url="https://pl.wikipedia.org/wiki?curid=1936356" title="Drużbiccy herbu Nałęcz">
Drużbiccy herbu Nałęcz

Drużbiccy herbu Nałęcz – ród szlachecki wywodzący się z Drużbic w ziemi piotrkowskiej.
Na przełomie XIV i XV wieku Stanisław z Drużbic był sędzią ziemskim sieradzkim. W 1411 dowiódł w Sieradzu szlachectwa i herbu Nałęcz. Jego syn Piotr studiował w latach dwudziestych XV wieku na uniwersytecie w Krakowie, a w 1432 był notariuszem publicznym. Także drugi syn Jan był w 1433 notariuszem publicznym, a w 1437 prokuratorem spraw konsystorza krakowskiego.
W latach osiemdziesiątych XV wieku studiował w Krakowie Jan, syn Wincentego.
W XVI wieku Drużbice należały do Stanisława i Doroty Drużbickich.
W 1587 Piotr Drużbicki zabezpieczył na połowie Drużbic posag swojej przyszłej żony Elżbiety z Boboleckich, wdowy po Stanisławie Kłodzińskim.
Najsłynniejszym przedstawicielem rodu był Kasper Drużbicki, jezuita i asceta. Był on synem Piotra Drużbickiego i Elżbiety z Obiezierskich.
Na początku XVII wieku żył też Wojciech syn Macieja, a w XVIII wieku Franciszek, vicesregent grodzki żytomierski.

</doc>
<doc id="1936357" url="https://pl.wikipedia.org/wiki?curid=1936357" title="Herb Czadcy">
Herb Czadcy

Herb Czadcy jest jednym z symboli tego miasta.
Tarcza heraldyczna jest dwudzielna w słup – po prawej stronie na zielonym tle przedstawione są trzy srebrne drzewa na trzech wzgórzach. Środkowe, większe drzewo jest iglaste, dwa mniejsze liściaste. Po lewej stronie, na czerwonym tle, przedstawiona jest postać świętego Bartłomieja w złotych szatach i aureoli oraz ze srebrnym nożem w ręce.
Na najstarszej znanej pieczęci Czadcy z 1734 znajdują się, podobnie jak dzisiaj w prawej części tarczy herbowej, trzy drzewa – jedno iglaste i dwa liściaste. Mają one symbolizować bogactwo okolicznych lasów. Czcionka na pieczęci wskazuje, że mogła być ona używana już w XVI wieku. W 1735 wzniesiono miejscowy kościół pod wezwaniem św. Bartłomieja i od tego czasu, w miejsce drzew, na pieczęci pojawiła się postać świętego.
Współczesny wygląd herbu powstał po 1918 – połączono wówczas starą i nową symbolikę w jeden herb. W 1991, kiedy ponownie w ówczesnej Czechosłowacji miasto zaczęło używać herbu, przyjęto, z niewielkimi zmianami, herb z okresu międzywojennego.

</doc>
<doc id="1936366" url="https://pl.wikipedia.org/wiki?curid=1936366" title="Chrobacja">
Chrobacja



</doc>
<doc id="1936368" url="https://pl.wikipedia.org/wiki?curid=1936368" title="Przejście graniczne Bobrowniki-Bierestowica">
Przejście graniczne Bobrowniki-Bierestowica

Przejście graniczne Bobrowniki-Bierestowica – polsko-białoruskie drogowe przejście graniczne położone w województwie podlaskim, w powiecie białostockim, w gminie Gródek, w miejscowości Bobrowniki. Do przejścia prowadzi po stronie polskiej droga krajowa nr 65.
Opis.
Przejście graniczne Bobrowniki-Bierestowica, uruchomiono 26 marca 1993 roku dzięki umowie między rządem Rzeczypospolitej Polskiej a rządem Republiki Białoruskiej. Czynne przez całą dobę. Dopuszczony jest ruch osób, środków transportowych i towarów bez względu na ich obywatelstwo lub przynależność państwową oraz mały ruch graniczny. Odprawy osób oraz środków transportu prowadzone są na terytorium RP. W przejściu granicznym kontrolę graniczną wykonywała, do 23 sierpnia 2005 roku Graniczna Placówka Kontrolna Straży Granicznej w Bobrownikach, od 24 sierpnia 2005 roku Placówka Straży Granicznej w Bobrownikach.
23 grudnia 1996 roku oddano do użytku przebudowane drogowe przejście graniczne w Bobrownikach. Odprawy graniczne dokonywano wspólnie po stronie białoruskiej.
Od 1 maja 2004 roku, tj. od dnia wejścia Rzeczypospolitej Polskiej do Unii Europejskiej wydzielono i oznakowano pasy odpraw, które służą usprawnieniu przekraczania granicy przez obywateli państw Unii Europejskiej, Europejskiego Obszaru Gospodarczego (Norwegia, Islandia, Liechtenstein) oraz Szwajcarii.
Przejście graniczne polsko-radzieckie.
W okresie istnienia Związku Radzieckiego 24 stycznia 1986 roku zaczął funkcjonować tu polsko-radziecki Punkt Uproszczonego Przekraczania Granicy Bobrowniki-Bierestowica. Przekraczanie granicy odbywało się na podstawie przepustek. Organy Wojsk Ochrony Pogranicza wykonywały odprawę graniczną i celną.

</doc>
<doc id="1936369" url="https://pl.wikipedia.org/wiki?curid=1936369" title="Czas wschodni">
Czas wschodni

Czas wschodni, EST, ET (ang. "Eastern Standard Time", "Eastern Time") – strefa czasowa odpowiadająca czasowi słonecznemu południka 75°W, który różni się o pięć godzin od uniwersalnego czasu koordynowanego ().
W strefie znajduje się część Kanady (wschodnia część terytorium Nunavut oraz większa część prowincji Ontario i Quebec) i Stanów Zjednoczonych (Dystrykt Kolumbii, stany Connecticut, Delaware, Georgia, Karolina Południowa, Karolina Północna, Maine, Maryland, Massachusetts, New Hampshire, New Jersey, Nowy Jork, Ohio, Pensylwania, Rhode Island, Vermont, Wirginia i Wirginia Zachodnia, większość Florydy, Indiany i Michigan oraz wschodnia część stanów Kentucky i Tennessee).
W okresie letnim na tym obszarze, z wyjątkiem kanadyjskiej wyspy Southampton, czas standardowy zastępowany jest czasem letnim ("Eastern Daylight Time", EDT), przesuniętym o jedną godzinę ().

</doc>
<doc id="1936370" url="https://pl.wikipedia.org/wiki?curid=1936370" title="Góry Syczuańskie">
Góry Syczuańskie



</doc>
<doc id="1936373" url="https://pl.wikipedia.org/wiki?curid=1936373" title="Kobyłeccy herbu Godziemba">
Kobyłeccy herbu Godziemba

Kobyłeccy – ród szlachecki herbu Godziemba wywodzący się z Kobyłek i Małych Kobyłek w ziemi piotrkowskiej.
Marcin Kobyłecki, zmarły i pochowany w Piotrkowie w 1631 był dworzaninem księcia Ostrogskiego.
W połowie XVII w. współwłaścicielem Wielkich Kobyłek był Sebastian Kobyłecki. Franciszek był podczaszym mielnickim, sędzią generalnym wojskowym i rotmistrzem królewskim.
Z powodu dużej liczebności rodu, jego przedstawiciele używali oprócz nazwiska rozmaitych przydomków. Od żyjącego w XV w. Jana wywodzili się Miedziankowie, a od jego zięcia Szymona - Szymankowie. Od Marcina Kobyłeckiego, zięcia Piotra (syna Jakuba, syna Jana Miedzianka) początek wzięli Świerczowie. Inne linie używały przydomków: Kisiel, Mikul, Chabrzyk, Chmiel, Wilk.
W połowie XIX w. ze szlachectwa wylegitymowali się Stanisław, Wincenty, Rafał, Szymon, Emilian, Feliks, Jan i Józef Kobyłeccy.

</doc>
<doc id="1936374" url="https://pl.wikipedia.org/wiki?curid=1936374" title="Centrum Rozwoju Zasobów Ludzkich">
Centrum Rozwoju Zasobów Ludzkich

Centrum Rozwoju Zasobów Ludzkich (Centrum RZL, CRZL) – polska instytucja powołana przez Ministra Pracy i Polityki Społecznej 5 marca 2007 roku. Głównym zadaniem jest pośredniczenie w procesie realizacji części projektów dofinansowywanych z Europejskiego Funduszu Społecznego. 
Podstawowym dokumentem dla działalności jest Program Operacyjny Kapitał Ludzki (PO KL).
Kierownictwo Centrum RZL:
Zadania Centrum Rozwoju Zasobów Ludzkich to m.in. monitorowanie, rozliczanie i kontrola projektów realizowanych przez beneficjentów Europejskiego Funduszu Społecznego:
Centrum jako Instytucja Wdrażająca (IW) jest odpowiedzialna za wdrożenie następujących Działań w ramach Priorytetu I Programu Operacyjnego Kapitał Ludzki „Zatrudnienie i integracja społeczna”: 
Szczegółowe zadania CRZL określają:
19 lutego 2009 r. Minister pracy i polityki społecznej powierzył także Centrum Rozwoju Zasobów Ludzkich obsługę części działań związanych z realizacją Programu Operacyjnego Funduszu Inicjatyw Obywatelskich w latach 2009-2010. Szczegółowe zadania CRZL jako Instytucji Wdrażającej PO FIO zostały określone w odpowiednim Porozumieniu. Nadzór nad jego realizacją wykonuje Departament Pożytku Publicznego w Ministerstwie Pracy i Polityki Społecznej.
Zarządzeniem nr 46 Ministra Rodziny i Polityki Społecznej, z dnia 30 grudnia 2015 r., Centrum zostanie zlikwidowane z datą 30 czerwca 2016 r. 
Ministerstwa, z którymi współpracuje CRZL:

</doc>
<doc id="1936375" url="https://pl.wikipedia.org/wiki?curid=1936375" title="Przejście graniczne Kuźnica Białostocka-Bruzgi">
Przejście graniczne Kuźnica Białostocka-Bruzgi

Przejście graniczne Kuźnica Białostocka–Bruzgi – polsko-białoruskie drogowe przejście graniczne położone w województwie podlaskim, w powiecie sokólskim, w gminie Kuźnica, w miejscowości Kuźnica. Do przejścia dochodzi polska droga krajowa nr 19 oraz białoruska droga magistralna M6.
Opis.
Przejście graniczne Kuźnica Białostocka–Bruzgi zostało uruchomione we wrześniu 1990 roku, dzięki umowie między Rządem Rzeczypospolitej Polskiej a Rządem Republiki Białoruskiej. Czynne jest przez całą dobę. Dopuszczony jest ruch osobowy i towarowy bez względu na ich obywatelstwo lub przynależność państwową oraz mały ruch graniczny. Od 1 stycznia 2014 roku również dla ruchu pieszego. Odprawy graniczne wszystkich kategorii osób oraz środków transportu dokonywane są na terytorium RP. Przejście graniczne obsługuje Placówka Straży Granicznej w Kuźnicy.
Dokonywane odprawy.
Odprawy graniczne wszystkich kategorii osób oraz środków transportu dokonywane są na terytorium RP:
W okresie istnienia Związku Radzieckiego funkcjonowało w tym miejscu polsko-radzieckie drogowe przejście graniczne Kuźnica Białostocka. Czynne było całą dobę. Dopuszczony był ruch osobowy dla obywateli polskich i Związku Radzieckiego oraz towarowy dla obywateli Rzeczypospolitej Polskiej i Związku Radzieckiego, uproszczony ruch graniczny na podstawie przepustek.

</doc>
<doc id="1936376" url="https://pl.wikipedia.org/wiki?curid=1936376" title="Generoso Jimenez">
Generoso Jimenez



</doc>
<doc id="1936380" url="https://pl.wikipedia.org/wiki?curid=1936380" title="Masta Killa Live">
Masta Killa Live

Masta Killa Live – koncertowy album amerykańskiego rapera Masty Killi, członka Wu-Tang Clan wydany 30 marca 2010 roku. Album ukazał się nakładem Gold Dust Records.

</doc>
<doc id="1936382" url="https://pl.wikipedia.org/wiki?curid=1936382" title="Harpokration z Aleksandrii">
Harpokration z Aleksandrii

Harpokration z Aleksandrii (gr. , łac. "Valerius Harpocratio") – grecki retor i filolog. Żył prawdopodobnie w II wieku n.e. 
Przypuszczalnie był greckim nauczycielem Lucjusza Werusa. Napisał zachowany "Słownik 10 mówców" (gr. ), zawierający informacje na temat postępowania sądowego w V oraz IV w. p.n.e. Natomiast drugie z pism – "Zbiór kwiecistych wyrażeń" (gr. ), nie zachowało się.

</doc>
<doc id="1936384" url="https://pl.wikipedia.org/wiki?curid=1936384" title="Mimnermos z Kolofonu">
Mimnermos z Kolofonu

Mimnermos, Μίμνερμος (630–600 p.n.e.) – grecki poeta żyjący w VII wieku p.n.e. w Azji Mniejszej w jońskim Kolofonie. 
Wiedza o nim pochodzi wyłącznie z zachowanych fragmentów jego wierszy. Tworzył elegie miłosne. W lirykach ubolewał nad krótkotrwałością życia.

</doc>
<doc id="1936387" url="https://pl.wikipedia.org/wiki?curid=1936387" title="Harpokration">
Harpokration



</doc>
<doc id="1936389" url="https://pl.wikipedia.org/wiki?curid=1936389" title="Valerius Harpocratio">
Valerius Harpocratio



</doc>
<doc id="1936395" url="https://pl.wikipedia.org/wiki?curid=1936395" title="Deorbitacja">
Deorbitacja

Deorbitacja – sprowadzenie statku kosmicznego z orbity w gęste warstwy atmosfery. Początek deorbitacji powoduje praca silnika rakietowego o wstecznym ciągu, czyli o ciągu ze zwrotem przeciwnym do zwrotu prędkości statku kosmicznego. Impuls całkowity silnika rakietowego niezbędny do inicjacji deorbitacji zależy od masy statku kosmicznego i wysokości orbity.
Celem deorbitacji może być bezpieczne lądowanie statku kosmicznego na ziemi lub wodowanie na wodzie:
lub spalenie statku kosmicznego w gęstych warstwach atmosfery:
Deorbitacja w programie Merkury.
Do deorbitacji kapsuły Merkury służyły trzy silniki hamujące na paliwo stałe, pracowały 10 sekund po czym się wyłączały i zostawały odrzucane odsłaniając osłonę cieplną.Aby powrócić na Ziemię kapsuła musiała zostać wytrącona z orbity. Do tego celu służyły trzy silniki (do realizacji zadania wystarczały dwa). Były zamontowane na osłonie termicznej wraz z silnikami, wykorzystywanymi przy separacji kapsuły i rakiety nośnej. Odpalenie silników ustawionych w kierunku przeciwnym do toru lotu kapsuły spowalniało ją, dzięki czemu spadała na coraz niższą orbitę by w efekcie wejść w górne warstwy atmosfery i rozpocząć hamowanie aerodynamiczne.Na wysokości 6400 metrów otwierał się spadochron hamujący, spowalniając lot. Spadochron główny otwierał się na wysokości 3000 metrów. By zmniejszyć wartość przeciążenia w chwili uderzenia w wodę, kapsuła była wyposażona w perforowaną poduszkę powietrzną z włókna szklanego zamontowana między kapsuła a osłoną termiczną. Pod wpływem ciężaru odrzucanej osłony termicznej rozkładała się tuż przed wodowaniem i natychmiast zasysała powietrze. Dzięki temu, w chwili uderzenia w wodę na astronautę oddziaływało przeciążenie o wartości 15 g, podczas gdy bez niej osiągałoby wartość nawet 50 g. .Do ochrony kapsuł początkowo stosowano berylowe osłony termiczne. Później jednak zmieniono je na bardziej efektywne osłony ablacyjne. Również kolor kapsuły podyktowany był ochroną termiczną. Dzięki matowej czerni łatwo oddawały ciepło.
Deorbitacja w programie Gemini.
Program Gemini był mostem łączącym programy Merkury i Apollo.
Kapsuła użyta w tym programie służyła między innymi do doskonalenia deorbitacji.
Statek kosmiczny Gemini składał się z (reentry module) i adaptera (adapter module). Przed wejściem do atmosfery statek kosmiczny był orientowany większą podstawą (adapterem) w kierunku ruchu. Przy podstawie adaptera o mniejszej średnicy przedłużeniem był moduł załogowy. Natomiast przy podstawie o większej średnicy znajdowało się 10 silników systemu (OAMS) Orbit Attitude and Maneuver System. Część adaptera z silnikami OAMS przed wejściem do atmosfery była odłączana i odrzucana odsłaniając cztery silniki rakietowe na paliwo stałe o ciągu wynoszącym 11 070 N każdy. Uruchomienie tych silników rozpoczynało hamowanie kapsuły, a w konsekwencji deorbitację. Następnie zostawała odłączana i odrzucana pozostała część adaptera odsłaniając osłonę cieplną przy podstawie modułu załogowego.
Deorbitacja stacji Mir.
W przypadku likwidacji rosyjskiej stacji kosmicznej Mir, manewr wyhamowania prędkości i deorbitacji nastąpił na skutek zadziałania silników statku kosmicznego Progress M1-5, który był przyczepiony do stacji Mir.
Deorbitacja statku kosmicznego Sojuz.
Deorbitacja rosyjskiego statku kosmicznego Sojuz wygląda podobnie jak deorbitacja amerykańskiego statku kosmicznego Merkury. Po odłączeniu lądownika i modułu serwisowego od modułu orbitalnego, w ściśle uprzednio zaplanowanym punkcie na orbicie uruchamiane są silniki hamujące modułu serwisowego statku Sojuz. Po wypaleniu paliwa i zainicjowaniu deorbitacji moduł serwisowy jest odrzucany.
Animacja deorbitacji statku kosmicznego Sojuz TK-2
Obecnie moduł orbitalny Sojuza jest odrzucany po zapłonie hamującym. Jest to działanie wprowadzone po anomaliach z powrotem pojazdu Sojuz TM-5 w 1988.
Deorbitacja wahadłowca.
Do operacji deorbitacji wahadłowca były używane obydwa silniki manewrowe OMS. Dane do deorbitacji były opracowane na Ziemi i przesyłane do komputerów pokładowych (GPC) poprzez kanał transmisji danych. Przed uruchomieniem silników manewrowych załoga ustawiała wahadłowiec za pomocą RCS tyłem w kierunku ruchu. 2,5 minutowa praca silników manewrowych OMS inicjowała deorbitację. Następnie załoga za pomocą RCS, sterując ręcznie, ustawiała wahadłowiec w położeniu prawidłowym do wejścia w atmosferę, dziobem w kierunku ruchu.

</doc>
<doc id="1936398" url="https://pl.wikipedia.org/wiki?curid=1936398" title="Monika Krawiec">
Monika Krawiec

Monika Krawiec (ur. 1 kwietnia 1984 w Ostrowie Wielkopolskim) – polska koszykarka grająca na pozycji rzucającego obrońcy. 
Kariera sportowa.
Reprezentuje barwy klubu Energa Toruń (2008–2010). W sezonie 2009/2010 zdobyła z drużyną brązowy medal Mistrzostw Polski. Wcześniej grała w TS Wisła Can-Pack Kraków (2002–2008), gdzie dwukrotnie zdobyła Mistrzostwo Polski (2006, 2007). Karierę koszykarską rozpoczęła w rodzinnym Ostrowie Wielkopolskim. Jest również wielokrotną reprezentantką Polski.

</doc>
<doc id="1936405" url="https://pl.wikipedia.org/wiki?curid=1936405" title="4 Batalion Minowania MW">
4 Batalion Minowania MW

4 Batalion Minowania Marynarki Wojennej – samodzielny pododdział wojsk inżynieryjnych Marynarki Wojennej.
Batalion powstał w roku 1970 jako 44 kompania saperów stacjonująca w Ustroniu Morskim. W roku 1977 kompania została przeformowana w 1 Dywizjon Saperów Morskich oraz przedyslokowana do Świnoujścia-Ognicy i podporządkowana 2 Brygadzie Okrętów Desantowych. Zgodnie z zarządzeniem dowódcy Marynarki Wojennej Nr 117 z 1986 roku, Dywizjon został przebazowany do Dziwnowa, a w 1993 zgodnie z rozkazem dowódcy MW, został przeformowany w 4 Batalion Minowania MW.
Do zadań batalionu należało ustawianie przeciwdesantowych zapór inżynieryjnych w wodach przybrzeżnych do izobaty 5 m i na plaży oraz do urządzania węzłów zapór inżynieryjnych w portach morskich. 
30 września 2005, rozkazem Dowódcy Marynarki Wojennej, batalion został rozformowany.

</doc>
<doc id="1936406" url="https://pl.wikipedia.org/wiki?curid=1936406" title="Butyn">
Butyn



</doc>
<doc id="1936407" url="https://pl.wikipedia.org/wiki?curid=1936407" title="Konstanty Ludwik Plater">
Konstanty Ludwik Plater

Konstanty Ludwik Plater herbu własnego (ur. 1722 – zm. 31 marca 1778 w Krasławiu) – kasztelan trocki od 1770, wojewoda mścisławski 1758-1770, kasztelan połocki 1754-1758, pisarz wielki litewski 1746-1754, marszałek Trybunału Głównego Wielkiego Księstwa Litewskiego w 1754 roku, starosta inflancki i dyneburski.
Życiorys.
Od 1738 występował na sejmikach inflanckich jako główny rzecznik rodziny. W sierpniu 1738 obrano go posłem na sejm warszawski. Posłując ponownie w 1740 P. został deputatem do rozliczenia artylerii koronnej. Na sejmie grodzieńskim 1744 wszedł w skład sądów sejmowych, zaś podczas sejmu warszawskiego 1746 roku jako poseł inflancki należał do deputacji litewskiej. 18 maja 1758 dostał województwo mścisławskie, w sierpniu 1758 uczestniczył w poselskim sejmiku inflanckim, będąc jego marszałkiem. Był członkiem konfederacji Czartoryskich w 1764 roku.
W 1754 odznaczony Orderem Orła Białego. Nie wiadomo, kiedy otrzymał Order Świętego Stanisława; nie jest pewne, czy go w ogóle posiadał. W 1758 wręczono mu rosyjski Order św. Aleksandra Newskiego. Był elektorem Stanisława Augusta Poniatowskiego w 1764 roku z województwa mścisławskiego. 
Na sejmie koronacyjnym 1764 roku wyznaczony z Senatu do Asesorii Wielkiego Księstwa Litewskiego.
W czasach stanisławowskich nie odgrywał znaczniejszej roli. 25 marca 1770 dostał kasztelanię trocką po Tadeuszu Ogińskim. W listopadzie 1770 prosił króla o zwolnienie Inflant od ceł, które narzuciła im Litewska Komisja Skarbu.
Tytułowany hrabią w Rosji w 1758 i w 1772, w 1774 uzyskał od Marii Teresy dziedziczny tytuł hrabiowski.

</doc>
<doc id="1936410" url="https://pl.wikipedia.org/wiki?curid=1936410" title="Jacek Przemysław Olech Zieliński">
Jacek Przemysław Olech Zieliński

Jacek Przemysław Olech Zieliński (ur. 1856 w Rzeszotarach, zm. 22 kwietnia 1930 w Jarosławiu) – profesor jarosławskiego gimnazjum, pedagog i wychowawca młodzieży.
Życiorys.
Syn Pawła Arystoriana i Józefy z Klewskich, brat Zygmunta. Ojciec był uczestnikiem powstania styczniowego w 1863. Do gimnazjum uczęszczał w Nowym Sączu. Studia uniwersyteckie odbył w Krakowie i Wiedniu. Po ich ukończeniu poświęcił się pracy nauczycielskiej jako geograf i historyk, początkowo w Rzeszowie, następnie w Tarnopolu, po czym od 1891 w jarosławskim Gimnazjum I, aż do przejścia na emeryturę. Od stycznia 1917 wszedł w skład zarządu Polskiej Organizacji Narodowej. Werbował młodzież z okolic Jarosławia do wstąpienia w szeregi Gwardii Narodowej. Wiele czasu poświęcał działalności na niwie społecznej. Był założycielem, prezesem (w latach 1897–1927) członkiem zarządu Towarzystwa Szkoły Ludowej. Jako jeden z założycieli i przez 13 dni grudnia 1915 prezes Gniazda Sokolego znalazł się wśród inicjatorów budowy gmachu Sokoła. Był wieloletnim członkiem zarządu, a od 1912 honorowym członkiem Towarzystwa Gimnastycznego „Sokół”. Niestrudzony w pracy dla dobra Ojczyzny, organizator formacji legionowych, współtwórca młodzieżowych brygad Gwardii Narodowej w 1918 r. utrzymujących porządek w mieście w pierwszych dniach po wyzwoleniu. W latach 1891–1930 był radnym miejskim. Jest autorem wydanej we Lwowie w 1914 publikacji "Nasza dola w Jarosławiu", dotyczącej stanu mieszczaństwa polskiego.
Działał w Stronnictwie Narodowo-Demokratycznym, Związku Ludowo-Narodowym i Stronnictwie Narodowym.

</doc>
<doc id="1936416" url="https://pl.wikipedia.org/wiki?curid=1936416" title="Antonina Sieriedina">
Antonina Sieriedina

Antonina Sieriedina (Антонина Александровна Середина, ur. 23 grudnia 1929, zm. 2 września 2016) – radziecka kajakarka. Trzykrotna medalistka olimpijska.
Brała udział w trzech igrzyskach (IO 60, IO 64, IO 68), na dwóch zdobywała medale. Zdominowała rywalizację, zwyciężając zarówno w jedynkach, jak i dwójkach – partnerowała jej Maria Szubina. W 1968 ponownie stanęła na podium w dwójkach, tym razem w ducie z Ludmiłą Chwiedosiuk-Pinajewą, zdobywając brąz. Pięciokrotnie stawała na podium mistrzostw świata, dwa razy sięgając po złoto (K-4 500 m: 1963, 1966), a trzy razy po srebro (K-1 500 m: 1963, K-2 500 m: 1958, 1966). Pochowana na Cmentarzu Kuncewskim w Moskwie.

</doc>
<doc id="1936420" url="https://pl.wikipedia.org/wiki?curid=1936420" title="Mistrzostwa Polski w Biegach Narciarskich 2010">
Mistrzostwa Polski w Biegach Narciarskich 2010

Mistrzostwa Polski w Biegach Narciarskich 2010 – zawody w biegach narciarskich, rozegrane w dniach 25-27 marca 2010 na Polanie Jakuszyckiej, w ramach których wyłoniono medalistów mistrzostw Polski. . 

</doc>
<doc id="1936425" url="https://pl.wikipedia.org/wiki?curid=1936425" title="Wielki Szlak Jeziora Waikaremoana">
Wielki Szlak Jeziora Waikaremoana

Wielki Szlak Jeziora Waikaremoana (ang. "Lake Waikaremoana Great Walk") - szlak turystyczny w Parku Narodowym Te Urewera (Nowa Zelandia). Ze względu na wyjątkowe walory krajoznawcze i ponadprzeciętne przygotowanie bazy turystycznej wzdłuż jego trasy, szlak został włączony przez Department of Conservation do grupy Wielkich Szlaków.
Szlak ma długość 46 kilometrów. Przebycie tego dystansu przewidziane jest na 3-4 dni. Wzdłuż trasy znajduje się 5 schronisk i pól namiotowych. Szlak jest raczej łatwy i wiedzie głównie pagórkowatym terenem wzdłuż Jeziora Waiakaremoana. Na trasie można spotkać zróżnicowaną roślinność, między innymi wiecznie zielone lasy drzew z rodziny zastrzalinowatych.
Linki zewnętrzne.
Oficjalna strona szlaku

</doc>
<doc id="1936426" url="https://pl.wikipedia.org/wiki?curid=1936426" title="Pętla Północna Tongariro">
Pętla Północna Tongariro

Pętla Północna Tongariro (ang. "Tongariro Northern Circuit") – szlak turystyczny w Parku Narodowym Tongariro (Nowa Zelandia). Ze względu na wyjątkowe walory krajoznawcze i ponadprzeciętne przygotowanie bazy turystycznej wzdłuż jego trasy, szlak został włączony przez Department of Conservation do grupy Wielkich Szlaków.
Szlak ma długość 50 kilometrów, a cztery schroniska zlokalizowane są optymalnie, by dystans ten przebyć w 3–4 dni. Główna część szlaku to pętla dookoła czynnego wulkanu Ngauruhoe z widokami na kratery. Trasa wiedzie głównie przez otwarty teren pozbawiony roślinności większej niż trawy i porosty. Teren wzdłuż szlaku charakteryzuje się dużą zmiennością pogody.

</doc>
<doc id="1936427" url="https://pl.wikipedia.org/wiki?curid=1936427" title="Szlak Wybrzeża Abel Tasman">
Szlak Wybrzeża Abel Tasman

Szlak Wybrzeża Abel Tasman (ang. "Abel Tasman Coast Track") - szlak turystyczny w Abel Tasman National Park (Nowa Zelandia). Ze względu na wyjątkowe walory krajoznawcze i ponadprzeciętne przygotowanie bazy turystycznej wzdłuż jego trasy, szlak został włączony przez Department of Conservation do grupy Wielkich Szlaków.
Szlak ma długość 52 kilometrów i jest uważany za łatwy. Przez wszystkie strumienie na jego trasie przerzucone są mosty, niektóre części szlaku są dostosowane dla użytkowników wózków inwalidzkich, a jedyną nietypową trudnością jest konieczność zaplanowania przejścia niektórych fragmentów w czasie odpływu (w czasie przypływu są zalane). Widoki, z których szlak jest znany to piękne dzikie plaże i zatoczki oraz nietypowe nadmorskie formacje skalne, z których najbardziej rozpoznawalną jest Split Apple ("Rozłupane Jabłko"). Szlak Wybrzeża Abel Tasman jest powszechnie uważany za najlepiej przygotowany szlak w Nowej Zelandii, a nawet za najbardziej warte odwiedzenia miejsce w kraju. O prawdziwości tych stwierdzeń wydają się świadczyć liczby odwiedzających - rocznie w schroniskach i na polach namiotowych wzdłuż szlaku nocuje 30 000 osób, co sprawia, że jest to najpopularniejszy szlak w Nowej Zelandii.
Linki zewnętrzne.
Oficjalna strona szlaku

</doc>
<doc id="1936428" url="https://pl.wikipedia.org/wiki?curid=1936428" title="Stanisław Paweł Jabłonowski">
Stanisław Paweł Jabłonowski

Stanisław Paweł Jabłonowski herbu Prus III (ur. 15 lutego 1762 w Annopolu - zm. 27 kwietnia 1822) – polski arystokrata, polityk, książę w Królestwie Kongresowym w 1820 roku.
Brat przyrodni Maksymiliana Jabłonowskiego.
Życiorys.
Jego ojcem był ks. Antoni Barnaba Jabłonowski, matką – pierwsza żona ojca Anna Sanguszkówna. 
Senator-wojewoda Królestwa Kongresowego, senator-kasztelan Księstwa Warszawskiego, generał major od 1783, szef Regimentu Gwardii Pieszej Wielkiego Księstwa Litewskiego, poseł nadzwyczajny w Berlinie w czasie Sejmu Czteroletniego, książę Świętego Cesarstwa Rzymskiego, poseł na sejm 1786 roku, poseł na Sejm Czteroletni z województwa wołyńskiego w 1788 roku, w latach 1811–1822 członek honorowy Towarzystwa Warszawskiego Przyjaciół Nauk.
W 1790 roku odznaczony Orderem Orła Białego, w 1784 został kawalerem Orderu Świętego Stanisława. Zmarł w drodze do swoich dóbr na Wołyniu.

</doc>
<doc id="1936430" url="https://pl.wikipedia.org/wiki?curid=1936430" title="Szlak Heaphy'ego">
Szlak Heaphy'ego

Szlak Heaphy'ego (ang. "Heaphy Track") - szlak turystyczny w Kahurangi National Park (Nowa Zelandia). Ze względu na wyjątkowe walory krajoznawcze i ponadprzeciętne przygotowanie bazy turystycznej wzdłuż jego trasy, szlak został włączony do Wielkich Szlaków.
Nazwa szlaku to hołd dla Charlesa Heaphy'ego, podróżnika, który przybył do Nowej Zelandii w ramach pierwszej wyprawy zorganizowanej przez New Zealand Company, organizację, której zadaniem była eksploracja i kolonizacja kraju. Szlak ma długość 78km kilometrów, przebycie tego dystansu jest przewidziane na 4-6 dni. Poszczególne fragmenty szlaku są bardzo zróżnicowane. Ze wschodu na zachód trasa wiedzie przez las bukowy, tereny trawiaste z rozległymi widokami na Morze Tasmana, wiecznie zielone lasy drzew z rodziny zastrzalinowatych oraz Rzeka Heaphy'ego i piaszczyste plaże otoczone lasami endemicznej palmy nikau.
Linki zewnętrzne.
Oficjalna strona szlaku

</doc>
<doc id="1936431" url="https://pl.wikipedia.org/wiki?curid=1936431" title="Puchar Wysp Owczych w piłce nożnej (2010)/Strzelcy">
Puchar Wysp Owczych w piłce nożnej (2010)/Strzelcy

Od 21 marca 2010 na Wyspach Owczych są organizowane rozgrywki Pucharu Wysp Owczych w piłce nożnej (2010) (far. "Løgmanssteypið"). Piłkarze zdobyli 72 bramki, co daje 3,60 gola na mecz. Padła jedna bramka samobójcza. 13,8% wszystkich goli zdobyli zawodnicy spoza Wysp Owczych.
07 Vestur.
0 zdobytych bramek
AB Argir.
7 zdobytych bramek
3 gole
1 gol
B36 Tórshavn.
10 zdobytych bramek
2 gole
1 gol
B68 Toftir.
5 zdobytych bramek
2 gole
1 gol
B71 Sandoy.
2 zdobyte bramki
1 gol
EB/Streymur.
9 zdobytych bramek
3 gole
2 gole
1 gol
FC Hoyvík.
5 zdobytych bramek
3 gole
1 gol
FC Suðuroy.
7 zdobytych bramek
2 gole
1 gol
FF Giza.
1 zdobyta bramka
1 gol
HB Tórshavn.
0 zdobytych bramek
ÍF Fuglafjørður.
8 zdobytych bramek
2 gole
1 gol
KÍ Klaksvík.
1 zdobyta bramka
1 gol
MB Miðvágur.
0 zdobytych bramek
NSÍ Runavík.
0 zdobytych bramek
Royn Hvalba.
1 zdobyta bramka
1 gol
Skála ÍF.
3 zdobyte bramki
1 gol
TB Tvøroyri.
0 zdobytych bramek
Undrið FF.
2 zdobyte bramki
1 gol
Gol samobójczy
Víkingur Gøta.
11 zdobytych bramek
6 goli
2 gole
1 gol

</doc>
<doc id="1936432" url="https://pl.wikipedia.org/wiki?curid=1936432" title="Chery QQ6">
Chery QQ6

Chery QQ6 – miejskie, niewielkie, chińskie auto opracowane wyłącznie przez koncern Chery. Samochód zasila 1,3 l silnik DOHC 16V o mocy 83KM.

</doc>
<doc id="1936433" url="https://pl.wikipedia.org/wiki?curid=1936433" title="Profesor Gladiusz Kwaczyński">
Profesor Gladiusz Kwaczyński



</doc>
<doc id="1936435" url="https://pl.wikipedia.org/wiki?curid=1936435" title="12 Pułk Radioliniowo-Kablowy Ziemi Świeckiej">
12 Pułk Radioliniowo-Kablowy Ziemi Świeckiej

12 Pułk Radioliniowo-Kablowy Ziemi Świeckiej (12 prlk) – oddział Wojsk Łączności Sił Zbrojnych PRL i Sił Zbrojnych RP.
Historia.
12 pułk radioliniowo-kablowy powstał na mocy Zarządzenia Szefa Sztabu Generalnego WP Nr 08/Org. z 25 maja 1972 roku oraz Zarządzenia Wykonawczego Szefa Sztabu Pomorskiego Okręgu Wojskowego Nr 016/Org. z 4 maja 1972 roku. Podstawę do sformowania jednostki stanowiły dotychczas stacjonujące w Świeciu:
Zasadniczym zadaniem pułku było zapewnienie łączności radioliniowo-przewodowej sztabu Pomorskiego Okręgu Wojskowego z podległymi związkami taktycznymi i oddziałami w warunkach polowych, a także szkolenie podoficerów służby zasadniczej dla potrzeb wojsk łączności oraz podchorążych rezerwy.
Gotowość do działań jednostka osiągnęła we wrześniu 1972 roku. W okresie od 1973 do 1982 w strukturze organizacyjnej pułku funkcjonowały:
W latach 1986 i 1987 12 prlk otrzymał medale "Za Osiągnięcia w Służbie Wojskowej" oraz umieszczony został w dyrektywie Ministra Obrony Narodowej. Od 1987 roku rozpoczęła w pułku działalność nieetatowa orkiestra dęta. 
W roku 1993 pułk brał udział w ćwiczeniach "Wrzesień-93" oraz "Aladyn-93". 13 maja 1995 jednostka otrzymała nowy sztandar oraz otrzymała wyróżniającą nazwę "Ziemi Świeckiej". W grudniu 1995 roku pułk przeszedł reorganizację struktur organizacyjnych, powstały pododdziały logistyczne oraz 2 batalion radioliniowo-kablowy. W czerwcu 1997 pododdziały pułku brały udział w ćwiczeniach "Opal-97", w lipcu tego samego roku pułk brał także udział w likwidacji skutków powodzi na południu Polski. Jesienią 1998 Szkoła Podoficerska Służby Zasadniczej została przeniesiona do Zegrza
&lt;br&gt;31 grudnia 2001 pułk został rozformowany.

</doc>
<doc id="1936448" url="https://pl.wikipedia.org/wiki?curid=1936448" title="Pomowiec Gronowo Elbląskie">
Pomowiec Gronowo Elbląskie

Pomowiec AGRIMASZ Gronowo Elbląskie - polski klub piłkarski z siedzibą w Gronowie Elbląskim, założony 12 września 1946 r. Aktualnie występuje w Klasie B - Grupie warmińsko-mazurskiej II.
Pozostałe sekcje na przestrzeni lat: boksu (1963-1969), kolarstwa (1969) piłki siatkowej (1963-1969, od 2014), podnoszenia ciężarów (1963-1969), tenisa stołowego (1969-1989), piłki ręcznej mężczyzn (1973-1976), szachów (1989-1997).

</doc>
<doc id="1936451" url="https://pl.wikipedia.org/wiki?curid=1936451" title="Macross">
Macross

Macross () – jedno z najpopularniejszych serii anime z rodzaju space opera, i klasyka „mecha” (ogromne roboty). Stworzona przez Shoji Kawamoriego ze Studia Nue, sponsorowana przez Big West Advertising. "Macross" jest nazwą statków kosmicznych (i równocześnie gigantycznych, transformowalnych mecha) a także samego świata w którym rozgrywa się kilka serii anime; powstały również gry video, mangi i powieści osadzone w tych światach, zarówno powtarzające fabułę anime, jak i opowiadające całkowicie odrębne historie. Pierwsza seria Macross była częścią animowanej trylogii, której pozostałymi częściami były serie The Super Dimension Century Orguss (również autorstwa Studio Nue i Artland) i The Super Dimension Cavalry Southern Cross (Tatsunoko Production).
Główne produkcje Macross to:
W USA pierwsza seria Macross razem z The Super Dimension Cavalry Southern Cross i Genesis Climber Mospeada została zaadaptowana pod nazwą Robotech ze zmienioną fabułą.
Projekty mecha z serii Macross stały się inspiracją dla wczesnych projektów robotów z universum Battletech.

</doc>
<doc id="1936457" url="https://pl.wikipedia.org/wiki?curid=1936457" title="Lauren Woolstencroft">
Lauren Woolstencroft

Lauren Woolstencroft (ur. 24 listopada 1981 w Calgary, Kanada) – kanadyjska niepełnosprawna narciarka alpejska, ośmiokrotna mistrzyni paraolimpijska. Podczas Zimowych Igrzysk Paraolimpijskich w Vancouver zdobyła 5 złotych medali, wygrywając wszystkie konkurencje w swojej kategorii.

</doc>
<doc id="1936465" url="https://pl.wikipedia.org/wiki?curid=1936465" title="Duren">
Duren

Duren ("1,2,4,5-tetrametylobenzen") – węglowodór aromatyczny używany jako rozpuszczalnik. Stosowany przy produkcji tworzyw sztucznych i jako czynnik sieciujący w żywicach alkidowych.

</doc>
<doc id="1936470" url="https://pl.wikipedia.org/wiki?curid=1936470" title="Jaskinia Naciekowa">
Jaskinia Naciekowa

Jaskinia Naciekowa – jaskinia we wschodnich zboczach Doliny Kościeliskiej w Tatrach Zachodnich. Położona jest w dolomitowo-wapiennym masywie Organów, ok. 60 m powyżej Jaskini Zimnej, w pobliżu Zbójnickiej Nyży, Jaskini pod Ostrewką i Jaskini Krwawego Nosa, obok Schronu przy Naciekowej i Korytarza do Naciekowej. Jest to jaskinia rozwinięta horyzontalnie, o trzech otworach wejściowych położonych na wysokościach 1188 m (otwór główny), 1199 m, 1180 m n.p.m.. Jej długość wynosi 1210 metrów, a deniwelacja 97 metrów.
Jaskinia słynie z licznych nacieków, które wśród tatrzańskich jaskiń należą do najlepiej rozwiniętych. Od nacieków tych pochodzi nazwa jaskini.
Opis jaskini.
Korytarze jaskini tworzą zamkniętą pętlę. Cały główny ciąg można przejść bez liny, brak w nim bowiem większych studni i kominów. Takie występują jedynie w bocznych odnogach jaskini.
Od głównego otworu idzie w dół korytarz, który przechodzi w Komorę Wejściową. Stąd ciąg prowadzi do Komory Trójkątnej i dalej do Salki z Rysą i Komory z Wantami. W prawo odchodzi Korytarz Grzybkowy idący do szczeliny łączącej się z korytarzykiem uchodzącym w partiach za otworem południowym.
Ciąg główny biegnie do Sali Odkrywców, Galerii Naciekowej i Szczeliny Zapieraczkowej. Zaraz za Komorą z Wantami odchodzi boczny korytarz do Małej Komory, a dalej do ciasnych szczelin i korytarzyka wychodzącego na powierzchnię. Jest to otwór górny jaskini położony w pobliżu Jaskini Krwawego Nosa. Ze Szczeliny Zapieraczkowej dochodzi się do Sali Złomisk. W końcu sali, po prawej stronie wznosi się 40-metrowej wysokości komin, jego strop stanowi najwyższy punkt jaskini.
Ciąg główny prowadzi natomiast z Sali Złomisk do Salki Biwakowej i Rozdziela. Jest to miejsce, w którym jaskinia rozdziela się na kilka ciągów. Jeden idzie do Studni Białych Komarów i ciasnych korytarzyków, drugi do dawnego syfonu – Rotundy i paru korytarzy kończących się szczelinami, trzeci do Białego Korytarza kończącego się ciasnymi korytarzykami.
Główny ciąg natomiast prowadzi obszernym korytarzem do Salki z Kolumną (w bok znajduje się Studnia pod Kolumną), a dalej dwoma równoległymi korytarzami do Sali z Zameczkami (w bok odchodzi korytarz do Studni pod Lalką). Dalej ciąg główny idzie do rozgałęzienia korytarzy – Wideł. W bok odchodzi ciąg do Błotnej Salki. Na wprost natomiast dochodzi się do Strzelistej Salki i Syfonu Niezapominajka. Jeżeli jest w nim woda (zimą w czasie mrozów osusza się całkowicie), można go obejść przez zacisk Dusiciel. Następnie jest salka Bacówka i Salka z Niedźwiedziem. Stąd odchodzą korytarzyki. Lewy do południowego otworu, prawy do szczeliny łączącej się z Korytarzem Grzybkowym.
Ciąg do Błotnej Salki. Z Wideł dochodzi się do I i II Progu Naciekowego oraz Salki z Jeziorkiem. Dalej korytarz idzie do Sali Kapucynów, Skośnej Sali i przez błotny syfon do Błotnej Salki kończącej się studnią.
Przyroda.
Szata naciekowa jaskini jest bardzo bogata. Występują w niej draperie, stalaktyty, stalagmity, marmity. nacieki kalcytowe i mleko wapienne. Największe ich nagromadzenie znajduje się w Galerii Naciekowej, Sali z Zameczkami i ciągu do Błotnej Salki.
Większym zbiornikiem wody jest okresowy Syfon Niezapominajka. W wielu miejscach występuje deszcz podziemny.
W Salce z Niedźwiedziem został znaleziony kompletny szkielet niedźwiedzia brunatnego. Znajduje się on w Muzeum Przyrodniczym TPN.
Historia odkryć.
Otwór wejściowy obecnej jaskini, w postaci niewielkiego schroniska skalnego, w 1934 r. odkryli Stefan Zwoliński i Jerzy Zahorski.
Pierwsze 400 m korytarzy odkryli (po przekopaniu ciasnego zacisku, pokrytego grubą warstwą mleka wapiennego) i zbadali w dniu 13 września 1959 r. Jerzy Bieniaszewski, Jan Rudnicki i Hanna Sobol ze Speleoklubu Warszawskiego. Odkryte obszerne korytarze przechodziły w duże komory zawaliskowe.
W 1976 i 1977 roku Paweł Jędrzejczak i Andrzej Renes z Zakopanego odkryli dalsze kilkaset metrów korytarzy, w 1979 r. zbadano ostatnie korytarze, aż do najwyższego, południowego wylotu jaskini.

</doc>
<doc id="1936473" url="https://pl.wikipedia.org/wiki?curid=1936473" title="Sadik al-Mahdi">
Sadik al-Mahdi

Sadik al-Mahdi (ur. 25 grudnia 1935 w Omdurmanie, zm. 26 listopada 2020 w Abu Zabi) – sudański polityk, premier Sudanu w latach 1966–1967 oraz 1986–1989, przewodniczący Partii Umma.
Życiorys.
Urodził się w 1935 w Omdurmanie. Ukończył szkołę średnią Comboni College w Chartumie. Studiował ekonomię na Uniwersytecie w Chartumie. Następnie wyjechał do Wielkiej Brytanii, gdzie w 1957 ukończył ekonomię na Uniwersytecie Oksfordzkim.
W 1957 powrócił do Sudanu, pracując przez rok w Ministerstwie Finansów. W 1958 zrezygnował z pracy w urzędzie, by skupić się na wzmocnieniu Partii Umma, której został członkiem. Po przywróceniu demokracji w kraju w 1964, został jej przewodniczącym. W 1966 dostał się do parlamentu i 27 lipca, w wieku 31 lat, został najmłodszym w historii premierem Sudanu. Jego rząd przetrwał jednak tylko 9 miesięcy i w maju 1967 został obalony w wyniku uchwalenia przeciw niemu wotum nieufności w następstwie wewnątrzpartyjnego konfliktu.
W latach 70. XX w., w czasie dyktatury prezydenta Numajriego, był przez kilka lat więziony i zmuszony na udanie się na uchodźstwo. Sprzeciwiał się bowiem polityce prezydenta, w tym wprowadzeniu w całym kraju szariatu.
W 1985, po obaleniu prezydenta Numajriego, powrócił do ojczyzny. 6 maja 1986, po przeprowadzeniu demokratycznych wyborów, został mianowany po raz drugi premierem. W czerwcu 1986 uformował rząd, w skład którego weszło 7 partii z północy i południa kraju. Jego gabinet był jednak niestabilny i skłócony wewnętrznie. Po niecałym roku premier rozwiązał rząd, gdyż nie był w stanie uchwalić nowego prawa karnego w miejsce szariatu, osiągnąć porozumienia z Międzynarodowym Funduszem Walutowym oraz zakończyć wojnę domową. Drugi gabinet przetrwał jednak również tylko rok i został rozwiązany w sierpniu 1987 z powodu koalicyjnego sporu o obsadę stanowisk. Tworzenie nowej koalicji zajęło premierowi 9 miesięcy. Trzeci gabinet al-Mahdiego został powołany dopiero w maju 1988. Rozpadł się on w marcu 1989 z powodu różnicy zdań wokół porozumienia z Addis Abeby z listopada 1988 wprowadzającego zawieszenie broni w wojnie domowej północy kraju z południem. Rządy al-Mahdiego zakończyły się 30 czerwca 1989, kiedy to porucznik Omar al-Baszir dokonał wojskowego zamachu stanu, przejmując pełnię władzy. Był ostatnim premierem Sudanu aż do roku 2017, bowiem w 1989 stanowisko to zostało zniesione.
Zaraz po zamachu stanu został umieszczony w areszcie domowym, w którym przebywał do czasu dramatycznej ucieczki do Erytrei w 1996. Przebywając za granicą przewodniczył opozycji wobec rządów prezydenta Baszira. Do kraju powrócił w listopadzie 2000.
W styczniu 2010 al-Mahdi ogłosił swój udział w wyborach prezydenckich w kwietniu 2010. Po przegranych wyborach 2010 przebywał w Sudanie aż do 2014 r. gdy rząd oskarżył go, że współpracował z rebeliantami. Uciekł wtedy do Egiptu. W styczniu 2017 roku pojawił się i przemawiał do tłumu w Chartumie. Oświadczył, że wrócił aby „zatrzymać wojnę, osiągnąć pokój i ustanowić demokrację oraz przywrócić prawo”.
W styczniu 2018, podczas ulicznych demonstracji przeciwko zmniejszeniu racji chleba, zaapelował do sił sudańskich, by nie atakowały demonstrantów. Wezwał także mieszkańców Sudanu, aby wyszli i demonstrowali, aż do obalenia reżimu. Al-Mahdi mocno skrytykował rząd z powodu stosowania represji wobec uczestników pokojowej demonstracji na placu al-Ahliya Midan.
Zmarł wskutek komplikacji wywołanych COVID-19 po ponad miesięcznym leczeniu w szpitalu w Abu Zabi.

</doc>
<doc id="1936475" url="https://pl.wikipedia.org/wiki?curid=1936475" title="Osaze Odemwingie">
Osaze Odemwingie



</doc>
<doc id="1936478" url="https://pl.wikipedia.org/wiki?curid=1936478" title="Janvier Abouta">
Janvier Abouta



</doc>
<doc id="1936486" url="https://pl.wikipedia.org/wiki?curid=1936486" title="Matthew Ansara">
Matthew Ansara

Matthew Michael Ansara, lepiej znany jako Matthew Ansara (ur. 29 sierpnia 1965 w Los Angeles, zm. 25 czerwca 2001 w Monrovia) – amerykański aktor i kulturysta.
Życiorys.
Wczesne lata.
Urodził się w Los Angeles jako syn pary aktorskiej Barbary Eden, gwiazdy sitcomu NBC "I Dream of Jeannie", i Michaela Ansary. Jego rodzice spotkali się w październiku 1957 na randce w ciemno, zorganizowanej przez jej publicystę i pobrali się trzy miesiące później. Mieli tylko jedno dziecko, poprzednia ciąża zakończyła się poronieniem. 
Zadebiutował mając zaledwie 19 miesięcy, gdy jego matka zaśpiewała z nim pojawiając się w programie CBS "The Mike Douglas Show". Jego rodzice rozwiedli się 25 maja 1974 r.
Kariera.
Matthew postanowił rozpocząć karierę w show-biznesie. W wieku piętnastu lat po raz pierwszy zetknął się z aktorskim fachem, występując w pilotażowym odcinku serialu NBC "Harper Valley PTA". Wśród produkcji filmowych z jego udziałem znajdują się: film akcji "Con Games" (2001), telewizyjna komedia "Mamuśka w armii" ("Your Mother Wears Combat Boots", 1989), komedia "To Protect and Serve" (2001; rola główna).
Życie prywatne.
Uczęszczał do wielu szkół, w tym University of California w Santa Barbara, Valley College i University of California, Los Angeles, ale był jednocześnie uzależniony od narkotyków. W konfrontacji z rodzicami, spędził czas na rehabilitacji przez następnych czternaście lat. Ożenił się 24 lipca 1993 roku, ale małżeństwo przetrwało tylko dwa lata. 
Kiedy miał 29 lat zdiagnozowano u niego depresję kliniczną i przepisano leki. Był uzależniony od narkotyków w październiku 1999. W 2000 roku po długiej walce, stał się trzeźwy, miał ustaloną datę ślubu na wrzesień 2001 z Leanną Green, z którą się spotykał od roku 1999. Zmarł nieoczekiwanie 25 czerwca 2001 r. w wieku 35 lat, przedawkowując heroinę.

</doc>
<doc id="1936490" url="https://pl.wikipedia.org/wiki?curid=1936490" title="Premierzy Sudanu">
Premierzy Sudanu



</doc>
<doc id="1936493" url="https://pl.wikipedia.org/wiki?curid=1936493" title="Kheer">
Kheer



</doc>
<doc id="1936496" url="https://pl.wikipedia.org/wiki?curid=1936496" title="Indywidualne Mistrzostwa Szwecji na Żużlu 1964">
Indywidualne Mistrzostwa Szwecji na Żużlu 1964

Indywidualne Mistrzostwa Szwecji na Żużlu 1964 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Ove Fundin (Kaparna Göteborg). 

</doc>
<doc id="1936498" url="https://pl.wikipedia.org/wiki?curid=1936498" title="Wilhelm Lugr">
Wilhelm Lugr

Vilém Lugr, w Polsce znany pod imieniem Wilhelm (ur. 28 czerwca 1911 w Podiebradach, zm. 12 października 1981 w Ostrawie) – czechosłowacki piłkarz grający na pozycji lewego obrońcy i trener piłkarski.
Jako zawodnik występował w Ołomuniec ASO, SK Židenice, SK Prościejów i Slezská Ostrawa.
W trakcie swojej kariery szkoleniowej pracował w Křídla vlasti Ołomuniec, Lechu Poznań, Śląsku Wrocław, Górniku Zabrze, Jönköpings Södra IF. Następnie był asystentem trenera w IFK Norrköping, gdzie w 1963 roku wygrał Allsvenskan. Samodzielnie prowadził także Nyköpings BIS.

</doc>
<doc id="1936499" url="https://pl.wikipedia.org/wiki?curid=1936499" title="Hydatellaceae">
Hydatellaceae



</doc>
<doc id="1936501" url="https://pl.wikipedia.org/wiki?curid=1936501" title="Rehabilitacja pulmonologiczna">
Rehabilitacja pulmonologiczna

Rehabilitacja pulmonologiczna jest to postępowanie medyczne polegające na stosowaniu indywidualnego, wielospecjalistycznego programu obejmującego rozpoznanie, leczenie, wsparcie psychologiczne i edukację chorych na przewlekłe choroby układu oddechowego związane ze zmniejszeniem wydolności czynnościowej lub obniżeniem jakości życia.
Program rehabilitacji pulmonologicznej obejmuje: ocenę stanu pacjenta, w tym postawy i budowy ciała, trening fizyczny, edukację, interwencję żywieniową, wsparcie psychospołeczne.
Najważniejszą zasadą rehabilitacji pulmonologicznej (oddechowej) jest jak najwcześniejsze jej rozpoczęcie, gdy nie nastąpiło jeszcze utrwalenie zmian i zaburzeń czynności układu oddechowego. Istotne jest systematyczne stosowanie wszystkich zaleconych zabiegów; powinny one obejmować etap zarówno szpitalny, jak i sanatoryjny oraz ambulatoryjny.
Oprócz ciągłości bardzo ważną zasadą jest także kompleksowość rehabilitacji pulmonologicznej. Wykorzystuje się w niej leczenie farmakologiczne, kinezyterapię, fizykoterapię i masaż. Poza aspektem medycznym rehabilitacja osób z chorobami układu oddechowego musi uwzględniać również aspekt psychiczny, społeczny i zawodowy. Należy też podkreślić, że rehabilitacja pulmonologiczna łączy ściśle aspekt leczniczy z profilaktycznym, przez co jest niezbędna we wszystkich dyscyplinach rehabilitacji klinicznej.

</doc>
<doc id="1936508" url="https://pl.wikipedia.org/wiki?curid=1936508" title="Kamienica Pod Fortuną w Warszawie">
Kamienica Pod Fortuną w Warszawie

Kamienica pod Fortuną – kamienica na warszawskim Rynku Starego Miasta pod numerem 22.
Historia.
Kamienica powstała w XV wieku jako budynek jednotraktowy z piwnicą przykrytą stropem. W czasie gdy właścicielem była rodzina Susiigów, dostawiono trzeci trakt. W latach 1633−1635 została gruntownie przebudowana po pożarze. Przesklepiono wtedy piwnice, w których przechowywano dochody z podatków kwarcianych, oraz rozbudowano ją do czterech kondygnacji. Fasadę ozdobiono personifikacją Fortuny. 
Po zniszczeniu w XVII wieku kamienicę odbudowano i otrzymała ona wtedy latarnię na dachu. W połowie XVIII wieku istniała tu szkoła malarstwa prowadzona przez znanych polskich malarzy: Szymona Czechowicza i Łukasza Smuglewicza (którzy w niej również mieszkali). 
Około połowy XIX wieku w kamienicy mieściła się kawiarnia, a w piwnicach składowane były wina Fukiera. Przed rokiem 1847 połączono czterokondygnacyjną oficynę boczną z domem tylnym. Przez kolejne lata wprowadzane były drobne modyfikacje fasady. W 1928 roku wykonano remont elewacji głównej. Polichromię wykonał na niej Felicjan Szczęsny Kowarski. 
Po zniszczeniu w 1944 roku kamienicę odbudowano według projektu Wojciecha Kobylińskiego w 1953. Do dzisiaj fryz przedstawia personifikację bogini Fortuny oraz płody rolne.
W 1965 roku kamienica została wpisana do rejestru zabytków.

</doc>
<doc id="1936509" url="https://pl.wikipedia.org/wiki?curid=1936509" title="Pamela Behr">
Pamela Behr

Pamela Behr (ur. 21 września 1956 w Bad Hindelang) – niemiecka narciarka alpejska, srebrna medalistka mistrzostw świata.
Kariera.
W zawodach Pucharu Świata zadebiutowała w sezonie 1970/1971. Pierwsze punkty wywalczyła 19 stycznia 1972 roku w Grindelwald, gdzie zajęła ósme miejsce w slalomie. Na podium zawodów tego cyklu pierwszy raz stanęła 17 marca 1972 roku w Pra Loup, kończąc rywalizację w slalomie na drugiej pozycji. W zawodach tych rozdzieliła Francuzkę Danièle Debernard i swą rodaczkę, Rosi Mittermaier. W kolejnych startach jeszcze cztery razy stawała na podium, za każdym razem w slalomie: 9 grudnia 1972 roku w Val d’Isère wygrała, 2 stycznia 1973 roku w Mariborze i 17 grudnia 1975 roku w Cortina d’Ampezzo była druga, a 19 stycznia 1977 roku w Schruns zajęła trzecie miejsce. W sezonie 1972/1973 zajęła jedenaste miejsce w klasyfikacji generalnej, a w klasyfikacji slalomu była czwarta.
Wystartowała na igrzyskach olimpijskich w Sapporo w 1972 roku, gdzie zajęła 36. miejsce w zjeździe, 25. w gigancie i 6. w slalomie. Podczas rozgrywanych cztery lata później igrzysk w Innsbrucku była piąta w slalomie. Brała też udział w slalomie na igrzyskach olimpijskich w Lake Placid w 1980 roku, ale nie ukończyła rywalizacji. W 1978 roku zdobyła srebrny medal w slalomie na mistrzostwach świata w Garmisch-Partenkirchen, plasując się między dwiema Austriaczkami: Leą Sölkner i Monikę Kaserer. Była też między innymi dziesiąta w tej samej konkurencji podczas mistrzostw świata w Sankt Moritz w 1974 roku.

</doc>
<doc id="1936511" url="https://pl.wikipedia.org/wiki?curid=1936511" title="Indywidualne Mistrzostwa Szwecji na Żużlu 1965">
Indywidualne Mistrzostwa Szwecji na Żużlu 1965

Indywidualne Mistrzostwa Szwecji na Żużlu 1965 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Göte Nordin (Getingarna Sztokholm). 

</doc>
<doc id="1936521" url="https://pl.wikipedia.org/wiki?curid=1936521" title="2-Butyn">
2-Butyn

2-Butyn, but-2-yn, – organiczny związek chemiczny z grupy węglowodorów nienasyconych z szeregu homologicznego alkinów. Jeden z dwóch izomerów butynu – drugim jest 1-butyn.
W warunkach normalnych jest lotną, łatwopalną i drażniącą cieczą. Wiązanie potrójne czyni go bardzo reaktywnym. Ulega reakcji addycji z fluorowcami.
2-Butyn otrzymuje się w reakcji propynu z jodkiem metylu:

</doc>
<doc id="1936522" url="https://pl.wikipedia.org/wiki?curid=1936522" title="Indywidualne Mistrzostwa Szwecji na Żużlu 1966">
Indywidualne Mistrzostwa Szwecji na Żużlu 1966

Indywidualne Mistrzostwa Szwecji na Żużlu 1966 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Ove Fundin (Kaparna Göteborg). 

</doc>
<doc id="1936523" url="https://pl.wikipedia.org/wiki?curid=1936523" title="IndyCar Series 2010">
IndyCar Series 2010

IndyCar Series 2010 – był piętnastą edycją najważniejszej serii wyścigowej rozgrywanej pod szyldem IndyCar Series.
Sezon rozpoczął się 14 marca, a zakończył 2 października. Mistrzem został obrońca tytułu, Dario Franchitti z zespołu Chip Ganassi Racing, który w ten sposób został drugim kierowcą w historii IRL, któremu powiodła się misja obrony tytułu (poprzednio Sam Hornish Jr. w latach 2001-2002). Franchitti dołączył także do Hornish'a jako trzykrotny mistrz Indy Racing League.
Wyniki.
  
Klasyfikacja.
  

</doc>
<doc id="1936525" url="https://pl.wikipedia.org/wiki?curid=1936525" title="Himantandraceae">
Himantandraceae



</doc>
<doc id="1936528" url="https://pl.wikipedia.org/wiki?curid=1936528" title="Pacianus">
Pacianus



</doc>
<doc id="1936529" url="https://pl.wikipedia.org/wiki?curid=1936529" title="Philippe Streiff">
Philippe Streiff

Philippe Streiff (ur. 26 czerwca 1955 roku w La Tronche w departamencie Isère, zm. 23 grudnia 2022) – francuski kierowca wyścigowy.
Kariera.
Początki.
Francuz międzynarodową karierę rozpoczął we Francuskiej Formule 3, w której to po tytuł sięgnął w roku 1981. Następnie awansował do bezpośredniego przedsionka F1 – Formuły 2, w której ścigał się do sezonu 1985 (od tego roku seria ta widniała pod szyldem Formuła 3000). Najlepiej spisał się w latach 1983-1984, kiedy to dwukrotnie zmagania zakończył na 4. pozycji. Ścigał się wówczas dla francuskiej ekipy AGS.
Formuła 1.
W Formule 1 zadebiutował w 1984 roku, podczas ostatniego wyścigu sezonu o Grand Prix Portugalii. We francuskim zespole Renault zastąpił wówczas Brytyjczyka Dereka Warwicka. W wyniku awarii rundy tej nie udało mu się jednak ukończyć.
W sezonie 1985 ponownie dostał szansę startów, tym razem w pięciu wyścigach. W trzech pierwszych ścigał się dla francuskiej ekipy Ligier, w której to zastąpił Włocha Ivana Capelli (wszystkie zakończył poza strefą punktową). Podczas Grand Prix RPA Francuz przeniósł się do brytyjskiej stajni Tyrrell, gdzie zastąpił innego reprezentanta Włoch, Andreę de Cesarisa (nie dojechał do mety z powodu wypadku). Na ostatnią eliminację sezonu (Grand Prix Australii) Philippe powrócił do francuskiej stajni. Nieoczekiwanie, dzięki sprzyjającym okolicznościom, po raz pierwszy (i ostatni) w karierze stanął na najniższym stopniu podium, dzięki czemu na koniec sezonu został sklasyfikowany na 15. miejscu.
W latach 1986-1987 sprawował funkcję etatowego kierowcy brytyjskiej stajni Tyrrell, z którą miał okazję startu rok wcześniej. W obu przypadkach dwukrotnie rywalizację ukończył w strefie punktowej, na najlepszym uzyskując czwarte miejsce, podczas Grand Prix Niemiec, w roku 1987. W klasyfikacji generalnej zajął odpowiednio 14. i 15. pozycję.
Na sezon 1988 Francuz podpisał kontrakt ze znaną dla siebie, jeszcze z kariery juniorskiej, francuską stajnią AGS (był jej jedynym kierowcą). Słaby i awaryjny bolid nie pozwolił mu jednak zdobyć ani jednego punktu (najlepiej spisał się podczas Grand Prix Japonii, kiedy to zajął ósme miejsce). W roku 1989 podczas testów doznał ciężkiego wypadku, który doprowadził do sparaliżowania Francuza i w konsekwencji do jazdy na wózku inwalidzkim. Przed śmiercią zajmował się organizacją zawodów kartingowych w Paryżu.

</doc>
<doc id="1936532" url="https://pl.wikipedia.org/wiki?curid=1936532" title="Pacian">
Pacian



</doc>
<doc id="1936535" url="https://pl.wikipedia.org/wiki?curid=1936535" title="Szawarma">
Szawarma

Szawarma (arab. شَاوَرْمَا, "šāwarmā"; wym. "szałarma"), szoarma – bliskowschodnia potrawa w postaci skrawków mięsa okrawanych z pionowego, obrotowego rożna. Nazwa arabska „"szawarma"” pochodzi od tureckiego słowa "çevirme", dosłownie „obracający się”, lecz obecnie używana jest głównie w kręgu języka arabskiego. W samej Turcji odpowiednikiem tej potrawy jest döner kebab, zaś w Grecji – gyros. Mięso z dodatkami podaje się zazwyczaj w chlebie typu pita lub podobnym.

</doc>
<doc id="1936536" url="https://pl.wikipedia.org/wiki?curid=1936536" title="Geografia Pakistanu">
Geografia Pakistanu

Pakistan jest państwem leżącym w Azji Południowej nad wybrzeżem Morza Arabskiego, będącego częścią Oceanu Indyjskiego. Pakistan jest muzułmańskim krajem stanowiącym pomost między zachodnią muzułmańską Azją a wschodnią, orientalną Azją, gdzie przeważają takie religie, jak hinduizm czy buddyzm. Na terytorium tego kraju znajduje się słynny ośmiotysięcznik K2, będący częścią łańcucha górskiego Karakorum. Kraj jest atrakcyjny turystycznie, a turystyka stanowi ważną część gospodarki Pakistanu. Mimo to kraj ten należy do słabo rozwiniętych państw świata.
Powierzchnia i granice.
Powierzchnia – 796 100 km²
Skrajne punkty – północny 37°00'N, południowy 23°45'N, zachodni 60°55'E, wschodni 75°20'E. Rozciągłość południkowa kraju wynosi około 1500 km, a równoleżnikowa około 1100 km.
Pakistan graniczy z następującymi państwami:
Linia brzegowa – 1046 km
Budowa geologiczna i rzeźba.
Obszar kraju tworzy szeroki pas ciągnący się od Himalajów na północnym wschodzie ku Morzu Arabskiemu na południowym zachodzie. Linia brzegowa w zachodniej części kraju jest równoleżnikowa i urozmaicona niewielkimi półwyspami. Wybrzeże w tej części ma charakter klifowy. Wybrzeże w rejonie zatoki Sonmiami skręca ku południowemu wschodowi z niewielkim półwyspem Muari i deltą Indusu. We wschodniej części wybrzeże jest płaskie w wielu miejscach mangrowe.
Większość terytorium Pakistanu stanowią młode, położone w strefie sejsmicznej góry fałdowe. Północną i zachodnią część kraju pokrywają wysokie góry, które powstały w okresie fałdowania alpejskiego, a poza nimi obszary północne i tereny leżące w zachodniej części kraju są wyżynne. Wypiętrzenie tych gór było związane z naciskiem, jakim na euroazjatycką płytę tektoniczną litosfery wywierała przesuwająca się ku północy krystaliczna tarcza Dekanu. To spowodowało w szczególności powstanie łańcucha Himalajów. Wschodnia część Pakistanu jest nizinna i obejmuje Nizinę Indusu, będącą częścią aluwialnej Niziny Hindustańskiej. Przepływający w północnej części kraju Indus rozdziela dwa potężne łańcuchy górskie jakimi są Karakorum i Himalaje. W tym regionie znajdują się najwyższe szczyty górskie Pakistanu. W skład Himalajów wchodzą pasma Pangi, Delosai i masyw Nanga Parbat, gdzie najwyższy szczyt wznosi się na 8126 m n.p.m. Na południe od Wysokich Himalajów ciągną się sąsiadujące z Wysokimi Himalajami fragmenty Małych Himalajów.
Mniej więcej na północ od Himalajów ciągnie się łańcuch wysokich gór Karakorum, z drugim co do wysokości szczytem świata K2, zwanym Czogori. Jest to najwyższy szczyt kraju, który wznosi się na 8611 m n.p.m. Karakorum są najwyższymi górami Pakistanu, które zbudowane są z prekambryjskich skał granitowych i gnejsów. Góry te cechuje młoda, alpejska rzeźba, z ostrymi formami skalnymi i głęboko wciętymi dolinami. Wzdłuż zachodniej granicy Pakistanu z północy na południe ciągną się niższe pasma górskie, które należą do łańcucha gór Hindukuszu.
Poza terenami górskimi obszar Pakistanu pokrywają płaskowyże i wyżynne równiny będące częścią przedgórzy Himalajów, Karakorum i Hindukuszu. Jednym z takich obszarów jest leżący na południe od Himalajów płaskowyż Potwar o średniej wysokości 300–500 m n.p.m. Dalej na południe obszar ten przechodzi w równinę Pendżabu, która stanowi fragment Niziny Indusu.
Nizina Indusu jest pokaźnych rozmiarów (szeroka na około 550 km i długa na około 1200 km) regionem Pakistanu, którego średnia wysokość wynosi około 200 m n.p.m. Od zachodu ograniczają ją pasma Gór Sulejmańskich, których najwyższy szczyt Kajsargh o wysokości 3441 m n.p.m. Drugim pasmem są góry Brahiu, który najwyższy szczyt – Zargun wznosi się na 3578 m n.p.m. Za Górami Sulejmańskimi rozciąga się opadający ku zachodowi płaskowyż Beludżystanu. Północne obszary tego płaskowyżu jak i Góry Sulejmańskie są obszarami aktywnymi sejsmicznie.
Klimat.
Pakistan leży w strefie klimatu zwrotnikowego suchego i podzwrotnikowego także suchego. Ten pierwszy obejmuje Nizinę Indusu i wybrzeże, natomiast podzwrotnikowy - północno-zachodnią część kraju. W Pakistanie północnym i we wszystkie terenach górskich wysętpuje piętrowość klimatyczna.
Generalnie Pakistan należy do państw o klimatach gorących, gdzie średnie roczne wartości przekraczają 15 °C. I tak jest w praktyce, lecz ze względu na rzeźbę terenu temperatury są zróżnicowane. Tereny nizinne, zwłaszcza te na południu, są ciepłe, gdzie temperatury w styczniu wynoszą około 16 °C, zaś na samym wybrzeżu dochodzą do 18 °C. Północ jest chłodniejsza i średnie wartości wynoszą około 10 °C. Wraz z nastaniem wiosny temperatury szybko się podnoszą z każdym tygodniem, zwłaszcza na terenach pustynnych. Lata są gorące na przeważającej części kraju. Północna część Pakistanu cechuje się temperaturami rzędu 25-26 °C, a na południu kraju jest gorąco, ze średnimi wartościami rzędu 35-38 °C. Na pustyniach temperatury są wyższe i dochodzą do 48 °C. Tak jest na przykład na pustyni Thar w środkowowschodniej części kraju. Kraj cechuje się dużymi amplitudami dobowymi, co jest związane z suchością klimatu i postępującym w głąb lądu kontynentalizmem. Jedynie wysoko w górach jest chłodno. W Himalajach Wysokich i w Karakorum jest zimno, gdzie przez cały rok temperatura nie wzrasta powyżej 0 °C W wyższych partiach gór temperatury zimą obniżają się do -40 °C.
Pakistan jest krajem dość suchym, gdzie ilości opadów na większości obszarów są niskie. W różnych regionach kraju opady przypadają na odmienne pory roku. W Pendżabie wyraźne zaznacza się monsun letni, gdzie opady są najwyższe od lipca do września. Zimą zachodnie i północne obszary znajdują się pod wpływem wilgotnych mas powietrza związanych z cyrkulacją śródziemnomorską. W Hindukuszu i w Himalajach występują wtedy obfite opady śniegu. Najmniejsze opady występują w zachodnim Beludżystanie, w środkowej dolinie Indusu i na pustyni Thar. Rocznie w tych regionach spada od 50 do 100 mm deszczu, najmniej, bo poniżej 50 mm, rocznie spada właśnie w zachodnim Beludżystanie. Wschodni Beludżystan i rejon delty Indusu także jest suchym regionem Pakistanu, gdzie roczne sumy opadów wynoszą około 200–300 mm. Im dalej na zachód i północ, wraz ze wzrostem wysokości ilość opadów rośnie. W Pendżabie spada średnio 400 mm opadów. Na terenach górzystych opady wzrastają do 1000 mm rocznie. Na południowych stokach Himalajów wartości opadowe przekraczają 1000 mm, w niektórych rejonach tych gór średni roczny opad dochodzi do 1500 mm. Jednakże w osłoniętym od wpływu monsunów Karakorum opady gwałtownie maleją do 100–150 mm rocznie i są to głównie opady śniegu.
Klimat w Pakistanie cechuje się niskimi opadami, niską wilgotnością, która tylko latem na wybrzeżu jest względnie wysoka, oraz dużym usłonecznieniem, około 3400 godzin rocznie ze słońcem. Latem dominują związane z monsunem wiatry południowe i południowo-zachodnie, zimą zaś wieją wiatry zachodnie. Latem w dolinie Indusu wieją tak zwane wiatry loo. Na pustyniach do częstych zjawisk należą burze piaskowe.
Wody.
Pakistan mimo suchości klimatu jest krajem generalnie zasobnym w wody powierzchniowe. Przyczyną jest fakt, że wszystkie rzeki kraju płynąc południkowo, wypływają z wysokich pasm górskich i innych obszarów wysoko położonych, gdzie znajdują się źródła zasilające cieki wodne. Pakistan w większości swojego terenu należy do zlewiska Morza Arabskiego. Reszta kraju to tereny bezodpływowe, leżące w zachodniej części kraju.
Główną rzeką kraju, a zarazem osią hydrograficzną kraju jest Indus, którego długość wynosi 3180 km. Indus wypływa z Wyżyny Tybetańskie i płynie mniej więcej na południe przez cały kraj. Przy ujściu tworzy, wielką deltę o powierzchni około 8000 km². Głównymi dopływami Indusu są Satledź, Dźhelam, Ćenab i Rawi. Rzeki te biorą swój początek w Himalajach i tworzą wraz z Indusem ogromny stożek napływowy tak zwane Pięciorzecze, czyli Pendżab. Na Indusie i Dźhelam zbudowano liczne zbiorniki wodne. Największym z nich jest Tarbela o pojemności 17 km³. Największym prawobrzeżnym dopływem Indusu jest spływająca z Afganistanu rzeka Kabul. Z Gór Sulejmańskich do Indusu spływają Kurram, Gumal i Sangar. Dopływy dolnego Indusu to rzeki krótkie i okresowe.
Bezpośrednio do Morza Arabskiego uchodzi kilka rzek, które odwadniają południowy Beludżystan. Największymi z tych rzek są Daszt Kaur i Hingol. Pozostałą część Beludżystanu to obszary bezodpływowe na którym okresowe rzeki wpadają do okresowych słonych jezior i solnisk. Poza rzekami i zbiornikami wodnymi w Pakistanie istnieją także lodowce, które powstały dzięki sprzyjającym warunkom klimatycznym. Lodowce występują głównie w Karakorum, największym z nich jest Sjaczen o długości 75 km. Niewielkie lodowce występują także w Himalajach na terenie masywu Nanga Parbat oraz w Hindukuszu.
Gleby.
Duże obszary Pakistanu mają dość żyzne pokrywy glebowe. Na Nizinie Indusu występują aluwialne osady, zaś równina Pendżabu jest pokryta fluwisolami, które także pokrywają wąski pas doliny Indusu. Reszta powierzchni kraju pokryta jest mało żyznymi płytkimi glebami. Wschodnia część Pakistanu jest dominowana przez pustynne gleby, jakimi są yermosole, które przechodzą w lotne piaski na pustyni Thar, a na krańcach południowo-wschodnich – w sołonczaki. Beludżystan jest pokryty górskimi kserosolami, które w wielu miejscach są zasolone. Północna część kraju jest pokryta kambisolami – glebami cynamonowymi. Tereny górskie są zdominowane przez litosole. Większość gleb Pakistanu charakteryzuje się niską zawartością substancji organicznych i wymaga nawożenia.
Flora.
Szata roślinna jest dość skąpa ze względu na suchość klimatu, jaka obejmuje większość kraju. Lasy zajmują mniej niż 10% powierzchni kraju i znajdują się głównie w górach. Niewielkie fragmenty lasów zwrotnikowych, które zrzucają liście w porze suchej, rosną na wschodnich stokach Gór Sulejmańskich. W delcie Indusu rosną niewielkie połacie lasów namorzynowych. Hindukusz jest pokryty lasami, lecz tylko w miejscach, gdzie występują największe opady deszczu. Rosną tam jodły i świerki, które na wysokości 3500 m n.p.m. przechodzą w zarośla alpejskie z brzozą i jałowcem. W Karakorum rosną lasy cedrowo-brzozowe, które występują wyspowo wśród suchego stepu do wysokości około 3500 m n.p.m. Klasyczne piętra roślinne uformowały się jedynie w najwilgotniejszych partiach Himalajów. Do wysokości 1500 m n.p.m. rosną tam zarośla twardolistne z dziką oliwką i akacją, a wyżej lasy mieszane.
Większość kraju pokrywają pustynie, półpustynie i stepy. Na tych terenach rosną sucholubne zarośla przechodzące w Beludżystanie i na pustyni Thar w bardzo skąpą roślinność kserofityczną. Niektóre obszary pustyni Thar są pozbawione roślinności, gdzie występują piaszczyste wydmy. Niższe partie gór w północno-zachodniej części kraju pokrywają stepy. Także na Nizinie Indusu występują stepy piołunowe i ostnicowe, zaś tereny zasolone pokrywają słonorośla. Na terenach nawadnianych w Pendżabie prowadzi się plantacyjną uprawę niektórych szybko rosnących gatunków drzew na przykład akacji. Prowadzone są też liczne nasadzenia w celu zapobiegania erozji gleb.
Fauna.
Świat zwierząt jest bardzo bogaty, charakterystyczny dla Regionu Przednioindyjskiego Krainy Orientalnej. W górach Pakistanu żyje niedźwiedź himalajski i rzadko występujący irbis. Z ssaków trawożernych żyjących na terenach wysoko położony występują dzikie owce, nachury i gazele tybetańskie. Największym ssakiem żyjącym w lasach obszarów nizinnych jest słoń indyjski, a poza nim występują bawoły, liczne jeleniowate i antylopa niglau. Największym drapieżnikiem jest tygrys. Jeśli chodzi o naczelne, to w Pakistanie żyją langury i makaki. W dolinie Indusu występują licznie ptaki wodne i brodzące. Niebezpiecznym i pospolicie występującym w kraju gadem jest kobra indyjska. W rzekach żyje gawial gangesowy.
Tereny chronione zajmują w kraju około 5% powierzchni. Istnieją 53 różnego rodzaju obszary chronione. Do najbardziej znanych parków narodowych należy Kirthar Park w paśmie górskim Kirthar, gdzie żyją antylopy chinkara, gazele, szakale i wilki. Oprócz tego parku innym ważny obszarem chronionym jest Chiltan Hazarganji Park w północnym Beludżystanie, gdzie żyją dzikie kozy, owce, lamparty, kobry i pytony. Największymi zagrożeniami są postępująca erozja gleb i wylesianie.

</doc>
<doc id="1936537" url="https://pl.wikipedia.org/wiki?curid=1936537" title="Izidorius Brensonas">
Izidorius Brensonas



</doc>
<doc id="1936540" url="https://pl.wikipedia.org/wiki?curid=1936540" title="Desma Stovall">
Desma Stovall

Desma Stovall (ur. 15 września 1983 w Santa Rosa) – amerykańska siatkarka, aktualnie grająca we francuskim USSP Albi Volley-Ball.

</doc>
<doc id="1936543" url="https://pl.wikipedia.org/wiki?curid=1936543" title="Zhang Shuai (piłkarz)">
Zhang Shuai (piłkarz)

Zhang Shuai (chiń.: 张帥; ur. 20 lipca 1981 w Qingdao) – chiński piłkarz występujący na pozycji obrońcy.
Kariera piłkarska.
Klubowa.
Zhang Shuai przez całą karierę grał w drużynie Beijing Guo’an. W sumie rozegrał 144 mecze w Chinese Super League, w których zdobył 3 bramki. W 2008 roku wycofał się z futbolu.
Reprezentacyjna.
Zhao Xuri w reprezentacji Chin zadebiutował w 2007 roku. W sumie, do 2008 roku rozegrał 14 spotkań w reprezentacji. Był również powołany na Puchar Azji 2007.
Doping.
22 grudnia 2003 roku Zhang Shuai został zawieszony na trzy miesiące, w związku z pozytywnym wynikiem testu na obecność zakazanej Efedryny w ciele.

</doc>
<doc id="1936544" url="https://pl.wikipedia.org/wiki?curid=1936544" title="Kościół św. Wacława w Brzecławiu">
Kościół św. Wacława w Brzecławiu

Kościół św. Wacława w Brzecławiu (cz. "Kostel svatého Václava") - modernistyczny, rzymskokatolicki kościół farny w mieście Brzecław, na południowych Morawach (Czechy).
Lokalizacja.
Kościół zlokalizowany jest na centralnym dla miasta placu Masaryka. Usytuowano go w miejscu wcześniejszego kościoła barokowego, który został zniszczony w czasie nalotu alianckiego w dniu 20 listopada 1944. Istniały tutaj także jeszcze wcześniejsze kościoły (pierwszy pochodził z połowy XIII wieku). 
Obecny obiekt to strzelista struktura z centralnie umieszczoną dwudzielną wieżą. W podziemiach udostępniono do zwiedzania relikty kościoła romańskiego. Można również obejrzeć wystawę o historii brzecławskich kościołów na przestrzeni wieków.
Historia.
Świątynię poświęcił brneński biskup Vojtěch Cikrle 10 września 1995. Dzień ten zakończył 50-letni okres prowizorycznego odprawiania nabożeństw na terenie miasta. Autorem projektu całości był Ludvík Kolek, specjalizujący się w architekturze sakralnej. Była to jego druga realizacja na terenie brzecławska - pierwszą był kościół w Hustopeču. Wystrój wnętrza powstał jako dzieło zbiorowe, pod kierownictwem artysty rzeźbiarza Karla Stádníka. Jest on m.in. bezpośrednim autorem drogi krzyżowej. 
Dzwony.
Dzwony zawieszone są w prześwicie między wieżami. Są to:
Pierwsze dwa dzwony wyprodukowano w firmie Josefa Tkadleca z Halenkova, a ostatni w wytwórni dzwonów Maria Tomášková-Dytrychová z Brodku u Přerova.

</doc>
<doc id="1936545" url="https://pl.wikipedia.org/wiki?curid=1936545" title="Dwie połowy w piekle">
Dwie połowy w piekle

Dwie połowy w piekle, również Mecz w piekle i Ostatni gol (węg. "Két félidő a pokolban") – węgierski dramat filmowy z 1961 roku, inspirowany tzw. meczem śmierci, który odbył się w 1942 roku w Kijowie.
Film, wyreżyserowany przez Zoltána Fábriego, wygrał nagrodę krytyków na Boston Cinema Festival 1962. Remake'ami tego filmu są "Najdłuższy jard" oraz "Ucieczka do zwycięstwa".
Opis fabuły.
Jest wiosna 1944 roku. Niemieccy dowódcy z okazji nadchodzących urodzin Hitlera chcą zorganizować mecz piłki nożnej, w którym Niemcy zmierzyliby się z węgierskimi jeńcami wojennymi. Wzywają w tym celu znanego węgierskiego piłkarza, Ónódiego, któremu nakazują zorganizowanie drużyny. Ónódi zgadza się, stawia jednak warunek, że członkowie jego drużyny dostaną dodatkowe racje żywnościowe i otrzymają piłkę, za pomocą której będą trenować przed meczem, ponadto do czasu meczu zajmą się treningami, a nie będą pracować. Niemcy przystają na te warunki, zalecając jednak Ónódiemu, by nie powoływał do drużyny Żydów. Okazuje się, że Ónódi nie może zorganizować drużyny jedynie ze swojej kompanii, ponieważ na 98 żołnierzy tylko 8 potrafi grać w piłkę. Ónódi powołuje więc piłkarzy z innej kompanii, w tym niepotrafiącego grać w piłkę Steinera, który jest Żydem, a który skłamał Ónódiemu, obawiając się śmierci. Następnie na jednym z treningów piłkarzom udaje się unieszkodliwić i związać strzegącego ich kaprala, a następnie uciec. Zostają jednak złapani, za co czeka ich rozprawa wojskowa i prawdopodobnie kara śmierci, ale Niemcy nakazują im wziąć udział w meczu. Początkowo podczas meczu Ónódi nie angażuje się, a jego drużyna popełnia proste błędy, na skutek czego przegrywają już 0:3. Mimo tego przed zakończeniem pierwszej połowy węgierska drużyna strzela bramkę na 1:3. Nie wierząc w zapewnienia jednego z dowódców, że piłkarze węgierscy być może zostaną ocaleni, jeśli przegrają mecz, w drugiej połowie Węgrzy strzelają trzy bramki, prowadząc 4:3, po czym tuż po objęciu prowadzenia zostają, jeszcze podczas meczu, rozstrzelani przez niemieckich narodowych socjalistów.

</doc>
<doc id="1936547" url="https://pl.wikipedia.org/wiki?curid=1936547" title="Pustynna Tarcza">
Pustynna Tarcza



</doc>
<doc id="1936549" url="https://pl.wikipedia.org/wiki?curid=1936549" title="Két félidő a pokolban">
Két félidő a pokolban



</doc>
<doc id="1936553" url="https://pl.wikipedia.org/wiki?curid=1936553" title="Desert Shield">
Desert Shield



</doc>
<doc id="1936559" url="https://pl.wikipedia.org/wiki?curid=1936559" title="Dynamo Stachanow">
Dynamo Stachanow



</doc>
<doc id="1936561" url="https://pl.wikipedia.org/wiki?curid=1936561" title="Pascal Fabre">
Pascal Fabre

Pascal Fabre (ur. 9 stycznia 1960 roku w Lyonie) – francuski kierowca wyścigowy.
Kariera.
W latach 1984-1986 Francuz brał udział w bezpośrednim przedsionku F1 – Międzynarodowej Formule 3000 (w pierwszym roku startów nazwa widniała jeszcze pod szyldem Formuła 2). Najlepiej spisał się w ostatnim podejściu, kiedy to zajął na koniec sezonu 7. miejsce (najlepszym wynikiem Pascala w tym sezonie było zdominowanie inauguracyjnej rundy).
W Formule 1 zadebiutował w roku 1987, we francuskiej ekipie AGS (był jej jedynym kierowcą). Słaby bolid nie pozwolił mu jednak uzyskać premiowanej punktami pozycji (najwyższą lokatą, jaką zdołał uzyskał, było dwukrotnie dziewiąte miejsce podczas Grand Prix Wielkiej Brytanii oraz Grand Prix Francji). Po braku kwalifikacji w trzech z czterech ostatnich dla niego wyścigach, na dwie ostatnie rundy został zastąpiony przez Brazylijczyka Roberto Moreno. Po tym sezonie nie znalazł już dla siebie miejsca w stawce.
Po krótkim epizodzie w F1, Fabre zaangażował się w wyścigi samochodów sportowych, jednakże nie osiągnął w nich żadnych sukcesów.

</doc>
<doc id="1936562" url="https://pl.wikipedia.org/wiki?curid=1936562" title="Paweł Wolicki (polityk)">
Paweł Wolicki (polityk)



</doc>
<doc id="1936563" url="https://pl.wikipedia.org/wiki?curid=1936563" title="New Connect">
New Connect



</doc>
<doc id="1936566" url="https://pl.wikipedia.org/wiki?curid=1936566" title="Agata Pura">
Agata Pura



</doc>
<doc id="1936567" url="https://pl.wikipedia.org/wiki?curid=1936567" title="Zhu Ting">
Zhu Ting

Zhu Ting (chiń.: 朱挺; pinyin: "Zhū Tǐng"; ur. 15 lipca 1985 w Dalianie) – chiński piłkarz występujący na pozycji obrońcy w drużynie Dalian A’erbin.
Kariera piłkarska.
Klubowa.
Zhu Ting jest wychowankiem klubu Dalian Shide. Pierwsze mecze rozgrywał jednak w 2004 roku, jako piłkarz Dalian Changbo. W Chinese Super League wystąpił 17-krotnie w sezonie 2004 i strzelił jedną bramkę. Od 2005 roku ponownie jest zawodnikiem Dalian Shide, jednak tym razem jest podstawowym zawodnikiem swojego klubu, o czym świadczą statystyki rozegranych spotkań.
Reprezentacyjna.
Zhu Ting debiutował w reprezentacji Chin w 2007 roku. Był również powołany na Puchar Azji 2007. Pierwszą bramkę w reprezentacji strzelił 27 stycznia 2008 w meczu przeciwko Syrii.

</doc>
<doc id="1936570" url="https://pl.wikipedia.org/wiki?curid=1936570" title="SW Bregenz">
SW Bregenz



</doc>
<doc id="1936571" url="https://pl.wikipedia.org/wiki?curid=1936571" title="Dominic Hassler">
Dominic Hassler

Dominic Hassler (ur. 30 marca 1981 w Lienz) – austriacki piłkarz występujący na pozycji napastnika. Od 2011 występuje w FC Blau-Weiß Linz. W przeszłości występował w Red Bull Salzburg, Grazer AK, LASK Linz, FC Gratkorn i Sturmie Graz.

</doc>
<doc id="1936572" url="https://pl.wikipedia.org/wiki?curid=1936572" title="Herb Krajenki">
Herb Krajenki

Herb Krajenki – jeden z symboli miasta Krajenka i gminy Krajenka w postaci herbu.
Wygląd i symbolika.
Herb przedstawia na czerwonej tarczy topór umieszczony pionowo i zwrócony w heraldycznie lewą stronę. Topór ma ostrze srebrne, rękojeść złotą.
Herb nawiązuje do herbu rodu Danaborskich, w których posiadaniu znajdowała się miejscowość w czerwcu 1420 roku, kiedy to Krajenka uzyskała prawa miejskie.

</doc>
<doc id="1936573" url="https://pl.wikipedia.org/wiki?curid=1936573" title="Sehnsucht (singel Rammstein)">
Sehnsucht (singel Rammstein)

Sehnsucht – utwór niemieckiego zespołu metalowego Rammstein z drugiego albumu grupy, "Sehnsucht".
„Sehnsucht” był wykonywany na koncertach w 1995, na trasie koncertowej promującej album "Herzeleid".

</doc>
<doc id="1936579" url="https://pl.wikipedia.org/wiki?curid=1936579" title="Wang Dong">
Wang Dong

Wang Dong (chin. upr.: 王栋; chin. trad.: 王棟; pinyin: "Wáng Dòng"; ur. 10 września 1981 w Qingdao) – chiński piłkarz występujący na pozycji pomocnika w drużynie Chongqing Lifan.
Kariera piłkarska.
Klubowa.
Wang Dong jako junior grał w zespołach Qingdao Hainiu i Shaanxi Chanba. Już jako senior, od 2001 występuje w barwach Changchun Yatai. W swym pierwszym sezonie w tej drużynie rozegrał 19 meczów w lidze i strzelił 5 bramek. W sezonie 2003 jego drużyna awansowała z drugiej ligi chińskiej do pierwszej. Wang był od tego momentu podstawowym zawodnikiem Changchunu i strzelał sporo bramek. W sezonie 2007 wywalczył z drużyną mistrzostwo kraju. W 2013 był wypożyczony do Shandong Tengding. W 2014 przeszedł do Chongqing Lifan.
Reprezentacyjna.
Wang Dong od 2006 roku występuje w reprezentacji Chin. Zadebiutował 12 lutego 2006 roku w meczu przeciwko Hondurasowi. Pierwszą bramkę strzelił 10 sierpnia 2006 roku z Tajlandią. Był również powołany na Puchar Azji 2007.
Sukcesy.
Changchun Yatai

</doc>
<doc id="1936581" url="https://pl.wikipedia.org/wiki?curid=1936581" title="Parafia św. Anny w Krajence">
Parafia św. Anny w Krajence

Parafia św. Anny w Krajence – parafia rzymskokatolicka w dekanacie Złotów II w diecezji bydgoskiej.
Erygowana w 1420 roku.
Zasięg parafii.
Do parafii należą wierni z miejscowości: Barankowo, Czajcze, Krajenka, Leśnik, Łońsko, Pogórze, Rosochy, Śmiardowo Krajeńskie, Tarnówczyn, Wąsoszki i Żeleźnica.

</doc>
<doc id="1936582" url="https://pl.wikipedia.org/wiki?curid=1936582" title="Ilia Kandelaki">
Ilia Kandelaki

Ilia Kandelaki, gruz. ილია კანდელაკი (ur. 26 grudnia 1981 w Tbilisi) – gruziński piłkarz występujący na pozycji obrońcy. Obecnie występuje w Interze Baku. W przeszłości występował w Dinamie Tbilisi, Czornomorcu Odessa, Carl Zeiss Jena oraz Sturmie Graz. W 2004 roku zadebiutował w reprezentacji Gruzji. Dotychczas wystąpił w niej 14-krotnie.

</doc>
<doc id="1936585" url="https://pl.wikipedia.org/wiki?curid=1936585" title="Zygnematales">
Zygnematales



</doc>
<doc id="1936591" url="https://pl.wikipedia.org/wiki?curid=1936591" title="Odpoczynek w czasie ucieczki do Egiptu (obraz Caravaggia)">
Odpoczynek w czasie ucieczki do Egiptu (obraz Caravaggia)

Odpoczynek w czasie ucieczki do Egiptu – obraz olejny namalowany przez włoskiego artystę barokowego, Caravaggia.
Dzieło powstało dla nieznanego mecenasa. Podejrzewa się, że zleceniodawcą mogła być Kongregacja Oratorium św. Filipa Neri. Dokładna data powstania obrazu również nie jest znana. W literaturze najczęściej wymieniane są lata 1595–1597, czyli okres, gdy młody artysta przebywał w Rzymie i pracował m.in. dla kardynała Francesco del Monte. Obok "Marii Magdaleny pokutującej" jest to jedna z pierwszych prac malarza o tematyce biblijnej. Obraz obecnie znajduje się w zbiorach Galleria Doria Pamphilj w Rzymie.
Opis obrazu.
Malarz zaczerpnął temat obrazu z apokryficznej opowieści o ucieczce Świętej Rodziny do Egiptu. Był to popularny motyw, chętnie wykorzystywany przez artystów renesansu i baroku. Jednakże obraz Caravaggia zawiera innowacyjny element ikonograficzny w postaci umieszczonego w centrum obrazu i stojącego tyłem do widza anioła grającego na skrzypcach. Anioł jest ukazany jako młody i piękny młodzieniec o wyraziście wyeksponowanej cielesności i hermafrodytycznej urodzie. Jest prawie nagi, jego ciało częściowo okrywa zdająca się unosić w powietrzu biała tkanina, plecy zdobią czarne skrzydła.
Wysmukła postać anioła dzieli płótno na dwie części. Z lewej strony ukazany został św. Józef, który trzyma w rękach nuty. Został przedstawiony jako prosty, zakłopotany człowiek, który nie rozumie tego, co się wokół niego dzieje. Święty siedzi na podróżnym worku, obok leży bukłak z winem, a za jego plecami stoi osioł. Święty Józef ma proste chłopskie rysy, łysiejącą głowę i zmierzwioną brodę. Jego stopy są bose, ich ułożenie może świadczyć o zażenowaniu. Ta część obrazu jest ciemniejsza i zdominowana przez różne odcienie brązu.
Prawa strona obrazu jest jaśniejsza i bogatsza w żywe kolory. Jej centralną postacią jest Matka Boska z Dzieciątkiem na rękach. Oboje śpią odpoczywając po podróży, ich ciała rozjaśnia światło bijące od anioła, które podkreśla sacrum przedstawionych osób. W tle widoczny jest fragment pejzażu i bogactwo roślin. Są to elementy wyjątkowe w obrazach Caravaggia, które w takiej skali nigdy nie występują w innych jego pracach.
Michelangelo Merisi malował, zazwyczaj korzystając z modeli. Osobą pozującą do postaci Marii była dziewczyna o imieniu Giulia, która pojawiła się także na obrazie "Maria Magdalena pokutująca". Delikatny profil anioła pozwala rozpoznać tego samego modela, który pozował do postaci naiwnego gracza na obrazie "Grający w karty" z Kimbell Art Museum.
Symbolika i interpretacje.
Obraz "Odpoczynek w czasie ucieczki do Egiptu" swoją żywą kolorystyką przypomina bardziej dzieła renesansowe, niż późniejsze ciemne i zdominowane przez efekty światłocienia prace artysty. Można dostrzec tu wyraźny wpływ malarstwa weneckiego, reprezentowanego m.in. przez Giorgione, jak i sztuki z regionu Lombardii. Całość dzieła utrzymana jest w lirycznym i intymnym nastroju, typowym dla ludowej religijności obecnej na obrazach z czasów kontrreformacji. Krytycy sztuki dopatrują się też inspiracji autora obrazem Annibale Carracciego "Wybór Heraklesa" z 1594.
Wyjaśnienie obecności anioła nie jest proste. Być może najbliższe prawdy jest stwierdzenie współczesnego dominikanina Pawła Krupy, który napisał: „Scena, która rozgrywa się pomiędzy Józefem i aniołem, to przecież artystyczny skrót prawdy o współdziałaniu Boga i człowieka”. Bóg reprezentowany przez anioła jest kompozytorem, twórcą przekazywanej człowiekowi prawdy o zbawieniu. Józef swoją prostotą i zmieszaniem reprezentuje ludzkość z trudem przyjmującą boski przekaz.
Wyidealizowana postać Matki Boskiej z Dzieciątkiem kontrastuje z siermiężną prostotą Józefa. Wygląd Marii, szczególnie kolor jej włosów, może nawiązywać do opisu Oblubienicy z "Pieśni nad pieśniami": „włosy na twojej głowie jak purpura”. Przedstawienie śpiącej matki trzymającej w ramionach dziecko odnosi się do kolejnego fragmentu "Pieśni": „Ja śpię, lecz serce me czuwa”.
Namalowana w prawym dolnym rogu obrazu dziewanna jest jedną z pierwszych martwych natur Caravaggia; może symbolizować Ziemię Obiecaną lub „różdżkę z pnia Jessego”. Natomiast kamienie u stóp Józefa nawiązują do niewoli egipskiej Izraelitów.

</doc>
<doc id="1936593" url="https://pl.wikipedia.org/wiki?curid=1936593" title="Sobrasada">
Sobrasada

Sobrasada (kat. "Sobrassada") – rodzaj kiełbasy, tradycyjnie produkowany na Balearach, zwłaszcza na Majorce. Podstawowymi składnikami jest mięso wieprzowe, papryka, sól i inne przyprawy.

</doc>
<doc id="1936595" url="https://pl.wikipedia.org/wiki?curid=1936595" title="Ceti">
Ceti



</doc>
<doc id="1936597" url="https://pl.wikipedia.org/wiki?curid=1936597" title="Cmentarz żydowski w Krajence">
Cmentarz żydowski w Krajence

Cmentarz żydowski w Krajence – kirkut znajdujący się w Krajence.
Kirkut został założony w XVII wieku, a zniszczony w latach 1938–1939 przez Niemców. Po 1945 został zamknięty. Położony był na ul. Ogrodowej, na terenie płaskim, na pd-wsch. obrzeżu miasta. Powierzchnia wynosiła ok. 0,7 ha.

</doc>
<doc id="1936608" url="https://pl.wikipedia.org/wiki?curid=1936608" title="Communist Party of India (Maoist)">
Communist Party of India (Maoist)



</doc>
<doc id="1936612" url="https://pl.wikipedia.org/wiki?curid=1936612" title="Gonzalo Vargas">
Gonzalo Vargas

Gonzalo Vargas Abella (ur. 22 września 1981 w Montevideo) – urugwajski piłkarz występujący na pozycji napastnika.
Kariera piłkarska.
Klubowa.
Gonzalo Vargas karierę rozpoczynał w stołecznym Defensorze Sporting. W ciągu czterech sezonów w Primera División Uruguaya rozegrał 94 meczów, w których strzelił 43 bramki. Następnie grał w argentyńskim Gimnasia La Plata, a w 2006 roku trafił do Francji, a konkretnie podpisał kontrakt z AS Monaco. Zdołał jednak rozegrać tylko 8 spotkań w Ligue 1, jako gracz czerwono-białych. Po sezonie został wypożyczony do FC Sochaux. W pierwszej drużynie grał 4 razy w lidze. Więcej czasu spędzał w rezerwach Sochaux. Następnie, przed sezonem 2008/2009 trafił do meksykańskiego Atlasu Guadalajara. Już w pierwszym sezonie grał w 32 ligowych meczach i strzelił 10 goli. Od 2009 roku trafił definitywnie do Atlasu.
Reprezentacyjna.
Vargas w 2002 roku zadebiutował w reprezentacji Urugwaju. Następnie powrócił do błękitnych po czterech latach. W 2007 roku został powołany na Copa América 2007. Swą jedyną bramkę w reprezentacji strzelił 6 lutego 2007 roku przeciwko Kolumbii.

</doc>
<doc id="1936614" url="https://pl.wikipedia.org/wiki?curid=1936614" title="Order Męstwa">
Order Męstwa

Order Męstwa () – odznaczenie państwowe (order) Federacji Rosyjskiej.
Historia.
Order Męstwa został ustanowiony 2 marca 1994 dekretem prezydenta Rosji Borysa Jelcyna i nadawany jest zgodnie z zasadami opisanymi w Statucie Orderu, wraz ze zmianami wprowadzonymi Rozporządzeniem Prezydenta Federacji Rosyjskiej z 6 stycznia 1999.
W starszeństwie odznaczeń Federacji Rosyjskiej Order Męstwa zajmuje jedenaste miejsce – po Orderze Nachimowa, a przed Orderem „Za Zasługi Wojskowe”.
Zasady nadawania.
Order Męstwa przyznawany jest obywatelom za ich poświęcenie, odwagę i męstwo wykazane podczas akcji ratunkowych, ochrony porządku publicznego i zwalczania przestępczości, w czasie klęsk żywiołowych, pożarów, katastrof i innych zagrożeń, a także śmiałe i zdecydowane działania w wykonywaniu wojskowego, służbowego i obywatelskiego obowiązku w warunkach zagrożenia dla życia.
Order Męstwa może być nadawany wielokrotnie.
Wśród odznaczonych jest także starszy brygadier Tomasz Rzewuski z Komendy Głównej Państwowej Straży Pożarnej, który wyróżnił się w walce z pożarami lasów w Rosji, jakie latem 2010 ogarnęły ten kraj.
Opis odznaki.
Odznakę orderu stanowi wykonany ze srebra krzyż o zaokrąglonych brzegach z biegnącymi od środka promieniami. W centrum krzyża znajduje się dwugłowy orzeł z godła Federacji Rosyjskiej. Na rewersie znajduje się wytłoczony, poziomy napis: "МУЖЕСТВО" i numer orderu. Odległość między przeciwległymi końcami krzyża wynosi 40 mm.
Order Męstwa zawieszony jest na jedwabnej wstążce w kolorze czerwonym o szerokości 24 mm, z dwoma białymi paskami po bokach o szerokości 2 mm.

</doc>
<doc id="1936621" url="https://pl.wikipedia.org/wiki?curid=1936621" title="Jan Koczurow">
Jan Koczurow

Jan Koczurow (ur. 13 lipca 1871 w Bigildinie, zm. w 1917 w Carskim Siole) – kapłan i męczennik prawosławny.
Życiorys.
Urodził się w rodzinie wiejskiego proboszcza prawosławnego. Ukończył Petersburską Akademię Duchowną, gdzie poznał Mikołaja (Ziorowa), ówczesnego biskupa Aleutów i Ameryki. Pod jego wpływem zgłosił się jako ochotnik do wyjazdu na misję do Ameryki, pragnąc przyjąć święcenia kapłańskie i tam zacząć pracę duszpasterską. Został proboszczem parafii misyjnej w Chicago oraz w Streator, gdzie pracował wśród słowackich emigrantów-grekokatolików. Przed wyjazdem do USA ożenił się z Aleksandrą Wasiliewną Czernyszewą, córką kapłana prawosławnego z Petersburga.
W Chicago przyczynił się do wzniesienia cerkwi, późniejszego soboru w Chicago. Oprócz powierzonych mu parafii wyjeżdżał również do Hartshorne, Slovaktown, Madison, Buffalo i Joliet w celu prowadzenia tam działalności misyjnej. W szczególności zajmował się nawracaniem grekokatolików na prawosławie oraz pracą z młodzieżą. W czasie pobytu w USA urodziło mu się trzech synów. W 1903 za swoją dotychczasową pracę otrzymał od cara Mikołaja II Order Świętej Anny. Cztery lata później biskup amerykański i aleucki Tichon (Bieławin) nadał mu godność protoprezbitera.
W 1907 wrócił do Rosji i rozpoczął pracę duszpasterską w parafii w Narwie. Po dziewięciu latach został przeniesiony do parafii św. Katarzyny w Carskim Siole. Tam też został w 1917 zamordowany przez grupę marynarzy-zwolenników bolszewików. Istnieją różne wersje dotyczące daty tego wydarzenia: 13 października, 1 listopada, 30 listopada, 8 grudnia 1917. Według najobszerniejszej relacji dotyczącej okoliczności śmierci kapłana został on zastrzelony, a jego ciało włóczono po mieście. Był prawdopodobnie pierwszym duchownym prawosławnym zamordowanym w 1917 przez zwolenników rewolucji w Rosji.
Kanonizowany w 1994 przez Rosyjski Kościół Prawosławny jako jeden z Soboru Świętych Nowomęczenników i Wyznawców Rosyjskich.
Przypisy.
 

</doc>
<doc id="1936622" url="https://pl.wikipedia.org/wiki?curid=1936622" title="Komunistyczna Partia Indii (maoistowska)">
Komunistyczna Partia Indii (maoistowska)



</doc>
<doc id="1936638" url="https://pl.wikipedia.org/wiki?curid=1936638" title="Gonzalo Vargas Abella">
Gonzalo Vargas Abella



</doc>
<doc id="1936661" url="https://pl.wikipedia.org/wiki?curid=1936661" title="Bielistka siwa">
Bielistka siwa

Bielistka siwa ("Leucobryum glaucum") – gatunek mchu z rodziny widłozębowatych. Gatunek rozpowszechniony w Polsce.
Biologia i ekologia.
Pospolita w całym kraju, występuje w podmokłych lasach, głównie iglastych, na wilgotnych łąkach, skałach oraz wrzosowiskach. Gatunek wyróżniający zespołu leśnego "Leucobryo-Pinetum".
Ochrona.
Roślina objęta częściową ochroną na terenie Polski na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. Jej obecność w dużych ilościach może świadczyć o postępującej degradacji podłoża.

</doc>
<doc id="1936676" url="https://pl.wikipedia.org/wiki?curid=1936676" title="Gunda Niemann-Stirnemann">
Gunda Niemann-Stirnemann

Gunda Niemann-Stirnemann (ur. 7 września 1966 w Sondershausen) – niemiecka łyżwiarka szybka, wielokrotna medalistka olimpijska, wielokrotna medalistka mistrzostw świata i Europy oraz wielokrotna zdobywczyni Pucharu Świata.
Kariera sportowa.
Do Zjednoczenia Niemiec reprezentowała barwy NRD. Startowała na dystansach 1500 m, 3000 m i 5000 m, odnosząc największe sukcesy na dwóch ostatnich. Pierwszy sukces w karierze osiągnęła w 1988 roku, kiedy zdobyła srebrny medal podczas mistrzostw Europy w Kongsbergu. W zawodach tych wyprzedziła ją jedynie jej rodaczka, Andrea Ehrig-Mitscherlich, a trzecie miejsce zajęła Yvonne van Gennip z Holandii. Srebrne medale zdobyła także na rozgrywanych dziewięć lat później mistrzostwach Europy w Heerenveen, ulegając Holenderce Tonny de Jong oraz na mistrzostwach Europy w Hamar w 2000 roku, plasując się za Anni Friesinger. Ponadto zwyciężała podczas ME w Berlinie (1989), ME w Heerenveen (1990), ME w Sarajewie (1991), ME w Heerenveen (1992), ME w Hamar (1994), ME w Heerenveen (1995), ME w Heerenveen (1996) oraz ME w Baselga di Pinè (2001).
W 1988 roku wzięła udział w igrzyskach olimpijskich w Calgary, startując na dystansach 1500 i 5000 m. W obu biegach zajęła siódme miejsce, pomimo tego, że w dłuższym z biegów wywróciła się. Na rozgrywanych cztery lata później igrzyskach w Albertville zdobywała medale we wszystkich swoich startach. W swoim pierwszym występie, biegu na 3000 m, zdobyła złoty medal, wyprzedzając bezpośrednio swą rodaczkę Heike Warnicke oraz reprezentującą Austrię Emese Hunyady. Trzy dni później zdobyła srebrny medal na dwukrotnie krótszym dystansie, rozdzielając na podium Jacqueline Börner oraz Japonkę Seiko Hashimoto. Złoty medal zdobyła także na dystansie 5000 m, na podium stanęły oprócz niej jeszcze dwie Niemki: Heike Warnicke i Claudia Pechstein. Starty na igrzyskach olimpijskich w Lillehammer w 1994 roku rozpoczęła od upadku i dyskwalifikacji w biegu na 3000 m. Następnie zajęła trzecie miejsce na 1500 m, przegrywając tylko z Emese Hunyady i Rosjanką Swietłaną Fiedotkiną. Na koniec wywalczyła srebrny medal w biegu na 5000 m, plasując się za Claudią Pechstein, a przed Hiromi Yamamoto z Japonii. Brała także udział w igrzyskach w Nagano w 1998 roku, zdobywając trzy medale w trzech startach. W biegu na 3000 m była najlepsza, a na dystansach 1500 m i 5000 m zajmowała drugie miejsce. W najkrótszym biegu lepsza okazała się Holenderka Marianne Timmer, a w najdłuższym pokonała ją Claudia Pechstein.
Wielokrotnie zdobywała medale mistrzostw świata w wieloboju, w tym aż osiem złotych: na MŚ w Hamar (1991), MŚ w Heerenveen (1992), MŚ w Berlinie (1993), MŚ w Baselga di Pinè (1995), MŚ w Inzell (1996), MŚ w Nagano (1997), MŚ w Heerenveen (1998) oraz MŚ w Hamar (1999). Zdobyła też srebrny medal na wielobojowych mistrzostwach świata w Milwaukee w 2000 roku, gdzie przegrała tylko z Claudią Pechstein. W 1996 roku zwyciężyła również w biegu na 3000 m podczas dystansowych mistrzostw świata w Hamar. Najlepsze wyniki osiągnęła na mistrzostwach świata w Warszawie w 1997 roku, gdzie była pierwsza na dystansach 1500 m, 3000 m i 5000 m. Po trzy medale zdobywała także podczas mistrzostw świata w Calgary w 1998 roku oraz rozgrywanych rok później mistrzostw świata w Heerenveen. Na obu tych imprezach była druga na 1500 m, a na dystansach 3000 i 5000 m zwyciężała. Kolejne dwa medale zdobyła na mistrzostwach świata w Nagano w 2000 roku, gdzie była najlepsza na 5000 m oraz druga za Claudią Pechstein w biegu na 3000 m. Ostatnie trofea wywalczyła na rozgrywanych w 2001 roku dystansowych mistrzostwach świata w Salt Lake City, gdzie zwyciężała w biegach na 3000 m i 5000 m.
Wielokrotnie stawała na podium zawodów Pucharu Świata, odnosząc przy tym 98. zwycięstw. Czyni to ją najbardziej utytułowaną zawodniczką w historii Pucharu Świata. W sezonach 1990/1991, 1991/1992, 1992/1993, 1994/1995, 1995/1996, 1996/1997, 1997/1998, 1998/1999 i 1999/2000 zwyciężała w klasyfikacji końcowej 1500 m, w sezonach 1993/1994 i 2000/2001 była druga, a sezon 1988/1989 zakończyła na trzeciej pozycji. Ponadto w sezonach 1989/1990, 1991/1992, 1992/1993, 1993/1994, 1994/1995, 1995/1996, 1997/1998, 1998/1999, 1999/2000 i 2000/2001 zwyciężała również w klasyfikacji końcowej 3000 m/5000 m, a w sezonach 1990/1991 i 1996/1997 zajmowała drugie miejsce. Łącznie dziewiętnaście razy triumfowała w klasyfikacjach końcowych PŚ, co jest najlepszym wynikiem w historii.
W 2001 roku Niemann-Stirnemann przerwała karierę sportową na czas ciąży. Wróciła do rywalizacji, zdobywając w 2004 roku mistrzostwo Niemiec na 5000 m i brązowy medal na 3000 m. Planowała wziąć udział w igrzyskach olimpijskich w Turynie, jednak przeszkodziła jej w tym kontuzja pleców, z którą borykała się od sezonu 2004/2005. W październiku 2005 roku zakończyła karierę.
Była wielokrotną mistrzynią Niemiec. W latach 1995-1997 zdobywała Nagrodę Oscara Mathisena.
W Erfurcie znajduje się hala sportowa "Gunda-Niemann-Stirnemann-Halle".
Ustanowione rekordy świata.
Gunda Niemann-Stirnemann ustanowiła 19 rekordów świata (w tym jeden nieoficjalny). 
Rekordy życiowe.
Ostatnia kolumna ("RŚ") zawiera oficjalne rekordy świata, obowiązujące w momencie ustanawiania przez Niemann-Stirnemann rekordów życiowych.
Życie prywatne.
Gunda Kleemann urodziła się w Sondershausen, jednak wiele lat spędziła w Erfurcie. Gdy w 1991 roku poślubiła niemieckiego judokę Detleva Niemanna, przyjęła nazwisko Gunda Niemann-Kleemann. Po rozwodzie cztery lata później pozostała przy nazwisku Niemann. W 1997 roku ponownie wzięła ślub. Wyszła za swojego długoletniego menedżera, Szwajcara Oliviera Stirnemanna, przyjmując nazwisko Gunda Niemann-Stirnemann.
Znana jest pod nazwiskami: "Gunda Kleemann" (1987-1991), "Gunda Niemann-Kleemann" (1991-1997), "Gunda Niemann-Stirnemann" (od 1997).

</doc>
<doc id="1936695" url="https://pl.wikipedia.org/wiki?curid=1936695" title="Beg Ferati">
Beg Ferati

Beg Ferati (ur. 10 listopada 1983 w Prisztinie) – szwajcarski piłkarz występujący na pozycji obrońcy, pochodzenia albańskiego z Kosowa. Zawodnik FC Sion.
Kariera.
Ferati przeniósł się do Pratteln w Szwajcarii, gdy był dzieckiem i grał w drużynie FC Pratteln a następnie w Concordii Basel. Swój pierwszy profesjonalny kontrakt podpisał w 2005 roku z sąsiadami FC Concordii, FC Basel. Rozegrał tam ponad 25 meczów w składzie rezerw przed powrotem do Concordii w lecie 2006 roku. W styczniu 2008 roku powrócił do FC Basel.
1 lipca 2011 roku Ferati przeniósł się do SC Freiburg, z którym podpisał trzyletni kontrakt.

</doc>
<doc id="1936723" url="https://pl.wikipedia.org/wiki?curid=1936723" title="Leucobryum glaucum">
Leucobryum glaucum



</doc>
<doc id="1936728" url="https://pl.wikipedia.org/wiki?curid=1936728" title="Katastrofa lotu Uzbekistan Airways 1154">
Katastrofa lotu Uzbekistan Airways 1154

Katastrofa lotu Uzbekistan Airways 1154 wydarzyła się 13 stycznia 2004 roku w Taszkencie, stolicy Uzbekistanu. Samolot Jakowlew Jak-40, należący do linii Uzbekistan Airways i lecący z miasta Termez do Taszkentu, rozbił się przy lądowaniu w trudnych warunkach atmosferycznych nieopodal lotniska Tashkent International Airport. W wyniku katastrofy śmierć poniosło 37 osób (32 pasażerów i 5 członków załogi) - wszyscy znajdujący się na pokładzie.
13 stycznia 2004 roku około godziny 19:20 piloci Jakowlewa przygotowywali się do lądowania na lotnisku w Taszkencie. W czasie lądowania samolotu w Taszkencie panowały złe warunki atmosferyczne - całe miasto było spowite gęstą mgłą. Zdezorientowani piloci błędnie oszacowali odległość, jaka dzieliła ich maszynę od lotniska. W efekcie zaczęli schodzić do lądowania zbyt wolno. Na wysokości 60 metrów piloci spostrzegli światła pasa startowego znajdujące się pod samolotem, jednak za późno zorientowali się, że są to już końcowe metry pasa. Kapitan natychmiast zwiększył ciąg silników, by wznieść Jakowlewa w górę, jednak samolot znajdował się już zbyt nisko. Maszyna wylądowała 260 m za pasem startowym, uderzyła prawym skrzydłem o betonowy mur, straciła lewe skrzydło, roztrzaskała się o betonowy mur, a następnie runęła do pobliskiego strumienia i stanęła w płomieniach. Spośród 37 osób na pokładzie, wszyscy ponieśli śmierć na miejscu.
Przyczyną katastrofy były złe warunki atmosferyczne, które przyczyniły się do popełnienia przez pilotów Jakowlewa szeregu błędów. 
Początkowo media błędnie poinformowały, że samolot, który uległ katastrofie to Antonow An-24.

</doc>
<doc id="1936753" url="https://pl.wikipedia.org/wiki?curid=1936753" title="Juan Guillermo Castillo">
Juan Guillermo Castillo

Juan Guillermo Castillo Iriart (ur. 17 kwietnia 1978 w Montevideo) – urugwajski piłkarz występujący na pozycji bramkarza w chilijskim klubie CSD Colo-Colo.
Kariera piłkarska.
Klubowa.
Juan Guillermo Castillo był w przeszłości zawodnikiem: Defensoru Sporting, Huracánu Buceo, CA Peñarolu i Botafogo. Najdłużej, bo przez 8 sezonów przebywał w Defensorze. Od 2010 roku występuje w Deportivo Cali. Od 2010 roku występuje w CSD Colo-Colo.
Reprezentacyjna.
Vargas w 2007 roku zadebiutował w reprezentacji Urugwaju. W 2007 roku został powołany na Copa América 2007.

</doc>
<doc id="1936754" url="https://pl.wikipedia.org/wiki?curid=1936754" title="Juan Castillo">
Juan Castillo



</doc>
<doc id="1936755" url="https://pl.wikipedia.org/wiki?curid=1936755" title="Juan Guillermo Castillo Iriart">
Juan Guillermo Castillo Iriart



</doc>
<doc id="1936756" url="https://pl.wikipedia.org/wiki?curid=1936756" title="Andrzej Cikoto">
Andrzej Cikoto

Andrzej Cikoto MIC (ur. 5 grudnia 1891, zm. 13 lutego 1952) – duchowny katolicki obrządku bizantyjsko-słowiańskiego, białoruski działacz, egzarcha apostolski Harbinu w latach 1939–1948. Generał zakonu marianów.
Życiorys.
Edukacja.
Andrzej Cikoto ukończył gimnazjum w Oszmianie. Po szkole średniej kształcił się w seminariach duchownych. Początkowo studiował w Wilnie, następnie w Sankt Petersburgu. W 1917 r. na Akademii Duchownej w Sankt Petersburgu otrzymał tytuł kandydata teologii. 
Duchowny rzymskokatolicki.
W 1914 r. przyjął święcenia kapłańskie. Po zakończeniu studiów w 1917 r. został proboszczem w parafii rzymskokatolickiej św. Kazimierza w Mołodecznie. Zaangażował się w działalność oświatową. Jego staraniem otwarto w mieście szkołę polską. 
W 1919 r. zrezygnował z probostwa i został profesorem seminarium duchownego w Mińsku. Pełnił funkcje prokuratora seminarium oraz wykładowcy teologii fundamentalnej i dogmatycznej. W czasie wojny polsko-bolszewickiej opuścił Białoruś i powrócił na Litwę. W 1920 r. na prośbę biskupa Jerzego Matulewicza wstąpił do zakonu marianów. 
W 1921 r. po pierwszych ślubach zakonnych wyjechał do Stanów Zjednoczonych Ameryki. Prowadził tam rekolekcje i misje parafialne dla emigrantów litewskich, polskich i białoruskich. 
W 1923 r. przyjechał do Polski. Zamieszkał w Drui, gdzie został wikariuszem miejscowej parafii, a następnie jej proboszczem. W 1925 r. został przełożonym i mistrzem nowicjatu klasztoru marianów w tym mieście. 
Na polecenie biskupa Jerzego Matulewicza zajął się organizowaniem życia zakonnego oraz tworzeniem Zgromadzenia Sióstr Eucharystek. Pracował także społecznie. Jego staraniem w Drui powstało: Gimnazjum im. Stefana Batorego, przeprowadzono elektryfikację i otworzono kasę wzajemnej pomocy.
W 1933 r. kapituła generalna w Rzymie wybrała go przełożonym generalnym Zgromadzenia Księży Marianów. Jako generał zakonu przeprowadził przystosowanie konstytucji sióstr eucharystek do Kodeksu Prawa Kanonicznego. Był także odpowiedzialny za organizacje i rozwój misji marianów w Mandżurii.
Duchowny greckokatolicki.
W 1939 r. po zakończeniu kadencji generała zakonu marianów na prośbę papieża Piusa XII przeszedł na obrządek bizantyjski. Z tytułem egzarchy i administratora apostolskiego wyjechał do Mandżurii. W latach 1939-1948 był archimandrytą klasztoru marianów i wykładowcą Liceum św. Mikołaja w Harbinie.
W 1948 r. został przez rząd komunistyczny przymusowo wydalony z Chin do Związku Radzieckiego. Na granicy został aresztowany przez NKWD. Trafił do więzienia pod zarzutem szpiegostwa. W 1949 r. został skazany zaocznie wyrokiem administracyjnego sądownictwa doraźnego NKWD na 25 lat przymusowej pracy w łagrach. 
Po kilkomiesięcznym pobycie w gułagu podupadł na zdrowiu. Został hospitalizowany. Przez ostatnie kilkanaście miesięcy życia przebywał w kilku różnych szpitalach więziennych na Syberii, gdzie w miarę możliwości potajemnie prowadził działalność duszpasterską.
Proces beatyfikacyjny.
W 2003 r. Kościół rzymskokatolicki w Rosji otworzył proces beatyfikacyjny archimandryty Andrzeja Cikoty.

</doc>
<doc id="1936759" url="https://pl.wikipedia.org/wiki?curid=1936759" title="FC Concordia Bazylea">
FC Concordia Bazylea

FC Concordia Basel - szwajcarski klub piłkarski założony w 1907 roku z siedzibą w Bazylei. Aktualnie występuje w odpowiedniku piątej ligi w Szwajcarii. Swoje mecze rozgrywa na stadionie Rankhof.

</doc>
<doc id="1936760" url="https://pl.wikipedia.org/wiki?curid=1936760" title="Katrín Jakobsdóttir">
Katrín Jakobsdóttir

Katrín Jakobsdóttir (ur. 1 lutego 1976 w Reykjavíku) – islandzka polityk, przewodnicząca Ruchu Zieloni-Lewica, posłanka do Althingu, minister edukacji, nauki i kultury oraz minister do spraw współpracy nordyckiej (2009–2013). Premier Islandii od 30 listopada 2017.
Życiorys.
Ukończyła w 1999 studia w dziedzinie literatury islandzkiej na Uniwersytecie Islandzkim, magisterium na podstawie pracy poświęconej twórczości Arnaldura Indriðasona uzyskała w 2004. Współpracowała z telewizją RÚV, pracowała także na macierzystej uczelni i w jednym z domów wydawniczych.
Zaangażowała się w działalność polityczną w ramach Ruchu Zieloni-Lewica. W latach 2002–2003 była przewodniczącą jej organizacji młodzieżowej. W 2003 została wiceprzewodniczącą ruchu, a w 2013 zastąpiła Steingrímura J. Sigfússona na funkcji przewodniczącego partii. W latach 2002–2006 działała w stołecznym samorządzie, pracując w komisji edukacji. W 2007 po raz pierwszy uzyskała mandat posłanki do Althingu. Z powodzeniem ubiegała się o reelekcję w wyborach w 2009, 2013, 2016, 2017 i 2021.
W latach 2009–2013 była ministrem edukacji, nauki i kultury oraz ministrem do spraw współpracy nordyckiej w rządzie Jóhanny Sigurðardóttir. W listopadzie 2016, po nieudanej próbie sformowania koalicji podjętej przez Bjarniego Benediktssona, misja utworzenia nowego rządu przypadła Katrín Jakobsdóttir. Po tygodniu polityk z niej jednak zrezygnowała wobec niemożności uzyskania parlamentarnej większości. W listopadzie 2017, po kolejnych wyborach, ponownie otrzymała misję utworzenia nowego gabinetu.
Po kilku tygodniach negocjacji jej ugrupowanie zakończyło negocjacje koalicyjne z Partią Niepodległości urzędującego premiera Bjarniego Benediktssona, posiadającą najliczniejszy klub poselski, a także z Partią Postępu. 30 listopada 2017 Katrín Jakobsdóttir objęła urząd premiera, tego samego dnia jej gabinet rozpoczął urzędowanie. W wyborach w 2021 jej ugrupowanie zajęło trzecie miejsce za dotychczasowymi koalicjantami; trzy współrządzące partie zdecydowały się następnie kontynuować współpracę. Katrín Jakobsdóttir pozostała na stanowisku premiera, a jej nowy gabinet rozpoczął urzędowanie 28 listopada 2021.
Życie prywatne.
Katrín Jakobsdóttir jest mężatką, ma trójkę dzieci.

</doc>
<doc id="1936762" url="https://pl.wikipedia.org/wiki?curid=1936762" title="Partia Komunistów Białoruska">
Partia Komunistów Białoruska



</doc>
<doc id="1936764" url="https://pl.wikipedia.org/wiki?curid=1936764" title="Uwe Kröger">
Uwe Kröger

Uwe Kröger (ur. 4 grudnia 1964 w Hamm) – niemiecki aktor teatralny, wokalista i tancerz, znany głównie z licznych ról w musicalach.
Przełomem dla jego kariery okazała się rola Śmierci (Der Tod) w musicalu "Elisabeth", który premierę miał we wrześniu 1992 w Wiedniu. Później Kröger wcielał się w tę postać jeszcze trzykrotnie, w produkcjach w Essen (2001–2003), Berlinie (2008) i Frankfurcie (2009–2010).
Prócz tego Kröger zagrał w takich musicalach jak "Drei Musketiere" (Berlin), "Sunset Boulevard", "The Wild Party" (Amstetten), "" (Wiedeń 2009–2010), "Rebecca" (Wiedeń 2006–2008) czy "Phantom der Oper".

</doc>
<doc id="1936766" url="https://pl.wikipedia.org/wiki?curid=1936766" title="Carlos Adrián Valdez">
Carlos Adrián Valdez

Carlos Adrián Valdez Suárez (ur. 2 maja 1983 w Montevideo) – urugwajski piłkarz występujący na pozycji obrońcy w urugwajskim klubie Boston River.
Kariera piłkarska.
Klubowa.
Carlos Adrián Valdez jest wychowankiem Nacionalu Montevideo. W ciągu pięciu sezonów rozegrał tu 45 meczów w lidze. Przed sezonem 2005/2006 został wypożyczony do Treviso FC. Tu grał 53 razy i strzelił 2 gole. W Serie A debiutował 23 października 2005 roku z Empoli FC. Od 2007 roku gra w Regginie Calcio.
Reprezentacyjna.
Váldez w 2006 roku zadebiutował w reprezentacji Urugwaju. W 2007 roku został powołany na Copa América 2007.

</doc>
<doc id="1936768" url="https://pl.wikipedia.org/wiki?curid=1936768" title="Układ kanoniczny">
Układ kanoniczny



</doc>
<doc id="1936771" url="https://pl.wikipedia.org/wiki?curid=1936771" title="Szybowników">
Szybowników

Szybowników – osiedle mieszkaniowe w Bydgoszczy leżące w środkowej części dzielnicy Fordon. Stanowi część osiedla samorządowego Nowy Fordon.
Położenie.
Osiedle Szybowników zajmuje obszar ok. 63 ha (0,63 km²). Sąsiaduje z osiedlami: Bohaterów (od zachodu), Tatrzańskim (od wschodu) oraz Sielskim i Bajką (od południa).
Granice osiedla wyznaczają:
a) Istnieje tylko na mapach (stan na 01.05.2017 r.)
Ulice.
Patronami większości ulic na terenie osiedla są politycy z okresu II Rzeczypospolitej, politycy i działacze komunistyczni, harcerze i działacze ruchu skautowego, as lotnictwa (płk pil. Stanisław Skarżyński) oraz prezydent Bydgoszczy (Józef Twardzicki).
Alfabetyczna lista ulic:
a) Istnieje tylko na mapach (stan na 1.05.2017 r.)
Nazwa.
Nazwa osiedla pochodzi od Szkoły Szybowcowej w Fordonie, która istniała na Czarnej Górze (obecnie Górze Szybowników) w latach 1933–1963.
Charakterystyka.
Większość zabudowy osiedla stanowi 49 bloków wielorodzinnych z wielkiej płyty wybudowanych w latach 1985–1988 i administrowanych do dnia dzisiejszego przez Fordońską Spółdzielnię Mieszkaniową (FSM). Są to, z wyjątkiem 12-kondygnacyjnego wieżowca przy ul. Duracza 16, 5-kondygnacyjne budynki wykonane w systemie szczecińskim. Mieści się w nich łącznie 2100 mieszkań. W 2016 roku FSM rozpoczął budowę mini osiedla przy ul. Dubois 2, składającego się z 4 kameralnych bloków.
W północnej części osiedla, wzdłuż ulic Monte Cassino, Langego i Daszyńskiego, na początku lat 90. XX wieku wybudowano 66 domów jednorodzinnych w zabudowie szeregowej. Część z nich, zwłaszcza te znajdujące się najbliżej ul. Twardzickiego, została zaadaptowana na cele handlowo-usługowe.
W parterowych i jednopiętrowych pawilonach znajdujących się przy głównych ulicach osiedla – Twardzickiego i Skarżyńskiego oraz przy ul. Rzeźniackiego ulokowano liczne lokale gastronomiczne i usługowo-handlowe. W rejonie ul. Skarżyńskiego znajduje się największe nagromadzenie marketów (Galeria Fordon, Kaufland, Biedronka, Media Expert, Carrefour, Lidl) i oddziałów banków w Fordonie (BGŻ BNP Paribas, Credit Agricole, Pekao SA, Eurobank, BZ WBK, Alior Bank, dwa oddziały PKO BP, ING Bank Śląski, Raiffeisen Polbank, BPH, Bank Millennium). Dodatkowo przy skrzyżowaniu Pelplińskiej, Skarżyńskiego i Rataja działa Targowisko Białe, a po sąsiedzku (już na os. Tatrzańskim) Targowisko Tatrzańskie. Przy ul. Skarżyńskiego znajduje się także kościół parafialny pw. św. Mateusza.
W centrum osiedla, w rejonie ul. Duracza, Rzeźniackiego i Powalisza, mieszczą się placówki edukacyjne – Przedszkole nr 43 „U Krecika Szybownika” i Szkoła Podstawowa nr 65 im. Czesława Tańskiego. Przy szkole wybudowano boisko ze sztuczną nawierzchnią do gry w piłkę nożną „Orlik”, boisko wielofunkcyjne z kortem tenisowym, lodowisko oraz basen „Ikar”. W pobliżu lodowiska i basenu dla najmłodszych mieszkańców osiedla urządzono duży plac zabaw. Kolejny plac zabaw i siłownia plenerowa jest usytuowany przy ul. Rataja u podnóża Góry Szybowników. Został on wybudowany w 2017 roku ze środków pochodzących z Bydgoskiego Budżetu Obywatelskiego.
Ulubionym miejscem rekreacji mieszkańców osiedla są tereny Zbocza Fordońskiego z Górą Szybowników. Góra, od której pochodzi nazwa osiedla jest nie tylko doskonałym punktem widokowym na cały Fordon i znajdujące się naprzeciwko, po drugiej stronie Wisły, Ostromecko, ale także jego symbolem. Funkcjonującą w tym miejscu szkołę szybowcową upamiętnia pochodzący jeszcze z okresu międzywojennego znak trzech mew w okręgu wymalowany na zboczach wzgórza i zlokalizowany u jego podnóża pomnik Ikara. Został on odsłonięty w 2002 roku. Jedynym terenem zielonym na osiedlu, poza obszarem Góry Szybowników, jest mały (ok. 3,7 ha powierzchni) lasek świerkowy położony pomiędzy ul. Skarżyńskiego i ul. Andersa, w jego południowo-wschodniej części.
Głównymi ulicami na osiedlu są ul. Skarżyńskiego, ul. Twardzickiego i stanowiąca jej przedłużenie ul. Pelplińska, której krótki fragment znajduje się na osiedlu Szybowników. Ulicami tymi odbywają się regularne kursy autobusów komunikacji miejskiej. Natomiast tramwaje kursują po linii tramwajowej biegnącej wzdłuż ul. Andersa, stanowiącej południową granicę osiedla.
Rys historyczny.
Najstarsze ślady osadnictwa na terenie osiedla w postaci zespołu ok. 50 wiórów i odłupków poprodukcyjnych oraz kilku narzędzi (m.in. drapacza i 4 skrobaczy) i grotów strzał pochodzą z okresu mezolitu. Zostały one odkryte w 1938 roku przez J. Szuberta w rejonie Góry Szybowników. Ich autorstwo przypisuje się ludności z kultury chojnicko-pieńkowskiej zamieszkującej Pomorze Wschodnie w VI i V-tysiącleciu p.n.e. Na tym samym stanowisku odnaleziono także ślady późniejszego (2000 – 1800 lat p.n.e.) osadnictwa związanego z neolityczną kulturą ceramiki sznurowej.
W późniejszych tysiącleciach, aż do czasu wybudowania budynków wielkopłytowych teren obecnego osiedla Szybowników pozostawał praktycznie niezamieszkany. Ważnym epizodem w historii tego terenu było jednak ulokowanie na zboczach Czarnej Góry szkoły szybowcowej. Została ona założona z inicjatywy bydgoskiego koła Ligi Obrony Powietrznej i Przeciwgazowej (LOPP) w 1933 roku. Funkcjonowała, z przerwą na czas II wojny światowej, aż do 1963 roku.
Powstanie obecnego osiedla wiąże się bezpośrednio z przyłączeniem Fordonu do Bydgoszczy 1 stycznia 1973 roku. Zostało ono wybudowane przez Fordońską Spółdzielnię Mieszkaniową w latach 1985–1988. Równocześnie z rozpoczęciem budowy bloków mieszkalnych została erygowana parafia pw. św. Mateusza. Dokonał tego 21 września 1985 roku bp chełmiński Marian Przykucki. Początkowo nabożeństwa odbywały się w tymczasowej, drewnianej kaplicy (tzw. betlejemce) postawionej w miejscu obecnej świątyni w niespełna dwa miesiące, pomiędzy wrześniem a listopadem 1985 roku. Pierwszym proboszczem parafii został ks. Edmund Sikorski.
Przełom lat 80. i 90. XX wieku to okres uzupełniania osiedla o brakującą infrastrukturę. W 1989 roku oddano do użytku pierwsze pawilony handlowe, w maju 1990 roku murowaną kaplicę, a we wrześniu Szkołę Podstawową nr 65 przy ul. Duracza. Na początku lat 90. wybudowano również domy jednorodzinne przy ul. Monte Cassino, Langego i Daszyńskiego, uruchomiono targowisko przy skrzyżowaniu ul. Skarżyńskiego, Twardzickiego i Pelplińskiej oraz Przedszkole nr 43 przy ul. Powalisza (1992). Na koniec 1993 roku osiedle zamieszkiwało ponad 7 tysięcy osób, z czego 6 924 w zasobach FSM. W drugiej połowie lat 90. i na początku nowego tysiąclecia oddano do użytku obiekty handlowe w rejonie ul. Skarżyńskiego, m.in. zmodernizowane targowiska Białe (1997) i Tatrzańskie (1999), MiniMAL (1997, obecnie Kaufland), Jumbo (2000, obecnie Carrefour) i Lidl (2001).
W 2002 roku ukończono trwającą od 1991 roku budowę kościoła. W tym samym roku odbyło się kilka uroczystości upamiętniających istnienie Fordońskiej Szkoły Szybowcowej – odsłonięcie Pomnika Ikara przy ul. Daszyńskiego oraz nadanie szkole podstawowej imienia Czesława Tańskiego, a przedszkolu nazwy „U Krecika Szybownika”. Następne lata przyniosły dalszą poprawę infrastruktury osiedla. W 2005 roku przy szkole podstawowej zbudowano basen, w 2006 lodowisko, a w 2010 boisko Orlik. Przy ul. Skarżyńskiego otwarto kolejne obiekty handlowe. W budynku przy skrzyżowaniu z ul. Pelplińską, który stał niedokończony przez kilkanaście lat (i z tego powodu był nazywany „bunkrem”) w 2008 roku działalność rozpoczęła Galeria Fordon. Natomiast w budynku zbudowanym jeszcze pod koniec lat 90. XX wieku na potrzeby marketu Netto, a w międzyczasie mieszczącym m.in. wypożyczalnię kaset video Beverly Hills, Domar czy sklep z chińskimi produktami, w 2014 roku ulokowano elektromarket Media Expert. Do połowy drugiej dekady nowego tysiąclecia wszystkie bloki mieszkalne na osiedlu przeszły termomodernizację. W tym czasie wybudowano kilka pawilonów handlowych wzdłuż ul. Twardzickiego, a większość starych zmodernizowano. Część z nich została rozbudowana bądź nadbudowana o dodatkowe piętro. Jednak niewątpliwie największą inwestycją tego okresu było oddanie do użytku na 16 stycznia 2016 roku linii tramwajowej wzdłuż ul. Andersa. Jej otwarcie znacznie poprawiło komunikację pomiędzy Fordonem a centrum Bydgoszczy.
Komunikacja miejska.
Przez osiedle Szybowników przejeżdżają następujące linie komunikacji miejskiej:
Tramwajowe dzienne:
Autobusowe dzienne:
Autobusowe nocne:

</doc>
<doc id="1936773" url="https://pl.wikipedia.org/wiki?curid=1936773" title="Ostrá">
Ostrá



</doc>
<doc id="1936777" url="https://pl.wikipedia.org/wiki?curid=1936777" title="Leonid Nikołajew">
Leonid Nikołajew

Leonid Wasiljewicz Nikołajew (; ur. 1904, zm. 29 grudnia 1934) – rosyjski komunista, zabójca Siergieja Kirowa.
Życiorys.
Siergiej Kirow był w ZSRR politykiem wyróżniającym się, szczególnie niezwykłe było jego sprzeciwianie się brutalnym metodom działań Józefa Stalina. Wszystkie poszlaki wskazują na to, że Stalin polecił zamordować Kirowa, aby pozbyć się niewygodnego działacza, a także wykorzystać zabójstwo jako pretekst do masowych aresztowań innych niewygodnych ludzi.
Nikołajew został wytypowany na zamachowca przez zastępcę szefa leningradzkiego NKWD, Iwana Zaporożca. W odstępie kilku tygodni poprzedzających zamach Nikołajew został, z powodu swojego podejrzanego zachowania, dwukrotnie aresztowany przez wierną Kirowowi ochronę. W obu przypadkach z Moskwy przychodziły natychmiastowe i kategoryczne żądania zwolnienia aresztowanego. Przy drugim aresztowaniu znaleziono u Nikołajewa rewolwer.
1 grudnia 1934 roku Siergiej Kirow został zastrzelony w pobliżu swego gabinetu na trzecim piętrze gmachu siedziby leningradzkiego oddziału partii. Sprawca został ujęty na miejscu popełnionej przez siebie zbrodni. W wyjaśnianie przyczyn zabójstwa osobiście zaangażował się Stalin, który już następnego dnia przybył na miejsce specjalnym pociągiem i był obecny przy jednym z przesłuchań Nikołajewa.
22 grudnia Ludowy Komisariat Spraw Wewnętrznych ogłosił, że śledztwo zostało zakończone, według ogłoszonego komunikatu zamachowiec działał na polecenie "„nielegalnego terrorystycznego ośrodka leningradzkiego, w skład którego wchodzili członkowie byłej opozycji zinowiewowskiej”". 28 i 29 grudnia miał miejsce proces Nikołajewa i 11 innych osób oskarżonych o utworzenie "„leningradzkiego ośrodka terrorystycznego”", choć sam Nikołajew w przesłuchaniach twierdził, że działał samodzielnie. Wszyscy oskarżeni zostali skazani na karę śmierci i rozstrzelani.
Zabójstwo Kirowa i egzekucję Nikołajewa uznaje się za początek epoki tzw. "wielkiego terroru (wielkiej czystki)" w ZSRR.

</doc>
<doc id="1936780" url="https://pl.wikipedia.org/wiki?curid=1936780" title="Warstwa rogowa naskórka">
Warstwa rogowa naskórka

Warstwa rogowa naskórka (łac. "stratum corneum") – najbardziej zewnętrzna, wierzchnia warstwa naskórka, zbudowana z dużych, płaskich, wielościennych, martwych, bezjądrzastych komórek wypełnionych keratyną, które przemigrowały z warstwy ziarnistej. Komórki migrują z niej do "stratum disjunctum", warstwy złuszczonej.

</doc>
<doc id="1936781" url="https://pl.wikipedia.org/wiki?curid=1936781" title="Minčol">
Minčol



</doc>
<doc id="1936785" url="https://pl.wikipedia.org/wiki?curid=1936785" title="Wiktor Hajsionak">
Wiktor Hajsionak



</doc>
<doc id="1936786" url="https://pl.wikipedia.org/wiki?curid=1936786" title="Wiktar Gajsionak">
Wiktar Gajsionak



</doc>
<doc id="1936787" url="https://pl.wikipedia.org/wiki?curid=1936787" title="Magdalena Lewy Boulet">
Magdalena Lewy Boulet

Magdalena Lewy Boulet (ur. 1 sierpnia 1973 w Jastrzębiu-Zdroju) – amerykańska lekkoatletka urodzona w Polsce, specjalizująca się w biegach długodystansowych.
Życiorys.
W wieku 15 lat wyemigrowała z rodziną do Niemiec, skąd w 1991 trafiła do Stanów Zjednoczonych. Ukończyła studia na Uniwersytecie w Berkeley. Wyszła za mąż za amerykańskiego średniodystansowca – Richiego Bouleta, a w 2001 przyjęła amerykańskie obywatelstwo. W 2005 przyszedł na świat ich syn – Owen.
Lewy Boulet jest medalistką mistrzostw NCAA oraz wielokrotną medalistką mistrzostw USA. 18 stycznia 2009 w Houston zdobyła złoty medal mistrzostw Stanów Zjednoczonych w półmaratonie, a 6 września 2010 została mistrzynią USA w biegu na 20 kilometrów.
Dzięki drugiemu miejscu w amerykańskich kwalifikacjach do występu w maratonie podczas igrzysk olimpijskich w Pekinie (2008) wywalczyła prawo występu na tych zawodach. Pomimo kontuzji Lewy Boulet zdecydowała się wystąpić na igrzyskach, jednak w połowie dystansu ból okazał się zbyt silny i ostatecznie nie ukończyła wyścigu.
W 2010 była kapitanem amerykańskiej drużyny seniorek podczas rozegranych w Bydgoszczy mistrzostw świata w biegach przełajowych. Między innymi dzięki 20. lokacie Lewy Boulet, Amerykanki zdobyły brązowy medal drużynowo. Rok później Amerykanki z Lewy Boulet w składzie powtórzyły swój sukces z poprzedniej edycji czempionatu zdobywając ponownie brązowy medal.

</doc>
<doc id="1936788" url="https://pl.wikipedia.org/wiki?curid=1936788" title="Ludmiła Chwiedosiuk">
Ludmiła Chwiedosiuk

Ludmiła Chwiedosiuk-Pinajewa (Людмила Иосифовна Хведосюк-Пинаева, ur. 14 stycznia 1936), radziecka kajakarka. Wielokrotna medalistka olimpijska.
Brała udział w trzech igrzyskach (IO 64, IO 68, IO 72), za każdym razem zdobywała medale. W 1964 i 1968 zwyciężała w jedynce, w 1972 w dwójce - partnerowała jej Jekatierina Kuryszko. W 1968, wspólnie z Antoniną Sieriediną, zdobyła brązowy medal w tej konkurencji. Dziesięciokrotnie stawała na podium mistrzostw świata, siedem razy sięgając po złoto (K-1 500 m: 1966, 1970, 1971; K-4 500 m: 1963, 1966, 1971, 1973), a trzy razy po srebro (K-1 500 m: 1963, K-2 500 m: 1963, 1973).

</doc>
<doc id="1936789" url="https://pl.wikipedia.org/wiki?curid=1936789" title="Ludmiła Chwiedosiuk-Pinajewa">
Ludmiła Chwiedosiuk-Pinajewa



</doc>
<doc id="1936792" url="https://pl.wikipedia.org/wiki?curid=1936792" title="Jednego Serca, jednego Ducha">
Jednego Serca, jednego Ducha



</doc>
<doc id="1936793" url="https://pl.wikipedia.org/wiki?curid=1936793" title="Tom Browne">
Tom Browne

Tom Browne (ur. 30 października 1954 w Nowym Jorku) – amerykański trębacz jazzowy, grający również jazz fusion, rhythm and bluesa i funk.
Od 11 roku życia uczył się muzyki, początkowo gry na fortepianie; później jednak zdecydował się na zmianę instrumentu.
Uczył się w New York City's High School of Music and Art oraz w City University of New York (kierunek: fizyka). Inną ważną zmianą była rezygnacja ze studiowanej na początku muzyki poważnej na rzecz odkrytego przez siebie jazzu.
Pierwszy jego publiczny występ jako trębacza miał miejsce w "Village Door", klubie w dzielnicy Queens. W 1975 zagrał swój pierwszy profesjonalny koncert z Weldonem Irvine'em. Następnie grał z Sonnym Fortune'em i Lonnie Smithem. Grając w nowojorskich klubach spotkał i zaprzyjaźnił się z Georgiem Bensonem. Dzięki Earlowi Klughowi, poznał Dave'a Grusina i Larry'ego Rosena z GRP Records. Podpisał umowę i w 1979 zadebiutował na rynku muzycznym instrumentalnym albumem jazz fusion "Browne Sugar", który był na szczytach jazzowych list przez kilka tygodni. Dwa następne albumy: "Love Approach" (1980) i "Magic" (1981), stały się złotymi płytami, bowiem każdy z nich sprzedał się w ilości ponad pół miliona egzemplarzy. Wydana w 1980 na singlu kompozycja "Funkin' For Jamaica (N.Y.)" (śpiewana przez Toniego Smitha, a promująca drugi album Browne'a "Love Approach") przez cztery tygodnie była na szczycie rhythm and bluesowej listy Billboardu i również została złotą płytą.
Trafiła też do Top 10 w Wielkiej Brytanii.
W tym czasie Billboardowe rankingi przyniosły Browne'owi inne tytuły: Best Instrumentalist-Black Oriented Album &amp; Singles, Best Jazz Cross-Over, Best-Jazz Artist – Trumpet i Best Jazz Solo Album.
Przed nagraniem "Magic" Browne przeniósł się już do dużej wytwórni, jaką była Arista Records. Tu nieco zmienił styl, bo "Rockin' Radio" (z albumu o tym samym tytule, wydanym w 1983) to elektro-jazz. W 1984 roku nagrał ostatni album dla Aristy: "Tommy Gun", na którym śpiewała Siedah Garrett (producentem był Maurice Starr).
Dodatkiem do sukcesów jego solowych płyt było uczestnictwo w produkcjach wielu znakomitych artystów, którzy zapraszali go na swoje sesje. Występował więc i nagrywał z Wyntonem Marsalisem, Marcusem Millerem, Stanleyem Turrentine'em, Stanleyem Clarkiem, Bobem Jamesem, Loose Ends, Dave'em Grusinem, Joem Sample'em, grał z Fuse One na ich albumie "Ice", z Royem Ayersem na płycie "In The Dark". Również kiedy już przeniósł się do Malaco Records dużo pracował jako artysta sesyjny.
Pod koniec lat 80. gościł już na estradach i w studiach tylko okazjonalnie, poświęcił się bowiem swojej drugiej pasji jaką jest lotnictwo. Pracował zawodowo jako pilot.
W 1992 jego występy w Tokio, Londynie i New Yorku zostały dobrze ocenione przez krytyków i publiczność.
Powrócił na rynek muzyczny w 1994 podejmując współpracę z Hip Bop Records. "Mo' Jmaica Funk" to, nie całkiem jazzowe, spotkanie z dawnymi przyjaciółmi: Marcusem Millerem, Najeem, Tonim Smithem i Bernardem Wrightem oraz m.in. z Michałem Urbaniakiem, który grał na instrumentach klawiszowych i saksofonie altowym oraz był aranżerem kilku utworów. Kolejny, tym razem jazzowy, album dla Hip Bop Records – "Another Shade of Browne" został dość wysoko oceniony przez krytyków.
W 2000 r. Browne, wraz z jazzmanem Bobem Baldwinem, ponownie nagrał "Funkin' For Jamaica (NY)" na kompilacyjnym albumie "101 Eastbound". W nagraniu słychać śpiew Toniego Smitha – dokładnie ten sam, co w pierwszej wersji (wykorzystano oryginalną ścieżkę dźwiękową sprzed 20 lat).
Od początku lat 80. związany z Marthą Celeste Browne, która jest jego żoną.

</doc>
<doc id="1936795" url="https://pl.wikipedia.org/wiki?curid=1936795" title="Jekatierina Kuryszko">
Jekatierina Kuryszko

Jekatierina Kuryszko (ur. 12 kwietnia 1949), radziecka kajakarka (Ukrainka). Złota medalistka olimpijska z Monachium.
Kariera sportowa.
Igrzyska w 1972 były jej jedyną olimpiadą i odniosła na nich największy sukces w karierze, triumfując w dwójkach. Partnerowała jej Ludmiła Chwiedosiuk-Pinajewa.

</doc>
<doc id="1936801" url="https://pl.wikipedia.org/wiki?curid=1936801" title="Rower publiczny">
Rower publiczny



</doc>
<doc id="1936804" url="https://pl.wikipedia.org/wiki?curid=1936804" title="Kawasaki Ki-96">
Kawasaki Ki-96

Kawasaki Ki-96 (jap. キ96) – japoński, prototypowy, ciężki, jednomiejscowy myśliwiec będący daleko posuniętą modernizacją samolotu Kawasaki Ki-45. Jeszcze przed ukończeniem prac nad ostateczną wersją myśliwca, z powodu wzrastającego zagrożenia ze strony amerykańskich ciężkich bombowców, zapadła decyzja o przebudowie maszyny na dwumiejscowy myśliwiec wysokościowy, zdolny do zwalczania nieprzyjacielskich bombowców operujących na dużej wysokości. Nowy projekt otrzymał oznaczenie Kawasaki Ki-102.
Historia.
Ki-96 był własną inicjatywą zakładów Kawasaki, mającą na ca celu opracowanie zmodernizowanej wersji samolotu Kawasaki Ki-45. W sierpniu 1942 roku zespół konstruktorów pod kierunkiem inżyniera Takeo Doi przystąpił do projektowania następcy maszyny Ki-45 pod oznaczeniem Ki-45 II. Pracę nie posuwały się jednak zbyt szybko. Wytwórnia obciążona była realizacją innych, bardziej priorytetowych projektów. Sytuacja uległa zmianie pod koniec 1942 roku, kiedy to okazało, że prowadzonymi pracami zainteresował się Wydział Techniczny Sił Powietrznych Dowództwa Cesarskiej Armii. Duża skuteczność w działaniach bojowych Ki-45 oraz brak postępów prac nad myśliwcem z tandemowym silnikiem Kawasaki Ki-64 i ciężkim, jednosilnikowy myśliwcem Mitsubishi Ki-73 zmusiły lotnictwo Cesarskiej Armii Japońskiej do szybkiego znalezienia skutecznego następcy samolotu Ki-45. W tym czasie zakłady Kawasaki były już gotowe do zaprezentowania Wydziałowi Technicznemu nowej konstrukcji Ki-45 II. Miał to być dwumiejscowy samolot o zwiększonych względem Ki-45 rozmiarach i bardziej aerodynamiczną sylwetką. Projekt wstępnie został zatwierdzony jednak od nowej konstrukcji wymagano załogi jednoosobowej oraz silniejszego uzbrojenia. Projekt Ki-45 II został przystosowany do nowych wymagań i 3 lutego 1943 roku oficjalnie zaakceptowany. Otrzymał on nowe oznaczenie Kawasaki Ki-96. Z powodu dużego zaawansowania prac nad pierwotną wersją Ki-45 II, Wydział Techniczny zaakceptował pomysł dokończenia budowy prototypu Ki-96 w tej wersji, odbiegającej od zaakceptowanej w lutym charakterystyki technicznej. We wrześniu 1943 roku prototyp Ki-96.01 został ukończony i oblatany. Budowane drugi i trzeci prototyp miały być pierwotnie ukończone już w nowej konfiguracji. Nie doszło jednak do tego, jeszcze przed zakończeniem budowy pierwszego prototypu Wydział Techniczny ponownie zmienił wymagania jakie musiała spełniać nowa konstrukcja. 28 czerwca 1943 roku Wydział nakazał przebudowę maszyny z powrotem na wersję dwumiejscową. Tym razem miała być to konstrukcja, której głównym zadaniem miało być zwalczanie nieprzyjacielskich bombowców strategicznych. Nowy projekt otrzymał oznaczenie Kawasaki Ki-102.
Konstrukcja.
Ki-96 był całkowicie metalowym, wolnonośnym średniopłatem, napędzanym dwoma silnikami gwiazdowymi Mitsubishi Ha-112 II. Podwozie trójgoleniowe chowane w locie z tylnym kółkiem podkadłubowym. Podwozie główne chowane do wnęk w gondolach silnikowych. Skrzydła o obrysie trapezowym.

</doc>
<doc id="1936805" url="https://pl.wikipedia.org/wiki?curid=1936805" title="Mo’ Jamaica Funk">
Mo’ Jamaica Funk

Mo' Jamaica Funk – ósmy album solowy amerykańskiego trębacza jazzowego, Toma Browne’a nagrany 9-10 maja 2002 w studiu Acoustic Creation w Greensboro (pierwszy dla wytwórni Hip Bop Records). Płyta ukazała się 11 marca 1994.
O albumie.
Tom Browne po raz kolejny nagrał płytę wykraczającą poza jazzowe granice; Na "Mo' Jamaica Funk" podąża głównie w kierunku funku. Płyta nagrana została po kilku latach nieobecności Browne’a na rynku muzycznym. Przy współpracy przyjaciół m.in. Marcusa Millera, Najee, Bernarda Wrighta oraz Michała Urbaniaka (instrumenty klawiszowe, saksofon i aranżacje kilku utworów) powstał album będący mieszanką funku, hip hopu, rapu, reggae i elektronicznych rytmów. 

</doc>
<doc id="1936807" url="https://pl.wikipedia.org/wiki?curid=1936807" title="Bharat Ratna">
Bharat Ratna



</doc>
<doc id="1936809" url="https://pl.wikipedia.org/wiki?curid=1936809" title="Concordia Basel">
Concordia Basel



</doc>
<doc id="1936810" url="https://pl.wikipedia.org/wiki?curid=1936810" title="Krzysztof Nowak (1975-2005)">
Krzysztof Nowak (1975-2005)



</doc>
<doc id="1936813" url="https://pl.wikipedia.org/wiki?curid=1936813" title="Most kolejowy w Bielawie Dolnej">
Most kolejowy w Bielawie Dolnej

Most kolejowy w Bielawie Dolnej – graniczny most kolejowy na rzece Nysa Łużycka na linii kolejowej Węgliniec – Roßlau między polskim miastem Węgliniec a niemieckim Horka w okolicy wsi Bielawa Dolna. Most wybudowany w 1870 roku, z 6 stalowymi kratownicami, po 3 dla każdego z torów, jest w złym stanie technicznym. Na moście czynny jest jeden tor dla pociągów poruszających się z maksymalną prędkością 70 km/h i ograniczonym obciążeniem 196 kN/oś.
W dniu 26 lutego 2008 roku ministrowie infrastruktury Polski i Niemiec podpisali międzyrządową umowę dotyczącą budowy oraz utrzymania i eksploatacji graniczny mostów kolejowych na Odrze i Nysie Łużyckiej. 
W ramach porozumienia do 2011 roku strona polska wybuduje na tym odcinku nowy most kolejowy przez rzekę dla ruchu dwutorowego pociągów towarowych z prędkością 120 km/h i obciążeniem 245 kN/oś.
Most i odcinek linii kolejowej jest przebudowywany w ramach projektu modernizacji międzynarodowej linii kolejowej E 30.
Historia budowy.
W lipcu 2008 roku PKP Polskie Linie Kolejowe S.A. podpisały umowę z firmą DB International GmbH na wykonanie dokumentacji przedprojektowej do budowy w miejsce dotychczasowej przeprawy nowego mostu przez Nysę Łużycką i elektryfikacji linii kolejowej Węgliniec – Roßlau na odcinku Bielawa Dolna–Horka.
Budowę mostu rozpoczęto w maju 2012 r. a jej zakończenie miało nastąpić po 30 miesiącach pod koniec 2014 r. Otwarcie mostu przesunęło się i most został oddany do użytku w grudniu 2016 r.

</doc>
<doc id="1936815" url="https://pl.wikipedia.org/wiki?curid=1936815" title="Miki Ando">
Miki Ando



</doc>
<doc id="1936816" url="https://pl.wikipedia.org/wiki?curid=1936816" title="Cornelis Gerritsz. Decker">
Cornelis Gerritsz. Decker

Cornelis Gerritsz. Decker (ur. ok. 1620 w Haarlemie, zm. 23 marca 1678 tamże) – niderlandzki malarz-pejzażysta.
Był uczniem Salomona van Ruysdaela. W roku 1643 został członkiem bractwa malarzy w Haarlemie. 
Malował krajobrazy leśne, do których Adriaen van Ostade i van der Velde domalowywali postacie ludzi.
W zbiorach Muzeum Narodowego w Warszawie znajduje się jego obraz „Młyn wodny” z roku 1667.

</doc>
<doc id="1936818" url="https://pl.wikipedia.org/wiki?curid=1936818" title="Rough Riders">
Rough Riders

Rough Riders – potoczna nazwa 1 Regimentu Kawalerii Ochotniczej, jednej z trzech takich jednostek utworzonych w Stanach Zjednoczonych w roku 1898 w związku z wybuchem wojny amerykańsko-hiszpańskiej, ale jedynej, jaka została użyta w akcji.
Armia amerykańska, po zakończeniu wojny secesyjnej ponad trzydzieści lat wcześniej, była bardzo słaba i nieliczna. W tej sytuacji prezydent William McKinley zalecił powołanie pod broń 1250 ochotników, którzy chcieliby wziąć udział w działaniach zbrojnych. Nazywano ich również "Wood's Weary Walkers" (od nazwiska pierwszego dowódcy, pułkownika Leonarda Wooda), gdyż chociaż byli oddziałem kawalerii, walczyli na piechotę. Gdy płk Wood został dowódcą 1 Brygady Kawalerii, a jego miejsce zajął Theodore Roosevelt, stali się "Surowymi Jeźdźcami Roosevelta". W roku 1898 określenie „Rough Riders”, pochodzące od nazwy znanego wówczas spektaklu Williama Cody’ego "Buffalo Bill's Wild West and Congress of Rough Riders of the World", było bardzo popularne.
Początki.
Ochotnicy zbierali się w czterech ośrodkach: Arizona, Nowy Meksyk, Oklahoma i Terytorium Indiańskie. Najchętniej zaciągano mieszkańców południowego zachodu Stanów Zjednoczonych ze względu na fakt, iż byli wychowani w gorącym klimacie, a więc w warunkach zbliżonych do tych, w jakich mieli w przyszłości walczyć na Kubie. Roosevelt pisał: „Trudność podczas organizacji stanowił nie dobór ludzi, ale konieczność odrzucania wielu z nich”. W rezultacie powstał oddział składający się z kowbojów, poszukiwaczy złota, myśliwych, hazardzistów, byłych "Buffalo Soldiers", Indian i studentów; wybierano ludzi dobrze zbudowanych, zdrowych, wyśmienitych jeźdźców i strzelców. Jak wspominał późniejszy prezydent: „byli wśród nich również policjanci i weterani wojskowi, którzy chcieli znów powąchać prochu. Oficerami zostawali ci, którzy brali udział w wojnach z Indianami”. Na ich czele stanął dr Leonard Wood, medyczny doradca prezydenta i sekretarza wojny, a jego zastępcą mianowano Roosevelta.
Podpułkownik Roosevelt użył wszystkich swoich wpływów, by zapewnić ochotniczej formacji odpowiednie wyposażenie - takie, które pozwoliłoby służyć jej tak, jak regularne oddziały kawalerii. Później wspominał: „Otrzymali amunicję, rewolwery, mundury, namioty, rzędy końskie [...] a przede wszystkim karabiny Krag-Jorgensena, w jakie uzbrojona była regularna kawaleria”. „Umundurowanie składało się z miękkiego kapelusza, niebieskiej flanelowej koszuli, spodni i getrów w kolorze khaki, brązowych skórzanych butów, a także z chust luźno zawiązanych na szyi. Wyglądali tak, jak powinna wyglądać kawaleria złożona z kowbojów”. Ten nieco „chropowaty i niedbały” wygląd wraz z wyjątkowością formacji złożyły się na zaszczytny wkrótce tytuł Rough Riders.
W drodze na Kubę.
W dniu 29 maja 1898 roku 1060 kawalerzystów Roosevelta oraz 1258 ich koni i mułów wyruszyło koleją do Tampa na Florydzie, gdzie mieli zostać zaokrętowani i wysłani na Kubę. Oddział oczekiwał na rozkaz wyjazdu od generała-majora Williama Rufusa Shaftera. Będąc pod silną presją Waszyngtonu gen. Shafter wydał taki rozkaz, zanim zgromadzono odpowiednie środki przeprawowe. W związku z tym zaledwie osiem z dwunastu kompanii Rough Riders mogło opuścić Tampę i udać się na wojnę. Na ziemi amerykańskiej zostały niemal wszystkie konie i muły. Regiment został więc osłabiony, nim jeszcze mógł wejść do boju. Spowodowało to wyraźny upadek morale.
Po dobiciu do kubańskiego wybrzeża żołnierze zeszli na ląd i rozbili obóz w pobliżu plaży, oczekując na dalsze rozkazy. Następnego dnia wyładowano resztę ich wyposażenia. Roosevelt później pisał: „Braki w zaopatrzeniu w czasie całej kampanii wynikały z braku środków transportu. Gdybyśmy mieli ze sobą nasze muły juczne, moglibyśmy zaopatrywać we wszystko całą dywizję kawalerii”. Jedynie 75% regimentu dotarło na Kubę, w dodatku bez koni. Pozbawieni ich kawalerzyści nie mogli być tak wydajni, jak tego od nich oczekiwano. Nie przeszli kursu szkolenia piechoty, a przede wszystkim nie byli przystosowani do pokonywania znacznych odległości po bezdrożach gorącej i wilgotnej wyspy. To wszystko obniżało wartość bojową żołnierzy, którzy jeszcze nie zetknęli się z przeciwnikiem.
Akcje bojowe.
Po kolejnym dniu w obozowisku wysłano w głąb dżungli patrole, które stwierdziły obecność Hiszpanów na paśmie niewielkich wzniesień o nazwie Las Guasimas.
Nieprzyjaciel miał przewagę nad Amerykanami, wiedząc jakimi szlakami muszą się poruszać i jakie pozycje należy ostrzeliwać. Hiszpanie zdołali przygotować umocnienia, a ponadto używali nowoczesnych dział i karabinów stosujących amunicję na proch bezdymny, co utrudniało Amerykanom lokalizację celów.
Generał Samuel B. M. Young, dowódca regularnych oddziałów piechoty i kawalerii, rozpoczął atak o świcie. Przy pomocy działek Hotchkissa ostrzeliwał pozycje przeciwnika, podczas gdy ludzie płk. Wooda dopiero docierali do pozycji wyjściowych, bardzo zmęczeni marszem przez gęstwinę dżungli. „Wielu żołnierzy z poobcieranymi stopami, zmęczonych marszem, nie było w stanie forsować stromego wzgórza; w rezultacie weszliśmy do akcji w liczbie mniej niż 500 ludzi”. Mimo to Rough Riders poszli do ataku u boku regularnych oddziałów. Dzięki wnikliwej obserwacji oficerowie mogli rozpoznać miejsca stanowisk nieprzyjacielskich w okopach i w gęstwinie roślinności i odpowiednio pokierować ludźmi. Bitwa trwała nie więcej niż półtorej godziny. Zginęło jedynie ośmiu Rough Riders, a 31 zostało rannych.
Amerykanie opanowali ten punkt oporu Hiszpanów na drodze do Santiago. Generał Young zatrzymał wojska na sześć dni w oczekiwaniu na sprowadzenie zaopatrzenia z wybrzeża. Rough Riders wykorzystali ten czas na odpoczynek, opiekę nad rannymi i palenie zwłok poległych obu stron. Coraz więcej żołnierzy padało ofiarą chorób tropikalnych. Wśród złożonych chorobą znalazł się generał Joseph Wheeler. W tej sytuacji brygadier-generał Samuel S. Sumner przejął dowodzenie nad kawalerią, a Wood nad 2 Brygadą. To spowodowało awans Roosevelta na pułkownika i dowódcę Rough Riders.
W czasie dalszego marszu ku Santiago płk Roosevelt i jego ludzie nie otrzymali żadnych konkretnych rozkazów. Zdecydowano, że dywizja gen. Henry’ego Lawtona będzie główną siłą w starciu, które przeszło do historii jako bitwa pod El Caney, doprowadzając do zdobycia kolejnej hiszpańskiej pozycji. Rough Riders dołączyli w trakcie trwania bitwy. Dla dowódców US Army nie byli liczącą się siłą.
Mieli okazję wykazać się dopiero pod wzgórzami San Juan. Płk Roosevelt i jego spieszeni kawalerzyści dotarli do stóp wzgórza przezwanego przez nich „Kettle Hill”, bowiem zalegało tu wiele naczyń używanych przy rafinacji cukru. Na początku bitwy Rough Riders znaleźli się pod ogniem własnej artylerii i pod ostrzałem małokalibrowej broni Hiszpanów. Hiszpańskie karabiny Mausera wystrzeliwały osiem pocisków w 20 sekund, podczas gdy amerykańskie jeden, co dawało ogromną przewagę. 7-milimetrowe pociski o znacznej prędkości początkowej zadawały małe, czyste rany. Pewna liczba żołnierzy została trafiona, ale tylko kilku poniosło śmierć.
W końcu podwładni płk. Roosevelta otrzymali rozkaz przeprowadzenia frontalnego ataku na wzgórza. Roosevelt dosiadł konia, poderwał swych ludzi na nogi i podjął atak pod górę. Później powiedział, że chciał walczyć na piechotę, jak pod Las Guasimas, ale uznał, że łatwiej mu będzie nadzorować natarcie z siodła, a ponadto żołnierze będą go lepiej widzieć.
W pewnym momencie Roosevelt uznał, że wymiana ognia jest tylko stratą czasu i nakazał frontalny atak. Z wysokości siodła poderwał ludzi do ataku machając kapeluszem i zagrzewając żołnierzy okrzykami. Rough Riders podążyli za nim bez wahania. „Kettle Hill” zostało wzięte w dwadzieścia minut, a reszta wzgórz San Juan w godzinę później. Hiszpanie próbowali kontratakować, ale ostrzelani z dwóch posiadanych przez regiment kartaczownic Gatlinga musieli się wycofać. Postawa Roosevelta na polu bitwy miała decydujący wpływ na jego żołnierzy.
Powrót do domu.
17 lipca 1898 skapitulowała hiszpańska załoga Santiago de Cuba, a 12 sierpnia rząd hiszpański poprosił o zawieszenie broni. Wojna była skończona, a Stany Zjednoczone znalazły się w posiadaniu Kuby, Portoryko, Guam i Filipin. Wojna amerykańsko-hiszpańska zakończyła erę izolacjonizmu amerykańskiego, który odtąd zastąpiło zaangażowanie w sprawy międzynarodowe.
14 sierpnia Rough Riders wylądowali w Montauk na Long Island. Tu połączyli się z tymi czterema kompaniami, które nie wzięły udziału w wojnie. Roosevelt napisał, że „ci, co zostali wypełnili swoje obowiązki, jak należało”. Wielu żołnierzy chorowało po powrocie (zwłaszcza na malarię), znaczna część zmarła.
Rozwiązanie jednostki.
15 września 1898 roku całe wyposażenie jednostki, w tym broń i konie, zostało zwrócone rządowi Stanów Zjednoczonych. Żołnierze pożegnali się ze swym dowódcą i tym samym 1 Regiment Kawalerii Ochotniczej został rozwiązany. Zanim rozjechali się do domów, Roosevelt wygłosił krótkie przemówienie, wychwalając ich przewagi wojenne, wyrażając dumę z faktu bycia ich dowódcą i przekonanie, że chociaż są bohaterami, będą potrafili wrócić do życia w społeczeństwie, jak inni, zwyczajni obywatele.
Wielu żołnierzy nie potrafiło odzyskać pracy utraconej w chwili wyruszenia na wojnę. Niektórzy, ranni i chorzy, przez długi czas nie mogli podjąć żadnej pracy. Powrót do codziennego życia ułatwiła im pomoc prywatnych darczyńców, którzy w znacznej liczbie złożyli się na stworzenie dla nich funduszu pomocowego.
I wojna światowa.
W chwili gdy Stany Zjednoczone przystąpiły do wojny przeciwko państwom centralnym, Kongres upoważnił Roosevelta do zorganizowania czterech dywizji ochotniczych na wzór Rough Riders. Roosevelt natychmiast wybrał osiemnastu oficerów (znaleźli się wśród nich Seth Bullock i Frederick Russell Burnham) i przekazał im odpowiednie rozkazy mobilizacyjne, utrzymując jednocześnie korespondencję z ówczesnym sekretarzem wojny Newtonem Bakerem. W ciągu kilku miesięcy zaciągnęło się więcej ochotników, niż było trzeba, ale Baker odmówił swego poparcia. Zaskoczony Roosevelt wysłał do prezydenta Wilsona telegram z prośbą o pomoc, ten jednak odmówił jej udzielenia i Roosevelt ostatecznie rozwiązał oddział.

</doc>
<doc id="1936832" url="https://pl.wikipedia.org/wiki?curid=1936832" title="Prawosławne Białoruskie Zjednoczenie Demokratyczne">
Prawosławne Białoruskie Zjednoczenie Demokratyczne

Prawosławne Białoruskie Zjednoczenie Demokratyczne ("Prawosławnaje Biełaruskaje Demokratycznaje Objednannie, PBDO") − białoruska prawosławna organizacja społeczno-religijna, utworzona w 1927. Jej głównym działaczem i przewodniczącym był Wiaczesław Bohdanowicz.
Zjednoczenie starało się o: wprowadzenie języka białoruskiego do kazań w cerkwi, nauczanie dzieci religii w języku białoruskim, większy udział świeckich w zarządzie cerkiewnym, utrzymanie zależności Cerkwi od rosyjskich władz kościelnych. 
Zjednoczenie działało ww współpracy z Białoruskim Zjednoczeniem Chrześcijańsko-Demokratycznym ("BChDZ"). Organem Zjednoczenia było pismo "Prawosławnaja Biełaruś".
W 1930 Zjednoczenie połączyło się z BChDZ.

</doc>
<doc id="1936834" url="https://pl.wikipedia.org/wiki?curid=1936834" title="Zespół Państwowych Szkół Muzycznych im. Grażyny Bacewicz">
Zespół Państwowych Szkół Muzycznych im. Grażyny Bacewicz



</doc>
<doc id="1936837" url="https://pl.wikipedia.org/wiki?curid=1936837" title="Zespół Szkół Technicznych i Ogólnokształcących nr 1 im. Wojciecha Korfantego">
Zespół Szkół Technicznych i Ogólnokształcących nr 1 im. Wojciecha Korfantego



</doc>
<doc id="1936839" url="https://pl.wikipedia.org/wiki?curid=1936839" title="Arhus">
Arhus



</doc>
<doc id="1936845" url="https://pl.wikipedia.org/wiki?curid=1936845" title="Andrzej Sadlej">
Andrzej Sadlej

Andrzej Jerzy Sadlej (ur. 9 listopada 1941 w Lublinie, zm. 24 marca 2010) – polski chemik, specjalizujący się w chemii kwantowej i teoretycznej.
Życiorys.
Studiował chemię na Uniwersytecie Warszawskim i Uniwersytecie Jagiellońskim. Studia ukończył w 1964 roku, w 1968 uzyskał stopień doktora, a w 1972 doktora habilitowanego na Uniwersytecie Jagiellońskim. Tytuł naukowy profesora nauk chemicznych uzyskał w 1983 roku.
Pracował w Instytucie Chemii Organicznej Polskiej Akademii Nauk w Warszawie. W 1981 roku wyjechał z Polski, pracował na Uniwersytecie w Lund, a także na uczelniach w Århus, Sheffield oraz na Florida University. Do Polski powrócił w 1996 i podjął pracę na Uniwersytecie Mikołaja Kopernika w Toruniu. Kierował tam utworzonym przez siebie Zakładem Chemii Kwantowej. Był członkiem między innymi American Physical Society, American Chemical Society, European Physical Society i Polskiego Towarzystwa Chemicznego.
Prowadził badania nad wykorzystaniem teorii perturbacji w chemii teoretycznej i mechanice kwantowej, związane m.in. z twierdzeniem Hellmanna-Feynmana. Był jednym z najczęściej cytowanych polskich chemików.
W 2006 roku Uniwersytet Komeńskiego w Bratysławie uhonorował go Złotym Medalem Komeńskiego.

</doc>
<doc id="1936852" url="https://pl.wikipedia.org/wiki?curid=1936852" title="Katedra w Kalmarze">
Katedra w Kalmarze

Katedra w Kalmarze () – kościół położony w Kalmarze, region terytorialny Kalmar, region historyczny Smalandia. Kościół parafialny w parafii katedralnej Kalmar (Kalmar domkyrkoförsamling) w diecezji Växjö (Växjö stift) szwedzkiego kościoła ewangelicko-luterańskiego; diecezja w Kalmarze istniała w latach 1603-1915 ale po jej zniesieniu i połączeniu z diecezja w Växjö formalna nazwa katedry w Kalmarze została nadal utrzymana. 
Katedra w Kalmarze jest jednym z dwóch kościołów w Szwecji noszących miano katedry, chociaż nie ma podporządkowanej sobie żadnej diecezji; drugim jest katedra w Mariestad.
Katedra ma status zabytku sakralnego według rozdz. 4 Kulturminneslagen (Prawo o pamiątkach kultury) ponieważ została wzniesiona do końca 1939 (3 §).
Historia.
Katedra w Kalmarze, jedno z najwybitniejszych dzieł baroku w Szwecji, została zaprojektowana przez osiadłego w tym kraju niemieckiego architekta Nicodemusa Tessina Starszego i zbudowana z ciosów kamiennych w latach 1660–1700. Katedra jest oparta na planie krzyża łacińskiego z absydami od wschodu i zachodu. W narożnikach ma 4 wieże. Katedra miała pierwotnie zaplanowaną kopułę ale planów tych nie udało się zrealizować.
Nicodemus Tessin Starszy w latach 1650-1653 wiele podróżował po Europie, był m.in. we Włoszech. Projektując zewnętrzną bryłę świątyni w Kalmarze inspirował się rzymskim kościołem Il Gesù, jednym z pierwszych dzieł zapowiadających nowy styl w budownictwie – barok. 
W katedrze znajdują się trzy dzwony, wszystkie z XVII w. Zostały one zabrane z istniejącego do 1670 kościoła Storkyrkan, znajdującego się w pobliżu Zamku kalmarskiego.
Zewnętrzna część katedry została poddana renowacji. Jej efektem jest nowy, miedziany dach. Obecnie (2010) trwa renowacja wnętrza świątyni. Renowacja ta, zaplanowana do 2013, ma na celu sprostanie wymogom współczesności; wnętrze ma po renowacji być jaśniejsze, bardziej otwarte i dostępne dla wszystkich. Koszt renowacji oblicza się na ok. 45 mln koron szwedzkich. 
Planuje się m.in. urządzenie tzw. sali rozmów przy wejściu od strony zachodniej, przebudowę piwnic i urządzenie w nich pomieszczeń gospodarczo-magazynowych. Cztery rzędy ławek od strony wschodniej i zachodniej mają być usunięte aby zyskać więcej wolnej przestrzeni. Prezbiterium ma zostać przedłożone w kierunku zachodnim a pośrodku planuje się utworzyć miejsce pod nowy, pozłacany ołtarz. Część płyt nagrobnych ma być przeniesiona aby wyrównać drogi komunikacyjne wewnątrz świątyni. Planuje się też zbudowanie nowych, spiralnych schodów prowadzących na obie empory.
Restauracji ma być również poddana empora organowa i znajdujące się na niej organy. Stosowne plany sporządził organista Jan H. Börjesson z Göteborga a realizację zadań powierzono firmie Tostareds Kyrkorgelfabrik. 
Renowacja ma być prowadzona z zastosowaniem tradycyjnej techniki budowlanej we współpracy ze środowiskiem konserwatorskim. Dotyczy to pomalowania sklepień, ścian i konserwacji wyposażenia mającego wartość historyczną.
Nowoczesne metody znajdą natomiast zastosowanie, jeśli chodzi o zainstalowanie oświetlenia, nagłośnienia i systemu ogrzewania wnętrza świątyni.
Podczas renowacji katedra ma być cały czas otwarta tak dla wiernych jak i dla zwiedzających.
Wyposażenie.
Ołtarz główny.
Wewnątrz świątyni uwagę przyciąga lśniący blaskiem ołtarz główny. Został on zaprojektowany w 1704 przez Nicodemusa Tessina Młodszego i wykonany w 1712 przez rzeźbiarza Caspara Schrödera. Ołtarz jest zwieńczony wyobrażeniem Ducha Świętego w postaci gołębicy, otoczonym świetlistą aureolą. Poniżej znajduje się scena ze stworzenia świata: Bóg czyniący światłość w ciemności. Ogromny obraz w ołtarzu, będący prawdopodobnie dziełem Davida von Kraffta, przedstawia w nietypowy sposób zdjęcie Chrystusa z krzyża: mężczyźni na drabinach opuszczają jego bezwładne ciało na linach. 
Stół ołtarzowy ma formę sarkofagu: w przedniej części umieszczone zostały symbole zwycięstwa (wieniec laurowy i gałązki palmowe). Łaciński napis nad stołem został zaczerpnięty z Ewangelii Jana rozdział 3 wers 16: 
Krucyfiks stojący na stole ołtarzowym, wykonany w stylu włoskiego baroku, został podarowany katedrze w 1930.
Po obu stronach ołtarza, na postumentach, stoją XVIII-wieczne rzeźby wyobrażające: po lewej Wiarę (figura z krzyżem i kubkiem) a po prawej Łaskę (figura z rogiem obfitości i płomieniami symbolizującymi Zesłanie Ducha Świętego).
Ambona.
Ambona, będąca prawdopodobnie zdobyczą wojenną została wyrzeźbiona przez Balzara Hoppenstedta w poł. XVII w. Jest ona jednym z najstarszych elementów wyposażenia katedry. Została przeniesiona do katedry z kościoła Storkyrkan.
Pozłacane rzeźby i reliefy pokrywające ambonę ukazują sceny z Męki Pańskiej.
Wyrafinowany program ikonograficzny trzykondygnacyjnego daszku akustycznego ambony przedstawia u samej góry Zmartwychwstałego Chrystusa, wokół którego kulą się skarlałe postacie śpiących żołnierzy. Poniżej tej sceny aniołowie dzierżą narzędzia Męki Pańskiej, a na najniższym poziomie widać postacie kobiece symbolizujące m.in. Mądrość, Siłę oraz matczyną miłość.
Ambonę podtrzymuje okazała, pozłacana rzeźba Mojżesza siedzącego na postumencie. 
Organy.
Organy na chórze.
Katedra otrzymała z kościoła Storkyrkan 9-głosowe organy zbudowane w 1630.
W 1759 firma Lars Wahlberg &amp; Anders Wollander z Vimmerby zbudowała organy jednomanuałowe; autorem prospektu był Carl Fredrik Adelcrantz. Organy zostały umieszczone na półkolistej emporze okolonej balustradą, na której ulokowano Rückpositiv (pozytyw plecowy). 
W 1838 firma Pehr Zacharias Strand ze Sztokholmu dokonała gruntownej przebudowy organów. Prospekt Adelcrantza został zachowany ale wstawiono nowe, nieme piszczałki. Organy miały 22 (lub 25) piszczałek podzielonych na 2 manuały i pedał.
W 1882 dotychczasowe organy zostały sprzedane do kościoła w Vissefjärda, natomiast firma Åkerman &amp; Lund ze Sztokholmu zbudowała nowe organy z 36 głosami podzielonymi na 3 manuały i pedał.
W 1929 organy zostały powiększone do 41 głosów poprzez rozbudowę trzeciego manuału.
W 1957 zakład Mårtenssona rozbudował organy do 4 manuałów podzielonych na 66 głosów. Wstawiono też nową wiatrownicę zasuwową z trakturą elektryczną i trakturą rejestrową. 
Organy mają następującą dyspozycję:
Crescendoschweller
Registerschweller
Organy w prezbiterium.
Organy w prezbiterium zostały zbudowane w 1998 przez firmę Sune Fondell i otrzymały strój muzyczny nierównomiernie temperowany według Pehra Schiörlina. Gwiazdka (*) w dyspozycji = Wechselregister.
Organy mają następującą dyspozycję:
Połączenia:
Organy ołtarzowe.
Organy ołtarzowe zostały zbudowane w 1957 przez firmę A. Mårtensson. Przebudowane poprzez wykonanie piszczałek z nowego materiału.
Organy mają następującą dyspozycję:

</doc>
<doc id="1936853" url="https://pl.wikipedia.org/wiki?curid=1936853" title="Kaplica św. Barbary w Warszawie">
Kaplica św. Barbary w Warszawie



</doc>
<doc id="1936855" url="https://pl.wikipedia.org/wiki?curid=1936855" title="Elect the Dead Symphony">
Elect the Dead Symphony

Elect the Dead Symphony – pierwszy album koncertowy Serja Tankiana. Został nagrany w Nowej Zelandii. Na wydawnictwie znalazły się piosenki pochodzące z albumu „Elect the Dead” nagrane z towarzyszeniem orkiestry symfonicznej. Płyta została wydana na DVD i CD.
Lista utworów.
Źródło.

</doc>
<doc id="1936856" url="https://pl.wikipedia.org/wiki?curid=1936856" title="Tadeusz Rozdeiczer-Kryszkowski">
Tadeusz Rozdeiczer-Kryszkowski

Tadeusz Rozdeiczer-Kryszkowski (pierwotnie Rozdejczer) (ur. 12 maja 1905 w rodzinnym majątku Kryszkowice; zm. 3 stycznia 1984 w Warszawie), polski prawnik, pracownik struktur rządowych II RP, aktywny działacz kontrwywiadu oraz Komendy Głównej Armii Krajowej, powstaniec warszawski, filister Korporacji Akademickiej Sarmatia.
Życiorys.
Syn Karola (prawnika) i Marii z Saryusz-Woyciechowskich, właścicieli majątku ziemskiego Kryszkowice w powiecie Nieszawa. Absolwent Gimnazjum im. A. Mickiewicza w 1923. Ukończone na Wydziale Prawa Uniwersytetu Warszawskiego studia uzupełnił na Sorbonie i w Instytucie Prawa Międzynarodowego w Paryżu. W 1923 wstąpił do Korporacji Akademickiej Sarmatia. W latach 1931–1936 odbył aplikację sądową i adwokacką, po czym rozpoczął pracę w administracji państwowej, początkowo w Biurze Akcji i Planowania Prezydium Rady Ministrów, zaś po upływie roku w Ministerstwie Przemysłu i Handlu, w Wydziale Polityki Handlowej i Traktatowej, gdzie był kierownikiem referatu Bałkany.
Po wybuchu wojny jako wyższy urzędnik ministerstwa nie został zmobilizowany. Początkowo ewakuowany był do Lublina, skąd powrócił do Warszawy, gdzie podjął pracę w firmie podlegającej Wydziałowi Gospodarki dystryktu warszawskiego Generalnego Gubernatorstwa, co ułatwiło mu pracę w konspiracji. W 1940 był więziony na Pawiaku, lecz po miesiącu został wykupiony. Od 1942 pracował w Kontrwywiadzie Oddziału II Komendy Okręgu Warszawskiego Związku Walki Zbrojnej. Zajmował się gromadzeniem i oceną napływających z miasta informacji o wydarzeniach i ludziach. Wiosną następnego roku przeszedł do Wydziału Informacji Politycznej Biura Informacji i Propagandy Komendy Głównej Armii Krajowej. Tam jego zadaniem był kontakt z organizacjami politycznymi oraz wojskowymi centrowymi i prawicowymi. W kolejnym roku opracował na polecenie rządu w Londynie rozprawę: „Ewentualność unii gospodarczej Polski i Czechosłowacji”. Podczas powstania warszawskiego (pseudonim "Radny") przeżył jako jedyny wśród załogi stacji UKF w skład której wchodził. Został awansowany do stopnia porucznika.
Po wojnie powrócił do pracy w administracji państwowej, gdzie pełnił wiele odpowiedzialnych funkcji, między innymi zajmował stanowisko w Dziale Handlu Zagranicznego Biura Komitetu Ekonomicznego Rady Ministrów, był dyrektorem Departamentu Polityki Handlowej i Traktatów Ministerstwa Żeglugi i Handlu Zagranicznego, zastępcą dyrektora naczelnego Centrali Handlu Zagranicznego w „Społem”, kierownikiem działu w Banku Gospodarstwa Krajowego, kierownikiem inwestycji w Towarzystwie Osiedli Robotniczych, kierownikiem Działu Projektowania Badań Naukowych w Polskiej Akademii Nauk, kierownikiem Działu Ekonomiczno–Finansowego w Zarządzie Głównym Polskiego Towarzystwa Turystyczno-Krajoznawczego, dyrektorem Centrali Kursów przy Zarządzie Głównym Polskiego Towarzystwa Ekonomicznego, a następnie Dyrekcji Studiów Zaocznych w Warszawie, starszym projektantem w Instytucie Planowania przy Komisji Planowania przy Radzie Ministrów, a także zastępcą kierownika Ośrodka Dokumentacji i Studiów Chrześcijańskiego Stowarzyszenia Społecznego w Warszawie. Zmarł po długiej chorobie 3 stycznia 1984 w Warszawie. Pochowany został na cmentarzu w Pyrach.
Za swoje zasługi był odznaczony między innymi Srebrnym Krzyżem Zasługi z Mieczami oraz Krzyżem Kawalerskim Orderu Odrodzenia Polski

</doc>
<doc id="1936857" url="https://pl.wikipedia.org/wiki?curid=1936857" title="Zwój trzewny">
Zwój trzewny

Zwój trzewny (łac. l.mn. "ganglia celiaca") to jedno z dwóch dużych skupisk tkanki nerwowej o nieregularnym kształcie, położonych w górnej części jamy brzusznej. Zwoje trzewne, będąc największymi zwojami układu współczulnego człowieka, tworzą splot trzewny. Zwój trzewny ma barwę szaro-czerwoną.

</doc>
<doc id="1936858" url="https://pl.wikipedia.org/wiki?curid=1936858" title="Guy Lombardo">
Guy Lombardo

Guy Lombardo, właśc. Gaetano Alberto Lombardo (ur. 19 czerwca 1902 w London, zm. 5 listopada 1977 w Houston) – kanadyjski skrzypek i kierownik orkiestry rozrywkowej.
Pierwszy profesjonalny zespół pod nazwą Lombardo Brothers and Their Orchestra utworzył w 1921 roku. W 1924 roku zespół wystąpił w Cleveland, następnie koncertował w Chicago i Nowym Jorku, wtedy już pod nazwą Royal Canadians. Od 1929 roku rozwinęła się jego kariera na całym świecie.
Największe przeboje: „Boo Hoo”, „Coquette”, „The Wedding Samba”, „The Peanut Vendor”, „Seems Like Old Times”, „Harbour Lights”.

</doc>
<doc id="1936859" url="https://pl.wikipedia.org/wiki?curid=1936859" title="Frédéric Rusanganwa">
Frédéric Rusanganwa

Frédéric Rusanganwa (ur. 4 kwietnia 1980 w Kigali) - rwandyjski piłkarz grający na pozycji pomocnika.
Kariera klubowa.
Karierę piłkarską Rusanganwa rozpoczął w klubie Mukura Victory z miasta Butare. W 2000 roku zadebiutował w jego barwach w rwandyjskiej pierwszej lidze. W 2003 roku odszedł do APR FC ze stolicy kraju Kigali. W latach 2003, 2005, 2006, 2007 został mistrzem Rwandy, a w latach 2006, 2007 zdobył też Puchar Rwandy. Wraz z APR dwukrotnie zwyciężył w rozgrywkach CECAFA Club Cup.
Kariera reprezentacyjna.
W reprezentacji Rwandy Rusanganwa zadebiutował w 2000 roku. W 2004 roku został powołany do kadry na Puchar Narodów Afryki 2004. Tam wystąpił w jednym spotkaniu, z Demokratyczną Republiką Konga (1:0).

</doc>
<doc id="1936860" url="https://pl.wikipedia.org/wiki?curid=1936860" title="Frederic Rusanganwa">
Frederic Rusanganwa



</doc>
<doc id="1936867" url="https://pl.wikipedia.org/wiki?curid=1936867" title="Jerzy Rudowski">
Jerzy Rudowski

Jerzy Rudowski (ur. 26 lutego 1901 w Warszawie, zm. 11 listopada 1973 tamże) – polski inżynier mechanik, konstruktor, wykładowca na Wydziale Technologii Rolno-Spożywczej Wyższej Szkoły Gospodarstwa Wiejskiego w Warszawie i Wyższej Szkoły Rolniczej w Olsztynie, żołnierz wojny polsko-bolszewickiej, filister Korporacji Akademickiej Sarmatia.
Życiorys.
Syn Zygmunta i Zofii z Mieczkowskich, rodziny o głębokich tradycjach szlacheckich, ziemiańskich i korporacyjnych. Absolwent Gimnazjum im. E. Konopczyńskiego w Warszawie, od 1919 r. student Politechniki Warszawskiej oraz członek Korporacji Akademickiej Sarmatia. W roku 1920 wziął udział w wojnie polsko-bolszewickiej. Po odbyciu służby wojskowej wznowił studia na Politechnice Warszawskiej. Następnie ukończył w 1929 r. Wydział Mechaniczny Politechniki Lwowskiej. Po odbyciu rocznej praktyki w fabrykach maszyn mleczarskich w Niemczech i Danii, otworzył w Warszawie wspólnie ze swym ojcem – Zygmuntem Rudowskim – Biuro Techniczno-Mleczarskie „Eridan” inż. J. i Z. Rudowscy, Sp. z o.o., w którym prowadził dział techniczny. Do wybuchu drugiej wojny światowej zaprojektował i urządził około dwustu mleczarni o różnej zdolności produkcyjnej, instalując w nich nowoczesną aparaturę. W latach 1935–1937 kierował warsztatami mechanicznymi Warszawskiej Fabryki Wyrobów Metalowych „Pelikan”, gdzie między innymi uruchomił nowe typy sprzętu mleczarskiego. W 1937 r., dążąc do uniezależnienia się od krajowych i zagranicznych kooperantów, założył własne warsztaty mechaniczne, nastawione wyłącznie na wyrób aparatury mleczarskiej. Działalność tę przerwał wybuch drugiej wojny światowej. Po wojnie wrześniowej, w której brał udział, powrócił do Warszawy, gdzie zorganizował w swych warsztatach konspiracyjną produkcję części i podzespołów do broni dla oddziałów Armii Krajowej. Były to najpierw elementy granatów ręcznych, oprzyrządowanie do produkcji spłonek zapalników, później zaś podzespoły do pistoletów maszynowych „Błyskawica”, których do sierpnia 1944 r. dostarczył około 800 kompletów. Po wojnie przez pewien czas był dyrektorem Fabryki Obić Papierowych i Papierów Kolorowych „J. Franaszek” S.A. w Warszawie. Później pracował w Centrali Spółdzielni Mleczarsko-Jajczarskich, gdzie nadzorował na przykład budowę zakładu mleczarskiego w stolicy czy opracował projekt montażu dużej mleczarni w Nowej Hucie. Od 1952 r. był głównym specjalistą technologiem i projektantem Biura Projektów Inwestycyjnych Przemysłu Mięsnego i Mleczarskiego oraz jednocześnie konsultantem Biura Studiów i Projektów Budownictwa Wiejskiego dla zakładów mleczarskich i Komisji Oceny Maszyn przy Stowarzyszeniu Inżynierów i Techników Przemysłu Spożywczego Naczelnej Organizacji Technicznej. Opracował projekt techniczny pierwszej w Polsce fabryki laktozy, zakupiony następnie przez Rumunię, oraz projekt modernizacji topialni serów. Miał kontakty z wieloma zachodnioeuropejskimi ośrodkami naukowymi. Studiował najnowsze rozwiązania techniczne w dziedzinie produkcji mleka w krajach skandynawskich oraz we Francji, Holandii i RFN. Był pionierem naukowego rozwiązania zagadnień rodzimego przemysłu mleczarskiego i poważnym autorytetem w dziedzinie projektowania aparatury mleczarskiej, a także współautorem przepisów bezpieczeństwa i higieny pracy. Zmarł 11 listopada 1973 r. w Warszawie. Pochowany został na Cmentarzu Powązkowskim (kwatera 154c-3-18/19).

</doc>
<doc id="1936868" url="https://pl.wikipedia.org/wiki?curid=1936868" title="Krzysztof Kwiatkowski (aktor)">
Krzysztof Kwiatkowski (aktor)

Krzysztof Kwiatkowski (ur. 19 maja 1986 w Krakowie) – polski aktor teatralny, telewizyjny i filmowy.
Życiorys.
Edukacja.
Jest synem producenta muzycznego i teatralnego Leszka Kwiatkowskiego. Ukończył naukę w VIII Liceum Ogólnokształcącego im. Stanisława Wyspiańskiego w Krakowie oraz w Państwowej Wyższej Szkole Teatralnej im. Ludwika Solskiego w Krakowie (2009).
Kariera.
W 2006 występował w zespole Chris Peter Band. W tym samym roku stawiał pierwsze kroki na profesjonalnej scenie teatralnej, występując u boku Jerzego Stuhra i Jerzego Treli w spektaklu Sylviane Dupuis "Drugi upadek albo Godot, Akt III" w reżyserii Jacka Jabrzyka. W 2009 zadebiutował na scenie warszawskiego Teatru Studio główną rolą Genezypa Kapena w sztuce Witkacego "Nienasycenie" w reżyserii Tomasza Hynka. W krakowskim Teatrze Stu reżyser Krzysztof Jasiński powierzył mu główną rolę Istvana Sentmichalyi w spektaklu "Sonata Belzebuba" Witkacego oraz tytułową rolę w "Hamlecie" Williama Shakespeare’a. W jubileuszowym tryptyku "Wędrowanie wg Wyspiańskiego" wcielił się w postać Poety w "Weselu", Jakuba w "Akropolis" oraz Konrada w arcydramacie "Wyzwolenie". W styczniu 2019 roku, również w Teatrze STU, miała miejsce premiera musicalu „Cabaret”, w którym wcielił się w kultową postać Emcee – Mistrza Ceremonii.
W 2013, w ramach jubileuszu 100-lecia istnienia Teatru Polskiego w Warszawie, zagrał tytułową rolę w spektaklu Zygmunta Krasińskiego "Irydion" w reżyserii Andrzeja Seweryna. W 2015 dołączył do zespołu Teatru Polskiego im. Arnolda Szyfmana w Warszawie.
Na szklanym ekranie zadebiutował w 2010 rolą Artura Górskiego, recepcjonisty w czterogwiazdkowym hotelu w serialu "Hotel 52". Rola ta przyniosła mu ogólnopolską popularność. Następnie zagrał w wielu innych serialach telewizyjnych, m.in.: "Prosto w serce" (2011), "Pierwsza miłość" (2013–2017), "Na dobre i na złe" (2014–2016) oraz "M jak miłość" (od 2017).
Wiosną 2017 brał udział w siódmej edycji programu "Twoja twarz brzmi znajomo", emitowanego w telewizji Polsat. Zajął 6. miejsce.
W roku 2021 wystąpił w widowisku telewizyjnym pt. "Zakochany Mickiewicz" (reżyserowanym przez Marcina Kołaczkowskiego). Wcielił się w nim w rolę Adama Mickiewicza.
Teatr.
PWST w Krakowie
Teatr Studio w Warszawie
Teatr Stu w Krakowie
Teatr Polski w Warszawie
Teatr Kwadrat w Warszawie

</doc>
<doc id="1936869" url="https://pl.wikipedia.org/wiki?curid=1936869" title="Układ wysokościowy Kronsztad">
Układ wysokościowy Kronsztad

Układ wysokościowy Kronsztad (oznaczenie: PL-KRON86-NH) – układ wysokościowy, który tworzą wartości geopotencjalne podzielone przez przeciętne wartości przyspieszenia normalnego siły ciężkości, zwane wysokościami normalnymi, odniesione do średniego poziomu Morza Bałtyckiego w Zatoce Fińskiej, wyznaczonego dla mareografu w Kronsztadzie koło Petersburga w Rosji.
Układ wysokościowy Kronsztad jest matematyczną i fizyczną realizacją europejskiego ziemskiego systemu wysokościowego EVRS, pierwotnie został wdrożony jako fizyczna realizacja systemu wysokości normalnych (Mołodieńskiego). Układ Kronsztad zastąpił wcześniej stosowany układ wysokościowy Amsterdam 55 (NN55), odpowiadającemu zeru repera umieszczonego na Ratuszu w Toruniu i wyznaczonemu na podstawie wyników niwelacji precyzyjnej przeprowadzonej w latach 1955–1957. Różnica wysokości wynosi 14 do 18 cm.
Układ wysokościowy Kronsztad jest częścią państwowego systemu odniesień przestrzennych. W roku 2012 wprowadzono geodezyjny układ wysokościowy PL-EVRF2007-NH oparty na średnim poziomie Morza Północnego w Amsterdamie. Zgodnie z rozporządzeniem z 2019 roku układ Kronsztad może być stosowany w Polsce nie dłużej niż do 31 grudnia 2023 roku i zostanie zastąpiony przez układ wysokościowy PL-EVRF2007-NH.
Rzędne w układzie wysokościowym określa się na podstawie pomiarów geodezyjnych nawiązanych do punktów podstawowej osnowy geodezyjnej kraju – wysokościowej osnowy geodezyjnej.
Kronsztad 60, 86 i 2006.
Występują trzy układy o nazwie miejsca odniesienia „Kronsztad”:
W czasie pomiaru sieci, dokonane zostały dwustronne pomiary na parokilometrowych odcinkach granicznych, wiążących sieć polską z siecią ZSRR. Miało to miejsce w rejonie Gronowa i Terespola. Następnie sieć wyrównano.
Dowiązanie miało miejsce na granicy z ZSRR w rejonie miejscowości: Mamonowo, Swierdłowo, Kuźnica, Terespol i Hrebenne. Średnie różnice pomiędzy tymi układami na terenie Polski wynoszą od 2 do 8,5 cm. Nie są one spowodowane zmianą poziomu morza, lecz dołożeniem kolejnych obserwacji i ponownym wyrównaniem sieci wysokościowej.

</doc>
<doc id="1936871" url="https://pl.wikipedia.org/wiki?curid=1936871" title="VSE St. Pölten">
VSE St. Pölten



</doc>
<doc id="1936872" url="https://pl.wikipedia.org/wiki?curid=1936872" title="VSE Sankt Pölten">
VSE Sankt Pölten



</doc>
<doc id="1936874" url="https://pl.wikipedia.org/wiki?curid=1936874" title="Mistrzostwa Świata w Łyżwiarstwie Szybkim w Wieloboju Kobiet 1973">
Mistrzostwa Świata w Łyżwiarstwie Szybkim w Wieloboju Kobiet 1973

31. mistrzostwa świata w łyżwiarstwie szybkim w wieloboju kobiet odbyły się w dniach 24 - 25 lutego 1973 roku w szwedzkim Strömsund. Zawodniczki startowały na naturalnym torze na Strömsvallen. Łyżwiarki startowały na czterech dystansach: 500 m, 1000 m, 1500 m, 3000 m. Złoto wywalczyła Holenderka Atje Keulen-Deelstra. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 3000 m awansowała najlepsza 16-tka po 3 dystansach.
Uczestnicy.
W zawodach wzięło udział 26 łyżwiarek z 11 krajów. Wszystkie zostały sklasyfikowane.

</doc>
<doc id="1936884" url="https://pl.wikipedia.org/wiki?curid=1936884" title="Absolutne i relacyjne pojęcia modalne">
Absolutne i relacyjne pojęcia modalne

Absolutne i relacyjne pojęcia modalne – pojęcia modalne, jak możliwość i konieczność, gdy opatrzone są pewnymi kwalifikatorami, określa się jako relatywne pojęcia modalne; do pojęć tego rodzaju należą "możliwy/konieczny fizycznie", "możliwy/konieczny biologicznie", "z natury możliwy/konieczny" itp. Tego rodzaju pojęcia modalne odróżnia się od możliwości i konieczności logicznej (ewentualnie także ontycznej), pojęć modalnych określanych jako absolutne pojęcia modalne, które stanowią przedmiot badań logik modalnych (aletycznych).
Relatywne pojęcia modalne wiążą się z wartością logiczną zdań w odniesieniu do pewnych dziedzin wiedzy – np. to, że p jest konieczne fizycznie znaczy, że zgodnie z prawami fizyki p musi być prawdziwe; inaczej mówiąc, że p stanowi konsekwencję praw fizyki. Natomiast to, że p jest możliwe fizycznie znaczy, że prawa fizyki nie wykluczają prawdziwości p; inaczej mówiąc, że p nie jest sprzeczne z prawami fizyki.
Absolutne i relatywne pojęcia modalne pozostają w związku z problematyką światów możliwych. Jeśli dopuścimy, że w możliwych światach obowiązują różne prawa fizyki, to co jest możliwe lub konieczne fizyczne w jednych światach możliwych, nie musi być możliwe lub konieczne fizycznie w innych. Wartość logiczna zdań typu "jest możliwe fizycznie, że p" zrelatywizowana jest więc do możliwych światów.
Konieczność logiczna i ontyczna ma natomiast charakter absolutny: to, że coś jest konieczne logicznie znaczy, że zachodzi we wszystkich możliwych światach.

</doc>
<doc id="1936887" url="https://pl.wikipedia.org/wiki?curid=1936887" title="Kamienica pod Fortuną">
Kamienica pod Fortuną



</doc>
<doc id="1936889" url="https://pl.wikipedia.org/wiki?curid=1936889" title="Kamienica pod Fortuną w Warszawie">
Kamienica pod Fortuną w Warszawie



</doc>
<doc id="1936892" url="https://pl.wikipedia.org/wiki?curid=1936892" title="Friesach (Karyntia)">
Friesach (Karyntia)

Friesach (słoweń. "Breže") – miasto w Austrii, w kraju związkowym Karyntia, w powiecie Sankt Veit an der Glan. Uważane za najstarsze miasto Karyntii. Znane z dobrze zachowanych budowli średniowiecznych i fortyfikacji wokół miasta wraz z fosą.
Położenie.
Friesach znajduje się w północnej części Karyntii, niedaleko granicy ze Styrią, około 40 kilometrów od Klagenfurt am Wörthersee.
Historia.
Już w czasach Imperium rzymskiego przebiegała przez środek dzisiejszego Friesach Via Julia Augusta, w miejscu której przebiega dzisiaj droga B317 zwana Friesacher Straße.
Pierwsza udokumentowana wzmianka o Friesach pochodzi z roku 860, kiedy to Ludwik II Niemiecki, wnuk Karola Wielkiego, przekazał wiele swych dóbr ziemskich, w tym posiadłość "ad Friesah" (przed Friesach) Arcybiskupowi Salzburga, Adalwinowi.
W latach 1016–1028 hrabia Wilhelm (mąż św. Hemmy), na mocy przywileju otrzymanego od króla Konrada II, założył na tych terenach rynek "(Markt)", który około stu lat później, w latach 1124–1130 został znacznie rozbudowany. Ze względu na swoje położenie przy szlaku prowadzącym z Wiednia do Wenecji, Friesach stało się w okresie średniowiecznym ważnym ośrodkiem handlowym.
W okresie średniowiecza wybijano tu srebrną monetę, tak zwany "Friesacher Pfennig" lub "frisatik", który prawdopodobnie od roku 1166, a może nawet już wcześniej (1125/30), był jednym z najważniejszych środków płatniczych na terenie dzisiejszej Austrii. Srebro wykorzystywane do tłoczenia monet pochodziło z pobliskiego Zeltschach.
Friesach było w tym czasie nie tylko centrum handlowym, ale również religijnym. Miejscowość szczególnie rozkwitła za panowania Arcybiskupa Eberharda II (1200-1246), kiedy to było drugim co do wielkości miastem Archidiecezji Salzburskiej oraz najważniejszym miastem ówczesnej Karyntii. Arcybiskupi Salzburga posiadali we Friesach swoją rezydencję. Pod koniec XIII wieku w wyniku konfliktów pomiędzy Arcybiskupami Salzburga a Habsburgami, w krótkim okresie miasto trzykrotnie zostało podbite, splądrowane i na skutek pożarów, zniszczone.
Po mediatyzacji Salzburga w 1803 roku, Friesach stał się częścią Księstwa Karyntii i utraciło swą wielkość.
Ludność.
W roku 2001 Friesach liczyło 5462 mieszkańców, w tym 96,2 z obywatelstwem austriackim. 89,8 procent należy do Kościoła rzymskokatolickiego, 2,6 do Kościoła ewangelickiego, 1,5 procent to wyznawcy islamu. 4,8 procent nie należy do żadnego kościoła.
Współpraca.
Miejscowości partnerskie:

</doc>
<doc id="1936893" url="https://pl.wikipedia.org/wiki?curid=1936893" title="Sheraton Tel Aviv">
Sheraton Tel Aviv

Sheraton Tel Aviv (hebr. מלון שרתון תל אביב, "Malon Szeraton Tel Awiw") – pięciogwiazdkowy hotel w Tel Awiw-Jafa, w Izraelu. Należy do sieci Sheraton.
Hotel jest usytuowany przy nadmorskiej ulicy HaYarkon w osiedlu Cafon Jaszan w Tel Awiwie. Rozciąga się stąd widok na Morze Śródziemne.
Historia.
W miejscu tym pierwotnie stał wybudowany w 1926 "Czerwony Dom" (hebr. הבית האדום). Budynek służył przez pewien czas jako siedziba rady miejskiej. Znajdowała się tutaj także siedziba młodzieżowego ruchu syjonistycznego HaNoar HaOved VeHaLomed (hebr. הנוער העובד) oraz Hagany. Jego nazwa nawiązywała do koloru budynku (czerwony). W latach 30. Hagana kierowała z tego budynku przemytem nielegalnych żydowskich imigrantów do Mandatu Palestyny.
Podczas Wojny o Niepodległość w budynku zbierało się naczelne dowództwo Sił Obronnych Izraela. Po wojnie, przez krótki czas znajdowała się tutaj siedziba Ministerstwa Spraw Zagranicznych.
W 1977 "Czerwony Dom" został wyburzony, a na jego miejscu wybudowano Sheraton Tel Aviv.
Pokoje i apartamenty.
Hotel dysponuje 331 pokojami hotelowymi i apartamentami. Każdy pokój wyposażony jest w klimatyzację, biurko, minibarek, sejf, automatyczną sekretarkę, dostęp do bezprzewodowego Internetu, telefon obsługujący kilka linii, telewizję kablową, łazienkę do użytku prywatnego, telefon w łazience, otwierane okna z roletami światłoszczelnymi, osobny salon i własny balkon. Wszystkie pokoje posiadają klucze elektroniczne/magnetyczne.
Hotel świadczy dodatkowe usługi w zakresie: bezpłatnych śniadań, czyszczenia butów, ochrony, personelu wielojęzycznego, opieki nad dziećmi, organizowaniu imprez okolicznościowych i wesel, pomocy medycznej, pomocy w organizowaniu wycieczek, pralni, sejfu w recepcji, usług spa (sauna, masaże, zabiegi, siłownia, fitness), wypożyczania telefonów komórkowych i transportu z lotniska. Dla ułatwienia komunikacji w budynku jest winda.
Znajduje się tutaj sala konferencyjna z zapleczem do obsługi zorganizowanych grup. Dodatkowo można korzystać z basenu kąpielowego położonego na zewnątrz budynku. W hotelu jest kryty parking, kantor, restauracja, kawiarnia, sala bankietowa, sklep z pamiątkami, kiosk oraz pralnia chemiczna. Z zajęć sportowych hotel umożliwia dostęp do aerobiku, strzelnicy golfowej, minigolfa, pływania, tenisa, wędkarstwa i żeglarstwa.
W budynku swoje siedziby mają następujące firmy: "Sheraton Hotels and Resorts", "Electra Israel Ltd." oraz "M.G. Acoustic Consultants Ltd.".

</doc>
<doc id="1936895" url="https://pl.wikipedia.org/wiki?curid=1936895" title="Chan al-Chalili">
Chan al-Chalili

Chan al-Chalili (arab. خان الخليلي) – suk w centrum Kairu, a zarazem jedna z głównych atrakcji dla turystów z zagranicy i samego Egiptu.
Nazwa suku sięga początkami roku 1382, kiedy emir o nazwisku Al-Chalili wybudował rozległy karawanseraj (po arabsku خان ‘chan’), czyli rodzaj zajazdu i targowiska zarazem, za panowania sułtana Barkuka (1382-1399) z dynastii mameluków. Ów ‘chan’ istnieje do dziś. Nazwisko Al-Chalili wywodzi się od miasta palestyńskiego, słynnego z Biblii Hebron, które po arabsku nazywa się Al-Chalil. Jeszcze za panowania Barkuka, pierwszego Czerkiesa (przedstawiciela linii Burdżytów w ramach dynastii mameluków) na tronie Egiptu, w obrębie murów Kairu trzeba było dokonać prac remontowych po spustoszeniach, jakie przyniosła epidemia, która do historii przeszła pod nazwą „czarnej śmierci” (ok. 1350). Właściwy Chan al-Chalili powstał, kiedy sułtan Barkuk przystąpił do budowy madrasy w Bajn al-Kasrajn oraz odbudowy miejscowych targowisk. Za panowania Turków osmańskich (1517-1798) Chan al-Chalili stał się bardzo znanym bazarem na Bliskim Wschodzie.
Jest to w zasadzie cała dzielnica handlowa. Mieści się tu wiele sklepów, kawiarń, restauracji, kramów z żywnością. Kawiarnie są przeważnie niewielkie, urządzone tradycyjnie, serwujące kawę po arabsku i zazwyczaj fajkę wodną. Przylega do Chan al-Chalili meczet Al-Husajna, uniwersytet Al-Azhar wraz z meczetem o tej samej nazwie. Na terenie Chan al-Chalili znajduje się zaułek Midakk upamiętniony w powieści Nadżiba Mahfuza, egipskiego noblisty, pt. „Zaułek Midakk” (1947).
Na terenie Chan al-Chalili doszło do dwóch poważniejszych ataków terrorystycznych, w kwietniu 2005 i 22 lutego 2009. W tym ostatnim zginęła 17-letnia Francuzka, a 22 osób odniosło rany.

</doc>
<doc id="1936896" url="https://pl.wikipedia.org/wiki?curid=1936896" title="Naofumi Yamamoto">
Naofumi Yamamoto



</doc>
<doc id="1936901" url="https://pl.wikipedia.org/wiki?curid=1936901" title="Tadeusz Piotrowski (językoznawca)">
Tadeusz Piotrowski (językoznawca)

Tadeusz Piotrowski (ur. 8 października 1957 we Wrocławiu) – polski językoznawca anglistyczny, leksykolog i leksykograf; autor słowników oraz publikacji leksykograficznych i leksykologicznych.
Ukończył II Liceum Ogólnokształcące we Wrocławiu (1972–1976), następnie studiował w Instytucie Filologii Angielskiej Uniwersytetu Wrocławskiego (1976–1980). Stopień doktora uzyskał w 1990 roku, doktora habilitowanego w 1995 roku, a tytuł profesora w 2007 roku.
Pracował w Filharmonii Wrocławskiej (1979–1982) jako tłumacz publikacji muzycznych i pilot zagranicznych solistów, na stanowisku tłumacza w Muzeum Przyrodniczym Uniwersytetu Wrocławskiego (1980–1987) oraz jako tłumacz na język angielski programów festiwalu muzycznego Wratislavii Cantans (1980–1985).
Jako nauczyciel akademicki zatrudniony w latach 1987–1990 w Wyższej Szkole Pedagogicznej w Opolu, następnie w latach 1990–1997 na Uniwersytecie Wrocławskim w Instytucie Filologii Angielskiej, gdzie był kolejno zastępcą dyrektora oraz dyrektorem Instytutu, w latach 1997–2011 na Uniwersytecie Opolskim w Instytucie Filologii Angielskiej, gdzie był prodziekanem, a w latach 2004–2016 jako profesor zwyczajny w Wyższej Szkole Filologicznej we Wrocławiu.
Od 2004 r. pracuje w PWSZ w Nysie, gdzie jest dyrektorem Instytutu Neofilologii, a od 2016 roku na Uniwersytecie Wrocławskim w Instytucie Filologii Angielskiej, na stanowisku profesora zwyczajnego.
Syn Edwarda i Heleny Piotrowskich. Ojciec trzech córek.

</doc>
<doc id="1936904" url="https://pl.wikipedia.org/wiki?curid=1936904" title="Absolutna i relacyjna identyczność">
Absolutna i relacyjna identyczność

Absolutna i relacyjna identyczność – identyczność absolutna to taka identyczność, która spełnia prawo Leibnitza (zasadę identyczności przedmiotów nierozróżnialnych). Identyczność relacyjna nie spełnia natomiast tej zasady. Rozróżnienie identyczności absolutnej i relacyjnej powstało na skutek dyskusji wokół artykułu Petera Geacha (który samo pojęcie identyczności relacyjnej wprowadził) "Identity", "Review of Metaphysics", 21 (1967).
Zgodnie z zasadą identyczności przedmiotów nierozróżnialnych, identyczne są przedmioty posiadające dokładnie te same własności. Tak rozumiana identyczność, identyczność absolutna, stanowi rodzaj relacji równoważnościowej. Nie jest jednak niczym kontrowersyjnym, że istnieją także takie relacje równoważnościowe, które prawa Leibnitza nie spełniają.
Powiedzieć można nawet, że w istocie zasady identyczności przedmiotów nierozróżnialnych nie spełniają żadne relacje równoważnościowe. Kontrowersyjna i trudna do właściwego sformułowania jest raczej właśnie identyczność absolutna. Problem stanowią także relacje równoważnościowe z terminami rodzajowymi, typu "x jest tym samym A, co y", gdzie A jest terminem rodzajowym. Według Geacha identyczność absolutna nie jest w ogóle wyrażalna, natomiast, mimo problemów teoretycznych, które to nastręcza, relacje równoważnościowe z terminami rodzajowymi wyrażają identyczność relacyjną, nie identyczność absolutną.

</doc>
<doc id="1936908" url="https://pl.wikipedia.org/wiki?curid=1936908" title="Identyczność przedmiotów nierozróżnialnych">
Identyczność przedmiotów nierozróżnialnych



</doc>
<doc id="1936912" url="https://pl.wikipedia.org/wiki?curid=1936912" title="Frederik de Moucheron">
Frederik de Moucheron

Frederik de Moucheron (ur. 1634 w Emden, zm. przed 5 stycznia 1686 w Amsterdamie) – holenderski malarz pejzażysta epoki baroku.
Był synem malarza Baltazara de Moucheron i Cornelii van Brouckhoven. Uczył się malarstwa krajobrazowego u Jana Asselijna i Adama Pynackera. W roku 1655 wyjechał do Paryża. Po trzyletnim pobycie we Francji zamieszkał w Antwerpii, a w roku 1659 w Amsterdamie.
Malował krajobrazy bez postaci, sztafaż domalowywali Adriaen van de Velde, Johann Lingelbach, Nicolaes Pieterszoon Berchem i inni.
Ożenił się z Mariecke de Jouderville i został ojcem jedenaściorga dzieci. Zmarł w Amsterdamie, lecz został pochowany w Lejdzie.
W zbiorach Muzeum Narodowego w Warszawie znajduje się jego "Pejzaż leśny" (zob. jego pendant "Pejzaż z zamkiem na wzgórzu").

</doc>
<doc id="1936914" url="https://pl.wikipedia.org/wiki?curid=1936914" title="Leonardo Plaza Hotel Tel Awiw">
Leonardo Plaza Hotel Tel Awiw

Leonardo Plaza Hotel Tel Awiw (hebr. לאונרדו פלאזה תל אביב) – pięciogwiazdkowy hotel] w Tel Awiwie, w Izraelu.
Hotel jest usytuowany przy placu Namir, w osiedlu Centrum Tel Awiwu w Tel Awiwie. Rozciąga się stąd widok na Morze Śródziemne.
Został wybudowany w 1972. Do 2009 nosił nazwę Sheraton Moriah Tel Awiw.
Architektura.
Budynek ma 22 kondygnacji i wysokość 69 metrów. Hotel wybudowano w stylu architektonicznym określanym nazwą brutalizmu. Wzniesiono go z betonu. Elewacja jest w kolorze białym.
Pokoje i apartamenty.
Hotel dysponuje 357 pokojami hotelowymi i apartamentami. Każdy pokój wyposażony jest w klimatyzację, biurko, minibarek, sejf, automatyczną sekretarkę, dostępne łóżeczka dziecięce, dostęp do płatnego Internetu, telefon z bezpośrednią linią, radio z budzikiem, telewizję satelitarną, łazienkę do użytku prywatnego, telefon w łazience, otwierane okna z roletami światłoszczelnymi i własny balkon. Wszystkie pokoje posiadają klucze elektroniczne/magnetyczne.
Hotel świadczy dodatkowe usługi w zakresie: ochrony, personelu wielojęzycznego, opieki nad dziećmi, organizowaniu imprez okolicznościowych, pomocy medycznej, pomocy w organizowaniu wycieczek, pralni, sejfu w recepcji, usług spa (sauna, masaże, zabiegi, fitness) i gabinetu kosmetycznego. Dla ułatwienia komunikacji w budynku jest winda. Hotel nie akceptuje zwierząt.
Inne udogodnienia.
Znajduje się tutaj sala konferencyjna z zapleczem do obsługi zorganizowanych grup. Dodatkowo można korzystać z basenu kąpielowego położonego na zewnątrz budynku. W hotelu jest kantor, restauracja, kawiarnia, sala bankietowa, klub zabaw dla dzieci, płatny parking, sklep z pamiątkami, kiosk oraz pralnia chemiczna. Hotel umożliwia dostęp do aerobiku, pływania i różnorodnych sportów wodnych (łodzie motorowe, narty wodne, surfing, żeglarstwo).

</doc>
<doc id="1936916" url="https://pl.wikipedia.org/wiki?curid=1936916" title="I liga brazylijska w piłce nożnej (2009)">
I liga brazylijska w piłce nożnej (2009)

Mistrzem Brazylii został klub CR Flamengo, natomiast wicemistrzem Brazylii został klub SC Internacional.
Do Copa Libertadores w roku 2010 zakwalifikowały się następujące kluby:
Do Copa Sudamericana w roku 2010 zakwalifikowały się następujące kluby:
Cztery ostatnie w tabeli kluby spadły do drugiej ligi (Campeonato Brasileiro Série B):
Na miejsce spadkowiczów awansowały cztery najlepsze kluby drugiej ligi:
Rozgrywki.
Końcowa tabela sezonu 2009.
Według regulaminu do Copa Libertadores 2010 zakwalifikowały się pierwsze 4 kluby w tabeli oraz zdobywca Pucharu Brazylii (Copa do Brasil), natomiast następne 10 klubów uzyskało prawo startu w Copa Sudamericana 2010. Do Copa Sudamericana zakwalifikowały się drużyny z miejsc 5-9 i 11-13.
Do drugiej ligi (Campeonato Brasileiro Série B) spadły 4 ostatnie w tabeli kluby: Coritiba FBC, Santo André, Náutico Recife i Sport Recife.

</doc>
<doc id="1936917" url="https://pl.wikipedia.org/wiki?curid=1936917" title="Park Ludowy w Bydgoszczy">
Park Ludowy w Bydgoszczy

Park Ludowy im. Wincentego Witosa – park miejski w Bydgoszczy o powierzchni 6,42 hektarów. Jego patronem jest Wincenty Witos – polski polityk, działacz ruchu ludowego, trzykrotny premier.
Lokalizacja.
Park jest położony w Śródmieściu Bydgoszczy, między ulicami: Jagiellońską, Piotrowskiego i Markwarta. Teren zajmowany przez park ma wymiary: 250 × 275 m i leży na zapleczu Pałacu Młodzieży i Bazyliki Mniejszej św. Wincentego à Paulo.
Historia.
Park Ludowy został założony na miejscu cmentarza Ewangelickiej Gminy Zjednoczonej. Cmentarz pochodził z roku 1778 i był najstarszym i największym na terenie miasta.
Teren pod cmentarz zakupiony od majątku Grodztwo, poszerzany w okresie późniejszym, zajmował powierzchnię ok. 6,5 ha. W 1838 roku na jego terenie wybudowany został dom mieszkalny dla zarządcy, w którym wydzielono osobne pomieszczenie na kostnicę. W 1884 roku zbudowana została kaplica cmentarna, a w 1898 r. masywny, murowany parkan, który przetrwał do czasu likwidacji cmentarza.
Kute bramy wjazdowe wykonano od ulicy Jagiellońskiej (dwie) i ul. Markwarta (również dwie).
Od bram prowadziły drogi o szerokości 8 m, wysadzane lipą wąskolistną, które biegły równolegle do siebie i prowadziły przed kaplicę – umieszczoną na środku cmentarza. Tam znajdował się duży plac, od którego rozchodziły drogi, dzieląc cmentarz na kwatery. Wokół placu rosły dęby, kasztanowce, a przy kwaterach: buk zwyczajny o formie zwisłej, dąb omszony, dąb bezszypułkowy, dąb czerwony, grochodrzew, brzoza, lipa szerokolistna. Droga okólna wzdłuż granic cmentarza była wysadzona świerkiem pospolitym, świerkiem kłującym i świerkiem białym, a w pobliżu domu zarządcy-ogrodnika rosło 10 drzew katalpy zwyczajnej. W 1938 r. na terenie cmentarza rosło 66 gatunków drzew i krzewów, a miejsce spoczynku znalazło w nim wielu zasłużonych dla miasta osób, głównie narodowości niemieckiej.
W 1927 roku polskie władze wystąpiły z inicjatywą likwidacji cmentarza, argumentując to znacznym zmniejszeniem liczby ewangelików w mieście, chęcią przebudowy okolicznych ulic oraz względami sanitarnymi. Odpowiednia decyzja likwidacyjna magistratu została jednak zaskarżona do Najwyższego Trybunału Administracyjnego, który orzeczeniem z 1934 r. uchylił postanowienie władz miejskich.
Po wyzwoleniu Bydgoszczy spod okupacji hitlerowskiej w 1945 roku stary cmentarz został zamknięty, a dla ewangelików przeznaczono kwatery na cmentarzu ewangelicko-augsburskim przy ul. Zaświat. Likwidację cmentarza przeprowadzono w latach 1951-1952. Ostatnia ekshumacja pozostałości kostnych na cmentarz przy ul. Zaświat odbyła się w 1956 r. W czasie likwidacji cmentarza zniszczono wiele nagrobków, rzeźb, płaskorzeźb i katakumb, m.in. grobowiec rodzinny i miejsce spoczynku Teodora Gottlieba von Hippel (1775-1843) – niemieckiego działacza społeczno-narodowego, a także grobowiec rodziny fabrykantów Carla i Wilhelma Blumwe, przy którym znajdowała się kopia rzeźby Chrystusa Zbawiciela Berthela Thorwaldsena z Kopenhagi. Rzeźbę tą przeniesiono na skwer przed kościołem ewangelicko-augsburskim Zbawiciela i jest ona do dzisiaj jednym z najokazalszych pomników sakralnych w Bydgoszczy.
Po likwidacji cmentarza urządzono na jego miejscu park miejski, który nazwano Parkiem Ludowym, a nieoficjalnie "Parkiem Sztywnych". Jego ozdobą stał się stary drzewostan pozostały po nekropolii. W 1956 roku zbudowano muszlę koncertową wraz z zapleczem dla występujących zespołów, następnie trzy bloki mieszkalne na zachodnim obrzeżu parku, a po stronie wschodniej pawilon, w którym swą siedzibę ma Automobilklub Bydgoski oraz kawiarnia „Parkowa”. W 1974 r. na południowym obrzeżu parku wybudowano Pałac Młodzieży.
3 czerwca 1984 r. z inicjatywy Zjednoczonego Stronnictwa Ludowego parkowi nadano patrona Wincentego Witosa. Odsłonięto wówczas popiersie działacza autorstwa art. rzeźb. Witolda Marciniaka, ufundowany przez ludowców województwa bydgoskiego. Między pomnikiem, a muszlą koncertową wybudowano również okrągły basen z tryskającą w okresie letnim fontanną (rozebraną w marcu 2021).
W 2007 r. odnowiono alejki parkowe, wyremontowano muszlę koncertową oraz dokonano konserwacji zieleni parkowej. 24 kwietnia 2007 r. w południowo-wschodnim narożniku parku odsłonięto czarny, granitowy obelisk upamiętniający istnienie cmentarza z napisem:
"Pamięci spoczywających na byłym cmentarzu ewangelickim.""Miasto Bydgoszcz""Parafia Ewangelicko-Augsburska w Bydgoszczy""Bydgoszcz 2007"
W lipcu 2009 w pobliżu parku powstał największy wówczas mural w kraju, będący efektem tygodniowej pracy dziewięciu młodych artystów z Bydgoszczy, Olsztyna i Łodzi i przedstawiający Piotrusia Pana pod drzewem, na którym umieszczono domki i postaci z bajek. Dziesięciopiętrowy obraz znalazł się potem w największym na świecie albumie 'Mural Art', nazywanym biblią światowego muralu.
W 2017 podjęta została decyzja o rewitalizacji parku, połączonej z umieszczeniem w nim urządzeń retencyjnych kanalizacji deszczowej oraz urządzeniem łąki kwiatowej. W 2018 wraz z rozpoczęciem działań rewitalizacyjnych usunięto z parku ponad 60 drzew, mających zagrażać bezpieczeństwu, w złym stanie sanitarnym, suchych, z zachwianą statyką, uszkodzonymi konarami. Były to głównie klony zwyczajne, robinie akacjowe, wiązy szypułkowe oraz kasztanowce, które uległy zniszczeniu podczas wichur w 2017 r.. Prace rewitalizacyjne rozpoczęto 21 marca 2018. Wkrótce po ich rozpoczęciu okazało się, że pod powierzchnią ziemi, na głębokości nawet 90 cm, nadal spoczywają szczątki pogrzebanych zmarłych, niepoddanych ekshumacji (szacowana liczba pochówków: 80.000), w związku z czym podjęta została decyzja o rezygnacji z wyposażenia parku w elementy o charakterze rekreacyjnym (m.in. sceny muzycznej, placu zabaw z huśtawkami i zjeżdżalniami, istniejącej tu wcześniej górki saneczkowej, siłowni zewnętrznej) oraz z instalacji zbiorników retencyjnych. O docelowym kształcie parku (którego nazwa może ulec zmianie na „Park Pamięci”, „Park Pojednania” lub „Park Pamięci i Pojednania”) ma zadecydować konkurs urbanistyczno-architektoniczny, w którym mają zostać uwzględnione dostępne materiały archiwalne oraz wyniki badań archeologicznych dotyczące lokalizacji, głębokości zalegania pochówków oraz umiejscowienia i konstrukcji architektury funeralnej. Ponadto przeniesiono pomnik dotychczasowego patrona.
W 2019 odtworzono istniejący tu wcześniej plac zabaw, pozbawiony jednak znacznej części planowanych wcześniej elementów. Pierwszy etap rewitalizacji parku, obejmujący obszar 4,1 ha (bez kortów tenisowych i centralnej części parku) i kosztujący 8,2 mln zł zakończono w końcu października 2019. Wśród nowych elementów wyposażenia parku pojawił się fotoplastykon.
Charakterystyka.
Park Ludowy jest wyposażony w sieć ścieżek z ławkami, posiada korty tenisowe, place zabaw dla dzieci i amfiteatr.
Muszla koncertowa.
Pośrodku parku znajdował się amfiteatr z zadaszoną estradą wybudowany w 1956 r., o pojemności 5 tys. osób. Budowla ta zastąpiła wzniesiony w 1946 r. amfiteatr w parku Kazimierza Wielkiego, który był miejscem imprez i koncertów organizowanych z okazji obchodów 600-lecia lokacji miasta Bydgoszczy.
Amfiteatr był miejscem, w którym zaczynała się ekspansja jazzu i muzyki młodzieżowej, określanej wtedy mianem „mocnego uderzenia”. Oprócz występów zagranicznych zespołów nowej fali cyklicznie koncertowały tu orkiestry dęte (koncerty promenadowe), młodzieżowe zespoły pieśni i tańca i grupy folklorystyczne. Dawał tu swoje przedstawienia plenerowe dla dzieci Teatr Polski, występowały „Czarne Berety”, odbywały się imprezy quizowe i rekreacyjne, a także miejskie festyny. To tu w 1977 zainicjowane zostały Bydgoskie Impresje Muzyczne.
W latach 80. zainteresowanie muszlą koncertową zmalało, gdyż główną areną plenerową został amfiteatr „Zawiszy”. Nastał okres, gdy w parku występowali jedynie amatorzy. W połowie lat 90. miejskie władze dokonały generalnego remontu muszli koncertowej i oddały ją w użytkowanie Miejskiemu Ośrodkowi Kultury. Odtąd w obiekcie odbywały się masowe imprezy kulturalne: koncerty, festyny, konkursy i pikniki. Do większych festiwali tu się odbywających należały m.in. imprezy w ramach Muzycznego Ogrodu, Bydgoskich Impresji Muzycznych i Ogólnopolskiego Przeglądu Artystycznego Ruchu Seniorów „Ars”.
Od 2002 r. we wrześniu każdego roku w parku odbywał się Muszla Fest – festiwal promujący miejscowe zespoły muzyczne, łączący różne gatunki muzyki, przeniesiony następnie do Myślęcinka.
Wykonana w grudniu 2016 ekspertyza wykazała zły stan techniczny muszli koncertowej (pękniecie i przesunięcie fundamentów, uszkodzenie konstrukcji nośnych) spowodowany pęcznieniem i wysychaniem zalegających pod obiektem warstw iłów. Ewentualne prace rewitalizacyjne pochłonęłyby 3-4 mln zł, w związku z czym podjęto decyzję o jej likwidacji, która nastąpiła w grudniu 2017. Rozpatrywana była lokalizacja w jej miejscu palmiarni z kameralną sceną muzyczną.
Walory przyrodnicze.
Park jest zadrzewiony głównie przez rodzime gatunki drzew: klony, lipy, graby i dęby. Do najciekawszych należą: grab pospolity odmiana stożkowata, katalpa zwyczajna, glediczja trójcierniowa. Wzdłuż alei posadzono m.in. klon zwyczajny, kasztanowiec zwyczajny, sosnę czarną, świerk kłujący, topolę włoską. W parku Ludowym im. Wincentego Witosa i jego najbliższym otoczeniu znajduje się łącznie pięć okazów pomników przyrody.
Pomniki przyrody w parku Ludowym i jego najbliższym otoczeniu:

</doc>
<doc id="1936919" url="https://pl.wikipedia.org/wiki?curid=1936919" title="Abell 1689">
Abell 1689

Abell 1689 – gromada galaktyk znajdująca się w konstelacji Panny w odległości około 2,2 miliarda lat świetlnych od Ziemi. Jest to jedna z najmasywniejszych znanych gromad galaktyk.
Na zdjęciu galaktyki gromady Abell 1689 wyglądają jak długie półkoliste nitki lub łuki, w których jednak przy bliższym spojrzeniu można rozpoznać zdeformowane obrazy odległych galaktyk. Obraz ten jest wynikiem oddziaływania gromady Abell 1689 jako soczewki grawitacyjnej wzmacniającej obraz odległych galaktyk leżących za gromadą. Analizując moc soczewkowania gromady, astronomowie wyznaczyli rozkład ciemnej materii w gromadzie.

</doc>
<doc id="1936923" url="https://pl.wikipedia.org/wiki?curid=1936923" title="Bobby Womack">
Bobby Womack

Bobby Womack, właśc. Robert Dwayne Womack (ur. 4 marca 1944 w Cleveland, zm. 27 czerwca 2014) – amerykański piosenkarz rhythmandbluseowy.
Kariera.
Debiutował pod koniec lat 50. XX w. w zespole The Valentinos, występując równocześnie w roli gitarzysty na trasach koncertowych Sama Cooke'a. Współpracował też z Wilsonem Pickettem, dla którego napisał 17 utworów. Śpiewał w duecie z Patti LaBelle. Był autorem pierwszego wielkiego przeboju The Rolling Stones – "It's All Over Now".
Najpopularniejsze piosenki: "It's Gonna Rain", "How I Miss You Baby", "More Than I Can Stand", "That's the Way I Feel about Cha", "Woman's Gotta Have It", "If You Think You're Lonely Now", "Harry Hippie".
Został zaproszony do piosenki "Stylo" zespołu Gorillaz, do której użyczył wokalu, oraz w piosence "Cloud of Unknowing", którą wykonywał wraz z Sinfonia Viva. Jego głos mogliśmy także usłyszeć w utworze "Bobby in Phoenix" z albumu The Fall wydanego pod koniec 2010 roku.
W roku 2009 został członkiem Rock and Roll Hall of Fame.
Zmarł 27 czerwca 2014 roku w wieku 70 lat.

</doc>
<doc id="1936924" url="https://pl.wikipedia.org/wiki?curid=1936924" title="CFB">
CFB



</doc>
<doc id="1936925" url="https://pl.wikipedia.org/wiki?curid=1936925" title="Zamki w Austrii">
Zamki w Austrii

Zamki w Austrii
Lista ta zawiera spis zamków lub ruin zamków na terenie Austrii, według landów:

</doc>
<doc id="1936927" url="https://pl.wikipedia.org/wiki?curid=1936927" title="Janina Dorman">
Janina Dorman

Janina Dorman (Dormanowa) z domu Polańska (ur. 4 lutego 1910 w Sosnowcu-Niwce, zm. 12 września 2004 w Będzinie) – aktorka Teatru Dzieci Zagłębia w Będzinie, reżyserka, pisarka, nauczycielka. Od 1938 roku żona twórcy teatralnego, Jana Dormana (1912–1986).
Pochodziła z rodziny robotniczej. W 1932 ukończyła Żeńskie Studium Nauczycielskie w Sosnowcu. Studiów na Akademii Sztuk Pięknych w Krakowie nie podjęła ze względu na trudne warunki materialne rodziny. Pracę nauczycielki podjęła na Polesiu. Podczas II wojny światowej prowadziła tajne nauczanie. Po wyzwoleniu jako nauczycielka prowadziła w Sosnowcu również pracę teatralną z dziećmi. W 1947 zrezygnowała z niej, by wraz z mężem tworzyć Teatr Dziecka w Domu Górnika, przekształcony w 1951 w Teatr Dzieci Zagłębia w Będzinie. W 1956 otrzymała dyplom aktorski w Państwowej Wyższej Szkole Teatralnej w Krakowie.
Zagrała około 60 ról. Była też asystentką reżysera, reżyserką oraz prowadziła kronikę teatru. Po przejściu na emeryturę w 1989 prowadziła autorskie zespoły teatralne. Jest także autorką wielu opowiadań i ponad 300 wierszy, związanych z jej pracą w teatrze. W 1965 otrzymała złotą odznakę „Zasłużony dla rozwoju woj. katowickiego”.

</doc>
<doc id="1936928" url="https://pl.wikipedia.org/wiki?curid=1936928" title="Canisius Bizimana">
Canisius Bizimana

Canisius Bizimana (ur. 15 stycznia 1984 w Butare) – rwandyjski piłkarz grający na pozycji obrońcy.
Kariera klubowa.
Od początku kariery Bizimana związany jest z klubem Mukura Victory z rodzinnego miasta Butare. W 2001 roku zadebiutował w jego barwach w rwandyjskiej pierwszej lidze i od czasu debiutu jest jego podstawowym zawodnikiem.
Kariera reprezentacyjna.
W reprezentacji Rwandy Bizimana zadebiutował w 2003 roku. W 2004 roku został powołany do kadry na Puchar Narodów Afryki 2004. Tam wystąpił we 2 spotkaniach: z Tunezją (1:2 i czerwona kartka) i z Demokratyczną Republiką Konga (1:0).

</doc>
<doc id="1936929" url="https://pl.wikipedia.org/wiki?curid=1936929" title="Anchusa azurea">
Anchusa azurea



</doc>
<doc id="1936930" url="https://pl.wikipedia.org/wiki?curid=1936930" title="Anchusa italica">
Anchusa italica



</doc>
<doc id="1936931" url="https://pl.wikipedia.org/wiki?curid=1936931" title="Abell 1835">
Abell 1835

Abell 1835 – gromada galaktyk znajdująca się w konstelacji Panny. W 2004 roku
obserwacje tej gromady działającej jako soczewka grawitacyjna i 25-krotnie wzmacniającej obraz umożliwiły odkrycie jednej z najbardziej oddalonych galaktyk znanej jako Abell 1835 IR1916.

</doc>
<doc id="1936932" url="https://pl.wikipedia.org/wiki?curid=1936932" title="Jimmy Gatete">
Jimmy Gatete

Jean-Michel "Jimmy" Gatete (ur. 11 grudnia 1982 w Bużumburze) - rwandyjski piłkarz grający na pozycji napastnika.
Kariera klubowa.
Karierę piłkarską Gatete rozpoczął w klubie APR FC ze stolicy kraju Kigali. W 2003 roku zadebiutował w jego barwach w rwandyjskiej pierwszej lidze. W debiutanckim sezonie wywalczył z APR mistrzostwo kraju, a w 2004 roku wygrał CECAFA Club Cup. W tamtym roku odszedł do południowoafrykańskiego Maritzburga United, ale w 2005 roku wrócił do Rwandy, do APR. W latach 2005-2007 trzykrotnie z rzędu został mistrzem kraju, a w 2006 i 2007 roku zdobył także Puchar Rwandy. W 2007 roku po raz drugi w karierze zdobył CECAFA Club Cup. W połowie tamtego roku odszedł do Rayon Sports FC z Kigali, a w 2009 roku został piłkarzem Police FC Kibungo.
Kariera reprezentacyjna.
W reprezentacji Rwandy Gatete zadebiutował w 2001 roku. W 2004 roku został powołany do kadry na Puchar Narodów Afryki 2004. Tam wystąpił we 2 spotkaniach: z Tunezją (1:2) i z Gwineą (1:1).

</doc>
<doc id="1936934" url="https://pl.wikipedia.org/wiki?curid=1936934" title="Pałuki (herb szlachecki)">
Pałuki (herb szlachecki)

Pałuki ("Paluki, Palucensis, Pałuka") – polski herb rycerski, zarzucony na przełomie XIV i XV wieku na rzecz herbu Topór. Występował w Wielkopolsce, w regionie, od którego używający go ród wziął swoje miano, to jest na Pałukach.
Blazonowanie.
W polu topór z krzyżykiem kawalerskim w pas, zaćwieczonym na obuchu. Brak informacji o barwach, klejnocie i labrach.
Zachował się też jeden średniowieczny wizerunek, w którym zamiast krzyżyka były dwa języki zakończone kulkami.
Franciszek Piekosiński przytacza wizerunki obu wersji herbu, ale w lustrzanym odbiciu.
Najwcześniejsze wizerunki.
Najwcześniejsze wizerunki herbu pojawiają się na pieczęciach Sławnika z 1292–1302, Zbyluta z 1343, Trojana z 1357/8, Wojciecha, opata lubińskiego, Zbyluta, biskupa włocławskiego z 1377 oraz na płycie nagrobnej ostatniego z 1383. Pieczęć, na której topór jest z językami, pochodzi z 1259 roku i należała do Sławnika.
Zanik na rzecz herbu Topór.
Herb Pałuków, prawdopodobnie z racji podobieństwa do herbu znacznie potężniejszych małopolskich Toporczyków, zanikł na jego rzecz całkowicie na przełomie XIV i XV wieku. Istnieje teoria, jakoby nastąpiło to po odziedziczeniu (zapewne po kądzieli po Toporczykach) Chrobrza w ziemi wiślickiej. Jednak nie wszystkie linie weszły do tego rodu, a część z nich zachowała swoją odrębność, co wyrażali w używaniu dawnego herbu. Godło ich znamy wyłącznie z pieczęci, gdyż nie zostało odnotowane ani przez Długoszowe "Klejnoty" ani przez inne herbarze. Świadczy to o tym, że unifikacja rodu Pałuków z Toporczykami musiała nastąpić przed XV wiekiem.
Paweł Dudziński pisze natomiast, że unifikacja Pałuków z Toporczykami była skutkiem odgórnej decyzji podjętej przez Sędziwoja z Szubina.
Mimo znaczących rozbieżności w najstarszych wizerunkach herbów Toporczyków i Pałuków, Piekosiński w "Kwartalniku Historycznym" wyraził zdanie, według którego Pałukowie od początku byli Toporczykami. Jako uzasadnienie podaje, że nawet najuboższy szlachcic nie odmieniłby swego herbu na inny, nawet w perspektywie mając wzbogacenie. Gdyby tak było i herb Pałuków byłby formą Topora, wówczas należałoby rok najwcześniejszej wzmianki sfragistycznej o Toporze przesunąć do 1259. Ostatecznie jednak Piekosiński się z tego zdania wycofał.
Etymologia.
Józef Szymański zgadza się z Semkowiczem, Gumowskim, Brücknerem i Wasilewskim, że Pałuki to nazwa topograficzna. Uznaje jednak też za możliwą opinię ze "Słownika staropolskiego", jakoby nazwa ta była przezwiskowa, pochodząca od "pałuka" – przykrycie wozu rozpięte na kabłąkach.
Herbowni.
Pałukowie.
Herbem tym miała się też pieczętować pierwotnie rodzina Danaborskich oraz spokrewniona z nimi rodzina Białośliwskich z Białośliwia. Z Pałuków mieli też wywodzić się Słupscy ze Słup, którzy później przyjęli nazwisko Kcyński. Biorąc jednak pod uwagę, że właściwe polskie nazwiska szlacheckie zaczęły się wykształcać w XV i XVI wieku (czyli po zaniknięciu herbu Pałuki), rodziny te w momencie oddzielenia się od Pałuków musiały już używać herbu Topór.
Występowanie w heraldyce terytorialnej.
Twórcy niektórych współczesnych polskich herbów wzorowali się na herbie Pałuków. W przypadku herbu Wągrowca, sięgnięto po herb Topór – przysługujący Pałukom od około XV wieku. Niektórzy jednak sięgnęli po najstarszy herb Pałuków. Postąpiła tak gmina Wągrowiec, która w swoim herbie umieściła w lewym polu przedstawienie wzorowane na wizerunku z pieczęci Sławnika z 1259. Powiat żniński i powiat wągrowiecki natomiast umieściły w swoich herbach m.in. topór z podstawowego wizerunku herbu Pałuków.

</doc>
<doc id="1936935" url="https://pl.wikipedia.org/wiki?curid=1936935" title="Will Kymlicka">
Will Kymlicka

Will Kymlicka (ur. w 1962) – kanadyjski filozof zajmujący się filozofią polityki.
Życiorys.
Kymlicka uzyskał dyplom B.A. z filozofii i nauk politycznych na Uniwersytecie Queens w 1984, a doktorat uzyskał w 1987 na Uniwersytecie Oksfordzkim, jego promotorem był Gerald Cohen. Kymlicka zajmuje się głównie zagadnieniem wielokulturowości i ogólną filozofią polityczną.

</doc>
<doc id="1936937" url="https://pl.wikipedia.org/wiki?curid=1936937" title="Elias Ntaganda">
Elias Ntaganda

Elias Ntaganda (ur. 1 stycznia 1979 w Kinszasie) - rwandyjski piłkarz grający na pozycji obrońcy.
Kariera klubowa.
Od początku kariery piłkarskiej Ntaganda związany jest z klubem APR FC ze stolicy kraju Kigali. W 1997 roku zadebiutował w jego barwach w rwandyjskiej pierwszej lidze. W swojej karierze siedmiokrotnie zostawał mistrzem kraju w latach 1999, 2000, 2001, 2003, 2005, 2006 i 2007. Czterokrotnie zdobył Puchar Rwandy w latach 2002, 2006, 2007 i 2008 oraz dwukrotnie CECAFA Clubs Cup w latach 2004 i 2007.
Kariera reprezentacyjna.
W reprezentacji Rwandy Ntaganda zadebiutował w 2000 roku. W 2004 roku został powołany do kadry na Puchar Narodów Afryki 2004. Tam wystąpił w 3 spotkaniach: z Tunezją (1:2), z Gwineą (1:1) i z Demokratyczną Republiką Konga (1:0).

</doc>
<doc id="1936939" url="https://pl.wikipedia.org/wiki?curid=1936939" title="Mark Bult">
Mark Bult

Mark Bult (ur. 7 września 1982 w Emmen, Holandia), holenderski piłkarz ręczny grający na prawym rozegraniu (leworęczny), reprezentant Holandii, zawodnik Füchse Berlin.
26 marca 2010 roku podpisał z Vive Targi Kielce dwuletni kontrakt. Miał być graczem kieleckiej drużyny od sezonu 2010/2011. Do Kielc przyszedł z niemieckiego Füchse Berlin. Jednak 31 sierpnia 2010 r. Bogdan Wenta zdecydował, że Bult nie będzie reprezentował barw Vive Targi Kielce w sezonie 2010/2011. Klub zrezygnował z usług zawodnika.
Po rozwiązaniu kontraktu trafił ponownie do Füchse Berlin na zasadzie wolnego transferu.

</doc>
<doc id="1936943" url="https://pl.wikipedia.org/wiki?curid=1936943" title="Musketier">
Musketier

Musketier – niemieckie przedsiębiorstwo branży motoryzacyjnej zajmujące się tuningiem samochodów Citroën, Peugeot, Maserati i Toyota. Przedsiębiorstwo zostało założone w 1974 roku, a jego siedziba znajduje się w Oberhausen, w Nadrenii Północnej-Westfalii.

</doc>
<doc id="1936944" url="https://pl.wikipedia.org/wiki?curid=1936944" title="Eric Nshimiyimana">
Eric Nshimiyimana

Eric Nshimiyimana (ur. 4 maja 1972 w Bużumburze) - były rwandyjski piłkarz grający na pozycji pomocnika.
Kariera klubowa.
Nshimiyimana urodził się w Burundi, a karierę piłkarską rozpoczął w klubie Prince Louis z Bużumbury. W 1992 roku zadebiutował w nim w rozgrywkach pierwszej lidze burundyjskiej. W debiutanckim sezonie zdobył Puchar Burundi.
W 1996 roku Nshimiyimana przeszedł do APR FC ze stolicy Rwandy, Kigali. W swojej karierze pięciokrotnie zostawał mistrzem Rwandy w latach 1999, 2000, 2001, 2003 i 2005. Jedne raz zdobył Puchar Rwandy w 2002 roku oraz jeden raz CECAFA Clubs Cup w latach 2004 roku. W 2005 roku zakończył karierę piłkarską.
Kariera reprezentacyjna.
W reprezentacji Rwandy Nshimiyimana zadebiutował w 1996 roku. W 2004 roku został powołany do kadry na Puchar Narodów Afryki 2004. Tam wystąpił we 2 spotkaniach: z Tunezją (1:2) i z Gwineą (1:1).
Kariera trenerska.
Po zakończeniu kariery Nshimiyimana został trenerem. Pełni funkcję selekcjonera reprezentacji Rwandy.

</doc>
<doc id="1936952" url="https://pl.wikipedia.org/wiki?curid=1936952" title="Over the Hump">
Over the Hump

Over the Hump – dwunasty album studyjny zespołu The Kelly Family. Wyprodukowany przez Hartmut'a Müller'a i Kathy Kelly, wydany w 1994 r. w większości krajów Europy.
Album osiągnął numer jeden w Austrii, Niemczech i Szwajcarii, dzięki czemu grupa osiągnęła przełom po latach wydawania mało znanych albumów studyjnych i koncertowych. Znalazł się również na liście 30 najlepszych albumów w Holandii i Norwegii, oraz został sprzedany w ponad 1.8 milionowym nakładzie przez pierwsze 5 miesięcy po ukazaniu się płyty. Ostatecznie sprzedano ponad 3,5 miliona egzemplarzy płyty "Over the Hump" w samych Niemczech, sprawiając, ze płyta stała się jedną z najczęściej sprzedawanych w Niemczech.
W 1997 roku płyta uzyskała w Polsce status potrójnie platynowej.
Lista utworów.
Utwory bonusowe.
W edycji Hiszpańskiej dodano bonusowo dwa utwory:
W edycji "wzmocnionej" dodano teledysk do piosenki "An Angel".

</doc>
<doc id="1936953" url="https://pl.wikipedia.org/wiki?curid=1936953" title="X86">
X86

x86 – rodzina architektur (modeli programowych) procesorów firmy Intel, typu CISC. Zapoczątkowana przez i wstecznie zgodna z 16-bitowym procesorem 8086, który z kolei wywodził się z 8-bitowego układu 8085. Nazwa architektury pochodzi od nazw pierwszych modeli z tego typu, których numery kończyły się liczbą 86. Obecnie architektury x86 dominują na rynku komputerów PC i serwerów. Najszybsze superkomputery korzystają z architektur typu RISC.
Rozwój architektury Intel x86.
x86.
Nazwa x86 w odniesieniu do modelu programowego procesorów dotyczy pierwszych procesorów tego typu – od 8086 do 286, które były układami o architekturze 16-bitowej. Obecnie systemy i oprogramowanie 32-bitowe, często przyjmują oznaczenie x86 (procesory 16-bitowe wyszły z użycia).
x86-32 (IA-32).
Drugie stadium rozwoju typu zapoczątkował w 1985 procesor 80386, w którym dokonano rozszerzenia słowa do 32 bitów, unikając jednak konieczności natychmiastowej wymiany wszystkich komputerów poprzez zachowanie trybów zgodności z poprzednimi rozwiązaniami. Tak zmodyfikowaną architekturę (model programowy) x86 oznacza się zazwyczaj symbolem IA-32 (od "Intel Architecture 32 bit") lub x86-32 (często skracając do x86).
Model ten z czasem został rozszerzony o nowe technologie, głównie wspierające zastosowania multimedialne, takie jak MMX czy SSE. Procesory oparte na tym modelu do dziś stanowią większość procesorów używanych w komputerach na świecie.
x86-64 (x64 lub AMD64).
Trzecim stadium rozwoju procesorów wywodzących się z architektury x86 są procesory 64-bitowe. Architekturę (model programowy) takich procesorów, ze względu na wciąż zachowywaną wsteczną kompatybilność z pierwowzorami o architekturze x86, oznacza się symbolem x86-64. Rozwiązanie to zostało wprowadzone przez firmę Advanced Micro Devices (AMD), a dopiero później zaadaptowane przez Intela jako Intel 64 (wcześniej EM64T). Procesory o architekturze IA-64 nie należą do rodziny x86.
Przedstawiciele.
Inni producenci.
Obecnie.
Zhaoxin ("Shanghai Zhaoxin Semiconductor Co., Ltd."(兆芯, Zhào xīn)) to chiński producent procesorów, produkujący procesory na podstawie licencji spółki utworzonej przez przedsiębiorstwo VIA i administracji Szanghaju. Procesory są wspierane w Linuxie od jądra w wersji 5.3.
Porównanie z różnymi architekturami.
68000.
Wg Volkera Werticha, autora między innymi słynnej gry The Settlers, procesory x86 były dużo słabsze niż seria 68K. Zamiast 16 rejestrów było ich zaledwie kilka. Było bardzo mało rozkazów, co sprawiało, że kodowanie na x86 w porównaniu do Amigi było koszmarem (autor przeniósł m.in. grę z Amigi na zgodne z IBM PC). Wersja na Amigę bez problemu wówczas obsługiwała 8000 osadników bez zwolnień w prędkości gry, mimo wymagania zaledwie 68000, jako procesora.

</doc>
<doc id="1936956" url="https://pl.wikipedia.org/wiki?curid=1936956" title="Jan Asselijn">
Jan Asselijn

Jan Asselijn lub Asselyn (ur. ok. 1610 w Dieppe, Francja lub w Diemen pod Amsterdamem, zm. 28 września 1652 w Amsterdamie) – holenderski malarz zwierząt, pejzażysta i batalista pochodzenia francuskiego. Początkowo malował sceny jeździeckie i batalistyczne.
W roku 1621 rodzina Jana Asselijna przeniosła się z Francji do Amsterdamu. Asselijn został uczniem Esaiasa van de Velde. W latach 1635–1642 przebywał w Rzymie, gdzie został członkiem zrzeszenia malarzy niderlandzkich. Przebywał też w roku 1640 we Florencji, gdzie uczył młodego Jacques’a Courtois malarstwa batalistycznego.
Zajmował się głównie malarstwem krajobrazowym, a także malarstwem batalistycznym i malowaniem zwierząt. W pejzażach łączył motywy rodzimej przyrody z elementami pejzażu włoskiego w tle. W jego malarstwie widoczny jest wpływ Claude Lorraina, z którym spotkał się w Rzymie. Do jego uczniów należał Frederik de Moucheron. Żywe kolory w jego pejzażach przypominają malarstwo Jana Botha.

</doc>
<doc id="1936959" url="https://pl.wikipedia.org/wiki?curid=1936959" title="Bug">
Bug

Bug (biał. Заходні Буг, "Zachodni Buh"; ukr. Західний Буг, "Zachidnyj Buh") – czwarta pod względem długości rzeka w Polsce, będąca dopływem Narwi, przepływająca przez zachodnią Ukrainę, zachodnią Białoruś i wschodnią Polskę.
Ksiądz Franciszek Siarczyński w wydanym w latach 1782-1783 "Dykcyonarzyku geograficznym" podawał: "BUG, rz"[eka] "w Polszcze, ma początek w Rusi czerwoney, płynie pod Sokal, Włodawę, Brzeście Lit"[ewskie], "Drohiczyn, a pod Zakroczymem łączy się z Wisłą".
Dorzecze.
Długość Bugu wynosi 772 km, a powierzchnia dorzecza 39 420 km². Z tego największa część leży na terenie Polski – 19,4 tys. km² (49,2%). Na terenie Ukrainy leży 10,8 tys. km² (27,4%) obszaru zlewni, na Białorusi natomiast 9,2 tys. km² (23,3%). Średni przepływ w dolnym biegu, w Wyszkowie, wynosi 154 m³/s, co czyni go czwartą co do wielkości rzeką Polski. Dorzecze rozciągnięte jest południkowo. Obejmuje kilka regionów geologicznych i fizjograficznych.
Nazwa rzeki jest tak zwanym substratem językowym: została przejęta przez Lechitów od ludności wcześniej zamieszkującej jej dorzecze.
Przebieg.
Bug ma źródło w Werchobużu na północnej Wyżynie Podolskiej na Ukrainie, na wysokości 311 m n.p.m. Wpływa do jeziora Zegrzyńskiego, stanowiąc jednocześnie lewy dopływ Narwi. W większości (około ¾ długości) biegnie na wysokości 100–200 m n.p.m. Na odcinku 363 km (Gołębie – Niemirów) stanowi granicę z Ukrainą i Białorusią. Koryto Bugu w Zosinie jest najdalej na wschód wysuniętym miejscem Polski (24,9°E). W najwyższej swojej części Bug płynie przez Kotlinę Pobuża, dalej przez Wyżynę Wołyńską oraz jej subregiony: Grzędę Sokalską, Kotlinę Hrubieszowską oraz Grzędę Horodelską. Zakole Bugu nieopodal Horodła wyznacza granicę Wyżyn Ukraińskich i Niżu Wschodniobałtycko-Białoruskiego. Od Horodła po ujście Krzny Bug biegnie przez cztery obszary Podlasia (prowincja Nizina Środkowoeuropejska, podprowincja Niziny Środkowopolskie).
Zbudowany w XIX wieku Kanał Królewski (budowę rozpoczęto w 1786) łączy Bug przez Prypeć z Dnieprem. Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, Bug ma klasę żeglowną i stanowi szlak wodny na odcinku od ujścia rzeki Muchawiec do ujścia do rzeki Narwi.
Do 1962 uznawano, że Narew jest dopływem Bugu, który ma większy średni przepływ w miejscu połączenia rzek (przepływ Narwi w Zambskach Kościelnych wynosi 140 m³/s).
Miejscowości nad rzeką Bug.
Uporządkowane od źródeł do ujścia:
Przyroda.
Okolice Bugu wyróżniają się znacznym zróżnicowaniem siedlisk i występujących w nich gatunków. Na odcinku od Gołębia do Terespola stwierdzono występowanie około tysiąca gatunków roślin naczyniowych. Fauna również jest różnorodna – należy do niej blisko 100 gatunków motyli dziennych (około 70% wszystkich polskich gatunków), 44 gatunki ryb (to odpowiednio 57%) oraz 158 gatunków ptaków lęgowych i prawdopodobnie lęgowych (69%). Część doliny Bugu objęta jest ochroną – to 37,6% powierzchni leżących na wymienionym obszarze gmin, od Włodawy po Mircze.
Zanieczyszczenie.
Przeprowadzone w 2005 roku badania poświęcone granicznemu odcinkowi Bugu (363 km) wykazały, że woda w tamtym odcinku rzeki należała w całości do IV i V klasy
jakości, to jest słabej (92%) i złej (8%). W 2009 roku miała miejsce katastrofa ekologiczna na Bugu i Narwi. Z rzek tych wyłowiono 200 ton śniętych ryb. W latach 2010–2012 oceniona została jakość wód Bugu na odcinku od Kryłowa (pierwszy punkt pomiarowy po wpłynięciu Bugu z Ukrainy). Do Dorohuska woda wykazywała słaby stan ekologiczny (IV klasa), do Terespola stan umiarkowany (III klasa), po czym znów stan wód pogarszał się do słabego. Jako przyczynę złej jakości wód wskazano w 2016 niewystarczającą współpracę międzynarodową.

</doc>
<doc id="1936961" url="https://pl.wikipedia.org/wiki?curid=1936961" title="Floyd Cramer">
Floyd Cramer

Floyd Cramer (ur. 27 października 1933 w Shreveport w stanie Luizjana, zm. 31 grudnia 1997 w Nashville) – amerykański pianista inspirujący się muzyką country. W 2003 został wprowadzony do Rock and Roll Hall of Fame.
Nagrywał m.in. z Jimem Reevesem, Elvisem Presleyem, Roy Orbisonem i swoim przyjacielem Chetem Atkinsem.
Najpopularniejsze nagrania: „On the Rebound”, „Last Date”, „San Antonio Rose”, „Lovesick Blues”, „Java”.

</doc>
<doc id="1936963" url="https://pl.wikipedia.org/wiki?curid=1936963" title="Abell 2029">
Abell 2029

Abell 2029 – olbrzymia gromada galaktyk znajdująca się na pograniczu gwiazdozbiorów Węża i Panny, w odległości około miliarda lat świetlnych od Ziemi.
Gromada Abell 2029 składa się z tysięcy galaktyk otoczonych ogromnym obłokiem gorącego gazu oraz ciemnej materii o masie porównywalnej z masą 100 bilionów mas Słońca. W jej centrum znajduje się olbrzymia galaktyka eliptyczna IC 1101, która prawdopodobnie powstała w wyniku połączenia wielu mniejszych galaktyk. Dane obserwacyjne w zakresie promieniowania rentgenowskiego uzyskane za pomocą teleskopu Chandra wskazują, że gęstość ciemnej materii w sposób liniowy wzrasta w kierunku centrum gromady Abell 2029.

</doc>
<doc id="1936964" url="https://pl.wikipedia.org/wiki?curid=1936964" title="Łódź">
Łódź

 (, , "Lodsch)" – miasto na prawach powiatu w środkowej Polsce, w historycznej ziemi łęczyckiej. Siedziba władz województwa łódzkiego, powiatu łódzkiego wschodniego oraz gminy Nowosolna, przejściowa siedziba władz państwowych w 1945 roku.
Ośrodek akademicki (19 uczelni), kulturalny i przemysłowy. Przed przemianami polityczno-gospodarczymi w 1989 r. centrum przemysłu włókienniczego i filmowego.
Od 1910 siedziba diecezji śląsko-łódzkiej Kościoła Starokatolickiego Mariawitów. Siedziba rzymskokatolickiej diecezji łódzkiej od 1920 roku, metropolii łódzkiej od 2004 roku. Od 1948 roku siedziba prawosławnej diecezji łódzko-poznańskiej. Ważny ośrodek życia religijnego, ekumenicznego i dialogu międzyreligijnego.
Łódź jest czwartym miastem w Polsce pod względem liczby ludności (664 860 mieszkańców; po Warszawie, Krakowie i Wrocławiu) i czwartym pod względem powierzchni (293,25 km²; po Warszawie, Krakowie i Szczecinie).
Miasto należy do Unii Metropolii Polskich i Związku Miast Polskich, Związku Powiatów Polskich, a także do stowarzyszenia Eurocities oraz Stowarzyszenia Zdrowych Miast Polskich.
Położenie.
Łódź znajduje się w środkowej części województwa łódzkiego. Miasto jest położone na Wzniesieniach Łódzkich oraz Wysoczyźnie Łaskiej.
Według danych z 1 stycznia 2011 powierzchnia miasta wynosi 293,25 km².
Rozciągłość granic miasta południkowa (na południku 19°) wynosi 19,5 km (10′29″), a równoleżnikowa (na równoleżniku 51°) wynosi 17′49″. Łódź graniczy z miastami: Aleksandrów Łódzki, Konstantynów Łódzki, Zgierz, Pabianice, oraz z gminami: Aleksandrów Łódzki, Andrespol, Brójce, Ksawerów, Nowosolna, Pabianice, Rzgów, Stryków, Zgierz. Aglomeracja łódzka liczy około 1,1 mln mieszkańców.
Krzyżują się tu linie kolejowe z Warszawy i Koluszek, Torunia i Kutna, Poznania i Ostrowa Wielkopolskiego, oraz drogi krajowe z Gdańska i Torunia, z Konina, Wrocławia, Piotrkowa Trybunalskiego i Częstochowy oraz z Warszawy. W odległości ok. 10 km od miasta znajduje się skrzyżowanie transeuropejskich autostrad A1 i A2.
Historycznie obszar dzisiejszego miasta należał do ziemi łęczyckiej. W okresie I Rzeczypospolitej teren ten znajdował się w województwie łęczyckim.
W sierpniu 2003 roku z inicjatywy czytelników „Gazety Wyborczej” w Łodzi, zlokalizowano geograficzny środek miasta. Przeprowadzone pomiary wykazały, że geograficzny środek Łodzi znajduje się 100 metrów na południe od skrzyżowania ulic: J. Tuwima i Przędzalnianej.
Środowisko naturalne.
Łódź leży na wysokości od 163,6 m n.p.m. (na terenie Grupowej Oczyszczalni Ścieków) do 284 m n.p.m. w rejonie ulicy Kasprowicza (Nowosolna). Teren zamknięty granicami administracyjnymi miasta opada w kierunku z północnego wschodu na południowy zachód, zgodnie z nachyleniem zachodniego stoku Garbu Łódzkiego, na dziale wodnym I rzędu Wisły i Odry.
Przez Łódź przepływa 19 większych lub mniejszych rzek i strumieni: Ner, Łódka (dawniej nazywała się Ostroga) i jej dopływ Bałutka, Dobrzynka, Gadka, Jasień i jego dopływy: Karolewka, Olechówka (oraz jej dopływ Augustówka) i Lamus, Jasieniec – dopływy Neru, źródłowy odcinek Bzury i jej pierwszy prawobrzeżny dopływ Łagiewniczanka, Sokołówka (również dopływ Bzury) i jej dopływy: Brzoza, Aniołówka, Wrząca i Zimna Woda, a także – po włączeniu Nowosolnej – Miazga (dopływ Wolbórki). Są to niewielkie cieki i w centrum miasta w większości płyną ukryte w podziemnych kanałach.
Nazwa miasta.
Dawniej miejscowość nosiła nazwę "Łodzia". Źródła historyczne zanotowały następujące formy nazwy: "Lodza" i "Lodzia" (1332), "villa Lodza" (1387), "Lodza, Stara Lodza, villa Lodzya, in oppido Lodzya, in villa Lodzya antiqua" (1511–1523), "Lodzya oppidum" (1534), "Lodzia" (1552), "w Lodzii" (1564–1565), "Lodzya antiqua" (1576), "Lodz" (1783), "Łódź" (1827), "Łódź" (1884). Językoznawcy wywodzą nazwę od słowa łódka, łódź – oznaczającego małą jednostkę pływającą. Wywód taki podaje Kazimierz Rymut w VI tomie naukowego opracowania polskiego nazewnictwa pt. „Nazwy miejscowe Polski”.
Pochodzenie nazwy „Łódź” stało się przedmiotem polemik i na ten temat istnieje również kilka hipotez, według których nazwa miasta:
„Poszczególni autorzy mocno różnili się w swoich poglądach na temat pochodzenia nazwy Łodzi. Byli natomiast zgodni co do jednego, iż nie wywodzi się ona od miejscowej rzeczki, Łódki jak to głosiła tutejsza tradycja”. Nazwa rzeki „pojawia się dopiero w XIX w., a poprzednio Łódka znana była jako Starowiejska lub Stara” czasem po prostu „rzeka” lub „Ostroga”;
Równie nieuzasadniona wydaje się ta ostatnia hipoteza choć przez Łódź przepływa około 20 większych lub mniejszych rzek oraz strumieni, które obecnie pozostają niewidoczne z zewnątrz, ponieważ są niewielkimi ciekami i w większości płyną przez miasto ukryte w podziemnych kanałach. Odegrały one w przemysłowym rozwoju miasta istotną rolę. W 1822 roku w granicach Łodzi działało 15 młynów wodnych umiejscowionych na tych rzeczkach, a łatwy dostęp do wody stał się jedną z podstawowych przyczyn budowania na ich bazie foluszy, a później lokalizowania w mieście szeregu fabryk włókienniczych.
„Szkopuł w tym, że na całym obszarze średniowiecznego miasteczka Łodzia nie można się doszukać akwenu ani nawet strumienia, mogącego posłużyć do transportu wodnego. Brak także jakichkolwiek śladów w starych dokumentach i rejestrach, aby ktokolwiek z mieszkańców trudnił się szkutnictwem, czy choćby nawet ciesielstwem związanym z dłubaniem w pniach drzew najprostszych czółen”.
„Nazwa ta nie może być kojarzona z łodzią, obiektem pływającym po wodzie, gdyż żaden z funkcjonujących tam cieków nie nadawał się do spławu”. „Łódź nie leżała nad spławną rzeką”.
Napływająca w XIX w. ludność niemiecka używała nazwy miasta w formie „Lodz” bądź „Lodsch”. W okresie II wojny światowej, po włączeniu miasta w granice III Rzeszy, okupant zmienił – 11 kwietnia 1940 – nazwę na Litzmannstadt, na cześć Karla Litzmanna, niemieckiego generała znanego ze zwycięskich działań w tzw. bitwie pod Łodzią w listopadzie 1914 r.
Łódź bywa nazywana „polskim Manchesterem” z racji dominującego tu niegdyś przemysłu tekstylnego.
Historia.
Łódź rolnicza.
Miejscowość ma metrykę średniowieczną. Łódź początkowo była małą wsią leżącą w granicach historycznej ziemi łęczyckiej, którą władali książęta łęczyccy. Pierwsza wzmianka znajduje się w dokumencie sygnowanym przez księcia ziemi łęczyckiej i dobrzyńskiej Władysława Garbatego z 1332 r., który związany był z nadaniem kilku wsi, w tym również wsi o nazwie "Lodza" („Łodzia”), w wieczyste posiadanie biskupom kujawskim. Prawa miejskie nadane zostały miejscowości w Przedborzu nad Pilicą 29 lipca 1423 r., a wraz z nimi pozwolenie na organizowanie targów.
Do końca XVII w. Łódź rozwijała się jako małe miasteczko rolnicze, będące własnością biskupstwa włocławskiego (Łódź była prywatnym miastem duchownym (vel kościelnym) – jako Łodzia jest wymieniana wśród miast biskupstwa włocławskiego w powiecie brzezińskim województwa łęczyckiego w końcu XVI wieku). Stała się ona wtedy lokalnym ośrodkiem handlowym oraz rzemieślniczym. Mieściło się tu osiem młynów oraz warsztaty kołodziejów, bednarzy, szewców, cieśli i rzeźników. W 1424 r. biskup włocławski Jan Pella określił obowiązki i przywileje mieszkańców Łodzi, a od 1471 r. rozpoczęto prowadzenie ksiąg miejskich. W 1496 r. król Jan I Olbracht potwierdził przywileje królewskie na odbywanie dwóch jarmarków rocznie i cotygodniowego targu w mieście "Lodzya". W szczytowym okresie rozwoju „Łodzi rolniczej”, na początku XVI wieku, miasto liczyło 70 rodzin mieszczańskich i około 30 domostw (1534 r. – pierwszy spis ludności).
Okres najazdów szwedzkich w połowie XVII w. doprowadził do upadku i częściowego wyludnienia. W 1739 r. w Łodzi mieszkało 97 rodzin. W 1777 r. Łódź liczyła 265 mieszkańców, a w mieście stało 66 domów. Do II rozbioru Polski Łódź znajdowała się w województwie łęczyckim w Rzeczypospolitej Obojga Narodów.
Po II rozbiorze Polski w 1793 r. Łódź trafia do zaboru pruskiego. W tym czasie liczyła jedynie 250 mieszkańców, a obszar zabudowany obejmował obecne "Stare Miasto". Ze względu na niewielkie rozmiary pruskie władze w 1794 roku rozważały odebranie miejscowości praw miejskich i przekształcenie jej ponownie w wieś. W 1798 roku, wskutek sekularyzacji dóbr kościelnych, stała się miastem rządowym. Od 1807 roku należała do Księstwa Warszawskiego, a od 1815 roku do Królestwa Polskiego (Kongresówki), które należało do Imperium Rosyjskiego (zabór rosyjski), choć wojska rosyjskie na terenie Łodzi przebywały już od 1813 roku.
Łódź przemysłowa.
W 1820 na podstawie dokumentu z dnia 18 września, sygnowanego przez księcia namiestnika Józefa Zajączka, rząd Królestwa Polskiego włączył Łódź do grona osad przemysłowych w kalisko-mazowieckim okręgu przemysłowym i przeznaczył jej rolę ośrodka tkackiego i sukienniczego. Stało się to na wniosek ówczesnego prezesa Komisji Województwa Mazowieckiego – Rajmunda Rembielińskiego. Za powstaniem osady fabrycznej przemawiały warunki naturalne i prawne:
Miasto liczyło wówczas ok. 800 mieszkańców, a decyzja ta była początkiem okresu rozwoju „Łodzi przemysłowej”. Industrializacja oparta była przede wszystkim na napływających do miasta rzemieślnikach różnych specjalności włókienniczych, którzy zachęcani byli licznymi przywilejami. Aby sprostać potrzebom osadników, władze miejskie – w latach 1821–1823 – rozplanowały i wytyczyły osadę sukienniczą „Nowe Miasto”. Ulokowano ją na południe od istniejącego „Starego Miasta”, a najważniejszym jej elementem był centralnie położony, ośmioboczny rynek, z czterema wylotowymi ulicami na jego osiach (Nowy Rynek – dzisiejszy plac Wolności).
Od 1823 do połowy XIX w. do Łodzi przybywali głównie niemieckojęzyczni tkacze z Wielkopolski, Śląska, Saksonii, Czech, Brandenburgii i Moraw. Rejony te posiadały długą tradycję rzemiosła tkackiego, która jednak powoli chyliła się ku upadkowi wskutek procesów industrializacji, jak i utraty rynków zbytu związanej z nowym podziałem politycznym Europy po 1815.
W latach 1824–1827 wytyczono osadę „Łódka”, położoną na południe od „Nowego Miasta”, wzdłuż osi, którą stanowiła ulica Piotrkowska. Po regulacji fabryczna Łódź składała się z sześciu części rozlokowanych na pięciowiorstowej długości. W jej skład wchodziły: Stare Miasto, osada sukiennicza zwana „Nowym Miastem”, osada tkacka, osada prządnicza, Osada Szlązaki oraz Nowa Dzielnica.
"Tabella Miast, Wsi, Osad, Królestwa Polskiego" wydana w 1827 informuje o 97 domach w Łodzi i 939 mieszkańcach miasta. Gwałtowny rozwój Łodzi przeobraził ją w ciągu kilkudziesięciu lat z małej mieściny (liczącej w 1830 r. 4 tys., a w 1865 r. 40 tys. ludności) w przemysłową metropolię z 300 tys. mieszkańców w 1900 r. i 500 tys. w 1914 r. Około 50% ludności Łodzi stanowili Polacy, 40% Żydzi, prawie 10% Niemcy i 1-2% pozostali. Było to zatem miasto wielonarodowe z występującymi problemami wewnętrznymi pomiędzy przedstawicielami różnych narodowości, które władza rosyjska specjalnie dodatkowo skłócała.
Łódź wielkoprzemysłowa.
Początki Łodzi wielkoprzemysłowej związane są z powstaniem kalisko-mazowieckiego okręgu przemysłowego, kiedy w mieście powstały wielkie manufaktury, m.in. kompleks fabryczny Ludwika Geyera, rozwijający się od 1828 r. – z pierwszą na terenach Królestwa Polskiego i jedną z pierwszych na terenach Imperium Rosyjskiego maszyną parową (1839 r. – znany dziś jako „Biała Fabryka”). W latach 30. XIX w. było to największe przedsiębiorstwo przemysłowe w Królestwie Polskim. Łódź eksportowała swoje wyroby głównie do Rosji i Chin.
Okres po upadku powstania listopadowego (1831 r.) przyniósł bariery celne i pewną stagnację. W 1850 miasto było już dość znaczne i funkcjonowali w nim liczni rzemieślnicy: „13 bednarzy, 2 brukarzy, 4 blacharzy, 7 felczerów, 6 cieśli, 6 czapników, 4 dekarzy, 1 folusznik, 3 garbarzy, 5 gwoździarzy, 2 introligatorów, 1 kominiarz, 1 konował, 1 kotlarz, 10 kowali, 48 krawców, 8 kołodziejów, 2 koszykarzy, 2 kapeluszników, 2 mechaników, 21 muzykantów, 4 modniarki, 22 młynarzy, 2 mosiężników, 4 mydlarzy, 9 murarzy, 32 piekarzy, 3 piernikarzy, 2 piwowarów, 10 powroźników, 4 praczki, 2 postrzygaczy, 2 pompiarzy, 8 rymarzy, 33 rzeźników, 1 rękawicznik, 10 ślusarzy, 5 szklarzy, 5 szwaczek, 39 szewców, 31 stolarzy, 7 sztycharzy, 3 szmuklerzy, szczotkarz, 10 tokarzy, 2 waciarzy, 3 zegarmistrzów, złotnik, 15 zdunów”. W sumie w mieście miało swoją siedzibę 18 cechów rzemieślniczych, a także dwie apteki (pierwsza apteka powstała w 1829 przy Rynku Nowego miasta - dzisiaj Plac Wolności 7, która w 1840 została przeniesiona przez nowego właściciela magistra farmacji Bogumiła Zimmermanna pod adres aktualnie Plac Wolności 2), cukiernia, kawiarnia, trzech lekarzy oraz siedem ówczesnych hoteli – tzw. domów zajezdnych.
Kolejny okres koniunktury napędził w drugiej połowie XIX w. rozwój rynku wewnętrznego, otwarcie w 1865 r. linii kolejowej Fabryczno-Łódzkiej do Koluszek na trasie kolei Warszawsko-Wiedeńskiej, napływ taniej siły roboczej (po uwłaszczeniu chłopstwa) i ponowne otwarcie eksportu po zniesieniu przez Rosję granicy celnej w 1851 r. (pomiędzy tzw. ziemiami zabranymi wcielonymi bezpośrednio w skład Rosji i rosyjską Kongresówką), oraz wprowadzenie w 1877 r. tzw. złotych ceł w Cesarstwie Rosyjskim, do którego przynależała Łódź.
W tym czasie rosły fortuny przemysłowe Scheiblerów, Grohmanów, Poznańskich. Powstały pierwsze miejscowe banki (w 1872 r. z inicjatywy Karola Scheiblera – Bank Handlowy w Łodzi oraz Towarzystwo Kredytowe Miejskie w Łodzi), udzielające głównie kredytów handlowych. Rósł też udział lokalnego kapitału w bankach warszawskich. Łódź stała się miejscem wielkich szans, głównie dla Żydów, Niemców, Polaków i Rosjan – przysłowiową "Ziemią Obiecaną" (jest to publicystyczne określenie Łodzi, będące tytułem powieści W. Reymonta). Ich ślady są ciągle czytelne w dzisiejszym mieście w postaci zespołów pofabrycznych, zabytków architektonicznych, świątyń czy cmentarzy. W roku 1902 uruchomiono prywatną Kolej Warszawsko-Kaliską, łączącą Łódź z Warszawą przez Łowicz na wschodzie oraz przez Sieradz z Kaliszem na zachodzie. Przedłużenie w 1906 linii z Kalisza do Ostrowa Wielkopolskiego dało Łodzi bezpośrednie połączenie z niemiecką siecią kolejową.
Jednocześnie miasto było w tym okresie areną powtarzających się strajków i rozruchów robotniczych, przeradzających się nieraz w krwawe zajścia. Jednym z pierwszych był strajk w 1872 r. w fabryce Karola Scheiblera. W 1892 r. nastąpił tzw. bunt łódzki przeciwko niesprawiedliwości wobec pracowników wdrożonej przed zaborcę rosyjskiego zakończony interwencją wojska. Do największych starć doszło w czasie Rewolucji 1905 roku na ziemiach polskich należących do Rosji, w czasie której m.in. dokonano zamachu na fabrykanta Juliusza Kunitzera.
Mimo swoich rozmiarów i pojedynczych inwestycji Łódź pozostawała w ogromnej mierze ignorowana przez centralne władze rosyjskie i rażąco niedoinwestowana pod względem infrastruktury transportowej, technicznej i społecznej. Kilkusettysięczne miasto posiadało jedynie godność siedziby powiatu, podlegając gubernatorowi rezydującemu w kilkunastokrotnie mniejszym Piotrkowie. Nie istniały połączenia kolejowe w kierunku północno-zachodnim (Konin, Poznań), północnym (Kutno, Toruń) oraz południowym (Piotrków, Częstochowa, Zagłębie Dąbrowskie). Brak było sieci kanalizacyjnej i wodociągowej, szkolnictwo stało na niskim poziomie. W 1845 otwarto natomiast szpital, sfinansowany przez miasto Łódź, rząd, darczyńców prywatnych oraz z tzw. ceduł muzycznych („podatek od zabaw”) opłaconych w Łodzi, Zgierzu, Konstantynowie i Aleksandrowie (placówka w założeniu miała służyć mieszkańcom tych właśnie miast, którzy mieli też swoich przedstawicieli w radzie nadzorczej).
Łódź podczas I wojny światowej.
5 grudnia 1914, po klęsce poniesionej przez wojska rosyjskie w bitwie pod Łodzią, administracja rosyjska rozpoczęła ewakuację z miasta. 6 grudnia do Łodzi wkroczyły wojska niemieckie, rozpoczynając niespełna czteroletni okres okupacji miasta.
W dniu 15 lutego 1916 wizytował Łódź król saski Fryderyk August. Spotkał się tu z generałem gubernatorem Felixem von Barthem. Po dłuższej rozmowie z nim przespacerował się po tworzonym parku im. księcia J. Poniatowskiego, a następnie spotkał się na kolacji z przedstawicielami łódzkiego establishmentu w hotelu „Grand”.
W wyniku grabieżczej polityki okupanta niemieckiego (m.in. rekwizycje metali kolorowych) doszło do ogromnej dewastacji łódzkich fabryk. W połączeniu z utratą wschodnich rynków zbytu przyczyniło się to do znaczącego upadku przemysłu włókienniczego; zaczął się on podnosić z tych zniszczeń dopiero około połowy lat 30.
Łódź – okres międzywojenny.
W listopadzie 1918 r. Łódź weszła w skład tworzącego się państwa polskiego. Stanowiąc drugi co do wielkości ośrodek miejski w Polsce, Łódź po raz pierwszy w historii uzyskała rangę ośrodka administracji regionalnej, stając się siedzibą władz wojewódzkich. W 1924 r. wybudowano brakujące połączenie kolejowe w kierunku północnym, łącząc Łódź z Toruniem i Gdańskiem przez Zgierz, Łęczycę i Kutno.
Ze względu na silną pozycję mniejszości narodowych w mieście (w 1931 r. wśród 357 tys. mieszkańców Łodzi było 59% Polaków, 31,7% Żydów oraz 8,9% Niemców) i jego przemysłowy charakter Łódź pozbawiona była poważniejszego wsparcia inwestycyjnego ze strony państwa polskiego, co zrzuciło cały ciężar rozwoju infrastruktury na barki lokalnego samorządu. Magistrat jako pierwszy wprowadził w 1919 r. powszechny obowiązek szkolny, sfinansował budowę sieci szpitali i nowoczesnych szkół podstawowych, a w r. 1930 wydatnie wsparł utworzenie w Łodzi jednego z pierwszych w Europie muzeów sztuki współczesnej. Do 1939 r. nie ulokowano jednak w Łodzi uniwersytetu ani żadnej innej państwowej instytucji kulturalnej o większym znaczeniu. Jedną z głównych inwestycji transportowych kraju – magistralę węglową – wytyczono w latach 1928–1933 35 km na zachód od Łodzi, zaprzepaszczając szanse na dogodne połączenie miasta z południem kraju.
W okresie międzywojennym Łódź była jednym z miast, w których duże wpływy mieli komuniści. W 1934 roku na unieważnioną listę komunistyczną w wyborach do Rady Miejskiej oddanych zostało ok. 40 tys. głosów. Od początku 1936 roku dość dobrze układała się współpraca łódzkich organizacji PPS oraz nielegalnej KPP. W kolejnych wyborach do Rady Miejskiej we wrześniu 1936 roku na wspólną listę socjalistyczno-komunistyczną padło prawie 95 tys. głosów co dało 34 mandaty w 72-osobowej Radzie.
W pierwszej połowie 1936 roku w mieście doszło do ekscesów o podłożu antysemickim.
Łódź podczas II wojny światowej.
Łódź została zajęta przez wojska niemieckie 8 września 1939 r.
Dekret kanclerza Rzeszy Adolfa Hitlera – z 8 października 1939 r. – o nowym podziale i administracji ziem zagarniętych Rzeczypospolitej Polskiej nie rozstrzygał losów Łodzi. Początkowo planowano stworzyć w Łodzi stolicę Generalnego Gubernatorstwa, lecz determinacja miejscowych Niemców, wsparta działaniami miejscowych niemieckich czynników partyjnych i gospodarczych, legła u podstaw decyzji Hitlera o wcieleniu miasta do Rzeszy. Uroczyste ogłoszenie tego aktu nastąpiło 9 listopada 1939 roku. Początkowo Łódź znalazła się w rejencji kaliskiej, ale już z początkiem 1940 r. otrzymała niemieckie prawa miejskiego samorządu oraz uprawnienia miasta wydzielonego. Również z Kalisza do Łodzi przeniesiono siedzibę rejencji, tworząc rejencję łódzką.
Z dniem 11 kwietnia 1940 r. zmieniona została nazwa miasta na Litzmannstadt, na cześć niemieckiego generała Carla von Litzmanna, dzięki którego manewrowi w listopadzie 1914 r. wojska niemieckie odniosły zwycięstwo nad wojskami rosyjskimi w bitwie pod Łodzią; była to jedna z trzech największych bitew I wojny światowej na froncie wschodnim (dwie pozostałe: pod Tannenbergiem (Grunwaldem) oraz pod Gorlicami).
Po włączeniu Łodzi do Rzeszy (9 listopada 1939) ulice miasta otrzymały nowe, niemieckie nazewnictwo (korygowane później trzykrotnie: w 1940, 1941 i 1942). Między innymi po ucieczce Rudolfa Hessa do Anglii jego ulicę (ob. al. marsz. J. Piłsudskiego) zmieniono na Ostland Strasse.
W dniach 9 i 10 listopada 1939 r. okupanci przeprowadzili tzw. Intelligenzaktion Litzmannstadt będącą regionalną częścią akcji przeprowadzonej przez Niemców w całej okupowanej Polsce w ramach tzw. Intelligenzaktion – „Akcji Inteligencja”. Była ona wymierzona w polską elitę intelektualną mieszkającą w regionie łódzkim. W dniach 9 i 10 listopada 1939 r. w lasach lućmierskich rozstrzelano ok. 500 osób, a do grudnia w sumie wymordowano w nich około 1500 intelektualistów, urzędników oraz duchownych. W sumie podczas okupacji, w lesie koło Lućmierza, Niemcy zamordowali ok. 30 tys. osób. Byli to głównie więźniowie narodowości polskiej i żydowskiej z Radogoszcza i getta łódzkiego.
Nazistowska administracja odizolowała całą żydowską ludność miasta (ok. 160 tys. osób) w getcie utworzonym formalnie w lutym 1940 r. (ostatecznie zamkniętym 30 kwietnia) na Bałutach w północnej, najbardziej zaniedbanej dzielnicy. W 1941 wysiedlono do niego Żydów z okolicznych wsi i miasteczek, z gett tam likwidowanych oraz 20 000 Żydów z Europy zachodniej. Dodatkowo krótko umieszczono tu ok. 5000 Cyganów, którzy niedługo potem zostali wywiezieni i zgładzeni w Chełmnie n. Nerem. W sumie przez łódzkie getto przeszło około 200 000 ludzi. W niezwykle trudnych warunkach bytowych, dziesiątkowani przez choroby i głód, zostali w dwóch etapach, w 1942 i w sierpniu 1944 niemal w całości wymordowani. Najpierw w obozie zagłady w Chełmnie nad Nerem (1942), a podczas likwidacji getta w sierpniu 1944 zgładzeni w komorach gazowych Auschwitz-Birkenau. Getto łódzkie było pierwszym w pełni odizolowanym od świata zewnętrznego gettem na terenie Polski (pierwsze w Piotrkowie Tryb; X 1939), największym po warszawskim (ok. 200 tys. – ok. 400 tys.) i ostatnim zlikwidowanym przez nazistów na ziemiach polskich (VIII 1944). Końca okupacji hitlerowskiej w Łodzi doczekało 877 osób, ale w innych miejscach około 10 000 i jest to największa liczba Żydów ocalałych z holocaustu.
Deportacje przesiedleńcze, wywózki na roboty przymusowe i prześladowania spotkały także ludność polską.
W wyniku okupacji niemieckiej liczba ludności miasta zmniejszyła się do 488 284 (styczeń 1945), wobec 680 000 (według stanu na 1 września 1939). Pierwsze wysiedlenia z Łodzi miały miejsce już w październiku 1939 roku. Lokowano ich m.in. w obozie przesiedleńczym na Radogoszczu. W końcu grudnia okupant m.in. wysiedlił z osiedla im. „Montwiłła” Mireckiego część jego mieszkańców. Akcję powtórzono na przełomie 14–15 stycznia 1940 roku, kiedy to hitlerowcy wysiedlili ok. 5 tysięcy pozostałych mieszkańców osiedla. W miejsca po wysiedlonych Polakach naziści prowadzili zasiedlanie w ramach akcji zwanej „Heim ins Reich” Niemcami przywiezionymi z ZSRR, Rumunii, Litwy, Łotwy i Estonii.
W okresie okupacyjnym w mieście znajdowały się: system niemieckich obozów przesiedleńczych, getto dla Żydów, kilka więzień, w tym więzienie na Radogoszczu, obóz dla dzieci i młodzieży polskiej (tzw. obóz przy ul. Przemysłowej). Miejsca zbrodni nazistowskich dokonanych na Żydach i Polakach upamiętnia w regionie łódzkim Szlak pamięci ofiar hitlerowskiego ludobójstwa.
Łódź powojenna.
Zdobycie Łodzi przez wojska Armii Czerwonej nastąpiło 19 stycznia 1945 roku w ramach operacji wiślańsko-odrzańskiej. Miasto zostaje zajęte przez oddziały 8 Gwardyjskiej Armii wchodzącej w skład I Frontu Białoruskiego (dla ich uczczenia na cmentarzu żołnierzy radzieckich w parku im. Poniatowskiego przy ul. Żeromskiego wzniesiono Pomnik Wdzięczności). Z uwagi na mniejsze zniszczenia oraz centralne położenie miasta, w nowych granicach Polski, Łódź pełniła tymczasową funkcję stolicy, co było spowodowane całkowitym zniszczeniem Warszawy.
W czasie II wojny światowej ludność Łodzi zmniejszyła się z 670 do 300 tys. mieszkańców, co było spowodowane wymordowaniem przez hitlerowców ludności żydowskiej i wysiedleniem dużej części Polaków oraz powojennymi wyjazdami Niemców.
Znacznym zniszczeniom uległ przemysł, zniszczonych było wiele budynków, a maszyny zniszczone lub rozkradzione. Mimo trudności reaktywowano produkcję w łódzkich zakładach w szybkim tempie. Miasto ponownie stało się siedzibą władz województwa.
W 1945 poszerzono granice miasta; do Łodzi włączone zostały m.in. Brus, Charzew, Chocianowice, Chojny, Cyganka, Grabieniec, Lublinek, Łagiewniki, Łodzianka, Mikołajew, Modrzew, Moskule, Odzierady, Olechów, Radogoszcz, Retkinia, Rokicie, Ruda Pabianicka, Sikawa, Smulsko, Stoki, Wiskitno, Złotno.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obozy pracy nr 135, 163 i 168 Ministerstwo Bezpieczeństwa Publicznego utworzyło w Łodzi.
Dopiero w okresie powojennym w Łodzi utworzono pierwsze uczelnie akademickie. Dekretami władz państwowych z dnia 24 maja 1945 roku powołano do życia Uniwersytet Łódzki i Politechnikę Łódzką. W roku 1945 założono także Państwową Wyższą Szkołę Sztuk Plastycznych w Łodzi oraz Państwowe Konserwatorium Muzyczne – od 1946 działające jako Państwowa Wyższa Szkoła Muzyczna, a od 1982 Akademia Muzyczna. W 1949 r. wyłączono z uniwersytetu wydziały stomatologiczny, lekarski i farmaceutyczny, tworząc Akademię Medyczną.
W latach 1958–2002 działała w Łodzi Wojskowa Akademia Medyczna (WAM), kształcąca oficerów służby zdrowia (lekarzy, lekarzy-dentystów, farmaceutów i psychologów) dla potrzeb wojska. Akademia stała się jedną z największych na świecie tego typu placówek, wyróżniając się spośród innych uczelni medycznych specyficzną atmosferą, łączącą dyscyplinę wojskową z wysokim poziomem nauczania.
W 1958 utworzono Państwową Wyższą Szkołę Teatralną i Filmową im. Leona Schillera. Placówkę uruchomiono w wyniku połączenia dwóch łódzkich uczelni – Państwowej Wyższej Szkoły Filmowej, powstałej w 1948 r. i Państwowej Wyższej Szkoły Aktorskiej (powstałej w 1949 r. w miejsce Państwowej Wyższej Szkoły Teatralnej w Warszawie z siedzibą w Łodzi, przemianowanej w 1954 r. na Państwową Wyższą Szkołę Teatralną im. Leona Schillera).
W 1945 powstała Wytwórnia Filmów Fabularnych (WFF), która wkrótce stała się największym ośrodkiem produkcji filmowej w Polsce. W 1967 otwarto Powszechny Dom Towarowy „Uniwersal”, a w 1972 Spółdzielczy Dom Handlowy „Central”.
W latach 1945–1989 (m.in. w ramach „Programu Rozwoju i Modernizacji Łodzi” z 1973 r.) zmodernizowano ponad 140 łódzkich zakładów przemysłowych (m.in. Zakłady Przemysłu Bawełnianego im. Obrońców Pokoju (Uniontex), im. Juliana Marchlewskiego (Poltex), im. 1 maja i im. Armii Ludowej (ALBA); Zakłady Przemysłu Wełnianego im. 9 maja i im. Gwardii Ludowej). Oddano do użytku 70 dużych inwestycji – to np. zakłady: tekstylne „Vera”, Zakłady Przemysłu Pończoszniczego „Feniks”, Zakłady Przemysłu Jedwabniczego „Pierwsza”, Kombinat Tekstylno-Odzieżowy „Teofilów”, produkujący dywany „Dywilan”, przemysłu odzieżowego „Próchnik”, „Wólczanka”, włókien sztucznych „Chemitex-Anilana”, aparatury radiowej „Unitra-Fonica”, fabryka zegarków „Poltik”, fabryka osprzętu samochodowego „Polmo”, zakłady farmaceutyczne „Polfa”, zakłady przemysłu gumowego „Stomil”, fabryka transformatorów i aparatury trakcyjnej „Elta”.
W 1960 miasto odznaczono Orderem Budowniczych Polski Ludowej.
W 1988 otwarto Instytut „Centrum Zdrowia Matki Polki”.
W 2015 niektóre obszary miasta zostały uznane za „Pomnik historii” pod wspólną nazwą „Łódź – wielokulturowy krajobraz miasta przemysłowego”.
Łódź starała się o organizację EXPO w 2023, ostatecznie przegrała z Buenos Aires. Miasto zostało gospodarzem „Zielonego Expo” (International Horticultural Exhibition) w 2024.
Demografia.
Rozwój demograficzny.
Wraz z rozwojem przemysłu w mieście, wzrastała także liczba mieszkańców Łodzi. Z małej osady jeszcze na początku XIX wieku, Łódź stała się w 1850 roku drugim po Warszawie miastem, pod względem liczby mieszkańców w Królestwie Polskim. W przeciągu stulecia liczba ludności zwiększyła się w Łodzi 600-krotnie, z niecałego tysiąca w 1815 do 600 tys. w 1915 roku (po dołączeniu stutysięcznych Bałut). Tak szybki wzrost demograficzny w XIX wieku, jest nieporównywalny w skali całej Europy.
Największą populację Łódź odnotowała w 1988 r. – według danych GUS 854 003 mieszkańców. Rok później, po wyborach parlamentarnych w Polsce i wprowadzeniu gospodarki wolnorynkowej nastąpiła likwidacja wielu zakładów pracy. Ujemne saldo migracji w połączeniu z występującym od 1985 ujemnym przyrostem naturalnym skutkuje systematycznym spadkiem liczby ludności. W 2007 Łódź straciła na rzecz Krakowa drugie miejsce w Polsce pod względem liczby ludności.
Według corocznego zestawienia GUS, m.in. wszystkich miast Polski, Łódź jest czwartym miastem w kraju pod względem liczby ludności i czwartym pod względem powierzchni.
Podział administracyjny.
Łódź pod względem administracyjnym jest jednolitą gminą miejską na prawach powiatu.
W Łodzi nie ma dzielnic – dla celów administracyjnej obsługi ludności do 2012 r. istniał podział na 5 rejonów działania Delegatur Urzędu Miasta Łodzi, który w zasadzie pokrywał się z istniejącym w latach 1960–1992 podziałem na 5 dzielnic administracyjnych – ich powierzchnie przedstawia tabela (stan na 31 grudnia 2003).
Po reformie organizacyjnej Urzędu Miasta Łodzi z 21 marca 2012 r. dotychczasowe delegatury zostały włączone do struktury organizacyjnej urzędu jako Oddział ds. Obsługi Mieszkańców w ramach Wydziału Zarządzania Kontaktami z Mieszkańcami w Departamencie Obsługi i Administracji.
¹ 
Na obszarze Łodzi istnieje 36 osiedli administracyjnych:
Stanowią one jednostki pomocnicze gminy, nie posiadają osobowości prawnej.
Administracja samorządowa.
Jednostką organizacyjną miasta Łodzi jest Urząd Miasta Łodzi. Przedmiotem działalności urzędu jest świadczenie pomocy prezydentowi Miasta Łodzi w zakresie realizacji uchwał Rady Miejskiej w Łodzi i zadań miasta Łodzi określonych przepisami prawa.
Strukturę organizacyjną i zasady funkcjonowania Urzędu określa regulamin organizacyjny nadany przez prezydenta miasta w drodze zarządzenia.
Kierownikiem Urzędu jest prezydent Miasta Łodzi. W skład Urzędu wchodzą: departamenty, wydziały i równorzędne komórki organizacyjne; w skład wydziałów wchodzą oddziały, zespoły i samodzielne stanowiska pracy.
Siedziba.
Siedzibą Urzędu Miasta Łodzi jest były pałac Juliusza Heinzla, przy ul. Piotrkowskiej 104, wybudowany w 1880 według projektu Otto Gehliga. W 1952 roku budynek przy ul. Piotrkowskiej 104 został wywłaszczony przez komunistyczne władze, a nieruchomość przekazana do dyspozycji Skarbu Państwa, który w 1990 roku oddał budynek gminie Łódź.
Administracja rządowa.
W Łodzi siedzibę ma Wojewoda Łódzki oraz Łódzki Urząd Wojewódzki.
Ponadto Łódź jest siedzibą następujących jednostek, wchodzących w skład centralnej administracji rządowej:
Tym samym Łódź jest 2. miastem (po Warszawie), w którym ulokowano najwięcej jednostek wchodzących w skład centralnej administracji rządowej.
Architektura.
Zabytki.
Prawa miejskie nadano Łodzi za czasów panowania króla Władysława Jagiełły w 1423, jednak dopiero zaliczenie Łodzi do grona osad fabrycznych w 1820, spowodowało przemianę dotąd rolniczego miasta. Do Łodzi przybyli przedsiębiorcy i w krótkim czasie nastąpił wówczas intensywny rozwój urbanistyczny miasta i jego architektury.
W mieście istnieje wiele obiektów uznanych za zabytkowe, w rejestrze zabytków znajduje się ich ponad 350, a w gminnej ewidencji zabytków prawie 2 tysiące. Zdecydowana większość wywodzi się z XIX oraz XX wieku. Zlokalizowane są w wielu różnych miejscach, choćby przy ul. Piotrkowskiej, reprezentacyjnej ulicy Łodzi, która sama znajduje się w rejestrze zabytków. Wzdłuż niej znaleźć można m.in. klasycystyczną „Białą Fabrykę Geyera” (obecnie Centralne Muzeum Włókiennictwa), uznaną w 2013 przez miesięcznik National Geographic Traveler za jeden z „7 nowych cudów Polski”, neogotycką bazylikę archikatedralną (jeden z najwyższych kościołów w Polsce, ponad 100 m wysokości), wzorowaną na niemieckim gotyckim kościele w Ulm (Ulmer Münster), czy eklektyczny pałac Juliusza Heinzla, w którym znajduje się Urząd Miasta Łodzi.
Oprócz tego ważnymi zabytkami są również zespoły pofabryczne rodzin Poznańskich i Scheiblerów. W tym pierwszym usytuowane są m.in. neobarokowy pałac Izraela Poznańskiego (zwany „łódzkim Luwrem”, obecnie Muzeum Miasta Łodzi), jego była monumentalna przędzalnia (obecnie hotel) oraz reszta obiektów pofabrycznych (dziś Centrum Manufaktura). W drugim kompleksie istnieje również przędzalnia na Księżym Młynie (obecnie lofty) oraz neorenesansowy pałac Edwarda Herbsta (Muzeum Sztuki w Łodzi), w którym obejrzeć można oryginalne wnętrza i wyposażenie mieszkalne, typowe dla łódzkiej elity przemysłowej przełomu XIX i XX wieku.
W marcu 2015 decyzją Prezydenta RP Bronisława Komorowskiego krajobraz Łodzi trafił na listę „Pomników historii” jako „wielokulturowy krajobraz miasta przemysłowego” (). Łódzki „pomnik historii” obejmuje: układy urbanistyczne pl. Wolności, ul. S. Moniuszki i ul. Piotrkowskiej wraz z zespołem fabryczno-rezydencjonalnym Ludwika Geyera, części zespołu fabryczno-rezydencjonalno-mieszkalnego Karola Wilhelma Scheiblera (Księży Młyn), część zespołu fabryczno-rezydencjonalnego Izraela Poznańskiego oraz zespół cmentarzy przy ul. Ogrodowej i cmentarz żydowski przy ul. Brackiej. „Pomniki historii” ustanawiane są w Polsce od 1994 roku. Przed Łodzią to wyróżnienie nadano 58 najcenniejszym zabytkom.
Architektura rezydencjonalna.
Realizowany od 2011 projekt "Mia100 kamienic" zakłada sukcesywną modernizację i odnowienie łódzkich kamienic.
Architektura modernistyczna.
Od lat 20. XX wieku w Łodzi zaczęto wznosić budynki o cechach modernistycznych. Wiele z tych budynków uznano za zabytki. Przykładami budynków w tym stylu są:
Cmentarze.
W Łodzi znajduje się wiele cmentarzy. Najstarsze, z dużą ilością cennej architektury sepulkralnej, to zespół cmentarzy przy ul. Ogrodowej (katolicki, prawosławny i ewangelicki) oraz położona w północnej części miasta nekropolia żydowska (42 ha, ponad 200 tys. pochowanych), z największą na świecie żydowską budowlą cmentarną jednego z czołowych łódzkich fabrykantów XIX wieku (Mauzoleum Izraela Poznańskiego).
Zieleń miejska.
Najstarszym parkiem w Łodzi jest park Źródliska o powierzchni 17,2 ha, który założono w 1840 roku. Na terenie parku Źródliska zlokalizowana jest łódzka palmiarnia będąca organizacyjnie częścią Łódzkiego Ogrodu Botanicznego – położonego w pobliżu parku im. Józefa Piłsudskiego. Na terenie miasta znajdują się również lasy komunalne zarządzane przez „Leśnictwo Miejskie Łódź”, m.in. Las Łagiewnicki oraz lasy na Lublinku i w Rudzie Pabianickiej. Las Łagiewnicki jest częścią Parku Krajobrazowego Wzniesień Łódzkich. W Łagiewnikach istnieje jeden z dwóch łódzkich rezerwatów przyrody – rezerwat „Las Łagiewnicki”. Drugim rezerwatem jest leżący na Polesiu rezerwat „Polesie Konstantynowskie”.
Udział parków, zieleńców i terenów zieleni osiedlowej w powierzchni ogółem miasta wynosi 5,7% (wg stanu na 31.12.2019 r.).
Gospodarka.
 
Przemysł włókienniczy, który stworzył potęgę Łodzi, ma coraz mniejsze znaczenie. Z liczących się w tej branży, pozostały m.in. Redan S.A., Monnari i Zakłady Tekstylno-Konfekcyjne Teofilów.
Obecnie szczególne znaczenie dla miasta mają rozwój nowych technologii, infrastruktury oraz pozyskiwanie inwestorów w trzech branżach: centra usług dla zaplecza biznesowego (tzw. BPO – Business Process Outsourcing), logistyka i AGD.
Swoje siedziby w Łodzi mają firmy należące do mBank, centra usług biurowych GE Money Bank i Infosys. W Łodzi powstała i działa Grupa Atlas.
Łódzką domeną stała się produkcja sprzętu AGD. W Łodzi zainwestowali m.in. Merloni Indesit i Bosch/Siemens oraz ich poddostawcy.
W ciągu ostatnich lat w Łodzi zainwestowali też: Gillette (największa na świecie fabryka tej firmy jest w Łodzi), VF Corporation, ABB, Pelion Healthcare Group (wcześniej działająca pod nazwą Polska Grupa Farmaceutyczna), Hutchinson, Ericpol, TP SA czy Comarch. Accenture utworzyło w Łodzi swoje centrum, a bank Citi Handlowy Centrum Operacji. W 2007 roku amerykańska firma informatyczna Dell wybudowała w mieście fabrykę.
Powstały też centra handlowo-rekreacyjne, m.in. „M1”, „Galeria Łódzka”, „Sukcesja” i „Manufaktura” (zajmująca powierzchnię 27 ha). W marcu 2010 roku otwarto centrum handlowe „Port Łódź”, którego głównym najemcą jest IKEA. „Manufaktura” i „Port Łódź” należą do największych centrów handlowych w Polsce.
Transport.
Transport drogowy.
Łódź stanowi węzeł komunikacyjny. Przez miasto i w jego pobliżu przebiegają autostrady, drogi ekspresowe i drogi krajowe:
Dworce autobusowe
Transport kolejowy.
Pierwszą „łódzką” stacją były Rokiciny na Drodze Żelaznej Warszawsko-Wiedeńskiej otwarte w 1846 roku. Była to najbliższa stacja kolejowa w okolicach Łodzi. Komunikację z oddalonymi o 30 km Rokicinami zapewniały wozy konne. Na terenie miasta pociągi pojawiły się w 1866 roku, na tak zwanej linii fabryczno-łódzkiej – odnodze Drogi Żelaznej Warszawsko-Wiedeńskiej od stacji w Koluszkach. W Łodzi znajduje się 19 stacji i przystanków kolejowych. Jedynym łódzkim dworcem czołowym jest Łódź Fabryczna, pozostałe to przelotowo-czołowe lub przelotowe. Od 16 października 2011 roku do 11 grudnia 2016 roku dworzec Łódź Fabryczna, w związku z przebudową na stację podziemną, był zamknięty.
Stacje i przystanki kolejowe
Na terenie województwa łódzkiego działa Łódzka Kolej Aglomeracyjna (ŁKA). Przewoźnik rozpoczął swoją działalność w 2014 r. Linie ŁKA są obsługiwane przez składy typu Flirt 3 i Newag Impuls.
Transport miejski.
Głównym przewoźnikiem komunikacji miejskiej w Łodzi jest MPK Łódź Sp. z o. o.. Jednak część linii jest obsługiwana przez ZPK Markab i BP Tour.
Podstawą komunikacji miejskiej jest 58 linii autobusowych (w tym 7 nocnych) i 19 linii tramwajowych (w tym 3 podmiejskie). Tabor autobusowy jest w 100% niskopodłogowy, w dodatku relatywnie nowy – w zasadzie co roku dochodzi do wymiany części pojazdów co sprawia, że autobusy jeżdżące w barwach MPK Łódź są jednymi z najmłodszych w Polsce (średni wiek wszystkich pojazdów to ca. 7 lat). Coraz większy procent autobusów wyposażonych jest w klimatyzację. Po ulicach Łodzi jeździ także 59 całkowicie niskopodłogowych tramwajów typu Bombardier Cityrunner, Pesa Tramicus 122N i Pesa Swing 122NaL, które obsługują cztery linie tramwajowe – 10, 11, 12 i 14. Większość taboru tramwajowego stanowią pojazdy Konstal 805Na, z których część przeszła modernizację w Zakładzie Techniki MPK-Łódź (najświeższy projekt i wzór wagonu zaprezentowano w czerwcu 2011 roku).
Łódzkie tramwaje należą do najstarszych w Polsce. W momencie ich uruchomienia 23 grudnia 1898 r. były pierwszymi elektrycznymi na obszarze zaboru rosyjskiego i dziesiątymi na obszarze całego Cesarstwa Rosyjskiego. W Łodzi nigdy nie kursowały tramwaje konne, choć były takie plany.
Od 1 lipca 2008 roku kursuje Łódzki Tramwaj Regionalny (na osi północ-południe), który działa w granicach miasta, a docelowo miał połączyć Zgierz, Łódź i Pabianice. Ze względów finansowych sąsiednie gminy wycofały się z inwestycji. Całkowity jej koszt może przekroczyć 265 mln zł – połowę tej sumy wyłożył Europejski Fundusz Rozwoju Regionalnego, jednak nadal pozostałe koszty okazały się zbyt duże dla budżetów Zgierza, Pabianic i gminy Ksawerów. Drugą osią jest Trasa W-Z (wschód-zachód). Punktem przesiadkowym dla obu ciągów tramwajowych jest Dworzec Tramwajowy Centrum.
Transport lotniczy.
Miasto posiada lotnisko międzynarodowe – port lotniczy Łódź-Lublinek im. Władysława Reymonta.
W 1991 przy ul. Rzgowskiej oddano do użytku sanitarne pierwsze lądowisko przy szpitalu Centrum Zdrowia Matki Polki, w 2008 przy ul. Pabianickiej lądowisko przy szpitalu im. Mikołaja Kopernika, a w 2020 drugie lądowisko przy szpitalu Centrum Zdrowia Matki Polki.
Drogi i szlaki rowerowe.
Długość dróg rowerowych w Łodzi wynosi około 190 km, a długość ścieżek dla rowerzystów na terenach parków i w lasach miejskich około 14 km (1 stycznia 2019). Przez obszar miasta przebiegają trasy ośmiu szlaków rowerowych, m.in. szlaku po Parku Krajobrazowym Wzniesień Łódzkich i Łódzkiej Magistrali Rowerowej.
Bezpieczeństwo publiczne.
W Łodzi znajduje się centrum powiadamiania ratunkowego, które obsługuje zgłoszenia alarmowe kierowane do numerów alarmowych 112, 997, 998 i 999.
Opieka zdrowotna.
Łódź jest jednym z większych ośrodków medycznych w Polsce. Posiada szpitale i kliniki o znaczeniu krajowym (w tym Instytut Centrum Zdrowia Matki Polki oraz kierowany przez UM Centralny Szpital Weteranów) oraz znaczną liczbę państwowych i prywatnych przychodni i ośrodków zdrowia.
Wykaz szpitali państwowych i publicznych ("2015"):
Kultura.
Łódź to również ośrodek kulturalny, pełen różnego rodzaju imprez muzycznych, teatralnych, literackich, plastycznych i filmowych. Tu rokrocznie odbywa się kilkadziesiąt festiwali i przeglądów (m.in. Explorers Festiwal czy Festiwal Nauki, Techniki i Sztuki).
W mieście funkcjonuje 20 placówek muzealnych, z unikalnym w Europie Centralnym Muzeum Włókiennictwa, oraz Muzeum Sztuki – posiadającym najbogatsze w Polsce zbiory sztuki współczesnej. Działa też wiele teatrów (m.in. Teatr Wielki, Teatr Muzyczny, teatry dramatyczne, teatry dla dzieci), Filharmonia (w wybudowanym w 2004 futurystycznym gmachu, nawiązującym jednak fasadą do dawnego budynku filharmonii), kina i galerie.
Licznie odwiedzanym przez publiczność wydarzeniem artystycznym są Łódzkie Spotkania Baletowe. Co dwa lata – na scenie łódzkiego Teatru Wielkiego – prezentowane są najnowsze trendy w światowym balecie.
Centrum kulturalnym miasta jest linia ulic Piłsudskiego – Piotrkowska – Kościuszki/Zachodnia, aż do Pałacu Poznańskiego i usytuowanej tuż za nim – na terenach dawnego imperium włókienniczego fabrykanta Izraela Poznańskiego – „Manufaktury”. W tych starych budynkach z czerwonej cegły powstało centrum handlu, usług, biznesu, nauki, mody, kultury i sztuki.
Na Piotrkowskiej, wraz z przecinającymi ją ulicami, obok dużej liczby małych pubów i restauracji, a latem ogródków piwnych, których tradycje sięgają XIX w., znajdują się salony mody, kina, teatry, filharmonia, galerie sztuki, muzea. Coraz więcej jest także luksusowych sklepów i banków.
Łódź kandydowała do tytułu Europejskiej Stolicy Kultury 2016 (w 2010 nie została zakwalifikowana do II etapu konkursu).
Łódzkie galerie sztuki (np. Galeria Wschodnia, Atlas Sztuki, Galeria Willa lub Ośrodek Propagandy Sztuki) prezentują sztukę różnych dyscyplin, m.in. sztukę akcji, performance, instalacje, sztukę wideo, multimedia, fotografie, film, sztukę obiektu.
Łódź w kulturze i sztuce.
Łodzi swoją twórczość poświęciło wielu polskich poetów i pisarzy, m.in.:
Łodzi poświęconych zostało także wiele powieści. Najsłynniejszą jest "Ziemia obiecana" Władysława Reymonta. Z kolei Israel Joszua Singer przedstawił Łódź z perspektywy żydowskiej w powieści "Bracia Aszkenazy".
Muzyka.
Duże koncerty muzyczne urządza się głównie w Atlas Arenie, Klubie Wytwórnia czy na obszarze Off Piotrkowska. Mniejsze koncerty odbywają się natomiast w wielu klubach muzycznych, pubach lub w plenerze (np. na ul. 6 Sierpnia). Przez wiele lat, w okresie 2001–2014, jednym z najbardziej znaczących klubów muzycznych była znajdująca się przy ul. Limanowskiego Dekompresja.
Od roku 1886 do dziś funkcjonuje Stowarzyszenie Śpiewacze „Harmonia”, które reprezentuje Łódź na wielu koncertach w Polsce, jak i na świecie (np. w czerwcu 2007 wyjechali na koncerty do Austrii, w listopadzie 2009 do Czech).
Od 1915 na terenie Łodzi działała Łódzka Orkiestra Symfoniczna, następnie przekształcona w 1949 w Filharmonię Łódzką im. Artura Rubinsteina.
Na terenie Łodzi odbywa się rocznie wiele konkursów i festiwali muzycznych, do większych można zaliczyć:
Zespoły muzyczne.
Z Łodzi pochodzi wiele znanych zespołów muzycznych, między innymi:
Literatura.
W mieście działa Dom Literatury w Łodzi, który regularnie organizuje spotkania z autorami, spotkania poetyckie, warsztaty pisarskie, spotkania dyskusyjne, koncerty muzyczne i podobne. Wydaje również książki, głównie tomiki poezji młodych, jak i również bardziej znanych poetów. Przy czym, publikacje ukazują się w większości w języku polskim, ale także w języku angielskim. Dom Literatury ściśle współpracuje z łódzkim oddziałem Stowarzyszenia Pisarzy Polskich.
W Łodzi odbywa się regularnie wiele festiwali i konkursów związanych z literaturą, m.in. Ogólnopolski Konkurs Poetycki im. Jacka Bierezina, Puls Literatury, Salon Ciekawej Książki czy Ogólnopolski Konkurs na Prozę Poetycką im. Witolda Sułkowskiego. Co roku wręczana jest Nagroda Literacka im. Juliana Tuwima.
Festiwale i przeglądy.
Rokrocznie w Łodzi odbywa się kilkadziesiąt festiwali i przeglądów, m.in.: Łódzkie Spotkania Baletowe, Festiwal Łódź Czterech Kultur, Międzynarodowy Festiwal Fotografii, Light Move Festival, Międzynarodowy Festiwal Sztuk Przyjemnych i Nieprzyjemnych, Łódź Biennale, Międzynarodowy Festiwal Komiksu i Gier, Łódź Design Festival, Forum Kina Europejskiego „Cinergia”, Transatlantyk.
Kinematografia.
Miasto było określane mianem „HollyŁódź”. W łódzkiej Wytwórni Filmów Fabularnych zrealizowano w drugiej połowie XX w. większość polskich filmów fabularnych. Tradycje, tej zlikwidowanej wytwórni, z powodzeniem kontynuuje studio Opus Film. W Wytwórni Filmów Oświatowych powstają filmy edukacyjne i znakomite dokumenty np. nagrodzony Europejską Nagrodą Filmową Felix "Usłyszcie mój krzyk" Macieja Drygasa. W słynnym Studio Małych Form Filmowych Se-ma-for powstawały znakomite animowane seriale dla dzieci "Miś Uszatek", "Przygody Misia Colargola", "Zaczarowany ołówek", "Kot Filemon", a także "Plastusiowy pamiętnik" czy "Opowiadania Muminków". W Se-ma-forze Zbigniew Rybczyński zrealizował film "Tango", za który otrzymał Oscara. Po likwidacji państwowego Semafora, jego tradycje przejęła spółka realizatorów Se-ma-for Produkcja Filmowa. Powstał tu między innymi znakomicie przyjęty na całym świecie lalkowy film "Piotruś i wilk". Film ten zdobył Oscara w kategorii animowanego krótkiego metrażu za rok 2007.
Tu istnieje Państwowa Wyższa Szkoła Filmowa, Telewizyjna i Teatralna, gdzie pierwsze swoje zawodowe kroki stawiali m.in. Andrzej Wajda, Roman Polański, Krzysztof Kieślowski, Jan Machulski i Jerzy Antczak.
31 października 2017 dyrektor generalny UNESCO Irina Bokowa ogłosiła listę 64 miast przyjętych do Sieci Miast Kreatywnych UNESCO (UCCN), wśród których znalazła się Łódź, otrzymując tym samym tytuł Miasta Filmu. Razem z nią tytuł Miasta Filmu otrzymały również Bristol, Yamagata, Qingdao i Terrassa.
Łódź wielokrotnie użyczała swoich ulic jako planów filmowych, które zostały zidentyfikowane i opisane w publikacji M. Kronenberga, M. Wawrzyniak i A. Jonas pt. "Przewodnik po filmowej Łodzi".
Kina.
1 sierpnia 1896 na terenie parku Helenów miał miejsce pierwszy łódzki pokaz filmowy. W 1899 w kamienicy przy ul. Piotrkowskiej 120 powstało pierwsze stałe łódzkie kino. W 1908 zbudowano pierwszy obiekt od początku przeznaczony dla potrzeb pokazów filmowych – kino Odeon. W 1913 w parku Helenów otworzono pierwsze kino „w plenerze”, a w 1929 Splendid został pierwszym w Łodzi stałym kinem dźwiękowym. W 1914 było w Łodzi siedemnaście stałych kin, pod koniec okresu międzywojennego trzydzieści, a w roku 1973 trzydzieści pięć. W 1960 powstał Miejski Zarząd Kin w Łodzi. W 1967 oddano do użytku, po modernizacji, kino Bałtyk, które było wówczas najnowocześniejszym kinem w Polsce. Pierwszy łódzki multipleks rozpoczął działalność w 2001 (Silver Screen).
Teatry.
W Łodzi w wielu miejscach można obcować ze sztuką teatralną. Działają tu teatry dramatyczne, muzyczne, eksperymentalne, lalkowe. Znajduje się tu także Teatr Wielki, będący drugim pod względem wielkości gmachem operowym w kraju i jednym z największych w Europie – ponad 1300 miejsc na widowni. Zainaugurował on swoją działalność w 1967 r. i do tej pory przygotował ponad 240 premier. W bieżącym repertuarze Teatru Wielkiego znajduje się kilkanaście oper, baletów, operetek – od klasyki po dzieła współczesne.
Muzea.
Wśród licznych placówek muzealnych, które znajdują się w Łodzi, są m.in.:
Oświata i nauka.
W Łodzi funkcjonuje oddział Polskiej Akademii Nauk. W mieście istnieje obecnie (2012) 28 uczelni (6 państwowych i 22 niepubliczne) oraz szereg instytutów badawczo-naukowych.
Biblioteki.
Na terenie miasta działają biblioteki prowadzone przez szkoły, instytucje naukowe, samorząd województwa łódzkiego, a także samorząd Łodzi. Część łódzkich bibliotek tworzy Łódzką Akademicką Sieć Biblioteczną.
Lista bibliotek szkół wyższych:
Lista innych bibliotek:
Religia.
Pierwszym łódzkim biskupstwem była powstała w 1910 kustodia łódzka Kościoła Katolickiego Mariawitów, jej ordynariuszem był bp Leon Maria Andrzej Gołębiowski. Od 10 grudnia 1920 r. istnieje rzymskokatolicka diecezja łódzka. Erygowana została przez papieża Benedykta XV bullą „Christi Domini”. Jan Paweł II 25 marca 1992 r. bullą „Totus Tuus Poloniae Populus” podniósł Łódź do rangi archidiecezji podległej bezpośrednio Stolicy Apostolskiej. 24 lutego 2004 r. ustanowiona została metropolia łódzka Kościoła rzymskokatolickiego.
W Łodzi swoją siedzibę ma również diecezja łódzko-poznańska Kościoła prawosławnego – jedna z 6 diecezji w Polsce, utworzona w 1948 roku (zajmuje największą powierzchnię). W Łodzi znajduje się także siedziba diecezji śląsko-łódzkiej Kościoła Starokatolickiego Mariawitów.
Oprócz tego na terenie miasta znajdują się także parafie i zbory innych wyznań katolickich i protestanckich (w tym dwa zbory Kościoła Adwentystów Dnia Siódmego), siedziba gminy żydowskiej, ośrodki zen szkoły Kwan Um, buddyzmu Diamentowej Drogi oraz innych związków wyznaniowych. W mieście działalność kaznodziejską prowadzi również 30 zborów Świadków Jehowy.
Wiele kościołów zostało wpisanych do rejestru zabytków nieruchomych Łodzi.
Sport.
Pierwsze organizacje sportowe w Łodzi tworzyły się już w XIX wieku. 2 czerwca 1824 powstało Łódzkie Towarzystwo Strzeleckie, założone przez niemieckich majstrów i rzemieślników – w 1845 w parku Źródliska w 1859 otworzono stałą strzelnicę z siedzibą organizacji. W 1887 miłośnicy jazdy na welocypedach stworzyli Towarzystwo Cyklistów, a w 1892 w parku helenowskim zbudowano tor kolarski. W 1906 powstał tam tor o długości 400 m, który zaczął konkurować z podobnym obiektem na Dynasach, stając się szybko wiodącym centrum sportów rowerowych. Wkrótce został uznany za najnowocześniejszy i największy tor kolarski w zaborze rosyjskim (z tego względu zorganizowano tam 8 września 1912 międzynarodowe zawody kolarskie z udziałem rowerzystów z Niemiec, Francji, Stanów Zjednoczonych i Związku Południowej Afryki). W latach 90. XIX wieku powstały również kluby gimnastyczne (Towarzystwo Gimnastyczne „Siła” w 1896, Stowarzyszenie Sportowe „Union” w 1897) oraz Towarzystwo Zachęty Wyścigów Konnych (od 1907 w Rudzie Pabianickiej – w pobliżu obecnej ulicy Konnej – istniał tor wyścigów konnych). W 1903 założono Łódzkie Towarzystwo Zwolenników Gry Szachowej. Do pionierów łódzkiej gimnastyki należał Aleksander Surowiecki, który prowadził lekcje w prywatnym zakładzie gimnastyki mieszczącym się przy ówczesnej ul. Mikołajewskiej, a obecnie Sienkiewicza. Jedną z pierwszych organizacji sportowych, Towarzystwo Gimnastyczne „Sokół” w Łodzi założyli członkowie Towarzystwa Krzewienia Oświaty 20 grudnia 1905 roku. Jej celem była popularyzacja sportu oraz aktywności fizycznej wśród szerokich kręgów społeczeństwa polskiego. W dwudziestoleciu międzywojennym wychowankami łódzkiego Sokoła byli m.in. mistrz Europy w boksie z 1937 roku Henryk Chmielewski oraz Józef Pisarski, wielokrotny mistrz Polski w boksie i wicemistrz Europy z 1939, olimpijczyk.
16 maja 1912 został otwarty nowy stadion Łódzkiego Klubu Sportowego, na którym zorganizowano masową imprezę sportową pd nazwą „Igrzyska Olimpijskie w Łodzi”. Wybuch I wojny światowej nie ograniczył rozwoju sportu w Łodzi. W marcu 1915 środowisko kupieckie niemieckich mieszkańców miasta powołało Towarzystwo Sportowe „Sturm”, w ramach którego działały sekcje lekkiej atletyki i piłki nożnej. W czerwcu 1916 niemieckie mieszczaństwo zorganizowało również Łódzkie Towarzystwo Gimnastyczne „Polonia” z sekcjami gimnastyczną i piłki nożnej. Dużą aktywność na polu sportu przejawiała też łódzka społeczność żydowska. 1 kwietnia 1915 założone zostało Żydowskie Towarzystwo Sportowo-Gimnastyczne „1913 Roku”, liczące ok. 800 członków – głównie młodzież. Uprawiano tam gimnastykę, piłkę nożną, kolarstwo i tenis ziemny. W dniach 25–26 grudnia 1916 w hali Hazomir odbył się I Zjazd Żydowskich Towarzystw Gimnastycznych, podczas którego powołano Centralny Związek Żydowskich Towarzystw Gimnastyczno-Sportowych z siedzibą w Łodzi. Środowisko polskie natomiast zorganizowało 7 sierpnia 1916 Polskie Towarzystwo Gimnastyczne, w ramach którego uprawiano gimnastykę, lekkoatletykę, kolarstwo, łyżwiarstwo, szermierkę i tenis.
Kluby sportowe działające w Łodzi:
Ludzie związani z Łodzią.
Prezydenci Łodzi.
Zob. sekcję #Administracja samorządowa
Laureaci Nagród Miasta Łodzi.
Nagroda Miasta Łodzi jest przyznawana od 1927 roku.
Współpraca międzynarodowa.
Miasta partnerskie.
Spis miast, które zawarły porozumienie o partnerstwie z Łodzią:

</doc>
<doc id="1936967" url="https://pl.wikipedia.org/wiki?curid=1936967" title="Zamek Petersberg">
Zamek Petersberg

Zamek Petersberg – ruiny zamku znajdującego się na wzgórzu nieopodal miasta Friesach, w Karyntii, w Austrii. 
Historia.
W ciągu wielu lat historii zamek był miejscem konfliktów pomiędzy władzą papieską, reprezentowaną przez arcybiskupów Salzburga, a cesarską. 
Arcybiskup Salzburga, Gebhard, wspierający papieża Grzegorza VII w sporze o inwestyturę, znacznie rozbudował miasteczko Friesach i kazał wybudować w 1076 na pobliskim wzgórzu Petersberg zamek obronny, by w ten sposób zagrodzić cesarzowi Henrykowi IV przejście przez Alpy. 
Chociaż zamek znajdował się na terenach należących czasami do biskupów z Gurk, czasami do Książąt Karyntii, podlegał Salzburgowi. W latach 1123/1124 po udanej obronie przeciw księciu karynckiemu, Engelbertowi II ze Spanheim, miasteczko Friesach ponownie należało do Salzburga. Z rozkazu arcybiskupa Salzburga, Konrada z Abensbergu, zamek Petersberg został znacznie rozbudowany. Służył arcybiskupom Salzburga jako dodatkowa rezydencja oraz miejsce schronienia podczas konfliktów zbrojnych. 
W 1149 król Konrad III zatrzymał się na zamku podczas swego powrotu z II wyprawy krzyżowej. Cesarz Fryderyk I Barbarossa kazał zająć zamek w 1170, kiedy arcybiskup Adalbert III stanął po stronie papieża Aleksandra III. W 1192 król Ryszard I Lwie Serce uciekał do Anglii przez Friesach. 
Podczas konfliktu między arcybiskupem Salzburga, Rodolfem z Hoheneck a księciem Albrechtem I Austriackim, miała miejsce udana obrona zamku w 1292 przeciwko książęcym oddziałom. 
W latach 1479-1490 zamek był w posiadaniu wojsk węgierskich. Arcybiskup Salzburga, Leonhard von Keutschach kazał w 1495 zamek zmodernizować, co nadało mu dzisiejszy wygląd. W 1673 miał miejsce pożar, który znacznie zniszczył zamek. Od tego czasu zamek popadł w ruinę i zapomnienie.
Kościół Piotra.
Na tym samym wzgórzu, obok zamku znajduje się kościół Piotra, którego początki sięgają 927.

</doc>
<doc id="1936974" url="https://pl.wikipedia.org/wiki?curid=1936974" title="Bakenrenef">
Bakenrenef

Bakenrenef egip., Bokchoris gr. – faraon, władca starożytnego Egiptu w latach 719 – 714 p.n.e., syn i następca Tefnachta, ostatni przedstawiciel XXIV dynastii.
Panowanie.
W ciągu swojego krótkiego sześcioletniego panowania miał dokonać wielu reform wewnętrznych (zniesienie niewoli za długi, wolny obrót ziemią). Przypisuje mu się również stworzenie spisu prawa obowiązującego w Egipcie, szczególnie kodyfikacji prawa zobowiązań oraz prawa procesowego. Diodor Sycylijski wymienia go jako jednego z sześciu wielkich prawodawców Egiptu. W pamięci starożytnych zapisał się również jako niezwykle sprawiedliwy sędzia. Według legendy miał rozstrzygnąć spór pomiędzy pewnym młodym ubogim Egipcjaninem a chciwą heterą Tonis, której ów pragnął. Ponieważ nie miał wystarczająco pieniędzy, wezwał na pomoc bóstwa, a te zesłały mu sen, w którym mógł doświadczyć tego, czego hetera odmawiała mu na jawie. Gdy jednak Tonis dowiedziała się o sennych marzeniach młodzieńca, zażądała od niego odpowiedniej zapłaty. Faraon, po wysłuchaniu racji obydwu stron, wydał następujący wyrok: młodzieniec miał przynieść sumę żądaną przez heterę, umieścić pieniądze w naczyniu i przesunąć je przed jej oczyma. Miało to uświadomić Tonis, że wyobraźnia (sny) jest tylko cieniem rzeczywistości.
W początkowym okresie swoich rządów Bakenrenef miał również prowadzić ożywioną politykę zagraniczną, wymierzoną przeciwko rozszerzającej swoje terytorium Asyrii. Powołana przez niego koalicja książąt syryjskich i palestyńskich została jednak rozbita (bitwy pod Karkar i Rafią).
Według przekazów Manetona, gdy faraon wstępował na tron, jagnię przepowiedziało mu, że po sześciu latach rządów zostanie spalony żywcem przez swoich wrogów. Kres rządom Bakenrenefa przyniósł najazd Kuszytów pod dowództwem Szabaki (gr. "Sabakon"). Zdaniem Manetona, rzeczywiście Bakenrenef został pojmany przez Szabakę i spalony na stosie. W ten sposób kuszycki władca miał ukarać zdradę, której dopuścił się ojciec Bakenrenefa, Tefnacht przeciwko starszemu bratu Szabaki, Pianchiemu, którego był poddanym.
Władcy XXVI dynastii utrzymywali, że pochodzą właśnie od Bakenrenefa, wielkiego prawodawcy Egiptu. Miał on być ojcem faraona Necho I, założyciela tej dynastii.

</doc>
<doc id="1936975" url="https://pl.wikipedia.org/wiki?curid=1936975" title="Silvio Panciera">
Silvio Panciera

Silvio Panciera (ur. 21 marca 1933 w Wenecji, zm. 16 sierpnia 2016) – włoski historyk, prof. dr hab. Uniwersytetu La Sapienza w Rzymie, specjalizujący się w epigrafice łacińskiej, wojskowości Starożytnego Rzymu oraz topografii miasta Rzym.
Silvio Panciera był uczniem Attilio Degrassiego – wybitnego włoskiego historyka Starożytnego Rzymu. W 1957 na stałe związał się z Rzymem – na Uniwersytecie La Sapienza przez 40 lat wykładał epigrafikę łacińską. Ważnym tematem opracowywanym przez profesora było zagadnienie gromadzenia i ekspozycji zbiorów epigraficznych. Z jego inicjatywy powstało unikatowe Muzeum Epigraficzne na terenie rzymskich Term Dioklecjana. Był autorem kilkuset publikacji naukowych w przedmiotach swoich zainteresowań. Członek Istituto Germanico, Istituto Nazionale di Studi Romani, Accademia dei Lincei i Pontificia, Accademia Romana di Archeologia, Heidelberger Akademie der Wissenschaften, Bawarskiej Akademii Nauk, Finnish Academy of Sciences and Letters i Society of the Promotion of Roman Studies. Pełnił rolę wicedyrektora Centro di Studi sulla Cultura e l'Immagine di Roma. Był prezydentem Association Internationale d'Epigraphie Grecque et Latine, Commision d'Epigraphie et Informatique oraz Electronic Archive of Greek and Latin Inscriptions (EA-GLE).

</doc>
<doc id="1936977" url="https://pl.wikipedia.org/wiki?curid=1936977" title="Dongfeng Peugeot-Citroën Automobile">
Dongfeng Peugeot-Citroën Automobile

Dongfeng Peugeot-Citroën Automobile (chiń upr. 东风神龙汽车; pinyin "Dōngfēng Shénlóng Qìchē") – spółka typu joint venture, założona w 1992 roku (jako Dongfeng Citroën Automobile, do 2002 roku) przez chińskie przedsiębiorstwo Dongfeng Motor i francuski koncern PSA, zajmująca się produkcją samochodów osobowych Citroën, a od 2002 roku również Peugeot.
Siedziba przedsiębiorstwa mieści się w Wuhanie, w prowincji Hubei.
Modele.
Obecnie produkowane przez Dongfeng Peugeot-Citroën Automobile modele samochodów to:

</doc>
<doc id="1936979" url="https://pl.wikipedia.org/wiki?curid=1936979" title="Bigos">
Bigos

Bigos – tradycyjna dla kuchni polskiej, litewskiej i białoruskiej potrawa z kapusty i mięsa.
Etymologia.
Pochodzenie słowa „bigos”, według Andrzeja Bańkowskiego, jest niejasne. Mieczysław Karłowicz wywodził je od niemieckiego "Beiguss" (sos, podlewa), a Aleksander Brückner od "Bleiguss" (kawałki ołowiu).
Pierwotnie tego słowa używano do określania sposobu siekania (zsiekać na bigos, 1534), nieco później nazywano tak potrawę z siekanego mięsa (1588). W XVII w. słowo „bigos” zaczyna oznaczać także posiłek przyrządzony z resztek pozostałych z poprzednich potraw. Od XVII wieku słowo było używane również w szerszym znaczeniu jako siekanina, a w znaczeniu przenośnym mówiono: „bigosować” w bójce, czyli: siekać na drobne kawałki (np. szablą).
Według autorów niemieckiej książki kucharskiej słowo „bigos” miałoby być pochodzenia łacińskiego i oznaczać „dwa smaki”. Pierwszy człon tego wyrazu „bi” oznacza „podwójny”, a drugi człon „gos” pochodzi od „smak”. Tymi dwoma smakami miałyby być stanowiące podstawę bigosu kiszona kapusta i świeża, biała kapusta.
Historia.
Bigos w XVII–XVIII w. to potrawa z siekanego mięsa, ryb lub nawet raków z dodatkiem cytryn, limonek i octu winnego. W XVIII wieku zaczęto zastępować drogie składniki kapustą kiszoną, co było formą naśladowania elitarnej kuchni, stąd nazywano go „bigosem z kapustą”. W XIX wieku, jak podkreśla Jarosław Dumanowski, proporcje mięsa do kapusty zmieniły się i w ten sposób powstał współczesny bigos.
Mimo zmian, nadal w książkach kucharskich znajdowały się przepisy na bigos bez kapusty. Wojciech Wielądko, autor "Kucharza doskonałego" (1783) podaje przepis na „bigos z karpia”. Przepisy zarówno na „bigos z pozostałej pieczeni lub mięsa z jabłkami” bez kapusty, jak i na „bigos hultajski z kapustą” zawarła Lucyna Ćwierczakiewiczowa w wydanej w 1860 r. książce "365 obiadów za pięć złotych". Nawet książki wydane już w XX wieku, jak grudziądzka "Nauka gotowania do użytku ludu polskiego" zawierały czasem przepisy na bigos bez kapusty.
Przez wieki była to potrawa praktyczna, możliwa do przyrządzania zarówno w warunkach domowych, jak i w podróży. Można go było przygotować „na zapas”, przechowywać w piwnicach, a następnie odgrzewać, nawet po zabraniu w podróż. Służyły do tego specjalne garnki, tzw. bigośnice. Opis takiej podróży, którą odbył wraz z Henrykiem Sienkiewiczem, zawarł Zygmunt Gloger w swoich wspomnieniach.
Sposoby przyrządzania.
Istnieje wiele sposobów przygotowywania bigosu i jego odmian. Wszystkie opierają się na tych samych, zasadniczych składnikach, różniąc się jedynie niektórymi dodatkami i kolejnością ich dodawania.
Podstawowymi składnikami bigosu staropolskiego jest drobno szatkowana kapusta kiszona, kapusta świeża (niekiedy używa się tylko kiszonej), różne gatunki mięsa i wędlin, suszone grzyby, suszone śliwki (lub wędzone), cebula i przyprawy.
Całość należy dusić możliwie długo (im dłużej, tym lepiej), najlepiej kilka dni. Potrawa po przyrządzeniu powinna mieć gęstą konsystencję i ciemnobrązowy kolor, po podaniu na talerz nie powinna z niej wyciekać woda. Powinna mieć pikantny, lekko kwaskowo-słodkawy (ale nie przesadnie) smak i mieć silną woń wędzonki, śliwek i ewentualnie dziczyzny.
W czasie duszenia można podlewać wytrawnym czerwonym winem, co bardzo podnosi smak bigosu. Można dodać do bigosu, w celu uszlachetnienia smaku, niewielką ilość wina słodkiego i aromatycznego – np. malagi. Współcześnie bigos bywa również uszlachetniany dodatkiem miodu, czego nie podają jednak dawne książki kucharskie.
Smak bigosu zależy w dużym stopniu od ilości, jakości i różnorodności gatunków dodanych mięs i wędlin. W staropolskiej kuchni zużywano do bigosu pozostałe resztki szlachetnych pieczeni i wędlin, które bardzo podnosiły smak potrawy. Bigos staropolski przyrządzany był zawsze bez zasmażki.
Niektórzy dodają też do bigosu koncentrat pomidorowy (nieznany w kuchni staropolskiej) oraz zioła: kminek, majeranek, ziele angielskie. Zgodne z tradycją jest dodanie powideł śliwkowych. Według wielu przepisów mięsa powinno być wagowo tyle samo, co kapusty. Bigos można też robić wyłącznie z kapusty kiszonej, bywa jednak wtedy często zbyt kwaśny. Aby temu zapobiec, należy kapustę kiszoną przepłukać pod bieżącą wodą lub nawet wstępnie obgotować.
Sposoby podawania.
Bigos tradycyjnie serwuje się najczęściej jako przystawkę gorącą lub przekąskę, podaje się z pieczywem, często razowym oraz wódką czystą lub wytrawną ziołową (myśliwska, trojanka litewska, żubrówka).
Bigos nie traci walorów smakowych przy wielokrotnym odgrzewaniu, a wręcz przeciwnie, po każdym kolejnym odgrzaniu jest coraz lepszy. Pomiędzy odgrzewaniami można bigos przemrozić, np. trzymając zimą za oknem, co również pozytywnie wpływa na jego smak. Odgrzewając bigos powinno się lekko podlewać czerwonym, wytrawnym winem, co wzbogaca jego winno-kwaskowe walory smakowe i aromat.
W kuchni staropolskiej, zwłaszcza na polowaniach, znany był „bigos z wiwatem”, polegający na ogrzewaniu przygotowanej wcześniej potrawy w garnku z pokrywką szczelnie przylepioną ciastem. Głośne „wystrzelenie” pokrywki, pod wpływem ciśnienia, oznaczało gotowość potrawy do spożycia.

</doc>
<doc id="1936984" url="https://pl.wikipedia.org/wiki?curid=1936984" title="Volley Masters Montreux 2010">
Volley Masters Montreux 2010

Montreux Volley Masters – 26. edycja towarzyskiego turnieju siatkarskiego, który trwał od 8 do 13 czerwca z udziałem. W turnieju udział wzięło 8 reprezentacji:
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="1936985" url="https://pl.wikipedia.org/wiki?curid=1936985" title="Wisła">
Wisła

Wisła () – najdłuższa rzeka Polski, a także najdłuższa rzeka uchodząca do Morza Bałtyckiego, o długości 1047 km. Wpływa do Zatoki Gdańskiej, a jej średnioroczny przepływ w odcinku ujściowym wynosi 1046 m³/s.
Według pomiarów z 2005 roku Wisła – będąca najdłuższą rzeką w Polsce – ma długość 1023,5 km.
Historia nazwy.
Hydronim „Wisła” ma ponad 2000 lat. Pierwsza wzmianka spisana po łacinie pochodzi z 7–5 r. p.n.e. i znajduje się na wystawionej w Porticus Vipsania mapie Marka Agrypy oraz w "Historii naturalnej" Pliniusza Starszego, który nazwał rzekę "Viscla". Od V wieku "Vistla" (Divisio orbis terrarum). W okresie tym dorzecze Wisły zasiedlone było od południa przez plemiona celtyckie, a od północy przez plemiona wschodniogermańskie.
W wiekach od II do IV występuje nazwa "Viscla" (Gajusz Juliusz Solinus, Pliniusz Starszy, Klaudiusz Ptolemeusz). Ptolemeusz podał także nazwy i siedziby plemion nad Wisłą: Wenedów, Gythonów, Galindów. Wisła u rzymskich historyków uchodziła do Morza Swebów (łac. "Mare Suebicum", Tacyt I wiek), czyli Bałtyku, a ściślej Zatoki Wenedzkiej (II wiek), czyli obecnej Zatoki Gdańskiej – "de internis eius partibus Alba, Guthalus, Viscla amnes latissimi praecipitant in oceanum". W germańskiej tradycji pisanej (Widsidh) nadwiślańskie lasy są ojczyzną Wandalów, Sasów i innych plemion germańskich, chociaż w rzeczywistości ludy te pochodzą z południowej Skandynawii.
Wincenty Kadłubek nazywał Wisłę "Vandalus", wyprowadzając nazwę rzeki od imienia Wandy, a tę od wyrazu "vanduo", oznaczającą w języku litewskim "wodę", podobnie jak "Ouiádou" (=woda, rzeka) Ptolemeusza (rzeka Odra). Natomiast Jan Długosz w "Rocznikach czyli kronikach sławnego Królestwa Polskiego" (1455–1480) nazywa Wisłę „rzeką Białą”: "a nationibus orientalibus Polonis vicinis, ab aquae condorem Alba aqua... nominatur".
Najdawniejszą formę można próbować odtwarzać jako "*Wīstlā", czy wykazać związek z pierwiastkiem "*weys" „płynąć”, lecz z braku nawiązań w toponimii i braku morfemu "*Wīstl-" w historycznych językach, można przyjąć, że jest to nazwa przejęta przez ludy indoeuropejskie od wcześniejszych mieszkańców.
Przebieg i dorzecza.
Źródła rzeki znajdują się w południowej Polsce, na wysokości 1107 m n.p.m. (Czarna Wisełka) i 1080 m n.p.m. (Biała Wisełka), na zachodnim stoku Baraniej Góry w Beskidzie Śląskim.
W sensie geograficznym Wisła ma dwa potoki źródłowe: Białą Wisełkę i Czarną Wisełkę. Natomiast w sensie hydrologicznym rzeka Wisła zaczyna się w miejscu połączenia potoku Malinka z potokiem Wisełka powstałym z połączenia Białej i Czarnej Wisełki uchodzących do Jeziora Czerniańskiego. Górny odcinek Wisły aż do ujścia Przemszy nie jest żeglowny i nosi nazwę "Małej Wisły".
Podział biegu rzeki Wisły:
Delta Wisły.
W miejscowości Biała Góra koło Sztumu około 50 km od ujścia, rozdzielając się na dwa ramiona Leniwka (lewe) i Nogat (prawe), tworzy szeroką deltę, zwaną Żuławami. W miejscu noszącym obecnie nazwę Gdańska Głowa od Leniwki oddziela się w kierunku wschodnim kolejne ramię zwane Szkarpawa, w celu ochrony przeciwpowodziowej zamknięte śluzą. Kolejne ramię Martwa Wisła oddziela się w Przegalinie. Uchodzi do Zatoki Gdańskiej.
Do XIV wieku ujście Wisły dzieliło się na Wisłę Elbląską (główne wschodnie ramię) i Wisłę Gdańską (mniejsze zachodnie ramię). Od roku 1371 głównym ramieniem stała się Wisła Gdańska. W czasach nowożytnych główne ramię Wisły nazywano "Samicą", a drugie "Lachą" Po powodzi w 1840 roku utworzyło się dodatkowe ramię Wisła Śmiała. W latach 1891–1895 wykonano przekop ujściowy koło Świbna.
Dorzecze.
Dorzecze Wisły zajmuje powierzchnię 194 424 km². Najwyższy punkt dorzecza leży na wysokości 2655 m n.p.m. (szczyt Gerlach w Tatrach).
Jednolite części wód.
Wisła na Mapie Podziału Hydrograficznego Polski identyfikator hydrologiczny 2, przy czym jej boczne ramiona ujściowe są traktowane jak odrębne cieki. Na potrzeby gospodarki wodnej Wisła podzielona jest na jednolite części wód.
2011-2023.
A także:
Przyroda.
Fitoplankton.
W fitoplanktonie dolnego odcinka Wisły dominują okrzemki. W biomasie największy udział mają "Aulacoseira granulata", "Actinocyclus normanii", "Cyclotella meneghiniana", "Cyclotella planctonica", "Cyclostephanos dubius", "Stephanodiscus alpinus", "Stephanodiscus hantzschii", "Asterionella formosa" i "Ulnaria ulna". Spoza okrzemek stosunkowo licznie występują zielenice – "Chlamydomonas" sp., "Coelastrum astroideum", "Desmodesmus communis" i sinice "Oscillatoria limosa" i "Phormidium tergestinum". Czasem przejściowo znaczny udział mają też kryptomonady. Od lat 90. XX w. biomasa fitoplanktonu i stężenie chlorofilu a niejednostajnie spada, wzrasta natomiast jego różnorodność gatunkowa.
Ochrona.
Dolina Wisły przebiega przez wiele kompleksów leśnych (na przykład Puszczę Sandomierską). Rzeka przepływa przez różne obszary chronione, a inne znajdują się w jej dolinie, na przykład Rezerwat przyrody Zbocza Płutowskie oraz obszar Natura 2000 Wiśliska.
Bezpośrednio obejmujące Wisłę obszary chronione to:
Ponadto Wisłę obejmuje otulina Kampinoskiego Parku Narodowego.
Zanieczyszczenie.
W 1972 na podstawie zarządzenia Prezesa Centralnego Urzędu Gospodarki Wodnej wyznaczono odcinki Wisły o różnej klasie czystości. Pierwszą klasę wyznaczono dla odcinków od ujścia Dunajca do Puław, od ujścia Radomki do Warszawy oraz od ujścia Narwi do Płocka. Dla pozostałych odcinków przyjęto drugą klasę.
Na podstawie rzeczywistych pomiarów na początku lat 90. XX wieku żaden odcinek Wisły nie spełniał ówczesnych kryteriów czystości wód dla pierwszej klasy. Kryteria drugiej klasy spełniały kilkukilometrowe odcinki od źródeł do okolic Goczałkowic, leżące na zmianę z odcinkami spełniającymi kryteria trzeciej klasy i pozaklasowymi. Wody pozaklasowe miały odcinki od Czechowic-Dziedzic do ujścia Dunajca, w okolicach ujścia Brnia, ujścia Wieprza, ujścia Radomki oraz prawie cały odcinek od Warszawy do Żuław. Jako trzecioklasowe klasyfikowano wówczas pozostałe odcinki, tj. okolice ujścia Nidy, od ujścia Wisłoki do Warszawy (z krótkimi odcinkami pozaklasowymi) i krótkie odcinki przy Kępie Wykowskiej, w dolnej części Zbiornika Włocławskiego i odcinek przyujściowy. W połowie lat 90. XX wieku wody Wisły nie spełniały norm żadnej klasy czystości na prawie całej długości, łącznie z odcinkiem źródłowym, pod kątem kryteriów bakteriologicznych (sanitarnych) i fizykochemicznych, klasę trzecią miał tylko odcinek między ówczesnym województwem radomskim a lubelskim. Z kolei pod kątem zawartości substancji organicznych normom nie odpowiadał jedynie odcinek na Górnym Śląsku, podczas gdy większość długości spełniała kryteria drugiej klasy, a odcinek źródłowy i między Włocławkiem a Bydgoszczą były według ówczesnych kryteriów w tym zakresie klasyfikowane jako pierwszoklasowe. Pod kątem substancji biogennych, czyli kryteriów eutrofizacji, większość wód Wisły mieściła się w trzeciej klasie, odcinek przy ujściu Pilicy i od ujścia Wdy w dół w klasie drugiej, podczas gdy wody pozaklasowe były na odcinku od Zbiornika Goczałkowickiego do ujścia Nidy i w okolicach Warszawy.
W 2011 roku, nie powołując się na żadne źródła, organizacja ekologiczna World Wildlife Fund oceniała, że wody Wisły na 56% długości biegu nie mieszczą się w żadnej klasie czystości.
Według danych Inspekcji Ochrony Środowiska w ciągu 2012 roku poprzez Wisłę do Morza Bałtyckiego trafiła duża ilość metali ciężkich, a mianowicie 28,0 ton cynku, 70,0 ton miedzi, 26,1 ton ołowiu, 0,9 tony kadmu, 11,3 ton chromu, 25,2 ton niklu oraz około 200 kg rtęci.
Na Wiśle znajduje się kilka punktów reperowej sieci monitoringu.
W punkcie reperowym w okolicach Krakowa w 2009 stwierdzono spełnianie ówczesnych kryteriów bardzo dobrego stanu ekologicznego dla zawartości chlorofilu a, temperatury, rozpuszczonego tlenu, ogólnego węgla organicznego, odczynu, dobrego stanu ekologicznego dla BZT5, siarczanów, azotu ogólnego, fosforu ogólnego, cynku i fenoli lotnych, a przekraczanie norm dobrego stanu dla przewodności elektrolitycznej, substancji rozpuszczonych, chlorków i kilku form azotu. Stan chemiczny poniżej dobrego sklasyfikowano z powodu przekroczeń norm zawartości kadmu, ołowiu i niektórych WWA. Woda spełniała normy w zakresie antracenu, fluorantenu, naftalenu, niklu i niektórych WWA. W tym samym roku w Warszawie stan bardzo dobry spełniały parametry opisujące zasolenie, stężenie tlenu i większości substancji biogennych. Norm stanu dobrego nie spełniało stężenie azotu Kjeldahla oraz utlenialność wody wyrażona jako BZT5 i ChZTCr. O złym stanie zadecydowała wartość chlorofilu a. O stanie chemicznym poniżej dobrego zadecydowały przekroczenia norm dla zawartości rtęci i niektórych WW, natomiast spełnione były kryteria dla kadmu, endosulfanu, ołowiu, niektórych innych WWA i sumy pestycydów z grupy aldryny i jej pochodnych. W Kiezmarku większość badanych parametrów fizyczno-chemicznych mieściła się w granicach pierwszej lub drugiej klasy, a granice stanu dobrego przekraczało ChZT. Nie badano wówczas żadnego elementu biologicznego. Zawartość badanych substancji priorytetowych i innych podobnych zanieczyszczeń spełniała normy. Według oceny z roku 2016 w jednolitej części wód Wisła od Skawy do Skawinki (punkt w okolicach Kopanki) jej potencjał ekologiczny określono jako słaby ze względu na klasyfikację stanu makrozoobentosu (fitobentos i makrofity sklasyfikowano jako będące w stanie umiarkowanym). Ówczesnych norm stanu dobrego nie spełniały przewodność, twardość i odczyn oraz zawartość chlorków, siarczanów i azotu azotynowego. Stan chemiczny oceniono jako poniżej dobrego. W tej samej ocenie Wisła od Jeziorki do Kanału Młocińskiego na podstawie punktu Warszawie przy Moście Łazienkowskim stwierdzono zły potencjał ekologiczny, o czym zadecydował zły stan bezkręgowców bentosowych (stan fitoplanktonu był słaby). Wśród wskaźników fizykochemicznych ówczesne normy stanu dobrego przekraczały zawartość zawiesiny i chlorków, BZT5 i odczyn. Spośród badanych substancji priorytetowych normy przekroczono dla niektórych WWA. W odróżnieniu od niektórych wcześniejszych badań, tym badaniu zawartość rtęci nie przekraczała norm. Potencjał ekologiczny i stan chemiczny jednolitej części wód Wisła od Wdy do ujścia (Kiezmark) oceniono jako dobry. Oprócz oceny w tych trzech punktach w roku 2016 oceniono stan lub potencjał ekologiczny w 27 jednolitych częściach wód na Wiśle. W żadnej elementy biologiczne klasyfikowane łącznie nie osiągnęły kryteriów bardzo dobrego stanu (1. klasa). Pojedyncze elementy osiągnęły bardzo dobry stan w przypadku fitoplanktonu w jednolitej części wód Martwa Wisła do Strzyży oraz fitobentosu i zooboentosu w Wiśle do Dobki bez Kopydła. Zły stan najczęściej osiągał zoobentos, a słaby również fitoplankton i ichtiofauna. Często przekraczane były kryteria zasolenia chlorkami, a w Małopolsce również siarczanami. Zawartość azotu i fosforu często mieściła się w kryteriach klasy pierwszej lub drugiej i tylko rzadko niektóre formy przekraczały normy stanu dobrego. Dobry potencjał ekologiczny osiągnęły jednolite części wód Wisła od Raby do Dunajca, Wisła od Wdy do ujścia i Martwa Wisła do Strzyży. Zły stan lub potencjał ekologiczny osiągnęły jednolite części wód Wisła od Skawinki do Podłężanki, Wisła od Pilicy do Jeziorki, Wisła od Jeziorki do Kanału Młocińskiego, Wisła od Narwi do Zbiornika Włocławek i Wisła od Białej do Przemszy. W tej ostatniej przekroczono szczególnie dużo parametrów klasyfikacji, zarówno biologicznych, jak i fizykochemicznych. Dobry stan chemiczny osiągnięto w jednolitych częściach wód Wisła od raby do Dunajca, Wisła od Sanu do Sanny, Wisła od Sanny do Kamiennej, Wisła od Kamiennej do Wieprza i Wisła od wypływu ze Zb. Włocławek do granicy Regionu Wodnego Środkowej Wisły, Martwa Wisła do Strzyży, Wisła Królewiecka, Wisła od Wdy do ujścia. W pozostałych albo nie uzyskano dobrego stanu chemicznego, albo nie był on badany. O tej ocenie decydowały najczęściej przekroczenia niektórych WWA (zwłaszcza benzo(a)piren), rzadziej heptachloru, rtęci czy polibromowanych difenyloeterów, przy czym nie wszystkie substancje były badane we wszystkich punktach.
Według badań osadów w latach 2016 i 2017 przekroczenia proponowanych norm stwierdzono na stanowiskach w okolicach Oświęcimia (kadm, ołów, cynk, naftalen, acenaften, DDT), Sandomierza (chrom, cynk, mangan, pochodne DDT), Tyńca (kobalt, acenaften, pochodne DDT), Annopola (mangan), Gołąba (mangan), Jankowic (cynk), Kopanki (cynk, pochodne DDT), Opatowca (pochodne DDT). Podwyższone zawartości niektórych substancji występują też w innych punktach (np. pochodne DDT w okolicach Młocin, a ołów poniżej zapory we Włocławku). W przypadku osadów często badania z różnych lat znacznie się różnią.
Historia.
Historycznie Wisła odgrywała znaczącą rolę w transporcie towarów. Służyła przede wszystkim do eksportu zboża z terenów Rzeczypospolitej, przez Gdańsk, do Europy Zachodniej. W drodze powrotnej na jednostki rzeczne zabierano takie towary jak np. przyprawy, tytoń, wino, oliwa, żelazo czy bursztyny. O roli Wisły świadczą m.in. liczne odniesienia w tekstach kultury, czy też utwory jej dedykowane, jak np. barokowy poemat "Flis, to jest Spuszczanie statków Wisłą i inszymi rzekami do niej przypadającymi". O znaczeniu Wisły w transporcie towarów przypominają także odkrycia archeologiczne, jak np. wydobycie elementów fontann czy kolumn z rabowanych przez wojska szwedzkie pałaców, które to elementy wywożono z Warszawy w trakcie potopu szwedzkiego korzystając z transportu rzecznego.
Zagospodarowanie współczesne.
Żegluga rzeczna.
Korytem Wisły przebiega Droga Wodna Wisły (ujście Przemszy – Gdańsk / Zalew Wiślany), a w jej biegu m.in.:
Wisła jest połączona za pomocą rzek i kanałów z:
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, Wisła ma następujące klasy żeglowne:
Na odcinku od Połańca do Kozienic Wisła jest żeglowna tylko w teorii, gdyż w rzeczywistości są tam dwie przeszkody uniemożliwiające żeglugę, przy których nie ma śluz. Pierwszą jest próg piętrzący wodę dla chłodzenia elektrowni w Połańcu, mający postać gumowego rękawa przegradzającego rzekę: przy niskich stanach wody (które na Wiśle są regułą) jest on wypełniany wodą i działa jak zapora. Teoretycznie w przypadku przepływania tamtędy statku powinien być opuszczany, w praktyce się to nie zdarza, gdyż głębokości wypłyconej rzeki wykluczają żeglugę większych statków, a dla mniejszych jednostek elektrownie progu nie opuszcza. Drugim jest stalowy próg podpiętrzający wybudowany w Świerżu Górnym dla elektrowni Kozienice, drugiej wielkiej elektrowni nad Wisłą. Próg nazywany jest „tymczasowym”, ale w rzeczywistości nie jest planowana ani jego likwidacja, ani zastąpienie go inną konstrukcją. Wybudowany został mimo braku wymaganej decyzji środowiskowej i stanowi zagrożenie dla żeglugi, a odcinek Wisły obejmujący próg został oficjalnym komunikatem nawigacyjnym zamknięty dla żeglugi i stan ten trwa nieprzerwanie od roku 2018.
Z kolei odcinek poniżej stopnia wodnego Włocławek nie spełnia wymogów klasy żeglugowej Ib, którą teoretycznie ma, gdyż z powodu erozji dennej poziom Wisły poniżej śluzy Włocławek obniżył się na tyle, że dolny próg śluzy nie spełnia nawet wymogów klasy Ia (1,2 m głębokości). Przy niskiej rzędnej poniżej śluzy (która występuje przez większość sezonu nawigacyjnego) śluzowania są wstrzymane.
Wisła w sieci międzynarodowych dróg wodnych.
W 1996 roku w porozumieniu AGN (European Agreement on Main Inland Waterways of International Importance) ustalono sieć europejskiego systemu dróg wodnych. Fragmenty rzeki Wisły zaliczono do dwóch dróg wodnych międzynarodowego znaczenia:
Pomimo wpisania Wisły do umowy AGN jako drogi wodnej międzynarodowego znaczenia nie są wykonywane żadne działania mające na celu podniesienie najniższej I klasy drogi wodnej obowiązującej na większości długości rzeki – ponadto klasa I również nie jest zachowana, ze względu na brak wymaganych głębokości tranzytowych. Dodatkowo przegrodzenie rzeki jazem w Świerżu Górnym faktycznie zamknęło żeglugę między Sandomierzem a Warszawą.
Czynniki te sprawiają, że żegluga wiślana uprawiana jest wyłącznie w zakresie transportu urobku z dna rzeki, przewozu towarów ponadgabarytowych oraz turystyki.
Polska przystąpiła do Porozumienia AGN dopiero z dniem 15 lutego 2017.
Zagospodarowanie turystyczne i inicjatywy społeczne.
Od 2008 roku organizowane jest „Święto Wisły”, będące wodną imprezą na Wiśle, którego celem jest promocja wszelkich form aktywności wodnej. Podczas święta mają miejsce spływy kajakowe, krótkie rejsy po Wiśle, koncerty, wystawy, prezentacje, pokazy ratownictwa, gry i zabawy. Impreza organizowana jest przez Urząd Miasta Stołecznego Warszawy.
Oprócz warszawskiego Święta Wisły organizowane są także takie imprezy jak warszawskie "Regaty o Puchar Dzielnicy Wisła", "Dookoła Wody Festival" w Sandomierzu, "Flis Festiwal" w Gassach, czy "Festiwal Wisły" w województwie kujawsko-pomorskim. Od kilkunastu lat odbywa się też coroczny "Królewski Flis na Wiśle" od ujścia Przemszy do Gdańska.
Z inicjatywy społecznego komitetu Sejm Rzeczypospolitej Polskiej ustanowił rok 2017, między innymi, Rokiem Rzeki Wisły. Od 2018 w Sandomierzu przyznawany jest Order Rzeki Wisły.
Na Wiśle organizowane są także pielgrzymki rzeczne – np. "Pielgrzymka św. Zygmunta" oraz pielgrzymka na Wzgórze Tumskie w Płocku do relikwii św. Barbary.
Powodzie, susze i regulacja rzeki.
Wody Wisły często wzbierają, powodując powodzie. W górnym biegu rzeki dzieje się tak zwykle w lipcu, pod wpływem obfitych opadów w górach, a w środkowym i dolnym biegu w marcu, pod wpływem roztopów wiosennych. Naturalny polder zalewowy na Nizinie Ciechocińskiej zalewany jest często dwukrotnie – wiosną i latem w rejonie Otłoczyna, gdzie znajduje się naturalny bród przez Wisłę (szlak bursztynowy).
W historii dochodziło wielokrotnie do katastrofalnych powodzi, między innymi w latach: 1813, 1844, 1888, 1934, 1960, 1997, 2001, 2010. Aby im zapobiec, powstały zbiorniki retencyjne na dopływach w górnym biegu; na odcinku od ujścia Przemszy do Stopnia Wodnego Przewóz rzeka jest skanalizowana, na kilometrze 675 położona jest Elektrownia Wodna we Włocławku; planowany jest także stopień wodny w Siarzewie.
17 sierpnia 2015 roku poziom Wisły w Warszawie osiągnął 51 cm i był to najniższy stan lustra wody od końca XVIII wieku. 28 sierpnia 2015 roku poziom Wisły w Warszawie spadł do 41 cm.

</doc>
<doc id="1936988" url="https://pl.wikipedia.org/wiki?curid=1936988" title="Donald Hudson">
Donald Hudson

Donald Hudson (ur. 21 grudnia 1895, zm. 11 czerwca 1967) – amerykański as myśliwski z czasów I wojny światowej. Osiągnął 6 zwycięstw powietrznych. 
Życiorys.
Urodził się w Topeka, Kansas. Po deklaracji wojny ze strony Stanów Zjednoczonych zaciągnął się do wojska w 1917 roku.
24 listopada 1917 został przydzielony do jednostki myśliwskiej 27 Aero. Na początku roku 1918 razem z jednostka został przetransportowany do na terytorium Francji, gdzie rozpoczął drugi etap szkolenia pilotażu myśliwskiego. Latał razem z jednym z największych asów lotnictwa amerykańskiego Franka Lukego. Pierwsze zwycięstwo odniósł nad dwoma samolotami niemieckimi Fokker D.VII, 2 lipca 1918 roku. 
Dnia pierwszego sierpnia 1918 roku Donald Hudson uczestniczył w zestrzeleniu 3 samolotów wroga, jednego Fokkera D.VII i Rumplera C w okolicach Fère-en-Tardenois, oraz samodzielnie Rumplera C w okolicy Saponay. Za ten wyczyn został odznaczony Distinguished Service Cross. 
W 1919 roku Donald Hudson przeniósł się do Ameryki Południowej, gdzie pracował jako instruktor lotniczy dla Bolivian Air Force. Był także pierwszym pilotem, który przeleciał samolotem nad Andami i zarazem pierwszym pilotem. 
Zmarł 11 czerwca 1967 roku w Kimbrough Army Hospital w Fort Meade, Maryland w wyniku wylewu. 

</doc>
<doc id="1936989" url="https://pl.wikipedia.org/wiki?curid=1936989" title="Arach">
Arach

Arach – postać biblijna Starego Testamentu wspomniana w 1 Kronik 7,39. Izraelita, syn Ulli z pokolenia Asera. Z Pisma Świętego dowiadujemy się, że był on dzielnym "„wojownikiem i mocarzem”" oraz przełożonym naczelników. Inny sposób oddania imienia to Aree (Biblia Jakuba Wujka).

</doc>
<doc id="1936990" url="https://pl.wikipedia.org/wiki?curid=1936990" title="Pu-239 (film)">
Pu-239 (film)



</doc>
<doc id="1936993" url="https://pl.wikipedia.org/wiki?curid=1936993" title="Phineas Pett">
Phineas Pett

Phineass Pett (ur. 1570 w Deptford, zm. 1647 w Chatham) – angielski XVI/XVII-wieczny szkutnik.
Phineas Pett urodził się w Deptfort jako drugi syn Petera Petta (zm. 1589), głównego szkutnika w Deptford, pochodzącego ze słynnej angielskiej rodziny szkutników z czasów Tudorów i Stuartów, działającej w okresie od schyłku XV do końca XVII wieku. Miał starszego brata imieniem Józef, który również był szkutnikiem. Phineas rozpoczął pracę jako cieśla pod kierunkiem ojca, później pracował ze szkutnikiem Richardem Chapmanem i studiował teorię budowy okrętów pod kierunkiem słynnego szkutnika królewskiego (ang. "Master Shipwright") Matthew Bakera, który był twórcą "strzyżonych" galeonów (m.in. "Revenge") z epoki elżbietańskiej. W 1601 Phineas został asystentem swojego brata Józefa, głównego szkutnika w Chatham, a następnie objął to stanowisko po jego śmierci w 1605 roku.
Phineas Pett nie wyróżniał się wtedy doświadczeniem w budowie znaczących żaglowców, ale nie bał się stosować nowatorskich rozwiązań i publicznie ścierał się z trzymającymi się tradycji szkutnikami, czym zasłużył sobie na niechęć kolegi po fachu Matthew Bakera. Niekonwencjonalne wizje nowego wielkiego okrętu Petta znalazły poparcie u króla Jakuba I, czego efektem był, zrealizowany w 1610 roku, śmiały projekt "Prince Royal", który znacząco ugruntował jego pozycję jako szkutnika. W 1631 Pett roku został mianowany komisarzem królewskim do spraw floty w Chatham, otrzymując znaczną wówczas kwotę 200 funtów rocznego wynagrodzenia. Funkcję tę Pett sprawował aż do swojej śmierci w Chatham, gdzie został pochowany 21 sierpnia 1647.
Phineas Pett miał trzech przyrodnich braci, bratanka, dwóch synów i wnuka, którzy również zajmowali się szkutnictwem, wszyscy określani byli mianem "dynastii Pettów". Największe sukcesy spośród nich odnosił syn Phineasa, Peter Pett, który wraz z ojcem zaprojektował i zbudował w 1637 roku słynny okręt "Sovereign of the Seas".

</doc>
<doc id="1936994" url="https://pl.wikipedia.org/wiki?curid=1936994" title="Parafia św. Wojciecha w Budziejewku">
Parafia św. Wojciecha w Budziejewku

Parafia Świętego Wojciecha w Budziejewku – rzymskokatolicka parafia leżąca w granicach dekanatu kłeckiego. Erygowana w 1925. Jest połączona unią personalną z parafią w Mieścisku.
Dokumenty.
Księgi metrykalne: 

</doc>
<doc id="1936995" url="https://pl.wikipedia.org/wiki?curid=1936995" title="František Hájek">
František Hájek

František Hájek (ur. 30 listopada 1886 w Čertyně, zm. 15 marca 1962 w Pradze) – czeski profesor medycyny sądowej, jeden z dwunastu lekarzy, którzy w kwietniu 1943 r. udali się w składzie Międzynarodowej Komisji do Katynia, aby osobiście dokonać sekcji zwłok zamordowanych polskich oficerów i ustalić czas popełnienia zbrodni.
Życiorys.
František Hájek urodził się w 1886 r. w Čertyně. Od 1937 r. był profesorem medycyny sądowej na Uniwersytecie w Pradze. W zw. ze swoim udziałem w pracach Komisji Międzynarodowej w Katyniu w 1943 r., został aresztowany przez komunistów w 1945 r. i poddany przesłuchaniom. W wyniku aresztowania i oskarżenia prof. Hájka o kolaborację z hitlerowcami, zmuszono go do odwołania swojego podpisu pod protokołem katyńskim. W latach powojennych współpracował z reżimem komunistycznym biorąc udział w sekcji zwłok przeciwników reżimu, którzy zmarli w podejrzanych okolicznościach (m.in. Jana Masaryka).
Zmarł 15 marca 1962 r. w Pradze.

</doc>
<doc id="1936997" url="https://pl.wikipedia.org/wiki?curid=1936997" title="MFR">
MFR



</doc>
<doc id="1936998" url="https://pl.wikipedia.org/wiki?curid=1936998" title="Changjiang Zhongxiayou Pingyuan">
Changjiang Zhongxiayou Pingyuan

Changjiang Zhongxiayou Pingyuan ("Równina Środkowego i Dolnego Jangcy", "Nizina Środkowego i Dolnego Jangcy", "Nizina Jangcy"; ) – zespół równin aluwialnych we wschodnich Chinach, wzdłuż rzeki Jangcy i jej głównych dopływów. Rozciąga się od terenów na wschód od miasta Yichang w prowincji Hubei aż do delty Jangcy i zajmuje powierzchnię około 200 tys. km², obejmując terytoria prowincji Hubei, Hunan, Jiangxi, Anhui i Jiangsu. Zbudowane głównie z osadów aluwialnych naniesionych przez Jangcy i jej dopływy równinne obszary w dużej mierze nie wznoszą się na wysokość powyżej 50 m n.p.m. Liczne rzeki, kanały i jeziora (m.in. Dongting Hu, Poyang Hu, czy Tai Hu) tworzą gęstą sieć śródlądowych dróg wodnych. W regionie uprawia się ryż, bawełnę, pszenicę, rzepak, morwę, bambus, konopie i hoduje się ryby słodkowodne. Do głównych ośrodków miejskich zaliczają się: Szanghaj, Nankin, Hangzhou i Wuhan.

</doc>
<doc id="1936999" url="https://pl.wikipedia.org/wiki?curid=1936999" title="Parafia św. Mikołaja i św. Jadwigi w Dębnicy">
Parafia św. Mikołaja i św. Jadwigi w Dębnicy

Parafia Świętego Mikołaja i Świętej Jadwigi w Dębnicy jest jedną z 11 parafii leżącą w granicach dekanatu kłeckiego. Erygowana w XIV wieku.
Dokumenty.
Księgi metrykalne: 

</doc>
<doc id="1937001" url="https://pl.wikipedia.org/wiki?curid=1937001" title="Dongfeng Peugeot-Citroen Automobile">
Dongfeng Peugeot-Citroen Automobile



</doc>
<doc id="1937002" url="https://pl.wikipedia.org/wiki?curid=1937002" title="Ad-Dauha 2010">
Ad-Dauha 2010



</doc>
<doc id="1937003" url="https://pl.wikipedia.org/wiki?curid=1937003" title="Ramadi">
Ramadi



</doc>
<doc id="1937004" url="https://pl.wikipedia.org/wiki?curid=1937004" title="Trójkąt sunnicki">
Trójkąt sunnicki

Trójkąt sunnicki (ang. "Sunni Triangle") – umowne określenie, odnoszący się do gęsto zaludnionego obszaru w środkowo-północnym Iraku, zamieszkanego głównie przez Arabów, sunnitów.
Obszar ten jest zwykle umiejscawiany między Bakubą (wschodni bok trójkąta), Bagdadem (południowy brzeg trójkąta), Ar-Ramadi (zachodni bok trójkąta) oraz Tikritem (wierzchołek trójkąta). W tym regionie znajdują się także Samarra oraz Al-Falludża.
Region "trójkąta sunnickiego" stanowił obszar silnego oporu jednostek wspierających byłego irackiego prezydenta, Saddama Husajna w czasie oraz po zakończeniu II wojny w Zatoce Perskiej. Sam Saddam Husajn urodził się na przedmieściach Tikritu, zaś po inwazji, 13 grudnia 2003, został odnaleziony przez amerykańskich żołnierzy w kryjówce, oddalonej 15 kilometrów od swojego rodzinnego miasta.
Zwrotu "sunnicki trójkąt" użył jeszcze przed interwencją amerykańską w Zatoce Perskiej, w wywiadzie udzielonym dla "San Francisco Chronicle", Scott Ritter – były szef UNSCOM (specjalnej agendy ONZ).

</doc>
<doc id="1937005" url="https://pl.wikipedia.org/wiki?curid=1937005" title="Hollywood (singel Jay-Z)">
Hollywood (singel Jay-Z)



</doc>
<doc id="1937006" url="https://pl.wikipedia.org/wiki?curid=1937006" title="Abell 1795">
Abell 1795

Abell 1795 – gromada galaktyk znajdująca się w konstelacji Wolarza. Gromada ta jest silnym źródłem promieniowania rentgenowskiego.
Na zdjęciach wykonanych w 2000 roku teleskopem Chandra w zakresie promieniowania rentgenowskiego obraz gromady zawiera wyraźnie jaśniejsze obszary. Wskazują one miejsca występowania większego natężenia promieniowania rentgenowskiego. Przypominający włókno jasny obszar gromady to miejsce kondensacji i ochładzania się gazu wywołanej gwałtowną utratą energii. Na szczycie jasnego włókna znajduje się wyraźna, jasno świecąca galaktyka rentgenowska. Końcowym efektem ochładzania się gazu w gromadzie będzie uzyskanie materiału potrzebnego do powstania kolejnej generacji gwiazd.

</doc>
<doc id="1937008" url="https://pl.wikipedia.org/wiki?curid=1937008" title="Chengdu Wuniu">
Chengdu Wuniu



</doc>
<doc id="1937012" url="https://pl.wikipedia.org/wiki?curid=1937012" title="Halowe Mistrzostwa Francji w Lekkoatletyce 2010">
Halowe Mistrzostwa Francji w Lekkoatletyce 2010

Halowe Mistrzostwa Francji w Lekkoatletyce 2010 – halowe zawody lekkoatletyczne, które odbyły się w Paryżu 27 i 28 lutego.
Rekordy.
Podczas zawodów ustanowiono 3 krajowe rekordy w kategorii seniorów:

</doc>
<doc id="1937015" url="https://pl.wikipedia.org/wiki?curid=1937015" title="William Holland">
William Holland

William Joseph Holland (ur. 8 marca 1874 w Bostonie, zm. 20 listopada 1930 w Malden w stanie Massachusetts) – amerykański lekkoatleta sprinter, srebrny medalista olimpijski z Paryża z 1900.
W czasie igrzysk olimpijskich w 1900 w Paryżu był studentem medycyny na Uniwersytecie Georgetown. Na igrzyskach wziął udział w trzech konkurencjach. Największy sukces odniósł w biegu na 400 metrów, w którym zajął 2. miejsce. W finale wystąpiło tylko trzech biegaczy, ponieważ 3 pozostałych, którzy zakwalifikowali się z przedbiegów, odmówiło startu z powodów religijnych (finał był rozgrywany w niedzielę). Holland przez większość dystansu dotrzymywał kroku prowadzącemu Maxeyowi Longowi, przegrywając na finiszu o 5 jardów. W finale biegu na 200 metrów Holland zajął 4. miejsce. W biegu na 60 metrów odpadł w przedbiegach.
W 1899 był wicemistrzem Stanów Zjednoczonych w biegu na 440 jardów (przegrał z Longiem). Zdobył akademickie mistrzostwo USA (IC4A) na 440 jardów w 1901 i 1902.
Po ukończeniu studiów prowadził praktykę lekarską w Massachusetts.

</doc>
<doc id="1937017" url="https://pl.wikipedia.org/wiki?curid=1937017" title="Ji Mingyi">
Ji Mingyi

Ji Mingyi (chin. upr.: 季铭义; chin. trad.: 季銘義; pinyin: "Jì Míngyì"; ur. 15 grudnia 1980 w Dalianie) – chiński piłkarz występujący na pozycji obrońcy w drużynie Chengdu Blades.
Kariera piłkarska.
Klubowa.
Ji Mingyi jest wychowankiem Dalian Shide. Wraz z tą drużyną zdobył cztery tytuły mistrza kraju. Od 2008 roku jest piłkarzem Chengdu Blades. W sumie w Chinese Super League wystąpił blisko 300-krotnie.
Reprezentacyjna.
Ji Mingyi od 2003 roku występuje w reprezentacji Chin. Ostatni mecz rozegrał jednak w 2007 roku. Do tego czasu jego licznik występów zatrzymał się na liczbie 20. Był również powołany na Puchar Azji 2007.
Sukcesy.
Dalian Shide

</doc>
<doc id="1937019" url="https://pl.wikipedia.org/wiki?curid=1937019" title="Jimmy McHugh">
Jimmy McHugh

Jimmy McHugh (ur. 10 lipca 1894 w Bostonie, zm. 23 maja 1969 w Beverly Hills) – amerykański kompozytor muzyki rozrywkowej.
Pierwszych lekcji gry na fortepianie udzielała mu matka. Po ukończeniu szkoły pracował jako pianista na próbach Bostońskiej Opery. Potem przeniósł się do Nowego Jorku, gdzie zdobył popularność jako twórca piosenek. Pierwszy duży sukces odniósł w 1928 muzyką do rewii "Blackbirds Revue".
Opracował muzykę do kilkudziesięciu filmów. Pisał do tekstów Dorothy Fields, Johnny Mercera, Franka Loessera, Harolda Adamsona. Największe sukcesy odnosił w latach 30. XX w. 

</doc>
<doc id="1937025" url="https://pl.wikipedia.org/wiki?curid=1937025" title="Christmas for All">
Christmas for All

Christmas for All − trzynasty album studyjny zespołu The Kelly Family.
Nagrania w Polsce uzyskały certyfikat złotej płyty.
Lista utworów.
Utwory bonusowe.
W edycji Holenderskiej dodano bonusowo dwa utwory:

</doc>
<doc id="1937026" url="https://pl.wikipedia.org/wiki?curid=1937026" title="Dongnan">
Dongnan



</doc>
<doc id="1937027" url="https://pl.wikipedia.org/wiki?curid=1937027" title="Marija Szubina">
Marija Szubina

Marija Szubina (, ur. 8 maja 1930, w Protasowie w Mordwińskim Obwodzie Autonomicznym w Związku Radzieckim) – radziecka kajakarka, złota medalistka olimpijska z Rzymu.
Igrzyska w 1960 były jej jedyną olimpiadą i triumfowała w dwójkach. Partnerowała jej Antonina Sieriedina. Sześciokrotnie stawała na podium mistrzostw świata, cztery razy sięgając po złoto (K-1 500 m: 1963, K-2 500 m: 1958, K-4 500 m: 1963, 1966), a dwa po srebro (K-2 500 m: 1963, 1966).

</doc>
<doc id="1937032" url="https://pl.wikipedia.org/wiki?curid=1937032" title="Parafia św. Anny w Podlesiu Kościelnym">
Parafia św. Anny w Podlesiu Kościelnym

Parafia Świętej Anny w Podlesiu Kościelnym jest jedną z 11 parafii leżącą w granicach dekanatu kłeckiego. Erygowana w 1380 roku.
Dokumenty.
Księgi metrykalne: 

</doc>
<doc id="1937033" url="https://pl.wikipedia.org/wiki?curid=1937033" title="Lions Gate Films">
Lions Gate Films



</doc>
<doc id="1937037" url="https://pl.wikipedia.org/wiki?curid=1937037" title="Sampling (warunek Creative Commons)">
Sampling (warunek Creative Commons)

Sampling – niezalecany obecnie warunek Creative Commons, który zezwala na samplowanie i tworzenie remiksów utworów muzycznych, a nie pozwala na wykorzystanie sampli do celów reklamowych. Wersja tej licencji ze znaczkiem „+” zezwala na samplowanie do celów komercyjnych i niekomercyjnych, a licencja „noncomercial +” – tylko do celów niekomercyjnych. Obie wersje licencji Sampling, tak jak wszystkie inne obecnie stosowane licencje CC, wymagają uznania autorstwa.

</doc>
<doc id="1937039" url="https://pl.wikipedia.org/wiki?curid=1937039" title="Parafia Zwiastowania Najświętszej Maryi Panny w Popowie Kościelnym">
Parafia Zwiastowania Najświętszej Maryi Panny w Popowie Kościelnym

Parafia Zwiastowania Najświętszej Maryi Panny w Popowie Kościelnym – rzymskokatolicka parafia leżąca w granicach dekanatu kłeckiego. Erygowana w XIV wieku.
Dokumenty.
Księgi metrykalne: 

</doc>
<doc id="1937042" url="https://pl.wikipedia.org/wiki?curid=1937042" title="Electronic Arts, Inc.">
Electronic Arts, Inc.



</doc>
<doc id="1937048" url="https://pl.wikipedia.org/wiki?curid=1937048" title="Parafia św. Stanisława Biskupa w Sokolnikach">
Parafia św. Stanisława Biskupa w Sokolnikach

Parafia Świętego Stanisława Biskupa w Sokolnikach jest jedną z 11 parafii leżącą w granicach dekanatu kłeckiego. Erygowana w 1410 roku.
Dokumenty.
Księgi metrykalne: 

</doc>
<doc id="1937051" url="https://pl.wikipedia.org/wiki?curid=1937051" title="Behendiaćka Pastil">
Behendiaćka Pastil

Behendiaćka Pastil (ukr. Бегендяцька Пастіль) – wieś na Ukrainie, w obwodzie zakarpackim, w rejonie wielkoberezieńskim. W 2001 roku liczyła 206 mieszkańców. Podlega pod radę wiejską Roztoćka Pastil.

</doc>
<doc id="1937052" url="https://pl.wikipedia.org/wiki?curid=1937052" title="Parafia Najświętszej Maryi Panny Królowej Polski w Świniarach">
Parafia Najświętszej Maryi Panny Królowej Polski w Świniarach

Parafia Najświętszej Maryi Panny Królowej Polski w Świniarach – jest jedną z 11 parafii leżącą w granicach dekanatu kłeckiego. Erygowana w 1968 roku.
Dokumenty.
Księgi metrykalne: 

</doc>
<doc id="1937056" url="https://pl.wikipedia.org/wiki?curid=1937056" title="Jan Piepka">
Jan Piepka

Jan Piepka (znany także pod pseudonimem Staszków Jan, ur. 8 lutego 1926 w Łebnie, zm. 8 marca 2001) – poeta, dramatopisarz i prozaik kaszubski, działacz kulturalno-oświatowy. Jego twórczość powstawała zarówno w języku kaszubskim (przede wszystkim opisy krajobrazów ziemi rodzinnej), jak i polskim (przeszłość Kaszubów, zwłaszcza podczas II wojny światowej).
Jan Piepka debiutował w 1952 roku w Dzienniku Bałtyckim, a ściślej – w dodatku do niego, zatytułowanym "Rejsy". Debiut książkowy Piepki nastał trzy lata później – w 1955 wydano jego tomik wierszy i zbiór opowiadań zatytułowany "Naszé stronë", wydany wspólnie z Leonem Ropplem. Za swą działalność Piepka został w 1968 roku odznaczony Medalem Stolema. Zmarł 8 marca 2001 roku, został pochowany 15 marca na cmentarzu w rodzinnej miejscowości, zgodnie ze swą wolą.
Radny Wojewódzkiej Rady Narodowej w Gdańsku (1960-1966), członek Ogólnopolskiego Komitetu Frontu Jedności Narodu (1968-1983), członek Narodowej Rady Kultury.
Odznaczony Złotym Krzyżem Zasługi, Odznaką „Zasłużony Działacz Kultury”, Złotą Odznaką „Zasłużony Pracownik Morza” oraz Odznaką "Zasłużony Ziemi Gdańskiej".
24 września 2019 Rada Miasta Wejherowa nazwała rondo u zbiegu ulic 12 Marca i Władysława Sikorskiego w Wejherowie imieniem Piepki. 

</doc>
<doc id="1937057" url="https://pl.wikipedia.org/wiki?curid=1937057" title="Abstrakt">
Abstrakt

Abstrakt – streszczenie publikacji naukowej lub książki, w którym w formie maksymalnie skondensowanej z jak największą liczbą słów kluczowych, zawarte są podstawowe informacje o tezie artykułu, metodyce przeprowadzonych badań, najważniejszych wynikach oraz wnioskach. Jest publikacją pojawiającą się okresowo w celu skrótowego przedstawienia wyników badań w jakiejś dziedzinie nauki w jednym lub kilku krajach. Abstrakt liczy zwykle od 150 do 600 słów.
Abstrakt jest zazwyczaj umieszczany zaraz pod tytułem i listą autorów publikacji, choć w niektórych czasopismach naukowych jest umieszczany pod artykułem. Tradycyjnie abstrakty stanowią tę część publikacji, która jest udostępniana na licencji public domain, dzięki czemu można bez pytania o zgodę autorów lub wydawcy kopiować ją do naukowych baz danych. Większość publikacji z nauk przyrodniczych i ścisłych posiada abstrakt w języku angielskim, nawet jeśli jest ona pisana w innym języku. Szczegółowe zalecenia dotyczące zawartości anglojęzycznego abstraktu można znaleźć m.in. we „Wskazówkach EASE”.
Abstrakt może też być pierwotnym zobrazowaniem utworu, który jest dopiero w zamyśle autora. Przykładowo abstrakt zgłoszony na konferencję przybliża organizatorom meritum tego, co będzie treścią później napisanego lub wygłoszonego referatu. Różni się tym od streszczenia, które jest skrótową formą istniejącego utworu.

</doc>
<doc id="1937059" url="https://pl.wikipedia.org/wiki?curid=1937059" title="Zbiorniki Pogoria">
Zbiorniki Pogoria

 Pogorie ("Pojezierze Dąbrowskie") – zespół zbiorników wodnych w Dąbrowie Górniczej, będących zalanymi wyrobiskami piasku podsadzkowego wydobywanego niegdyś dla okolicznych kopalń węgla. Dziś część z nich, z racji wyjątkowych walorów przyrodniczych, uzyskała status obszarów chronionego krajobrazu.
Pogoria I.
Pogoria I, pow. 75 ha, powstała w 1943 r. Jest otoczona lasami oraz zbudowanymi niegdyś ośrodkami wypoczynkowymi, dziś najczęściej przerobionymi na pensjonaty, hotele i kluby. Niegdyś było to główne miejsce letniego wypoczynku mieszkańców Zagłębia Dąbrowskiego i Górnego Śląska. Jezioro było dawniej szkołą dla żeglarzy i kajakarzy – wychowało się tu sporo dobrych żeglarzy starszego pokolenia. Trenował tutaj również na swoich ślizgaczach wielokrotny mistrz świata – Waldemar Marszałek. Na Pogorii I wciąż jeszcze koncentruje się główne życie żeglarskie regionu. Działają tu 4 kluby żeglarskie: "KSW Hutnik, KSW Fregata, PTTK TKŻ Tramp" i "KW LOK Zefir". Jezioro to jest gorszym akwenem do nurkowania niż Pogoria III z racji mniejszej przejrzystości wody. Maksymalna głębokość 11 metrów. W południowej części jeziora wśród trzcinowisk gniazdują rzadkie gatunki ptaków wodnych, na wschodnim brzegu znajduje się użytek ekologiczny "Młaki nad Pogorią I", chroniący rzadkie gatunki roślin rosnące na młakach niskoturzycowych.
Pogoria II.
Pogoria II, pow. ok. 25 ha, obszar wyrobiska popiaskowego przed zalaniem został częściowo zasypany żyzną ziemią z nadkładu, przywożonego z odkrywkowej kopalni węgla "Brzozowica". Dzięki temu jezioro jest otoczone wyjątkowo bujną roślinnością, ale jest i płytkie – maksymalne głębokości nie przekraczają 2,5 m. Przy najbardziej dzikim wschodnim brzegu rośnie piękny łęg wierzbowy z dominującą wierzbą kruchą, bliźniaczo podobny do naturalnych lasów zalewowych dolin rzecznych. Tuż obok przestrzeń płytkiej zatoki zajmuje obumarły „zatopiony las”, wskazujący na niższy przed laty poziom wód jeziora, od lat jest to miejsce gniazdowania kolonii mew śmieszek, kaczek i perkozów, miejsce często odwiedzane także przez czaple. Tafla wody w dużej mierze jest porośnięta chronionymi grążelami żółtymi i rzadszymi grzybieniami białymi, brzegi zaś porastają szuwary dochodzącej do 4 metrów wysokości trzciny, pałki, trzcinnika, jeżogłówki, przeplatane pięknie kwitnącym kosaćcem żółtym. We wschodniej części akwenu znajduje się niewielka wyspa. Od 2002 roku jezioro wraz z otoczeniem stanowi użytek ekologiczny „Pogoria II” o powierzchni 40 ha. Na zbiorniku od lat obowiązuje zakaz kąpieli i pływania środkami pływającymi, jest natomiast dozwolone wędkowanie.
Pogoria III.
Pogoria III, pow. 205 ha (~2 km²), do niedawna największy z zalanych zbiorników, jednakże ze skromnym zapleczem rekreacyjnym. Stanowi rezerwowe ujęcie wody dla Huty Katowice. Jest to prawdziwa oaza windsurfingowców całego regionu, od lat służy również żeglarzom. Jezioro posiada bardzo czystą wodę, filtrowaną przede wszystkim przez bardzo liczne małże – racicznice zmienne. Przejrzystości wód sprzyja też fakt położenia wśród przepuszczalnych piasków polodowcowych oraz braku poważniejszych źródeł zanieczyszczeń. Jest ważnym miejscem na nurkowej mapie Polski, od lat jest w planach utworzenie tu bazy nurkowej. Największe głębokości na zbiorniku dochodzą do 18 m w najgłębszej, północnej części akwenu. Na jeziorze działa "Jacht Klub Pogoria 3". W lecie odbywają się liczne regaty – największe to InterPuchar Zagłębia w klasach młodzieżowych (m.in. Optimist, Laser Radial). Zimą pojawia się także ruch bojerowy. W południowo-zachodniej części wypożyczalnia sprzętu wodnego, rozległa plaża miejska z boiskiem do siatkówki plażowej, strzeżone kąpielisko, a także liczne punkty małej gastronomii. Jezioro w całości objęte strefą ciszy, otoczone ścieżkami rowerowymi – stąd dojazd samochodem utrudniony – jedynie okolice plaży, osiedla Łęknice i brzegu przy ul. Zakładowej (duży parking) bardziej dostępne.
Pogoria IV.
Pogoria IV, pow ok. 560 ha, dł. ok. 8 km, szer. ok. 3 km, pojemność ok. 52 mln m³, lustro wody położone jest na wysokości 264,00 m n.p.m., oficjalnie nazywana "Zbiornikiem Kuźnica Warężyńska", najmłodszy i największy akwen Pojezierza Dąbrowskiego o silnie wydłużonym z południa na północ kształcie – ciągnie się od jazu piętrzącego wodę od okolicy Pogorii III aż po odległe o 5 km Wojkowice Kościelne. Jezioro zajmuje najniższą część wyrobiska popiaskowego, w najszerszym miejscu jego szerokość dochodzi do 3000 metrów. Akwen zwężony w środkowej części do zaledwie kilkuset metrów – znajdują się tu liczne wysepki, z których największa o powierzchni kilku hektarów jest oddzielona od zachodniego brzegu jedynie wąskim kanałem. Północna część jeziora to przepastne głębie, dochodzące do 23 metrów. Natomiast część południowa jest znacznie płytsza, szczególnie w okolicy zachodniego brzegu znajdują się rozległe płycizny. Akwen ma spełniać rolę przeciwpowodziową i przechwytywać ewentualną falę wezbraniową Czarnej Przemszy, która jednakże poza wysokimi stanami całkowicie omija zbiornik płynąc korytem na zachód od jeziora. i kąpiel ze względu na liczne podwodne przeszkody i nierówne dno. Dozwolone wędkowanie oraz żeglarstwo i windsurfing. Wzdłuż południowego, zachodniego i północnego brzegu biegnie wygodna, asfaltowa ścieżka rowerowa. W najbliższym czasie środkowowschodnia część zbiornika obejmująca płytką zatokę i liczne wysepki zostanie objęta ochroną ze względu na licznie gniazdujące tu bardzo rzadkie gatunki chronionych ptaków, które z racji piaszczystych wysp znalazły tu cenne środowisko zastępcze (naturalnie gniazdują na łachach piaskowych wzdłuż koryt rzecznych, które jednakże, mimo braku regulacji rzek w Polsce, okazują się niewystarczające dla ekspansji gatunków).
Układ wszystkich tych akwenów jest źródłem interesujących planów zagospodarowania całego obszaru z systemem śluz i parkiem wodnym. Zostały one połączone siecią ścieżek rowerowych. Obecnie projekt śluzy pomiędzy jeziorami Pogoria 3 i 4 został zarzucony ze względu na ciągle odbywający się pomiędzy tymi zbiornikami ruch kolejowy. Ostatnim pomysłem jest połączenie jezior za pomocą pochylni podobnych do tych na Kanale Elbląskim.
Od nazwy zbiornika Pogoria I utworzono również nazwę jednego z większych polskich żaglowców. Patrz: STS Pogoria.

</doc>
<doc id="1937060" url="https://pl.wikipedia.org/wiki?curid=1937060" title="Martyna">
Martyna

Martyna – imię żeńskie pochodzenia łacińskiego od męskiego imienia Marcin (, 'należący do Marsa'). Błędnym skojarzeniem jest, że Martyna powstała od imienia Marta. Spotykana jest również forma Marcina. W wielu językach imię to występuje w formie "Martina".
Żeński odpowiednik imienia Marcin.
Wśród imion nadawanych nowo narodzonym dzieciom, Martyna w 2014 r. zajmowała 20. miejsce w grupie imion żeńskich.
Martyna imieniny obchodzi 30 stycznia, we wspomnienie św. Martyny (†226), dziewicy i męczennicy.

</doc>
<doc id="1937061" url="https://pl.wikipedia.org/wiki?curid=1937061" title="Świętosław">
Świętosław

Świętosław, Święcesław, Święcsław, Święsław (chorw. "Svjetoslav", serb. "Svetoslav") – starosłowiańskie imię męskie. Złożone jest z członów: "Święto-" ("święty", "silny, mocny") i "-sław" ("sława") i oznacza człowieka cieszącego się mocną sławą. Do końca XV wieku imię to zanotowano u około 1000 osób. 
Żeńskie odpowiedniki: Świętosława, Święcsława, Święsława.
Świętosław imieniny obchodzi: 3 maja, 2 sierpnia, 29 sierpnia i 31 sierpnia.
Znane osoby noszące imię Świętosław:

</doc>
<doc id="1937063" url="https://pl.wikipedia.org/wiki?curid=1937063" title="Hnojový dům">
Hnojový dům

Hnojový dům (niem. "Misthaus"; pol. "dom gnojowy") – pierwotnie obora dla krów, a później izba muzealna z prymitywnym schroniskiem w czeskiej części Gór Izerskich, na terenie wsi Jizerka.
Dom zyskał popularność dzięki Gustavowi Ginzlowi – zbieraczowi pamiątek, turyście, fotografikowi i alpiniście, który nabył obiekt i wyremontował. Nazwa wzięła się stąd, że po objęciu domu Ginzel musiał wynieść z niego wieloletnie warstwy gnoju, które najpierw pociął, potem wypłukał, a w końcu sprzedał jako nawóz, zarobiwszy na tym więcej, niż wydał na kupno tego domu. Gromadził tu różne pamiątki ze swoich podróży.
Oryginalny dom spłonął 24 sierpnia 1995 w niejasnych okolicznościach. Został odbudowany w innym stylu i obecnie nie jest dostępny dla zwiedzających. Z ogorzałych szczątków pierwszego domu zbudowano niewielki pamiątkowy pomnik w pobliżu.

</doc>
<doc id="1937067" url="https://pl.wikipedia.org/wiki?curid=1937067" title="Almost Heaven">
Almost Heaven

Almost Heaven – czternasty album studyjny zespołu The Kelly Family. Wyprodukowany na podstawie pomysłu Dana Kelly przez Kathy i Paddy'ego Kelly, wydany w 1996 r. w większości krajów Europy.
Po wielkim sukcesie singla „I Can't Help Myself” oraz poprzednich albumów "Over the Hump" i "Christmas for All", płyta od razu pojawiła się na pierwszym miejscu list przebojów w Austrii, Niemczech i Szwajcarii. Weszła również do pierwszej 5 w Holandii i Norwegii, oraz do najlepszej 20 w Belgii.
Ostatecznie "Almost Heaven" sprzedało się w ponad 3 milionach egzemplarzy, stając się drugim najlepiej sprzedającym się albumem zespołu.
W Polsce album uzyskał status podwójnej platynowej płyty.
Lista utworów.
Utwory bonusowe.
W edycji "wzmocnionej" dodano teledysk do piosenki "I Can't Help Myself".
Muzycy.
Gościnnie.
W utworze "Nothing Like Home" gościnnie wystąpili:

</doc>
<doc id="1937072" url="https://pl.wikipedia.org/wiki?curid=1937072" title="A-Vista">
A-Vista

Baza Zaopatrzenia i Zbytu „A-Vista” Komunikacja Miejska Sp. z o.o. (w skrócie A-Vista) – firma powstała w 1989 roku, świadcząca usługi przewozowe krajowe i zagraniczne oraz obsługująca komunikację miejską w Kłodzku oraz do niektórych miejscowości leżących na terenie gminy wiejskiej Kłodzko.
Historia.
Firma powstała 18 lutego 1989 roku w Kłodzku, a jej założycielem jest Mirosław Czekalski. Od samego początku firma świadczyła usługi przewozowe na obszarze kraju oraz za granicą. Po transformacji ustrojowej w Polsce i liberalizacji przepisów dotyczących działalności gospodarczej na początku lat 90. XX wieku przedsiębiorstwo wygrało przetarg na obsługę komunikacji miejskiej w Kłodzku. A-Vista świadczy również usługi związane z wynajmem busów.
Właścicielem spółki jest Marlena Czekalska i Bartosz Czekalski – córka i syn założyciela firmy. Jej siedziba wraz z bazą zaopatrzenia i zbytu mieści się przy ul. Szpitalnej 4 w Kłodzku, w części zabudowań należących dawniej do dworca kolejowego Kłodzko Główne.
Tabor.
A-Vista posiada własne barwy firmowe taboru, którymi są kolory biały lub czerwony na których widnieje logo przedsiębiorstwa. W skład taboru spółki wchodzi kilka autobusów oraz busy, dysponujące liczbą miejsc na 18-19 osób:
Linie.
Współcześnie A-Vista obsługuje 35 przystanków komunikacji miejskiej na obszarze miasta Kłodzka oraz 12 przystanków zlokalizowanych w granicach gminy Kłodzko (Ścinawica, Młynów, Wojbórz, Łączna, Wilcza). Przedsiębiorstwo nie stosuje numeracji linii. Na autobusie widnieje wyłącznie kierunek w jakim jedzie dany bus/autobus oraz przez jakie ważniejsze przystanki, stąd też prezentowane poniżej numery tras mają charakter umowny:

</doc>
<doc id="1937074" url="https://pl.wikipedia.org/wiki?curid=1937074" title="Nokturn (muzyka)">
Nokturn (muzyka)

Nokturn (wł. "notturno", franc. "nocturne", niem. "Nachtstück", z łac. "nocturnus": nocny) — bardzo spokojna i zrównoważona oraz równie nastrojowa instrumentalna forma muzyczna inspirowana poetyckim nastrojem nocy.
Twórcą pierwszych nokturnów fortepianowych był kompozytor irlandzki John Field. Typ nokturnu, którego istotą jest kontrast agogiczny, stworzył Fryderyk Chopin, ustalając następujący porządek części: wolna, szybka, wolna (np. "Nokturn F-dur" op. 15). Jedynie tych dwóch uważa się za "czystych" nokturnowych kompozytorów, aczkolwiek incydentalnie próby podejmowali również następni twórcy.
Robert Schumann pisał nokturny o charakterze programowym (cykl "Nachtstücke" op. 23). Franciszek Liszt stworzył typ nokturnu związanego z tekstem poetyckim o charakterze motta; są to "Marzenia miłosne", stanowiące cykl 3 nokturnów: "Notturno I" (motto "Hohe Liebe" L. Uhlanda), "Notturno II" ("Seliger Tod" Uhlanda), "Notturno III" ("O Lieb" F. Freiligratha). Nokturn wchodził niekiedy w skład form cyklicznych (np. G. Mahler "VII Symfonia"; charakter nokturnu wykazuje też wolna część "Sonaty h-moll" Chopina), czasem pojawiał się w muzyce scenicznej (np. duet Hero i Urszuli z opery "Beatrice i Benedykt" H. Berlioza, "Sen nocy letniej" F. Mendelssohna, "Daphnis i Chloe" M. Ravela).
W XX wieku powstały nokturny będące utworami programowymi o charakterze suitowym (np. C. Debussy, "3 Nokturny" na orkiestrę: "Nuages, Fêtes, Sirènes") lub utworami kameralnymi (np. Karol Szymanowski "Nokturn i Tarantella" na skrzypce i fortepian; B. Britten "Nocturn" na tenor i małą orkiestrę).

</doc>
<doc id="1937075" url="https://pl.wikipedia.org/wiki?curid=1937075" title="Ikuko Nishikori Reighton">
Ikuko Nishikori Reighton



</doc>
<doc id="1937082" url="https://pl.wikipedia.org/wiki?curid=1937082" title="Teresa Nzola Meso Ba">
Teresa Nzola Meso Ba

Teresa Nzola Meso Ba (ur. 30 listopada 1981 w Luandzie) – francuska lekkoatletka specjalizująca się w trójskoku, pochodząca z Angoli. Francję reprezentuje od 2003 roku.
W 2008 roku bez powodzenia brała udział w igrzyskach olimpijskich. Brązowa medalistka halowych mistrzostw Europy. Startowała w mistrzostwach Europy oraz mistrzostwach świata. Reprezentantka Francji w pucharze Europy oraz drużynowych mistrzostwach Starego Kontynentu. Mistrzyni Francji tak w hali jak i na stadionie.
Rekordy życiowe.
Nzola Meso Ba jest także rekordzistką Angoli w trójskoku zarówno na stadionie (13,49 w 2002) jak i w hali (13,82 w 2003).

</doc>
<doc id="1937083" url="https://pl.wikipedia.org/wiki?curid=1937083" title="René Allio">
René Allio

René Allio (ur. 8 marca 1924 w Marsylii, zm. 27 marca 1995 w Paryżu) – francuski reżyser, scenarzysta i scenograf, także projektant dekoracji i wnętrz oraz malarz. Współpracownik R. Planchona.
Początkowo tworzył scenografie i dekoracje (zarówno dla potrzeb teatru, jak i filmu). Później zaczął samodzielnie reżyserować filmy. W 1972 roku otrzymał Nagrodę Specjalną Interfilm na forum "Nowe Kino" za produkcję "Les Camisards".

</doc>
<doc id="1937085" url="https://pl.wikipedia.org/wiki?curid=1937085" title="Theresa Nzole Meso">
Theresa Nzole Meso



</doc>
<doc id="1937086" url="https://pl.wikipedia.org/wiki?curid=1937086" title="Mechanize">
Mechanize

Mechanize – siódmy album studyjny amerykańskiej grupy muzycznej Fear Factory. W Europie wydawnictwo ukazało się 5 lutego 2010 roku nakładem AFM Records, natomiast w Stanach Zjednoczonych płyta została wydana 9 lutego tego samego roku nakładem Candlelight Records. Jest to pierwszy album zarejestrowany w odnowionym składzie, z udziałem perkusisty Gene'a Hoglana oraz gitarzysty Dino Cazaresa, który po siedmiu latach powrócił do zespołu w 2009 roku.
Kompozycje zostały zarejestrowane od lipca do września 2009 roku w Surplus Studio w Van Nuys w stanie Kalifornia. Nagrania wyprodukował zespół we współpracy z Rhysem Fulberem, który również zaaranżował oraz zarejestrował partie instrumentów klawiszowych i sampli. Mechanize zadebiutował na 72. miejscu listy Billboard 200 w Stanach Zjednoczonych, sprzedając się w przeciągu tygodnia w nakładzie 10 000 egzemplarzy.
Album spotkał się z pozytywnym przyjęciem ze strony krytyków muzycznych. Redaktor portalu Interia.pl Łukasz Dunaj napisał: "Rwane, tłumione riffy, ciągły masaż podwójnymi stopami Hoglana i charakterystyczny krzykośpiew Bella to oczywisty fundament, na którym wzniesione zostały bardzo energetyczne, stylowe kompozycje. Amerykanie nie chcą zaskakiwać, eksplorować nieznanego".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1937088" url="https://pl.wikipedia.org/wiki?curid=1937088" title="Lyngå 7">
Lyngå 7

Lyngå 7 – gromada kulista znajdująca się w odległości około 26 100 lat świetlnych od Ziemi w konstelacji Węgielnicy. Jest położona w odległości ok. 14 tys. lat świetlnych od centrum Galaktyki. Odkrył ją G. Lyngå w 1964 roku.
Gromada Lyngå 7 została po raz pierwszy sklasyfikowana w 1964 roku jako gromada otwarta, według klasyfikacji Trumplera typu II2p. Ponownie w katalogu van den Bergh-Hagen w 1975 roku jest wymieniana jako gromada otwarta i oznaczona jako vdBH 184. Dopiero w 1993 roku S. Ortolani, E. Bica i B. Barbuy znaleźli dowody, że obiekt ten może być gromadą kulistą. Badając jej schemat kolorów i wielkość, stwierdzili, że Lyngå 7 przypomina gromady kuliste, jednak jest znacznie młodsza od przeciętnych gromad kulistych. Wówczas po raz pierwszy została sklasyfikowana jako gromada kulista. Podobne wyniki uzyskali Tavarez i Friel w 1995 roku. Dziś Lyngå 7 jest już powszechnie uważana za gromadę kulistą.
Lyngå 7 należy do najbardziej bogatych w metale gromad, co oznacza, że jej gwiazdy zawierają znacznie wyższe stężenie pierwiastków cięższych od helu niż przeciętna gromada kulista.

</doc>
<doc id="1937089" url="https://pl.wikipedia.org/wiki?curid=1937089" title="Siegfried Lipiner">
Siegfried Lipiner

Siegfried Salomo Lipiner (ur. 24 października 1856 w Jarosławiu, zm. 30 grudnia 1911 w Wiedniu) – austriacki pisarz i poeta.
Jego prace wywarły wrażenie na Richardzie Wagnerze i Fryderyku Nietzschem. Poeta i dramaturg o bardzo indywidualnym charakterze, jest dziś pamiętany w niemieckojęzycznych kręgach literackich głównie jako tłumacz poezji Mickiewicza. Był również historykiem muzyki, bliskim przyjacielem Gustava Mahlera.
Życie.
W wieku siedemnastu lat uczęszczał na Uniwersytet Lipski, studiując (m.in. u Gustava Theodora Fechnera) filozofię, literaturę i nauki przyrodnicze. W 1876 wydał pracę na temat filozofii Arthura Schopenhauera. Poznał Nietzschego, który nazwał go „prawdziwym geniuszem”. Po 1880 zaprzestał publikowania, a przez całe swoje życie pracował jako bibliotekarz w Wiedniu. 
W 1880 Lipiner poznał 20-letniego Mahlera, na którego w znacznym stopniu oddziałał swoimi poglądami. Małżeństwo Mahlera z Almą Schindler w 1902 doprowadziło do zerwania z nim kontaktu: człowiek, którego Friedrich Eckstein uważał za nieśmiałego melancholika, wrażliwego poetę, którego Mahler zazwyczaj nazywał „najdroższym Siegfriedem”, a dla Almy był przedmiotem jadowitych drwin: „fałszywy Goethe w swoim piśmie i targowany Żyd w mowie”. Tym niemniej obaj mężczyźni przyjaźnili się do końca życia Mahlera. Lipiner zmarł w kilka miesięcy po śmierci Mahlera.

</doc>
<doc id="1937092" url="https://pl.wikipedia.org/wiki?curid=1937092" title="Lynga 7">
Lynga 7



</doc>
<doc id="1937093" url="https://pl.wikipedia.org/wiki?curid=1937093" title="Elektrofony">
Elektrofony

Elektryczne instrumenty muzyczne – grupa instrumentów muzycznych, w których dźwięk wytwarzany jest za pośrednictwem drgań elektrycznych.
W zależności od sposobu wytwarzania tych drgań wyróżnia się:
We wszystkich elektrycznych instrumentach muzycznych można wyróżnić następujące, elementarne zespoły:

</doc>
<doc id="1937095" url="https://pl.wikipedia.org/wiki?curid=1937095" title="Portable Document Format">
Portable Document Format

Portable Document Format (PDF) – format plików służący do prezentacji, przenoszenia i drukowania treści tekstowo-graficznych, opracowany przez firmę Adobe Systems. Obecnie rozwijany i utrzymywany przez Międzynarodową Organizację Normalizacyjną.
Dostępna jest bezpłatnie pełna specyfikacja formatu PDF. 29 stycznia 2007 firma Adobe postanowiła w całości otworzyć format PDF i przekazać jego pełną specyfikację organizacji AIIM. Dnia 2 lipca 2008 Międzynarodowa Organizacja Normalizacyjna opublikowała standard ISO 32000-1:2008 bazujący na PDF 1.7 autorstwa Adobe. W lipcu 2017 roku został opublikowany standard ISO 32000-2:2017, znany też jako PDF 2.0.
Oprogramowanie.
W związku z ustandaryzowaniem formatu PDF przez ISO dostępnych jest wiele darmowych (w tym na licencji GPL) programów czytających pliki, jak i eksportujących do tego standardu. Istnieje szereg aplikacji mogących wyświetlać, tworzyć i modyfikować pliki w tym formacie na wszystkich systemach operacyjnych – od LibreOffice po skrypt Ghostscript dla systemu Windows, który działa na zasadzie wirtualnej drukarki. Istnieją również aplikacje on-line służące do tworzenia PDF, np. FPDF.
Praktycznie wszystkie pakiety biurowe (np. LibreOffice) oraz wszystkie współczesne programy DTP udostępniają możliwość eksportu dokumentów do formatu PDF. Możliwość bezpośredniego wyświetlania plików PDF posiadają także przeglądarki internetowe (np. Mozilla Firefox).
Bezpieczeństwo.
Istnieje możliwość szyfrowania dokumentów PDF i specyfikowania ograniczeń czynności, które nie mogą być dokonywane przez użytkownika (DRM).
Żeby otworzyć zaszyfrowany dokument należy znać hasło użytkownika. Pierwotnie stosowany był szyfr o 40-bitowym kluczu, co nie zapewniało jednak wystarczającego bezpieczeństwa. W nowszych wersjach używa się szyfru o kluczu 256-bitowym, co czyni go znacznie odporniejszym na próby złamania.
Pozostałe zabezpieczenia polegają na tym, że bez podania „hasła głównego” oprogramowanie Adobe nie pozwoli na wykonywanie czynności zabronionych w odpowiednim polu dokumentu PDF. Mogą to być: kopiowanie tekstu i obrazków (poza system PDF, gdzie można je np. wkleić do e-maila, umieścić na stronie WWW itd.), drukowanie, modyfikacja, wypełnianie formularzy i kilka innych. Funkcja ta nie ma jednak żadnych kryptograficznych zabezpieczeń i z łatwością można te zabezpieczenia obejść otwierając dokument w innym programie lub modyfikując dokument celem zmiany listy zabronionych czynności za pomocą jednego z wielu przeznaczonych do tego narzędzi.
Obchodzenie tych zabezpieczeń samo w sobie nie stanowi naruszenia praw autorskich.
Zalety stosowania dokumentów PDF.
Format PDF powstał jako format mający na celu eliminacje błędów z wyświetlaniem dokumentów przez różne czytniki z powodu zróżnicowanych i niekompatybilnych standardów. Ujednolicenie standardu zachowuje pełny wygląd dokumentu bez względu na to, z jakiego oprogramowania czy systemu korzystano – dokument można przenosić pomiędzy systemami/komputerami (stąd portable w nazwie) i wygląda on zawsze tak samo.
Możliwość zapisania obszernych dokumentów w jednym pliku PDF, po którym poruszanie się dzięki zakładkom ("bookmarks") i wewnętrznym odnośnikom (hiperłączom) jest ułatwione, sprawia, że format coraz częściej stosowany jest również do prezentacji on-line (czytania na ekranie).
Polskie prawo zabrania stosowania formatów własnościowych w przypadku komunikacji z obywatelami, dlatego ustandaryzowany przez ISO format PDF jest najczęściej wykorzystywany przy kontaktach na styku urząd-obywatel.

</doc>
<doc id="1937099" url="https://pl.wikipedia.org/wiki?curid=1937099" title="The Brothers of Destruction">
The Brothers of Destruction

The Brothers of Destruction – tag team w wrestlingu, składający się z dwóch zawodników - Kane’a oraz The Undertakera. Występowali w federacji World Wrestling Entertainment początkowo na Raw, a później także w rosterze SmackDown. Tag team przez pewien okres posiadał menadżera, którym był Paul Bearer. Później przez krótki okres (2001–2002) valetem drużyny była żona Undertakera - Sara Calaway. 
Kariera tag teamu.
Za debiut tag teamu uznaje się tygodniówkę Raw z 24 sierpnia 1998 r., kiedy to The Undertaker menadżerował Kane’a podczas jego walki Hell in a Cell z Mankindem. Na gali SummerSlam, która odbyła się 30 sierpnia 1998 roku Kane i The Undertaker po raz pierwszy zostali określeni mianem „Brothers of Destruction” (pol. "bracia destrukcji", "bracia zniszczenia") – wtedy The Undertaker walcząc ze Stevem Austinem nakazał Kane’owi opuszczenie hali po tym jak ten chciał interweniować w jego walce z Austinem. Jesienią 1998 r. pojawiali się w walkach tag teamowych. Później obaj zawodnicy sporadycznie ze sobą feudowali. W 2000 r. ponownie zjednoczyli się w tag teamie by zawalczyć o tytuły WWF Tag Team Championship – zwyciężyli w walce o te tytuły pokonując Edge’a i Christiana, jednakże przez ich dyskwalifikację - zatem pomimo wygranej nie zdobyli tytułów. Od stycznia 2001 zaczęli pojawiać się ponownie w tag teamie. 
Okres od kwietnia do sierpnia 2001 roku stał się najlepszym etapem dla tag teamu. W dniu 19 kwietnia 2001 podczas tygodniówki SmackDown, drużyna sięgnęła po swoje pierwsze mistrzostwo jakim był tytuł WWF Tag Team Championship, pokonując Edge’a i Christiana. Tytuły te stracili 10 dni później na gali Backlash na rzecz teamu Two Man Power Trip (Stone Colda Steve’a Austina i Triple H’a). 
Największy sukces jaki odniósł ten tag team przypadł dopiero w sierpniu 2001 roku. Najpierw na tygodniówce SmackDown z 9 sierpnia drużyna zdobyła WCW World Tag Team Championship pokonując Chucka Palumbo i Seana O'Haire’a, a następnie 10 dni później, na gali SummerSlam sięgnęli po kolejne tytuły - WWF Tag Team Championship od Diamonda Dallas Page’a i Chrisa Kanyona, broniąc jednocześnie pasów WCW World Tag Team Championship i tym samym stając się pierwszymi Unified Tag Team Championami. 17 września 2001 na Raw stracili tytuły WWF Tag Team Championship na rzecz Dudley Boyz. Kolejno na gali Unforgiven, która odbyła się 23 września zdołali obronić tytuły WCW World Tag Team Championship w starciu przeciwko teamowi KroniK (Brian Adams i Bryan Clark), jednakże na SmackDown, które odbyło się kilka dni później (27 września) stracili te tytuły na rzecz Bookera T i Testa. Do końca jesieni 2001 r. nadal występowali w tag teamie. 
W latach 2002–2005 rzadko występowali razem. Z kolei w latach 2006–2010 zaczęli pojawiać się sporadycznie, głównie na tygodniówce SmackDown. W 2012 wystąpili na jubileuszowym 1000. odcinku Raw. W 2015 r. krótkotrwale feudowali z The Wyatt Family. W październiku 2018 rozpoczęli feud z D-Generation X.

</doc>
<doc id="1937102" url="https://pl.wikipedia.org/wiki?curid=1937102" title="Maximilian Levy">
Maximilian Levy

Maximilian Levy (ur. 26 czerwca 1987 w Berlinie) – niemiecki kolarz torowy, trzykrotny medalista olimpijski i wielokrotny medalista mistrzostw świata i Europy.
Kariera.
Pierwszy sukces w karierze Maximilian Levy osiągnął w 2004 roku, kiedy zdobył złote medale w sprincie drużynowym i wyścigu na 1 km podczas torowych mistrzostw świata juniorów. W tej samej kategorii wiekowej jeszcze kilkakrotnie zdobywał medale mistrzostw świata, w tym trzy złote. W 2007 roku wystąpił na mistrzostwach świata w Palma de Mallorca, gdzie wspólnie z Robertem Förstemannem i Stefanem Nimke zdobył brązowy medal w sprincie drużynowym. W tej samej konkurencji Niemcy z Levym w składzie zdobyli także złote medale na mistrzostwach świata w Kopenhadze (2010), mistrzostwach świata w Apeldoorn (2011) i mistrzostwach świata w Mińsku (2013) i srebrny na mistrzostwach świata w Cali (2014). Levy osiągał także sukcesy w keirinie, w którym czterokrotnie stawał na podium mistrzostw świata. Podczas mistrzostw świata w Pruszkowie w 2009 roku był najlepszy, na MŚ w Melbourne (2012) i MŚ w Mińsku (2013) zajmował drugie miejsce, a podczas MŚ w Kopenhadze (2010) był trzeci.
Levy wielokrotnie zdobywał medale mistrzostw Europy: złote w sprincie drużynowym na ME w Pruszkowie (2010), ME w Apeldoorn (2011) i ME w Apeldoorn (2013) oraz keirinie (2013), a także srebrny w sprincie indywidualnym na ME w Apeldoorn (2011).
W 2008 roku Niemiec wystąpił na igrzyskach olimpijskich w Pekinie, gdzie razem z René Endersem, Stefanem Nimke zdobył brązowy medal w sprincie drużynowym, a indywidualnie był czwarty, przegrywając walkę o podium z Francuzem Mickaëlem Bourgainem. Na rozgrywanych cztery lata później igrzyskach w Londynie zdobył dwa medale. Razem z Endersem i Förstemannem ponownie był trzeci w drużynie, a indywidualnie był drugi w keirinie, przegrywając tylko z Brytyjczykiem Chrisem Hoyem.

</doc>
<doc id="1937106" url="https://pl.wikipedia.org/wiki?curid=1937106" title="Żegluga Ostródzko-Elbląska">
Żegluga Ostródzko-Elbląska

Żegluga Ostródzko-Elbląska Sp. z o.o. (do 2011 roku Zakład Komunikacji Miejskiej) – przedsiębiorstwo będące jednostką budżetową miasta organizujące rejsy statkami po Kanale Elbląskim oraz przewozy miejską komunikacją zbiorową w Ostródzie. Spółka oferuje również usługi transportowe autokarami turystycznymi, sprzedaż paliw oraz prowadzi myjnię dla autobusów.
Historia.
Pierwsze próby uruchomienia komunikacji miejskiej zostały podjęte na przełomie lat 1959/60. W tym celu został zakupiony z demobilu autobus Chausson. W ciągu kolejnych dwóch lat autobus stał odstawiony czekając na remont. Z racji iż jeden autobus nie byłby w stanie zapewnić transportu pracowników do pracy jednocześnie z kilku kierunków o pomoc poproszony został miejscowy PKS, który uruchomił kilka kursów z Warlit Wielkich i osiedla Plebiscytowego.
W roku 1973 pod przewodnictwem profesora doktora Jana Podolskiego wykonano „studium komunikacji miejskiej dla miasta Ostróda”. W tym samym roku została powołana komisja do organizowania i uruchomienia transportu miejskiego. Do zadań komisji należało ustalenie przebiegu linii, wyznaczenie zatok i przystanków, przygotowanie planu postojowego oraz przyjęcie do pracy kierowców. Rok później Ostróda otrzymała pięć autobusów San.
Uchwałą Miejskiej Rady Narodowej z dnia 21 maja 1974 roku został powołany Zakład Komunikacji Miejskiej przy Powiatowym Przedsiębiorstwie Gospodarki Komunalnej i Mieszkaniowej. W uchwale ustalono liczbę tras oraz cenę biletów, która wynosiła 2 zł. Pierwsze autobusy na ulicę miasta wyjechały 17 czerwca 1974 roku. Głównym zadaniem zakładu w tym okresie był dowóz pracowników na budowę Zakładów Mięsnych w Morlinach.
Od 1 lipca 1975 roku w związku z reorganizacją administracji państwowej ZKM przeszedł z PPGKiM do Wojewódzkiego Przedsiębiorstwa Komunikacji Miejskiej w Olsztynie. W październiku 1976 z WPKM zakład otrzymał autobus Autosan typu międzymiastowego. Rok później na stan doszły kolejne trzy autobusy.
W 1984 po blisko czterech latach prac do użytku została oddana nowa zajezdnia autobusowa przy ul. Grunwaldzkiej. W tym samym czasie wycofano przestarzałe autobusy Jelcz 272 MEX i dwa Autosany. W ich miejsce przyszły z WPKM autobusy po naprawie głównej.
O popularności komunikacji miejskiej mogą świadczyć liczby przewozów pasażerów z lat:
W latach kolejnych kontynuowano rozbudowę zajezdni. Utwardzono plac postojowy, wybudowano magazyny oraz stację paliw.
31 grudnia 1991 roku likwidacji zostało poddane PKM w Ostródzie, w którego miejsce utworzono miejski zakład budżetowy pod nazwą „Zakład Komunikacji Miejskiej w Ostródzie” z siedzibą w Ostródzie, który przejął wszelkie aktywa i pasywa likwidowanego przedsiębiorstwa.
W roku 1999 ZKM zakupił nowy autobus Jelcz 120M. Kolejnym nowym autobusem klasy mini była kupiona w 2002 roku Kapena Thesi City. Począwszy od 2004 roku zakład zezłomował stare Jelcze PR110, zastępując je młodszymi autobusami marek MAN i Neoplan. Pojazdy marki Jelcz zostały całkowicie zezłomowane.
We wrześniu 2006 w wypadku samochodowym zginął wieloletni dyrektor ZKM Waldemar Nalewajko.
Z dniem 1 stycznia 2011 roku na bazie zlikwidowanego w celu przekształcenia Zakładu Komunikacji Miejskiej powstała Żegluga Ostródzko – Elbląska Sp. z o.o., która przejęła mienie ruchome, środki pieniężne, należności i zobowiązania likwidowanego zakładu.
Prezesem zarządu spółki wyłonionym w konkursie został Waldemar Graczyk, który to został odwołany przez Radę Nadzorczą w dniu 12.11.2012.
Strefy i rodzaje biletów.
Obecnie istnieją dwie strefy – miejska oraz podmiejska. W roku 2009 część przystanków znajdujących się w I strefie podmiejskiej (do 10 km od granic miasta) zostało przyłączonych do strefy miejskiej, natomiast pozostałe wraz z wówczas istniejącą II strefą podmiejską (powyżej 10 km od granic miasta) utworzyły obowiązującą dziś strefę podmiejską.
W lutym 2001 roku zaczęły obowiązywać bilety jednokrotnego kasowania które zastąpiły bilety dwukrotnego kasowania. Bilety dostępne są w sprzedaży w kioskach, sklepach spożywczych oraz u kierowców.
Z dniem 1.02.2012 zgodnie z Uchwałą Nr XV/81/2011 obowiązują nowe ceny biletów w strefie miejskiej oraz nowe zasady korzystania z ulg.
Od 1.07.2018 zgodnie z Uchwałą Nr XLV/335/2018 zaczęły obowiązywać nowe rodzaje biletów oraz ceny. Bilety jednorazowe zostały zastąpione biletami czasowymi umożliwiającymi wykonywanie przesiadek w określonym czasie od momentu skasowania biletu. Znacząco zostały obniżone ceny biletów miesięcznych sieciowych, bilet tygodniowy liniowy zastąpiono tygodniowym sieciowym.
28 lutego 2020 wprowadzono bezpłatne przejazdy dla dzieci w wieku do ukończenia 7 roku życia, dzieci i młodzieży uczęszczającej do szkół specjalnych, a także ich opiekunowie, uczniów dziennych szkół podstawowych i ponadpodstawowych oraz realizujących obowiązek nauki w placówkach oświatowo - wychowawczych.
Tabor.
Miejskie.
Żegluga dysponuje 15 autobusami miejskimi, z czego zdecydowaną większość stanowi marka MAN, a firma posiada następujące modele:
Pozostałe pojazdy to:
Trasy komunikacyjne.
Obecnie na terenie miasta i okolic funkcjonuje 9 linii autobusowych. Linie 1-4, 6,7, 9, 11 uruchamiane są od poniedziałku do piątku. W soboty i niedzielę oraz w święta uruchamiane są linie 1, 3 oraz 12. W okresie 7.09. - 10.10 2019 z powodu sporu dotyczącego finansowania kursów podmiejskich zostały one zawieszone. 
Miejsca pogrubione to przystanki końcowe (pętle) / "kursywą" zostały oznaczone warianty. 
Żegluga.
Statki żeglugi śródlądowej od maja do września codziennie wyruszają w podróż po Kanale Elbląskim, Jeziorze Drwęckim, Jeziorze Pauzeńskim, Jezioraku oraz do Starych Jabłonek.
Po zakończeniu remontu Kanału Elbląskiego spółka nie realizuje już rejsów na całej trasie z Ostródy do Elbląga lub z powrotem. Można popłynąć wybranymi odcinkami Kanału Elbląskiego – z Elbląga do Buczyńca (z przejściem przez pięć pochylni) lub z Ostródy do Miłomłyna (z przejściem przez dwie śluzy).
Żegluga uruchamiała również rejsy po Nogacie w kierunku śluzy Biała Góra oraz na trasie Malbork – Elbląg. W Malborku przystań znajdowała się w pobliżu zamku.
W swojej flocie żegluga posiada 8 statków pasażerskich.
Sport i rekreacja.
W czerwcu 2011 roku Żegluga została operatorem zbudowanego w Ostródzie kompleksu sportowo-rekreacyjnego, w którego skład wchodzi m.in. stadion z podgrzewaną murawą, boiskiem bocznym ze sztuczna murawą, oświetleniem płyt boisk, trybunami na 5000 widzów częściowo zadaszonymi, całorocznym sztucznym lodowiskiem; ponadto Park Collisa z placami zabaw, boiska. Z zarządzania obiektem spółka zrezygnowała w czerwcu 2012 roku.

</doc>
<doc id="1937109" url="https://pl.wikipedia.org/wiki?curid=1937109" title="Eustacjusz z Sebasty">
Eustacjusz z Sebasty

Eustacjusz z Sebasty (ur. ok. 300, zm. ok. 377) – biskup Sebasty wyświęcony około 356 roku, syn Eulaliusza, biskupa Sebasty; organizator monastycyzmu w Kapadocji. Potępiony za błędne pojmowanie relacji Chrystusa i Ducha Świętego (równość), z czego zrodziła się sekta duchoburców, prześladowany przez zwolenników Ariusza. Ceniony i podziwiany przez Bazylego Wielkiego.

</doc>
<doc id="1937112" url="https://pl.wikipedia.org/wiki?curid=1937112" title="Torus (botanika)">
Torus (botanika)

Torus – zgrubienie o średnicy większej niż wylot jamki lejkowatej pełniący funkcje regulatora przepływu wody między cewkami. Pod wpływem zwiększonego ciśnienia wody błona wygina się zamykając wylot jamki.

</doc>
<doc id="1937117" url="https://pl.wikipedia.org/wiki?curid=1937117" title="El Chavo (serial animowany)">
El Chavo (serial animowany)

El Chavo (2006–2014) – meksykański serial animowany, stworzony na podstawie serialu telewizyjnego o tej samej nazwie w reżyserii Roberto Gomez Bolaños. 
Serial nigdy nie był emitowany w Polsce.

</doc>
<doc id="1937119" url="https://pl.wikipedia.org/wiki?curid=1937119" title="Tag Team">
Tag Team



</doc>
<doc id="1937122" url="https://pl.wikipedia.org/wiki?curid=1937122" title="Mora de Ebro">
Mora de Ebro

Mora de Ebro (kat. Móra d’Ebre) – miasto w Hiszpanii w Katalonii, siedziba comarki Ribera d’Ebre. Miasto przemysłowe z powstającym tu wielkim parkiem przemysłowo - technologicznym na obrzeżach miasta, jak również rozwinięte są tu dobrze handel i usługi, w mniejszym stopniu rolnictwo.

</doc>
<doc id="1937126" url="https://pl.wikipedia.org/wiki?curid=1937126" title="Wipsania Julia Liwilla">
Wipsania Julia Liwilla



</doc>
<doc id="1937128" url="https://pl.wikipedia.org/wiki?curid=1937128" title="Conradin Cathomen">
Conradin Cathomen

Conradin Cathomen (ur. 2 czerwca 1959 w Laax) – szwajcarski narciarz alpejski, wicemistrz świata.
Kariera.
Pierwsze punkty w zawodach w zawodach Pucharu Świata zdobył 15 grudnia 1980 roku w Val Gardena, zajmując piętnaste miejsce w zjeździe. Na podium zawodów tego cyklu pierwszy raz stanął 13 lutego 1982 roku w Garmisch-Partenkirchen, gdzie rywalizację w tej konkurencji zakończył na drugiej pozycji. W zawodach tych rozdzielił Kanadyjczyka Steve'a Podborskiego i Austriaka Hartiego Weirathera. Łącznie osiem razy stawał na podium pucharowych, odnosząc przy tym dwa zwycięstwa: 19 grudnia 1982 roku w Val Gardena i 10 stycznia 1983 roku w Val d’Isère triumfował w zjazdach. Najlepsze wyniki osiągnął w sezonie 1982/1983, kiedy to zajął czternaste miejsce w klasyfikacji generalnej, a w klasyfikacji zjazdu był drugi.
Jego największym sukcesem jest srebrny medal w zjeździe wywalczony podczas mistrzostw świata w Schladming w 1982 roku. W zawodach tych uplasował się między dwoma Austriakami: Hartim Weiratherem i Erwinem Reschem. Był to jego jedyny medal wywalczony na międzynarodowej imprezie tej rangi. Był też między innymi ósmy w zjeździe na rozgrywanych trzy lata później mistrzostwach świata w Bormio. W 1984 roku wystąpił na igrzyskach olimpijskich w Sarajewie, zajmując czternaste miejsce w swej koronnej konkurencji.
W 1987 roku zakończył karierę.

</doc>
<doc id="1937131" url="https://pl.wikipedia.org/wiki?curid=1937131" title="Ripoll">
Ripoll

Ripoll – miasto w Hiszpanii w północnej Katalonii, siedziba comarki Ripollès, położone u zbiegu rzek Ter i jej dopływu "Freseru". Znajduje się tu wybudowany w 888 r. w stylu romańskim Klasztor Santa María de Ripoll. Klasztor ten ufundowany został przez Wilfreda I, władcę Katalonii.

</doc>
<doc id="1937135" url="https://pl.wikipedia.org/wiki?curid=1937135" title="JSJD">
JSJD



</doc>
<doc id="1937136" url="https://pl.wikipedia.org/wiki?curid=1937136" title="Anna Meares">
Anna Meares

Anna Maree Devenish Meares (ur. 21 września 1983 w Blackwater) − australijska kolarka torowa, sześciokrotna medalistka olimpijska oraz wielokrotna medalistka mistrzostw świata.
Kariera.
Pierwszy sukces w karierze Anna Meares osiągnęła w 2001 roku, kiedy została mistrzynią świata juniorów w wyścigu na 500 m. Na igrzyskach Wspólnoty Narodów w Manchesterze w 2002 roku zdobyła brązowy medal w sprincie indywidualnym, a rok później, podczas mistrzostw świata w Stuttgarcie była druga w keirinie, ulegając tylko Rosjance Swietłanie Grankowskiej. Przez osiem kolejnych lat tylko na mistrzostwach świata w Manchesterze w 2008 roku nie zdobyła żadnego medalu. Meares wygrywała w wyścigu na 500 m podczas MŚ 2004, MŚ 2007, MŚ 2010 i MŚ 2012; w keirinie na MŚ 2011 i MŚ 2012; w sprincie drużynowym na MŚ 2009, MŚ 2010 i MŚ 2011 oraz sprincie indywidualnym na MŚ 2011. Najlepiej wypadła na mistrzostwach świata w Apeldoorn w 2011 roku, gdzie zdobyła trzy złote medale, jednak najwięcej medali zdobyła podczas MŚ 2007, MŚ 2010 i MŚ 2012 (po cztery). W 2014 roku wystąpiła na mistrzostwach świata w Cali, gdzie zdobyła srebrne medale w keirinie i wyścigu na 500 m.
Anna zdobyła także trzy medale olimpijskie. Pierwsze dwa wywalczyła na igrzyskach w Atenach w 2004 roku, gdzie najpierw zdobyła brąz w sprincie indywidualnym, plasując się za Kanadyjką Lori-Ann Muenzer i Rosjanką Tamiłłą Abasową. Następnie Australijka zwyciężyła w wyścigu na 500 m, bezpośrednio wyprzedzając Chinkę Jiang Yonghua i Białorusinkę Natallę Cylinską. Cztery lata później, podczas igrzysk w Pekinie zdobyła srebrny medal w sprincie indywidualnym, przegrywając jedynie z Victorią Pendleton z Wielkiej Brytanii, trzecie miejsce zajęła Chinka Guo Shuang. Na igrzyskach Wspólnoty Narodów w Manchesterze w 2002 roku Meares była trzecia w tej samej konkurencji. Na rozgrywanych w 2006 roku igrzyskach Wspólnoty Narodów w Melbourne po raz kolejny zdobyła srebro, a w wyścigu na 500 m była już najlepsza. W 2010 roku, podczas igrzysk Wspólnoty Narodów w Delhi Anna zwyciężyła w sprincie indywidualnym i drużynowym, a także w wyścigu na 500 m. Ponadto wielokrotnie zdobywała medale mistrzostw kraju, w tym 14 złotych.
Jej młodsza siostra, Kerrie Meares, również jest kolarką.

</doc>
<doc id="1937137" url="https://pl.wikipedia.org/wiki?curid=1937137" title="Erwin Resch">
Erwin Resch

Erwin Resch (ur. 2 kwietnia 1957 w Mariapfarr) – austriacki narciarz alpejski, brązowy medalista mistrzostw świata.
Kariera.
Pierwsze punkty w zawodach w zawodach Pucharu Świata zdobył 1 lutego 1979 roku w Villars, zajmując piętnaste miejsce w zjeździe. Na podium zawodów tego cyklu pierwszy raz stanął 13 grudnia 1981 roku w Val Gardena, gdzie wygrał rywalizację w tej konkurencji. W zawodach tych wyprzedził na podium Brytyjczyka Konrada Bartelskiego i swego rodaka, Leonharda Stocka. Łącznie 13 razy stawał na podium pucharowych, odnosząc przy tym jeszcze dwa zwycięstwa: 9 stycznia 1983 roku w Val d’Isère i 4 grudnia 1983 roku w Schladming triumfował w zjazdach. Najlepsze wyniki osiągnął w sezonie 1983/1984, kiedy to zajął dwunaste miejsce w klasyfikacji generalnej, a w klasyfikacji zjazdu był drugi.
Jego największym sukcesem jest brązowy medal w zjeździe wywalczony podczas mistrzostw świata w Schladming w 1982 roku. W zawodach tych wyprzedzili go jedynie Harti Weirather i Conradin Cathomen ze Szwajcarii. Był to jego jedyny medal wywalczony na międzynarodowej imprezie tej rangi. Był też szesnasty w zjeździe na rozgrywanych pięć lat później mistrzostwach świata w Crans-Montana. W 1984 roku wystąpił na igrzyskach olimpijskich w Sarajewie, zajmując jedenastą pozycję w swej koronnej konkurencji.
W 1991 roku zakończył karierę.

</doc>
<doc id="1937141" url="https://pl.wikipedia.org/wiki?curid=1937141" title="Cervera">
Cervera

Cervera – (wym. katalońska [səɾˈβɛɾə]) miasto w Hiszpanii w środkowej Katalonii, siedziba comarki Segarra, położone w dolinie rzeki Ondara. Leży przy autostradzie łączącej Madryt z Francją. W mieście znajduje się również stacja kolejowa przy linii Barcelona - Lleida - Madryt.

</doc>
<doc id="1937144" url="https://pl.wikipedia.org/wiki?curid=1937144" title="Puchar Świata w biathlonie 2009/2010 – Chanty-Mansyjsk 2010">
Puchar Świata w biathlonie 2009/2010 – Chanty-Mansyjsk 2010

Zawody pucharu świata w biathlonie w Chanty-Mansyjsku – są ostatnimi w sezonie 2009/2010 w tej dyscyplinie sportu. Konkurencje zostaną rozegrane w dniach 25–27 marca. Zawodnicy będą rywalizować w sprincie i biegu masowym.
Pierwszego i drugiego dnia rozegrano sprinty. Wśród kobiet tryumfowała Rosjanka Jana Romanowa pokonując Francuzkę Marie-Laure Brunet i Szwedkę Helenę Jonsson. U mężczyzn wygrał Rosjanin Iwan Czeriezow pokonując Włocha Christiana De Lorenziego i Ukraińca Andrija Deryzemlę.
Ostatniego dnia rozegrano biegi masowe. Wśród kobiet wygrała Niemka Magdalena Neuner pokonując Francuzkę Sandrine Bailly i Słowaczkę Anastasiję Kuźminę. Wśród panów tryumfował Austriak Dominik Landertinger pokonując Niemca Arnda Peiffera i Norwega Halvarda Hanevolda.
Sprinty – 25.03.2010, 26.03.2010.
Mężczyźni.
Do zawodów zgłoszonych zostało 83 zawodników. Na starcie wycofali się Łukasz Witek i Halvard Hanevold, a zwodów nie ukończył Martin Fourcade.
Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Kobiety.
Do zawodów zgłoszonych zostało 68 zawodniczek. Na starcie wycofała się Olga Nazarowa.
Wyniki:
"Uwzględniono tylko miejsca punktowane"
Klasyfikacja po zawodach.
"Uwzględniono tylko pierwszą dziesiątkę"
Biegi masowe – 27.03.2010.
Mężczyźni.
Do zawodów zostało zgłoszonych 30 zawodników. Nikt się nie wycofał.Wyniki:
Klasyfikacja po zawodach.
"Uwzględniono tylko pierwszą dziesiątkę"
"Uwzględniono tylko pierwszą dziesiątkę"
Kobiety.
Do zawodów zostało zgłoszonych 30 zawodniczek. Nikt się nie wycofał.Wyniki:
Klasyfikacja po zawodach.
"Uwzględniono tylko pierwszą dziesiątkę"

</doc>
<doc id="1937149" url="https://pl.wikipedia.org/wiki?curid=1937149" title="Santa Coloma de Farners">
Santa Coloma de Farners

Santa Coloma de Farnés – miasto w Hiszpanii w północnej Katalonii, siedziba comarki Selva, mimo iż nie jest jej największym miastem.

</doc>
<doc id="1937153" url="https://pl.wikipedia.org/wiki?curid=1937153" title="Growin’ Up">
Growin’ Up

Growin’ Up – piętnasty album studyjny zespołu "The Kelly Family". Wyprodukowany na podstawie pomysłu Dana Kelly przez Kathy i Paddy'ego Kelly, wydany w 1997 r. w większości krajów Europy.
Nagrania w Polsce uzyskały status złotej płyty.
Lista utworów.
Utwory bonusowe.
W edycji "wzmocnionej" dodano teledysk do piosenki "Nanana".

</doc>
<doc id="1937155" url="https://pl.wikipedia.org/wiki?curid=1937155" title="Boris Strel">
Boris Strel

Boris Strel (ur. 20 czerwca 1959 w Škofjej Loce, zm. 28 marca 2013 tamże) – słoweński narciarz alpejski reprezentujący Jugosławię, brązowy medalista mistrzostw świata.
Kariera.
Pierwsze punkty w zawodach w zawodach Pucharu Świata zdobył 4 lutego 1979 roku w Jasnej, zajmując siódme miejsce w gigancie. Na podium zawodów tego cyklu pierwszy raz stanął 26 stycznia 1981 roku w Adelboden, gdzie rywalizację w tej konkurencji ukończył na drugiej pozycji. W zawodach tych uległ jedynie Ingemarowi Stenmarkowi ze Szwecji, a drugie miejsce ex aequo zajął Austriak Christian Orlainsky. W kolejnych startach jeszcze jeden raz stanął na podium zawodów pucharowych: 15 grudnia 1981 roku w Cortina d'Ampezzo triumfował w gigancie. Wyprzedził tam Phila Mahre z USA i Szwajcara Joëla Gaspoza. Najlepsze wyniki osiągnął w sezonie 1980/1981, kiedy to zajął 21. miejsce w klasyfikacji generalnej.
Jego największym sukcesem jest brązowy medal w gigancie wywalczony podczas mistrzostw świata w Schladming w 1982 roku. W zawodach tych wyprzedzili go jedynie Steve Mahre z USA i Ingemar Stenmark. Był to jego jedyny medal wywalczony na międzynarodowej imprezie tej rangi. W 1980 roku wystąpił w gigancie i slalomie na igrzyskach olimpijskich w Lake Placid. W pierwszej z tych konkurencji uzyskał ósmy czas pierwszego przejazdu i piąty czas w drugim, co dało mu ósmy łączny wynik. Rywalizacji w slalomie nie ukończył, wypadając z trasy w drugim przejeździe; po pierwszej części tej konkurencji zajmował piętnastą pozycję. Brał też udział w gigancie na rozgrywanych cztery lata później igrzyskach w Sarajewie. Tym razem w pierwszej części rywalizacji był piąty, a w drugim przejeździe zanotował szósty czas, ostatecznie kończąc zawody na piątym miejscu.
W 1985 roku zakończył karierę.

</doc>
<doc id="1937157" url="https://pl.wikipedia.org/wiki?curid=1937157" title="Linda Chellakh">
Linda Chellakh

Linda Chellakh (ur. 1976) – algierska lekkoatletka.

</doc>
<doc id="1937158" url="https://pl.wikipedia.org/wiki?curid=1937158" title="Solsona">
Solsona

Solsona – miasto w Hiszpanii w północnej Katalonii, siedziba comarki Solsonès. Miasto jest znane z bogatego dziedzictwa kulturowego i historycznego. Początki miasta sięgają X wieku.

</doc>
<doc id="1937161" url="https://pl.wikipedia.org/wiki?curid=1937161" title="Asperugo procumbens">
Asperugo procumbens



</doc>
<doc id="1937162" url="https://pl.wikipedia.org/wiki?curid=1937162" title="Kaarle McCulloch">
Kaarle McCulloch

Kaarle McCulloch (ur. 20 stycznia 1988 w Campbelltown) – australijska kolarka torowa, brązowa medalistka olimpijska oraz wielokrotna mistrzyni świata w sprincie drużynowym.
W 2010 roku, wraz z Anną Meares, zdobyła Puchar Świata w sprincie drużynowym, a w latach 2009-2011 zdobywała mistrzostwo świata w tej samej konkurencji.

</doc>
<doc id="1937163" url="https://pl.wikipedia.org/wiki?curid=1937163" title="Kaarie McCulloch">
Kaarie McCulloch



</doc>
<doc id="1937165" url="https://pl.wikipedia.org/wiki?curid=1937165" title="Charakterystyka sinusoidalna">
Charakterystyka sinusoidalna

Charakterystyka sinusoidalna, odpowiedź sinusoidalna – w automatyce, odpowiedź układu na wymuszenie w postaci
przy zerowych warunkach początkowych. Przedstawia przebieg sygnału wyjściowego układu w stanie nieustalonym.

</doc>
<doc id="1937167" url="https://pl.wikipedia.org/wiki?curid=1937167" title="Hugo Wulffsohn">
Hugo Wulffsohn



</doc>
<doc id="1937168" url="https://pl.wikipedia.org/wiki?curid=1937168" title="Kościół św. Józefa w Stargardzie">
Kościół św. Józefa w Stargardzie

Kościół św. Józefa (niem. "St. Joseph-Kirche") – kościół, który znajdował w Stargardzie, przy pl. Petera Groeninga (okolice późniejszej ul. Klasztornej).
Historia.
Mała wspólnota katolików w Stargardzie obecna była od 1783, jednak przez 80 kolejnych lat wierni udawali się na nabożeństwa do pobliskiego Szczecina. Kościół w Stargardzie zbudowano w 1863. Jedna z mszy niedzielnych była odprawiana w języku polskim. Był to jedyny kościół katolicki w przedwojennym Stargardzie. Kościół zniszczono w 1945 i już nie został odbudowany.
Na pamiątkę pierwszego katolickiego kościoła w mieście parafia przy kościele św. Jana nosi wezwanie św. Józefa.

</doc>
<doc id="1937169" url="https://pl.wikipedia.org/wiki?curid=1937169" title="SRBP">
SRBP



</doc>
<doc id="1937170" url="https://pl.wikipedia.org/wiki?curid=1937170" title="Taylor Phinney">
Taylor Phinney

Taylor Phinney (ur. 27 czerwca 1990 w Boulder) – amerykański kolarz szosowy i torowy, czterokrotny medalista torowych i dwukrotny medalista szosowych mistrzostw świata.
Kariera.
Pierwszy sukces w karierze Taylor Phinney osiągnął w 2007 roku, kiedy zdobył złoty medal w indywidualnej jeździe na czas na szosowych mistrzostwach świata juniorów. Rok później w tej samej konkurencji był trzeci, a na torowych mistrzostwach świata juniorów zwyciężył w indywidualnym wyścigu na dochodzenie. W 2008 roku wystąpił także na igrzyskach olimpijskich w Pekinie, gdzie w wyścigu indywidualnym na dochodzenie zajął siódme miejsce. Na torowych mistrzostwach świta w Pruszkowie w 2009 roku zdobył złoto w indywidualnym wyścigu na dochodzenie, a w wyścigu na 1 km był drugi, przegrywając tylko z Niemcem Stefanem Nimke. Na rozgrywanych rok później torowych mistrzostwach świta w Kopenhadze obronił tytuł z Pruszkowa, zdobywając ponadto brązowy medal w omnium. W zawodach tych wyprzedzili go jedynie Brytyjczyk Edward Clancy i Australijczyk Leigh Howard. W tym samym roku zdobył również złoty medal w indywidualnej jeździe na czas oraz brązowy w wyścigu ze startu wspólnego w kategorii U-23 na szosowych mistrzostwach świata w Geelong. Kolejne medale zdobył w 2012 roku, kiedy na szosowych mistrzostwach świata w Valkenburgu był drugi zarówno w indywidualnej, jak i drużynowej jeździe na czas. Nieco ponad dwa miesiące wcześniej wystartował na igrzyskach olimpijskich w Londynie, zajmując w obu konkurencjach szosowych czwarte miejsce. W walce o medal w indywidualnej jeździe na czas lepszy okazał się Chris Froome z Wielkiej Brytanii, a w wyścigu ze startu wspólnego wyprzedził go Norweg Alexander Kristoff.
Jego rodzice Connie Carpenter i Davis Phinney również uprawiali kolarstwo.

</doc>
<doc id="1937175" url="https://pl.wikipedia.org/wiki?curid=1937175" title="Mistrzostwa Świata w Łyżwiarstwie Szybkim w Wieloboju 1973">
Mistrzostwa Świata w Łyżwiarstwie Szybkim w Wieloboju 1973

67. mistrzostwa świata w łyżwiarstwie szybkim w wieloboju odbyły się w dniach 17–18 lutego 1973 roku w holenderskim Deventer. Zawodnicy startowali na sztucznym lodowisku IJsselstadion po raz drugi (wcześniej w 1969). Łyżwiarze startowali na czterech dystansach: 500 m, 1500 m, 5000 m, 10 000 m. Mistrzem został Szwed Göran Claeson. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 39 łyżwiarzy z 16 krajów. wszyscy zostali sklasyfikowani.

</doc>
<doc id="1937177" url="https://pl.wikipedia.org/wiki?curid=1937177" title="Człon całkujący z inercją">
Człon całkujący z inercją

W automatyce człon całkujący z inercją (rzeczywisty) (ang. "integral real term") to człon, który jest opisany następującym równaniem różniczkowym:
Jego transmitancja dana jest wzorem:
Charakterystyki.
impulsowa:
skokowa:
sinusoidalna:
amplitudowo-fazowa:
fazowa:

</doc>
<doc id="1937178" url="https://pl.wikipedia.org/wiki?curid=1937178" title="Człon różniczkujący z inercją">
Człon różniczkujący z inercją

W automatyce człon różniczkujący z inercją (rzeczywisty) (ang. "derivative real term") to człon, który jest opisany następującym równaniem różniczkowym:
Jego transmitancja dana jest wzorem:
Charakterystyki.
impulsowa:
skokowa:
sinusoidalna:
amplitudowo-fazowa:
fazowa:

</doc>
<doc id="1937180" url="https://pl.wikipedia.org/wiki?curid=1937180" title="Galina Kreft">
Galina Kreft

Galina Kreft (Галина Сергеевна Крефт-Алексеева, ur. 14 marca 1950, zm. 24 lutego 2005), radziecka kajakarka. Dwukrotna medalistka olimpijska.
Brała udział w dwóch igrzyskach (IO 76, IO 80), na obu olimpiadach zdobywała medale. Triumfowała w kajakowej dwójce w 1976, cztery lata później zajęła drugie miejsce. Podczas obu startów partnerowała jej Nina Gopowa. Siedmiokrotnie stawała na drugim stopniu podium mistrzostw świata, w K-1 500 m (1975, 1979), K-2 500 m (1975) oraz w K-4 500 m (1974, 1975, 1979, 1983).

</doc>
<doc id="1937182" url="https://pl.wikipedia.org/wiki?curid=1937182" title="Gildia">
Gildia



</doc>
<doc id="1937183" url="https://pl.wikipedia.org/wiki?curid=1937183" title="Geografia Singapuru">
Geografia Singapuru

Geografia Singapuru – dziedzina nauki zajmująca się badaniem Singapuru pod względem geograficznym.
Republika Singapuru jest wyspiarskim państwem-miastem w Azji Południowo-Wschodniej, położonym na wyspie Singapur oraz kilkudziesięciu mniejszych okolicznych wyspach, na południowym krańcu Półwyspu Malajskiego. Singapur jest jednym z najbardziej rozwiniętych państw świata.
Położenie i powierzchnia.
Singapur to państwo-miasto położone w Azji Południowo-Wschodniej, na południowym krańcu Półwyspu Malajskiego, ok. 137 km na północ od równika, obejmuje główną wyspę Singapur (576 km²) i ok. 60 małych przybrzeżnych wysepek, z których największe to: 
Brak granic lądowych. Singapur jest od północy oddzielony wodami cieśniny Johor Strait od Malezji, a od południa Cieśniną Singapurską od Indonezji. Długość linii brzegowej to 193 km.
Według singapurskiego urzędu statystycznego powierzchnia kraju wynosi 728,3 km² (stan na 2020 rok). Singapur prowadzi aktywną politykę pozyskiwania lądu z morza – w 1965 roku powierzchnia kraju wynosiła 580 km², a do końca 2030 roku rząd planuje powiększyć ją do 780 km².
Budowa geologiczna i rzeźba terenu.
Kraj jest nizinny. Dwie trzecie wyspy Singapur, zbudowanej przede wszystkim ze skał granitowych, znajduje się poniżej 15 m n.p.m. – średnia wysokość wyspy to 17 m n.p.m. W jej środkowej części znajduje się Bukit Timah (162 m n.p.m. ) – najwyższe wzniesienie kraju. W centrum wyspy znajdują się również wzgórza Panjang i Mandai. Na zachodzie i południu ciągną się niższe wzniesienia, zbudowane ze skał osadowych, m.in. Mount Faber. Wschodnią część wyspy tworzy niski płaskowyż, zbudowany z piasków i żwirów, poprzecinany dolinami.
Klimat.
Singapur leży w strefie klimatu równikowego w obszarze monsunowym. Cechą klimatu singapurskiego są wysokie i stałe temperatury, duże ilości opadów i wysoki poziom wilgotności.
Średnie miesięczne temperatury wahają się od 25 °C w styczniu do 27 °C w czerwcu. Amplitudy dobowe nie przekraczają 7 °C. Najwyższa zarejestrowana temperatura na terenie Singapuru wynosiła 36 °C.
Dodatkowym czynnikiem wpływającym na klimat Singapuru jest obecność akwenów morskich. Opady są wysokie i utrzymują się na średnim poziomie 2500 mm rocznie. Opady są całoroczne, największe wartości opadowe notuje się w miesiącach zimowych (od listopada do marca), kiedy wieje monsun północno-wschodni, a najmniejsze kiedy wieje monsun południowo-zachodni (od maja do września). Kwiecień i październik charakteryzują się intensywnymi popołudniowymi ulewami i burzami.
Wody.
Singapur posiada gęstą sieć krótkich strumieni o niskich spadkach. Wiele strumieni, zwłaszcza tych odpływających na północ, ma szerokie ujścia z namorzynami, które rozciągają się daleko w głąb lądu. Najdłuższa rzeka to Seletar — ma 16 km długości.
Pomimo wysokich opadów deszczu władze kraju są zmuszone importować wodę pitną z Malezji, ponieważ nie ma warunków na jej magazynowanie. Singapur prowadzi aktywną politykę pozyskiwania wody pitnej z deszczówki, ze ścieków oraz poprzez odsalanie wody morskiej. Celem władz jest osiągnięcie samowystarczalności do 2061 roku.
Gleby.
Gleby Singapuru charakteryzują się niskim stopniem żyzności, co jest także wynikiem ich degradacji w wyniku działalności człowieka.
Flora i fauna.
Flora.
Pierwotnie Singapur był miejscem, które pokrywały tropikalne lasy, zaś wybrzeże kraju w większości porastały lasy namorzynowe, wcinające się głęboko w ląd. Obecnie roślinność naturalna występuje w nielicznych miejscach, zachowały się resztki lasów, które zajmują ok. 5% powierzchni kraju. W niektórych miejscach, gdzie istniał las, a teren nie został zabudowany przez człowieka, występują sawanny z licznymi zaroślami. Mimo licznych obszarów miejskich, w mieście jest wiele terenów zielonych. Do głównych drzew należą palmowate.
Fauna.
Występują tu m.in. makaki krabożerne – największe rodzime zwierzęta i kukangi. Żyje tu wiele gatunków ptaków, m.in. majny brunatne i kanie bramińskie. W wodach przybrzeżnych występują rafy koralowe.
Demografia.
Liczba ludności Singapuru w 2020 roku wynosiła 5 685,8 tys., z czego 3523,2 tys. osób miało obywatelstwo. Singapur jest silnie zurbanizowany i wyróżnia się dużą gęstością zaludnienia.
Ludność Singapuru jest zróżnicowana pod względem etnicznym w wyniku dużej imigracji. 74,3% (75,9%) mieszkańców (obywateli) Singapuru stanowią Chińczycy, 13,5% (15,0%) Malajczycy i 9,0% (7,5%) Hindusi (stan na 2020 rok).
Językami urzędowymi są język angielski, język mandaryński, język malajski i język tamilski. Angielskim posługuje się 48,3% populacji, mandaryńskim – 29,9% a innymi dialektami chińskimi 8,7%, malajskim – 9,2%, tamilskim 2,5%; 1,4% posługuje się innymi językami.
31,1% wyznaje buddyzm, 18,9% chrześcijaństwo, 15,6% islam, 8,8% taoizm, 5% hinduizm, innej wiary jest 0,6% społeczeństwa a 20% nie deklaruje żadnej religii (dane szacunkowe na 2020 rok).
Gospodarka.
Singapur jest krajem wysoko rozwiniętym o gospodarce wolnorynkowej. Wyróżnia się jednym z najwyższych poziomów PKB na jednego mieszkańca, niskim bezrobociem i stabilnością cen. Gospodarkę napędza eksport, przede wszystkim elektroniki, wyrobów naftowych, chemikaliów, urządzeń medycznych i optycznych, farmaceutyków. Transport oraz usługi finansowe są ważnymi źródłami dochodu narodowego.

</doc>
<doc id="1937185" url="https://pl.wikipedia.org/wiki?curid=1937185" title="Order Padma Bhushan">
Order Padma Bhushan

Order Padma Bhushan () – indyjskie wysokie odznaczenie cywilne (order), przyznawane przez prezydenta Indii.
Historia.
Order Padma Bhushan został ustanowiony 2 stycznia 1954 przez pierwszego prezydenta Indii Rajendrę Prasada wraz z dwoma innymi odznaczeniami z grupy Padma Awards: Orderem Padma Vibhushan i Orderem Padma Shri oraz Orderem Bharat Ratna. Przyznawanie wszystkich tych odznaczeń zostało zawieszone w okresie od 13 lipca 1977 do 26 stycznia 1980.
W hierarchii indyjskich odznaczeń cywilnych znajduje się na trzecim miejscu – za Orderem Bharat Ratna i Orderem Padma Vibhushan, a przed Orderem Padma Shri.
Początkowo Order Padma Bhushan miał być trzecią klasą innego odznaczenia. W projekcie najniższym było odznaczenie Tisra Varg (dosł. „trzeciej klasy” – obecnie Padma Shri), drugim w kolejności było Dusra Varg (dosł. „drugiej klasy” – obecnie właśnie Order Padma Bhushan), a najwyższym Pahela Varg (dosł. „pierwszej klasy” – obecnie Padma Vibhushan).
Zasady nadawania.
Order Padma Bhushan nadawany jest w dowód uznania głównie obywatelom indyjskim za wybitne osiągnięcia i zasługi dla narodu, w dziedzinie nauki i kultury, za działalność publiczną oraz w innych dziedzinach i może być przyznany pośmiertnie.
Z wnioskiem o odznaczenie Padma Bhushan mogą występować przedstawiciele rządu federalnego, poszczególnych ministerstw, terenowych jednostek administracji państwowej i innych instytucji państwowych oraz organizacji społecznych. Wnioski rozpatrywane są przez „Kapitułę Nagrody” ("Awards Committee") i po akceptacji odpowiedniego ministra lub premiera przedstawiane prezydentowi. Order wręczany jest corocznie 26 stycznia, w „Dniu Republiki” – święta narodowego Indii.
Opis odznaki.
Początkowo odznaką orderu miał być okrągły medal z brązu o średnicy 35 mm z wytłoczonym w centrum kwiatem lotosu z białego złota i napisem: „पदम भूषण” ("PADMA BHUSHAN"). Na rewersie znajdowało się godło państwowe Indii i dewiza orderu. Nie istnieją żadne dostępne źródła, które potwierdzałyby, że powyższy projekt został zrealizowany.
W 1957 projekt został zmieniony i przyjął obecną formę. Na awersie znajduje się kwiat lotosu na tle krzyża złożonego z kwadratów oraz napis „पदम भूषण” ("PADMA BHUSHAN"). Na rewersie znajduje się godło państwowe Indii oraz napis z dewizą orderu.
Odznaczeni.
Do 2010 Orderem Padma Bhushan zostało odznaczonych 1111 osób, m.in.

</doc>
<doc id="1937187" url="https://pl.wikipedia.org/wiki?curid=1937187" title="Crazy Love (album)">
Crazy Love (album)

Crazy Love - wydany w 2009 r., czwarty studyjny album kanadyjskiego wokalisty Michaela Bublé. 
Album został nagrany w ciągu sześciu miesięcy w Los Angeles, Nowym Jorku i Vancouver (jego rodzinnym mieście). Wyprodukowany przez Davida Fostera, Boba Rocka i Humberta Gatikę.
Nagrania w Polsce uzyskały status podwójnej platynowej płyty.
Lista utworów.
Wersja podstawowa
Hollywood Edition Bonus Disc

</doc>
<doc id="1937197" url="https://pl.wikipedia.org/wiki?curid=1937197" title="Kajmany na Letnich Igrzyskach Olimpijskich 2000">
Kajmany na Letnich Igrzyskach Olimpijskich 2000

Kajmany na Letnich Igrzyskach Olimpijskich 2000 reprezentowało 3 zawodników, 1 mężczyzna i 2 kobiety.

</doc>
<doc id="1937199" url="https://pl.wikipedia.org/wiki?curid=1937199" title="Archidiecezja Honiara">
Archidiecezja Honiara

Archidiecezja Honiara (łac.: "Archidioecesis Honiaranus", ang. "Archdiocese of Honiara") – rzymskokatolicka archidiecezja na Wyspach Salomona. Siedziba arcybiskupa znajduje się w archikatedrze Świętego Krzyża w Honiarze. Wchodzi w skład Metropolii Honiara. Sufraganiami są diecezje: Gizo i Auki.

</doc>
<doc id="1937201" url="https://pl.wikipedia.org/wiki?curid=1937201" title="Palomar 6">
Palomar 6

Palomar 6 – dość luźna gromada kulista znajdująca się w odległości około 18,9 tys. lat świetlnych od Ziemi w kierunku konstelacji Wężownika. Została odkryta w 1952 roku przez George’a Abella.
Gromada Palomar 6 jest w znacznym stopniu ukryta, ponieważ znajduje się w tym samym kierunku, w którym obserwujemy centrum Drogi Mlecznej. Gromada ta znajduje się w odległości 7200 lat świetlnych od jądra Drogi Mlecznej. 
Palomar 6 jest jedną z zaledwie czterech znanych obecnie gromad kulistych, które zawierają mgławice planetarne. Mgławica ta, znana jako JaFu 1, została odkryta przez George’a H. Jacoby’ego i L. Kellara Fulltona dopiero w 1997 roku, ponieważ ukrywa się w pobliżu wielu gwiazd gromady kulistej Palomar 6.

</doc>
<doc id="1937202" url="https://pl.wikipedia.org/wiki?curid=1937202" title="Davide Malacarne">
Davide Malacarne

Davide Malacarne (ur. 11 lipca 1987 w Feltre) – włoski kolarz przełajowy i szosowy.
Największym sukcesem kolarza jest wygrany 4. etap w prestiżowym wyścigu Volta Ciclista a Catalunya (2010), zaliczanym do ProTour. Jest mistrzem świata juniorów w kolarstwie przełajowym (2005).

</doc>
<doc id="1937203" url="https://pl.wikipedia.org/wiki?curid=1937203" title="Diecezja Auki">
Diecezja Auki

Diecezja Auki (łac.: "Dioecesis Aukinus", ang. "Diocese of Auki") – rzymskokatolicka archidiecezja na Wyspach Salomona. Siedziba biskupa znajduje się w katedrze w Auki. Podlega metropolii Honiara.

</doc>
<doc id="1937204" url="https://pl.wikipedia.org/wiki?curid=1937204" title="Ofensywa przeciwko talibom w okręgu Arghandab">
Ofensywa przeciwko talibom w okręgu Arghandab



</doc>
<doc id="1937206" url="https://pl.wikipedia.org/wiki?curid=1937206" title="Bojan Križaj">
Bojan Križaj

Bojan Križaj (ur. 3 stycznia 1957 w Kranju) – słoweński narciarz alpejski reprezentujący Jugosławię, wicemistrz świata.
Kariera.
Pierwsze punkty w zawodach w zawodach Pucharu Świata zdobył 10 grudnia 1976 roku w Val d’Isère, zajmując dziesiąte miejsce w slalomie. Na podium zawodów tego cyklu pierwszy raz stanął 13 grudnia 1977 roku w Madonna di Campiglio, gdzie rywalizację w tej konkurencji ukończył na trzeciej pozycji. W zawodach tych wyprzedzili go jedynie Ingemar Stenmark ze Szwecji i Austriak Klaus Heidegger. Łącznie 33 razy stawał na podium zawodów pucharowych, odnosząc przy tym osiem zwycięstw: 20 stycznia 1980 roku i 25 stycznia 1981 roku w Wengen, 20 marca 1982 roku w Kranjskiej Gorze, 12 lutego 1983 roku w Markstein, 16 grudnia 1984 roku w Madonna di Campiglio, 21 marca 1986 roku w Bromont, 20 grudnia 1986 roku w Kranjskiej Gorze i 25 stycznia 1987 roku w Kitzbühel triumfował w slalomach. Najlepsze wyniki osiągnął w sezonie 1979/1980, kiedy to zajął czwarte miejsce w klasyfikacji generalnej, a w klasyfikacji slalomu był drugi. Ponadto w klasyfikacji slalomu zdobył Małą Kryształową Kulę w sezonie 1986/1987, w sezonie 1985/1986 był drugi, a w sezonie 1980/1981 zajął trzecie miejsce. Był również trzeci w klasyfikacji giganta w sezonie 1978/1979.
Jego największym sukcesem jest srebrny medal w slalomie wywalczony podczas mistrzostw świata w Schladming w 1982 roku. Rozdzielił tam Ingemara Stenmarka i jego rodaka, Bengta Fjällberga. Był też między innymi piąty w rej samej konkurencji na rozgrywanych trzy lata później mistrzostwach świata w Bormio. W 1976 roku wystąpił na igrzyskach olimpijskich w Innsbrucku, gdzie był osiemnasty w gigancie, a slalomu nie ukończył. Na rozgrywanych cztery lata później igrzyskach w Lake Placid był czwarty w gigancie, przegrywając walkę o podium z Austriakiem Hansem Ennem o 0,02 sekundy. Brał też udział w igrzyskach olimpijskich w Sarajewie w 1984 roku, zajmując siódmą pozycję w slalomie i dziewiątą w gigancie.
W 1988 roku zakończył karierę.

</doc>
<doc id="1937207" url="https://pl.wikipedia.org/wiki?curid=1937207" title="Diecezja Gizo">
Diecezja Gizo

Diecezja Gizo (łac.: "Dioecesis Ghizotanus", ang. "Diocese of Gizo") – rzymskokatolicka diecezja na Wyspach Salomona. Siedziba biskupa znajduje się w katedrze św. Piotra w Gizo. Podlega metropolii Honiara.
Historia.
11 czerwca 1959 papież Jan XXIII utworzył wikariat apostolski Zachodnich Wysp Salomona. Dotychczas wierni z tych terenów należeli do wikariatu apostolskiego Południowych Wysp Salomona (obecnie archidiecezja Honiara) i wikariatu apostolskiego Północnych Wysp Salomona (obecnie diecezja Bougainville).
15 listopada 1966 wikariat apostolski Zachodnich Wysp Salomona został podniesiony do rangi diecezji i przyjął obecną nazwę.

</doc>
<doc id="1937212" url="https://pl.wikipedia.org/wiki?curid=1937212" title="Jerzy Wielkoszyński">
Jerzy Wielkoszyński

Jerzy Wielkoszyński (ur. 18 stycznia 1930 w Łucku, zm. 9 czerwca 2010) – polski lekarz specjalizujący się w medycynie sportowej, fizjoterapeuta, trener.
Życiorys.
Po wojnie zamieszkał wraz z rodziną w Bytomiu. Jako zawodnik Ogniwa Bytom zdobył brązowy medal lekkoatletycznych mistrzostw Polski w sztafecie olimpijskiej (1950). Ukończył Akademię Medyczną w Zabrzu i poznańską Akademię Wychowania Fizycznego. Po studiach wrócił na Śląsk, gdzie początkowo trenował kadrę skoczków wzwyż, m.in. Edwarda Czernika. Pracę trenerską kontynuował do 1975. Następnie współpracował z siatkarskim Płomieniem Milowice, gdy ten sięgał w 1978 po klubowy Puchar Europy.
Później związany z futbolem. Sprawował opiekę medyczną nad piłkarzami Szombierek Bytom i kadrą narodową przed mundialem w Hiszpanii. Od 1982 współpracował z trenerem Orestem Lenczykiem w ramach jego pracy w klubach. W walce z kontuzjami pomagał m.in. Markowi Citce, Jakubowi Błaszczykowskiemu, Andrzejowi Niedzielanowi i Radosławowi Kałużnemu. Z racji swoich umiejętności i skutecznych metod stosowanych u piłkarzy był określany mianem „znachora” bądź „szamana”.
W ostatnich latach pracował ze sztabami trenerskimi kolejno GKS Bełchatów i Widzewa Łódź. Ostatnim klubem, któremu pomagał był Ruch Chorzów.
11 czerwca 2010 został pochowany na Cmentarzu Mater Dolorosa w Bytomiu.

</doc>
<doc id="1937221" url="https://pl.wikipedia.org/wiki?curid=1937221" title="4 Brygada Złoczowska">
4 Brygada Złoczowska



</doc>
<doc id="1937222" url="https://pl.wikipedia.org/wiki?curid=1937222" title="Diecezja Kingstown">
Diecezja Kingstown

Diecezja Kingstown (łac.: "Dioecesis Regalitana", ang. "Diocese of Kingstown") – katolicka diecezja na Saint Vincent i Grenadynach, Siedziba biskupa znajduje się w katedrze Wniebowzięcia Najświętszej Maryi Panny w Kingstown. Podlega metropolii Port of Spain na Trynidad i Tobago.

</doc>
<doc id="1937223" url="https://pl.wikipedia.org/wiki?curid=1937223" title="Naoki Soma">
Naoki Soma

 – japoński piłkarz, reprezentant kraju grający na pozycji obrońcy.
Kariera klubowa.
Jako piłkarz grał w takich klubach jak Tokyo Verdy, Kawasaki Frontale i Kashima Antlers. W 2005 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1995. Uczestnik Pucharu Konfederacji 1995 oraz Pucharu Azji 1996. Został powołany na MŚ 1998. Powołany także na Copa América 1999. Po raz ostatni w reprezentacji zagrał w 1999, dla której wystąpił w 58 spotkaniach i strzelił 4 bramki.

</doc>
<doc id="1937224" url="https://pl.wikipedia.org/wiki?curid=1937224" title="Lucas van Valckenborch">
Lucas van Valckenborch

Lucas van Valckenborch lub Valkenborgh (ur. ok. 1530 w Leuven, zm. 2 lutego 1597 we Frankfurcie nad Menem) – flamandzki malarz pejzażysta.
Był najwybitniejszym przedstawicielem rodu malarskiego liczącego co najmniej 14 artystów. Obecnie rozpoznawane są jedynie prace braci Lucasa i Martena (1535-1612) oraz jego synów Frederika (ok. 1570-1623) i Gillisa (1570-1622). Pozostali, mniej wybitni malarze noszący nazwisko Valckenborch, zostali zapomniani.
Lucas van Valckenborch działał początkowo w Mechelen, gdzie wzmiankowano go w gildii malarskiej w 1560. W 1564 jego uczniem został Jaspar van der Linden. Artysta był protestantem i ze względu na prześladowania opuścił Flandrię (1566) by zamieszkać z rodziną w bardziej tolerancyjnych Niemczech. W międzyczasie wzmiankowano go w Akwizgranie, potem w Liège i Antwerpii, gdzie działał na dworze Macieja Habsburga ówczesnego namiestnika Niderlandów Hiszpańskich i późniejszego cesarza. Ostatecznie artysta ok. 1592/93 przeniósł się do Frankfurtu nad Menem, by dołączyć do mieszkającego tam od 1586 brata Martena. W 1594 otrzymał obywatelstwo i pozostał tam do śmierci.
Artysta tworzył niewielkie pejzaże i sceny rodzajowe zbliżone stylem i tematyką do prac Pietera Bruegla i Herri met de Blesa. Były to przedstawienia kiermaszy, chłopskich festynów, pór roku i wieży Babel, urozmaicone motywami anegdotycznymi.
W zbiorach polskich w kolekcji Zamku Królewskiego w Warszawie znajduje się domniemany obraz Lucasa van Valckenborcha "Odpoczynek w czasie ucieczki do Egiptu".
Wybrane prace.
cykle 

</doc>
<doc id="1937225" url="https://pl.wikipedia.org/wiki?curid=1937225" title="Kosmos 46">
Kosmos 46

Kosmos 46 – radziecki satelita rozpoznawczy; statek typu Zenit-2 (należący do programu Zenit), którego konstrukcja została oparta na załogowych kapsułach Wostok. Misja udana. Kapsuła z negatywami opadła na terytorium ZSRR po 8 dniach.

</doc>
<doc id="1937226" url="https://pl.wikipedia.org/wiki?curid=1937226" title="Havard Flo">
Havard Flo



</doc>
<doc id="1937227" url="https://pl.wikipedia.org/wiki?curid=1937227" title="Guillén de Castro">
Guillén de Castro

Guillén de Castro y Bellvís (ur. 4 listopada 1569 w Walencji, zm. 28 lipca 1631 w Madrycie) – hiszpański poeta barokowy, w ojczyźnie uznawany za jednego z największych liryków dramatycznych, piewca katolicyzmu.
Życie.
Guillén de Castro urodził się w 1569 roku w Walencji w rodzinie szlacheckiej. Pełnił służbę jako dworzanin i rycerz we Włoszech od młodości zajmując się twórczością literacką. W 1618 roku przyjechał do Madrytu szukając uznania jako poeta i dramaturg. W tym samym roku wydał własnym sumptem pierwszą część swoich dramatów "Primera parte de comedias".
Twórczość.
Dramaty Guilléna de Castro swoje główne inspiracje czerpały z narodowych, legendarnych wątków, których autor stał się koneserem pośrednio dzięki znajomości bogatej twórczości romansowej Hiszpanii. Twórczość Guilléna de Castro liczy sobie 50 utworów dramatycznych, ogłoszonych w dwóch tomach (1618, 1625), drukowanych osobno lub zachowanych w rękopisach.

</doc>
<doc id="1937228" url="https://pl.wikipedia.org/wiki?curid=1937228" title="Bengt Fjällberg">
Bengt Fjällberg

Bengt Henrik Fjällberg (ur. 15 września 1961 w Tärnaby) – szwedzki narciarz alpejski, brązowy medalista mistrzostw świata.
Kariera.
Pierwsze punkty w zawodach w zawodach Pucharu Świata zdobył 18 stycznia 1981 roku w Kitzbühel, zajmując trzynaste miejsce w slalomie. Na podium zawodów tego cyklu pierwszy raz stanął już 8 lutego 1981 roku w Oslo, gdzie rywalizację w tej konkurencji ukończył na drugiej pozycji. W zawodach tych rozdzielił swego rodaka, Ingemara Stenmarka i Władimira Andriejewa z ZSRR. W kolejnych startach jeszcze jeden raz stanął na podium zawodów pucharowych: 12 lutego 1983 roku w Markstein ponownie był drugi w slalomie. Tym razem uplasował się między Bojanem Križajem z Jugosławii i Austriakiem Christianem Orlainskym. Najlepsze wyniki osiągnął w sezonie 1980/1981, kiedy to zajął 33. miejsce w klasyfikacji generalnej, a w klasyfikacji slalomu był dziesiąty.
Jego największym sukcesem jest brązowy medal w slalomie wywalczony podczas mistrzostw świata w Schladming w 1982 roku. W zawodach tych wyprzedzili go jedynie Ingemar Stenmark i Bojan Križaj. Był to jego jedyny medal wywalczony na międzynarodowej imprezie tej rangi. W 1984 roku wystąpił w slalomie na igrzyskach olimpijskich w Sarajewie. W pierwszym przejeździe uzyskał czternasty wynik, natomiast w drugim przejeździe został zdyskwalifikowany i ostatecznie nie był klasyfikowany.
W 1986 roku zakończył karierę.

</doc>
<doc id="1937230" url="https://pl.wikipedia.org/wiki?curid=1937230" title="Wimbledon 1985">
Wimbledon 1985

Wimbledon 1985 – trzeci w sezonie tenisowy turniej wielkoszlemowy, który odbywał się w dniach 24 czerwca–7 lipca, tradycyjnie na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu. Była to 99. edycja rozgrywek.

</doc>
<doc id="1937234" url="https://pl.wikipedia.org/wiki?curid=1937234" title="Anthony Geslin">
Anthony Geslin

Anthony Geslin (ur. 9 czerwca 1980 w Alençon) – francuski kolarz szosowy, zawodnik profesjonalnej grupy UCI ProTeams FDJ, brązowy medalista mistrzostw świata.
Kariera.
Specjalizuje się w sprinterskim finiszu. W 2005 roku zdobył brązowy medal w wyścigu ze startu wspólnego na mistrzostwach świata w Madrycie, przegrywając jedynie z Belgiem Tomem Boonenem i Alejandro Valverde z Hiszpanii. Rok później wygrał wyścig Paryż–Camembert, a w 2009 roku był najlepszy w Brabantse Pijl. Nigdy nie wystąpił na igrzyskach olimpijskich.

</doc>
<doc id="1937235" url="https://pl.wikipedia.org/wiki?curid=1937235" title="Diecezja Karolinów">
Diecezja Karolinów

Diecezja Karolinów (łac.: "Dioecesis Carolinensium", ang. "Diocese of Caroline Islands") – rzymskokatolicka diecezja ze stolicą w Chuuk na wyspie Saint Thomas, w Mikronezji.
Wchodzi w skład metropolii Hagåtña na Guam i obejmuje Mikronezję i Palau.
Katedrą diecezjalną jest katedra Niepokalanego Serca Najświętszej Maryi Panny w Chuuk.
Historia.
19 grudnia 1905 powstał Wikariat apostolski Wysp Karolińskich, następnie, 4 lipca 1946, wikariat apostolski Wysp Karolińskich i Wysp Marshalla. 3 maja 1979 zmieniono na diecezję Karoliny-Marshalla, z kolei 23 kwietnia 1993 wydzielono diecezję Wysp Karolińskich.

</doc>
<doc id="1937237" url="https://pl.wikipedia.org/wiki?curid=1937237" title="Pronar Zeto Astwa AZS Białystok">
Pronar Zeto Astwa AZS Białystok



</doc>
<doc id="1937238" url="https://pl.wikipedia.org/wiki?curid=1937238" title="Anton Steiner">
Anton Steiner

Anton Steiner (ur. 20 września 1958 w Lienzu) – austriacki narciarz alpejski, brązowy medalista olimpijski oraz brązowy medalista mistrzostw świata.
Kariera.
W zawodach Pucharu Świata Anton Steiner zadebiutował w 1975 roku. Pierwsze pucharowe punkty wywalczył 9 stycznia 1976 roku w Wengen, gdzie był ósmy w biegu zjazdowym. Osiem dni później we francuskim Morzine po raz pierwszy stanął na podium, zajmując trzecie miejsce w tej samej konkurencji. W zawodach tych wyprzedzili go jedynie jego rodak - Franz Klammer oraz Bernhard Russi ze Szwajcarii. Było to jego jedyne podium w sezonie 1975/1976, który ukończył ostatecznie na 16. pozycji. W lutym 1976 roku brał udział w igrzyskach olimpijskich w Innsbrucku, gdzie zajął 22. miejsce w slalomie, a rywalizacji w zjeździe nie ukończył. Jedno podium w zawodach PŚ wywalczył także w sezonie 1976/1977, tym razem zajmując trzecie miejsce w kombinacji 16 stycznia w 1977 roku w Kitzbühel. Sezon ten zakończył na 27. pozycji.
Blisko pierwszego medalu był podczas mistrzostw świata w Garmisch-Partenkirchen w 1978 roku. W slalomie zajął tam czwarte miejsce, przegrywając walkę o podium z Willim Frommeltem z Liechtensteinu o 0,27 sekundy. Na tych mistrzostwach był ponadto czternasty w gigancie. W zawodach pucharowych trzykrotnie znalazł się w czołowej dziesiątce, jednak na podium nie stanął. W klasyfikacji generalnej zajął dopiero 39. miejsce. Lepszą formę prezentował w kolejnym sezonie, który ukończył na siódme pozycji. Dziewięć razy zajmował miejsca w pierwszej dziesiątce, w tym raz stając na podium: 21 stycznia 1979 roku w Kitzbühel wygrał kombinację.
Najważniejszym punktem sezonu 1979/1980 były igrzyska olimpijskie w Lake Placid. Austriak był tam siódmy w slalomie, a giganta ukończył na osiemnastej pozycji. W zawodach Pucharu Świata wielokrotnie plasował się w czołowej dziesiątce, a trzykrotnie stawał na podium: 16 grudnia 1979 roku w Madonna di Campiglio był trzeci w kombinacji, 12 stycznia w Lenggries był drugi, a 4 marca 1980 roku w Chamonix zwyciężył w tej samej konkurencji. Pozwoliło mu to zająć piąte miejsce w klasyfikacji generalnej oraz trzecie w klasyfikacji kombinacji. Lepsi okazali się jedynie Phil Mahre z USA oraz Andreas Wenzel z Liechtensteinu. Steiner stracił cały kolejny sezon po tym jak na trasie Saslong w Val Gardena upadł po skoku, odnosząc ciężką kontuzję.
Powrócił do narciarstwa w sezonie 1981/1982, punktując kilkukrotnie. Najlepszy wynik osiągnął 14 marca 1982 roku w Jasnej, gdzie był trzeci w slalomie. W klasyfikacji generalnej był jednak ostatecznie dopiero czterdziesty. W lutym 1982 roku wziął także udział w mistrzostwach świata w Schladming, gdzie zdobył brązowy medal w kombinacji. W zjeździe uzyskał dopiero 23. czas, jednak w slalomie był najlepszy i awansował na najniższy stopień podium. W zawodach tych wyprzedzili go tylko Francuz Michel Vion i Szwajcar Peter Lüscher. Sezon 1982/1983 stracił z powodu kolejnej kontuzji, zerwania więzadła krzyżowego, której doznał po upadku na trasie Streif w Kitzbühel.
Steiner zdążył wyleczyć kontuzję i przygotować się do startów w sezonie 1983/1984. W zawodach PŚ dziesięć razy zajmował miejsca w pierwszej dziesiątce, a pięć razy stawał na podium. Odniósł jedno zwycięstwo: 22 stycznia 1984 roku w Kitzbühel wygrywając kombinację, trzykrotnie był drugi: 15 stycznia w Wengen w zjeździe, 17 stycznia w Parpan w kombinacji oraz 4 marca w Aspen ponownie w zjeździe. Ponadto raz zajął trzecie miejsce, w zjeździe, 21 stycznia w Kitzbühel. Podobnie jak w sezonie 1979/1980 zajął piąte miejsce w klasyfikacji generalnej oraz trzecie w klasyfikacji kombinacji. Tym razem wyprzedzili go Andreas Wenzel oraz Pirmin Zurbriggen ze Szwajcarii. Trzecie miejsce wywalczył również na rozgrywanych w lutym 1984 roku igrzyskach olimpijskich w Sarajewie, gdzie na podium stanął w zjeździe. Szybsi na olimpijskiej trasie byli jedynie Bill Johnson z USA oraz Peter Müller ze Szwajcarii. Na tych samych igrzyskach brał też udział w slalomie i slalomie gigancie, jednak w obu przypadkach kończył rywalizację już w pierwszych przejazdach. W slalomie został zdyskwalifikowany, a w gigancie wypadł z trasy.
W kolejnych sezonach Steiner osiągał słabsze wyniki, plasując się poza czołową dziesiątką klasyfikacji generalnej PŚ. W tym czasie najlepiej wypadł w sezonie 1985/1986, kiedy trzykrotnie stawał na podium: 30 grudnia w Wiedniu był trzeci w slalomie równoległym, a 7 lutego w Morzine i 15 marca 1986 roku w Whistler wygrywał w zjeździe. Zwycięstwo z Whistler było ostatnim w jego karierze. W klasyfikacji generalnej był osiemnasty, a w klasyfikacjach zjazdu i kombinacji zajmował ósmą pozycję. Ostatnie podium zawodów Pucharu Świata wywalczył 9 stycznia 1988 roku w Val d’Isère, gdzie był drugi w zjeździe. Punkty w sezonie 1987/1988 zdobył jeszcze tylko 29 stycznia w Schladming, gdzie był siódmy w tej samej konkurencji. W efekcie w klasyfikacji generalnej zajął 40. miejsce. W 1987 roku wystąpił na mistrzostwach świata w Crans-Montana, gdzie był czternasty w kombinacji. Brał również udział w rozgrywanych rok później igrzyskach olimpijskich w Calgary, zajmując siódme miejsce w zjeździe. Ponadto trzykrotnie zdobywał tytuł mistrza kraju: w kombinacji w latach 1976 i 1982 oraz w slalomie w 1982 roku. W 1988 roku zakończył karierę

</doc>
<doc id="1937243" url="https://pl.wikipedia.org/wiki?curid=1937243" title="Diecezja Port Vila">
Diecezja Port Vila

Diecezja Port Vila (łac.: "Dioecesis Portus Vilensis", ang. "Diocese of Port-Vila", fr. "Diocèse de Port-Vila") – katolicka diecezja na Vanuatu, Siedziba biskupa znajduje się w katedrze Najświętszego Serca Pana Jezusa w Port Vila. Podlega metropolii Nouméa na Nowej Kaledonii. Swoim zasięgiem obejmuje państwo Vanuatu.
Historia.
9 lutego 1901 papież Leon XIII erygował prefekturę apostolską Nowych Hebrydów. 22 marca 1904 podniesiono ją do rangi wikariatu apostolskiego. 21 czerwca 1966 w miejsce wikariatu apostolskiego Nowych Hebrydów utworzono diecezję Port Vila.

</doc>
<doc id="1937244" url="https://pl.wikipedia.org/wiki?curid=1937244" title="Riccardo Meggiorini">
Riccardo Meggiorini

Riccardo Meggiorini (ur. 4 września 1985 w Isola della Scala) – włoski piłkarz występujący na pozycji skrzydłowego lub napastnika. Od 2014 roku zawodnik Chievo.
Kariera klubowa.
Riccardo Meggiorini jest wychowankiem klubu Bovolone. Zawodową karierę rozpoczął w 2004 w Interze Mediolan, w barwach którego 14 listopada w zremisowanym 3:3 meczu z Cagliari Calcio zadebiutował w Serie A. Z Interem Meggiorini zdobył Puchar Włoch, po czym był wypożyczany do innych zespołów. Na tej zasadzie trafiał kolejno do Spezii Calcio (razem z Hernánem Paolo Dellafiore), Pavii oraz Cittadelli.
W sezonie 2006/2007 piłkarz strzelił dla Cittadelli 8 goli w 38 spotkaniach Serie C1 i działacze klubu zdecydowali się wykupić go z Interu na stałe. W kolejnych rozgrywkach Meggiorini awansował z nową drużyną do drugiej ligi. 9 lutego 2009 zdobył wszystkie bramki w zwycięskim 4:0 ligowym pojedynku z Avellino.
Podczas sezonu 2008/2009 włoski gracz strzelił łącznie 18 goli i po zakończeniu rozgrywek jego kartę wykupił Inter Mediolan. W czerwcu 2009 Meggiorini trafił do Genoi w ramach rozliczenia za Thiago Mottę i Diego Milito, jednak już 2 lipca podpisał kontrakt z Bari. Od początku sezonu Włoch był jego podstawowym zawodnikiem. Rozegrał łącznie 31 meczów i strzelił 5 goli.
25 czerwca 2010 Meggiorini odszedł do Genoi, jednak 9 lipca został zawodnikiem Bolonii, która wykupiła połowę praw do jego karty. W 2011 roku trafił do Novary.
Kariera reprezentacyjna.
Meggiorini w latach 2004–2005 rozegrał 3 mecze dla młodzieżowych reprezentacji Włoch do lat 19 oraz 20.

</doc>
<doc id="1937255" url="https://pl.wikipedia.org/wiki?curid=1937255" title="René-François Régnier">
René-François Régnier

René-François Régnier (ur. 17 lipca 1794 w Saint-Quentin-lès-Beaurepaire, zm. 3 lub 4 stycznia 1881 w Cambrai) – francuski duchowny katolicki, kardynał, arcybiskup Cambrai.
Życiorys.
Święcenia kapłańskie przyjął 19 grudnia 1818. 22 lipca 1842 został wybrany biskupem Angoulême. 25 września 1842 przyjął sakrę z rąk arcybiskupa Denysa Auguste Affre (współkonsekratorami byli arcybiskupi Pierre Bonamie i François-Nicholas-Madeleine Morlot). 30 września 1850 objął stolicę metropolitalną Cambrai, na której pozostał już do śmierci. Uczestniczył w obradach Soboru Watykańskiego I. 22 grudnia 1873 Pius IX wyniósł go do godności kardynalskiej z tytułem prezbitera Santissima Trinità al Monte Pincio. Wziął udział w konklawe wybierającym Leona XIII.

</doc>
<doc id="1937256" url="https://pl.wikipedia.org/wiki?curid=1937256" title="Bibi Blocksberg i tajemnica niebieskiej sowy">
Bibi Blocksberg i tajemnica niebieskiej sowy

Bibi Blocksberg i tajemnica niebieskiej sowy () – niemiecki film familijny z 2004 roku w reżyserii Franziski Buch.
Opis fabuły.
Bibi Blocksberg poznaje nową przyjaciółkę o imieniu Elea, która od czasu wypadku porusza się na wózku inwalidzkim. Bibi chce jej pomóc, choć zabrania tego kodeks czarownic. Aby pomóc Elei, musi zdobyć magiczną niebieską sowę.

</doc>
<doc id="1937258" url="https://pl.wikipedia.org/wiki?curid=1937258" title="Kronsztad 86">
Kronsztad 86



</doc>
<doc id="1937261" url="https://pl.wikipedia.org/wiki?curid=1937261" title="Cindy Nelson">
Cindy Nelson

Cynthia Lee „Cindy” Nelson (ur. 19 sierpnia 1955 w Duluth) – amerykańska narciarka alpejska, brązowa medalistka olimpijska i trzykrotna medalistka mistrzostw świata.
Kariera.
W zawodach Pucharu Świata zadebiutowała w sezonie 1971/1972. Pierwsze punkty wywalczyła jednak 5 stycznia 1974 roku w Pfronten, zajmując szóste miejsce w biegu zjazdowym. Już osiem dni później po raz pierwszy stanęła na podium, zwyciężając w zjeździe w szwajcarskiej miejscowości Grindelwald. W kolejnych startach łącznie 23. razy stawała na podium, odnosząc jeszcze pięć zwycięstw: 21 grudnia 1974 roku w Saalbach i 4 lutego 1979 roku w Pfronten wygrywała zjazd, 1 marca 1975 roku w Garibaldi wygrała giganta, 9 stycznia 1976 roku w Meiringen zwyciężyła w kombinacji, a 10 stycznia 1983 roku w Verbier była najlepsza w supergigancie. Ostatnie podium wywalczyła 12 marca 1983 roku w Vail, gdzie była druga w gigancie. Najlepsze wyniki osiągnęła w sezonie 1978/1979, kiedy zajęła czwarte miejsce w klasyfikacji generalnej. Była także druga w klasyfikacji zjazdu w sezonie 1977/1978 oraz giganta w sezonie 1982/1983, a w sezonach 1975/1976, 1979/1980 i 1981/1982 zajmowała trzecie miejsce w klasyfikacji kombinacji.
W 1974 roku wystartowała na mistrzostwach świata w Sankt Moritz, gdzie zajęła jedenaste miejsce w slalomie i osiemnaste w zjeździe. Pierwszy medal zdobyła podczas rozgrywanych dwa lata później igrzysk olimpijskich w Innsbrucku, zajmując trzecie miejsce w biegu zjazdowym. W zawodach tych wyprzedziły ją jedynie Rosi Mittermaier z RFN oraz Austriaczka Brigitte Totschnig. Na tej samej imprezie wystąpiła także w gigancie i slalomie, ale plasowała się poza czołową dziesiątką. Igrzyska w Innsbrucku były także mistrzostwami świata, jednak kombinację rozegrano tylko w ramach drugiej z tych imprez. W konkurencji tej Nelson zajęła czwarte miejsce, przegrywając walkę o podium z Hanni Wenzel z Liechtensteinu. Z mistrzostw świata w Garmisch-Partenkirchen w 1978 roku wróciła bez medalu. Amerykanka zajęła tam między innymi piąte miejsce w zjeździe i szóste w kombinacji. Kolejny sukces osiągnęła na mistrzostwach świata w Lake Placid w 1980 roku, zdobywając srebrny medal w kombinacji. Nelson uplasowała się tam za Hanni Wenzel, a przed Austriaczką Ingrid Eberle. Ostatni medal zdobyła podczas rozgrywanych w 1982 roku mistrzostw świata w Schladming, zajmując drugie miejsce w zjeździe. Uległa tam tylko Kanadyjce Gerry Sorensen, do której straciła 0,41 sekundy. Trzecią w tych zawodach Laurie Graham z Kanady Nelson wyprzedziła zaledwie o 0,03 sekundy. Startowała także na igrzyskach olimpijskich w Sarajewie w 1984 roku i rozgrywanych rok później mistrzostwach świata w Bormio, jednak w żadnym ze startów nie uplasowała się w najlepszej dziesiątce.

</doc>
<doc id="1937262" url="https://pl.wikipedia.org/wiki?curid=1937262" title="Indywidualne Mistrzostwa Szwecji na Żużlu 1967">
Indywidualne Mistrzostwa Szwecji na Żużlu 1967

Indywidualne Mistrzostwa Szwecji na Żużlu 1967 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Ove Fundin (Kaparna Göteborg). 

</doc>
<doc id="1937263" url="https://pl.wikipedia.org/wiki?curid=1937263" title="Prefektura apostolska Wysp Marshalla">
Prefektura apostolska Wysp Marshalla

Prefektura Apostolska Wysp Marshalla (łac.: "Apostolica Praefectura Insularum Marshallensium", ang. "Apostolic Prefecture of Marshall Islands") – rzymskokatolicka prefektura apostolska z siedzibą w Majuro na Wyspach Marshalla. Katedrą diecezjalną jest katedra Wniebowzięcia Najświętszej Maryi Panny w Majuro.
Podlega metropolii Hagåtña na Guam i obejmuje państwo Wyspy Marshalla.
Historia.
W 1905 utworzono misję sui iuris Wysp Marshalla. Dotychczas wierni z tych terenów należeli do wikariatu apostolskiego Nowego Pomorza (obecnie archidiecezja Rabaul). 4 maja 1923 misja sui iuris Wysp Marshalla została skasowana, a jej terytorium włączone do wikariatu apostolskiego Marianów, Karolinów i Wysp Marshalla (obecnie diecezja Karolinów).
23 kwietnia 1993 utworzono prefekturę apostolską Wysp Marshalla.

</doc>
<doc id="1937264" url="https://pl.wikipedia.org/wiki?curid=1937264" title="Instytut Sadownictwa i Kwiaciarstwa">
Instytut Sadownictwa i Kwiaciarstwa



</doc>
<doc id="1937266" url="https://pl.wikipedia.org/wiki?curid=1937266" title="Rene-François Régnier">
Rene-François Régnier



</doc>
<doc id="1937267" url="https://pl.wikipedia.org/wiki?curid=1937267" title="Jón Bjarnason">
Jón Bjarnason

Jón Bjarnason (ur. 26 grudnia 1943) – islandzki polityk, były szef klubu parlamentarnego Ruchu Zieloni-Lewica, poseł do Alþingi w latach 1999- 2013, minister rybołówstwa i rolnictwa w rządzie Jóhanny Sigurðardóttir (10 maja 2009-23 maja 2013).

</doc>
<doc id="1937270" url="https://pl.wikipedia.org/wiki?curid=1937270" title="Indywidualne Mistrzostwa Szwecji na Żużlu 1968">
Indywidualne Mistrzostwa Szwecji na Żużlu 1968

Indywidualne Mistrzostwa Szwecji na Żużlu 1968 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Leif Enecrona (Getingarna Sztokholm).

</doc>
<doc id="1937271" url="https://pl.wikipedia.org/wiki?curid=1937271" title="Indywidualne Mistrzostwa Szwecji na Żużlu 1969">
Indywidualne Mistrzostwa Szwecji na Żużlu 1969

Indywidualne Mistrzostwa Szwecji na Żużlu 1969 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Ove Fundin (Kaparna Göteborg).

</doc>
<doc id="1937275" url="https://pl.wikipedia.org/wiki?curid=1937275" title="Svandís Svavarsdóttir">
Svandís Svavarsdóttir

Svandís Svavarsdóttir (ur. 24 sierpnia 1964 w Selfoss) – islandzka polityk i filolog, posłanka do Althingu, w latach 2009–2013i od 2017 minister.
Życiorys.
Ukończyła studia z dziedziny językoznawstwa i filologii islandzkiej na Uniwersytecie Islandzkim, uzyskując magisterium w 1993. Pracowała jako nauczycielka, a także w centrum wsparcia osób niesłyszących i słabosłyszących. W międzyczasie była również wykładowczynią języka migowego na macierzystej uczelni.
Zaangażowała się w działalność polityczną w ramach Ruchu Zieloni-Lewica. W 2003 stanęła na czele partii w Reykjavíku, a w latach 2005–2006 była sekretarzem generalnym ugrupowania. Od 2006 do 2009 zasiadała w radzie miejskiej islandzkiej stolicy, od 2007 wchodząc w skład zarządu miasta.
W 2009 po raz pierwszy uzyskała mandat posłanki do Althingu. Z powodzeniem ubiegała się o poselską reelekcję w wyborach w 2013, 2016, 2017 i 2021.
Od maja 2009 do maja 2013 sprawowała urząd ministra środowiska w rządzie premier Jóhanny Sigurðardóttir. W listopadzie 2017 została ministrem zdrowia w gabinecie Katrín Jakobsdóttir. W listopadzie 2021 w drugim rządzie dotychczasowej premier przeszła na stanowisko ministra rolnictwa i rybołówstwa (od lutego 2022 jako minister żywności).
Życie prywatne.
Jest mężatką, ma czwórkę dzieci.

</doc>
<doc id="1937276" url="https://pl.wikipedia.org/wiki?curid=1937276" title="Juszkowo (przystanek kolejowy)">
Juszkowo (przystanek kolejowy)

Juszkowo - zlikwidowany przystanek osobowy w Juszkowie, w województwie pomorskim, w Polsce. Znajduje się na trasie linii nr 229 Pruszcz Gdański - Łeba.

</doc>
<doc id="1937277" url="https://pl.wikipedia.org/wiki?curid=1937277" title="Alessandro Gazzi">
Alessandro Gazzi

Alessandro Carlo Gazzi (ur. 28 stycznia 1983 w Feltre) – włoski piłkarz występujący na pozycji pomocnika w Alessandrii.
Kariera klubowa.
Alessandro Gazzi jest wychowankiem S.S. Lazio. Zawodową karierę rozpoczął w 2000 w drugoligowym Treviso. Po zakończeniu sezonu 2000/2001 powrócił do Lazio, jednak przez 2 lata nie udało mu się zadebiutować w rozgrywkach Serie A. W sezonie 2003/2004 Gazzi reprezentował barwy Viterbese grającego w Serie C1 i był jego podstawowym zawodnikiem.
Latem 2004 roku Gazzi został piłkarzem Bari, do którego trafił razem z Vincenzo Santoruvo i Lorenzo Sibilano. W nowym klubie od razu stał się podstawowym graczem, a zadebiutował 11 września w przegranym 1:2 meczu z Catanzaro. W styczniu 2007 Gazzi został wypożyczony do Regginy Calcio, w barwach której 11 lutego w zwycięskim 2:1 spotkaniu przeciwko Torino FC po raz pierwszy wystąpił w pierwszej lidze. Po zakończeniu rozgrywek Gazzi powrócił do Bari. W sezonie 2008/2009 Bari zwyciężyło rozgrywki Serie B i awansowało do Serie A. Zawodnikiem Bari był do roku 2011.
Następnie występował w Sienie, Torino FC oraz US Palermo, a w 2017 przeszedł do Alessandrii.
Kariera reprezentacyjna.
W latach 2003–2004 Gazzi rozegrał 3 mecze dla reprezentacji Włoch do lat 20.

</doc>
<doc id="1937279" url="https://pl.wikipedia.org/wiki?curid=1937279" title="Kanada na Letnich Igrzyskach Olimpijskich 2000">
Kanada na Letnich Igrzyskach Olimpijskich 2000

Kanadę na Letnich Igrzyskach Olimpijskich 2000 reprezentowało 294 zawodników, 150 mężczyzn i 144 kobiety.

</doc>
<doc id="1937283" url="https://pl.wikipedia.org/wiki?curid=1937283" title="Indywidualne Mistrzostwa Szwecji na Żużlu 1970">
Indywidualne Mistrzostwa Szwecji na Żużlu 1970

Indywidualne Mistrzostwa Szwecji na Żużlu 1970 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Ove Fundin (Kaparna Göteborg). 

</doc>
<doc id="1937284" url="https://pl.wikipedia.org/wiki?curid=1937284" title="Straszyn Prędzieszyn">
Straszyn Prędzieszyn

Straszyn Prędzieszyn – nieczynna stacja kolejowa w Straszynie, w województwie pomorskim, w Polsce. Znajduje się na trasie linii nr 229 Pruszcz Gdański - Łeba.
Charakterystyka.
Układ stacji pozostaje w stanie niezmienionym w związku z możliwością reaktywacji linii dla ruchu pasażerskiego, natomiast budynek dworca został w 2013 przejęty przez gminę Pruszcz Gdański z przeznaczeniem na centrum kulturalne (bibliotekę i salę projekcyjną) z zapleczem gastronomicznym, świetlicę wiejską i siedzibę organizacji pozarządowych (m.in. Dolina Raduni, Przystanek Sztuka, Klub Seniora "Bursztynki", rozgłośnia radia Toksyna). Remont, którego koszt szacowany był na 2,5 mln zł, objął odnowę elewacji, oryginalnych dachówek, okien i kamiennego cokołu. Nasadzona została zieleń, w którą wkomponowano rosnące tu stuletnie lipy. Termin oddania obiektu do użytku, planowany pierwotnie na luty 2016 r., został przesunięty na październik 2016. Otwarcie obiektu jako Mediateki w Straszynie nastąpiło 25 listopada 2016. Ostatecznie koszt realizacji zamknął się kwotą 3,25 mln zł. Mediateka w Straszynie wygrała XXI edycję Ogólnopolskiego Konkursu "Modernizacja Roku 2016" w kategorii "Obiekty kultury".
Przed 1939 zawiadowcą stacji był Edward Nitka. Jako Polak na początku wojny został uwięziony, a po trzech latach zmarł w obozie Stutthof. W 1945 przez Straszyn przeprowadzono 11 tys. więźniów ewakuowanych z obozu w tzw. Marszu Śmieci. 28 stycznia 2018 przy stacji odłonięto obelisk upamiętniajacy to wydarzenie.

</doc>
<doc id="1937285" url="https://pl.wikipedia.org/wiki?curid=1937285" title="Louise Lehzen">
Louise Lehzen

Louise Lehzen (ur. 3 października 1784, zm. 9 września 1870) – guwernantka Wiktorii, królowej Wielkiej Brytanii.
Życiorys.
Pochodzenie.
Louise Lehzen była córką luterańskiego pastora z księstwa Koburg.
Początki pracy na dworze angielskim.
Jako guwernantkę zatrudniła ją Maria Ludwika Wiktoria von Sachsen-Coburg. Louise Lehzen uczyła najpierw Feodorę, jej córkę z pierwszego małżeństwa, następnie zaś Wiktorię, córkę Marii Ludwiki Wiktorii i Edwarda, księcia Kentu, przyszłą królową Wielkiej Brytanii. Po objęciu stanowiska guwernantki Wiktorii Louise Lehzen otrzymała tytuł baronowej.
Baronowa Lehzen zajęła się edukacją Wiktorii, gdy ta miała pięć lat. Szybko poczuła sympatię do swojej pupilki, a Wiktoria ją odwzajemniła. Choć wcześniej nie chciała się uczyć alfabetu, pod kierunkiem nowej nauczycielki szybko go przyswoiła. Co rano baronowa czytała Wiktorii proste opowiastki historyczne, co przyczyniło się do rozwoju późniejszych zainteresowań dziewczynki. Innym upodobaniem przejętym od guwernantki przez przyszłą królową było kolekcjonowanie bibelotów.
Dwór angielski odnosił się do baronowej z niechęcią. Krytykowano jej prowincjonalne maniery (jak zwyczaj posypywania każdej potrawy kminkiem, przysyłanym specjalnie dla niej z Hanoweru). Narzekano, że uczy Wiktorię niewłaściwego zachowania przy stole. Wychowanka baronowej była jednak do niej ogromnie przywiązana, gdy dorosła, nazywała ją nawet "anielską, najdroższą mateczką, największym skarbem".
Doradczyni i powiernica królowej Wiktorii.
Po koronacji Wiktorii na królową Anglii baronowa Lehzen stała się jej najbliższą powiernicą i doradczynią. Władczyni chciała jej wyznaczyć oficjalne stanowisko na dworze, baronowa jednak odmówiła.
Louise Lehzen znajdowała się w opozycji do matki Wiktorii i jej kochanka Johna Conroya.
W czasie "kryzysu sypialnianego" przekonywała królową, że nie powinna się godzić na wymianę przez sir Roberta Peela dam dworu na pochodzące z jego stronnictwa.
Osłabienie pozycji na dworze.
Pozycja baronowej Lehzen uległa wyraźnemu osłabieniu po ślubie Wiktorii z Albertem.
Guwernantka królowej była przychylna jej małżeństwu, Albert zamierzał bowiem sprowadzić na dwór angielski więcej Niemców. Książę małżonek nie lubił jednak baronowej, określał ją jako "głupią, narwaną, wulgarną intrygantkę, chorą na obsesję zdobycia władzy". Oskarżał ją też o podsłuchiwanie pod drzwiami królewskiej sypialni.
Pod wpływem "najdroższego anioła" Alberta Wiktoria coraz rzadziej radziła się baronowej Lehzen, zgodziła się też nie zabierać jej ze sobą podczas wyjazdu do Szkocji.
Powrót do Niemiec.
We wrześniu 1842 r. baronowa poprosiła o zwolnienie ze stanowiska "z powodu złego stanu zdrowia". Wyjechała rano, nie pożegnawszy się z królową. Po opuszczeniu dworu osiedliła się u siostry w Buchenbergu i poświęciła edukacji siostrzeńców. Zmarła 9 września 1870.

</doc>
<doc id="1937287" url="https://pl.wikipedia.org/wiki?curid=1937287" title="Piotr Jerzy Przebendowski">
Piotr Jerzy Przebendowski

Piotr Jerzy Przebendowski herbu własnego (ur. ok. 1674, zm. 1755) – wojewoda malborski 1722−1755, wojewoda inflancki 1713−1722, kasztelan inflancki 1710−1712, starosta pucki 1710−1713, starosta kiszporski w latach 1722−1755, pułkownik Jego Królewskiej Mości.
Poseł sejmiku powiatu mirachowskiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W 1733 roku podpisał elekcję Stanisława Leszczyńskiego.
Odznaczony Orderem Orła Białego.

</doc>
<doc id="1937290" url="https://pl.wikipedia.org/wiki?curid=1937290" title="Konferencja Konstantynopolitańska">
Konferencja Konstantynopolitańska

Konferencja Konstantynopolitańska wielkich mocarstw (Wielkiej Brytanii, Rosji, Francji, Niemiec, Austro-Węgier i Włoch) odbyła się w Stambule (wtedy Konstantynopolu) w dniach 23 grudnia 1876–20 stycznia 1877. W następstwie buntu Hercegowiny, który rozpoczął się w 1875, oraz powstania bułgarskiego w kwietniu 1876, mocarstwa zatwierdziły wspólnie projekt reform politycznych zarówno w Bośni, jak i na terytorium Imperium Osmańskiego, w obrębie którego żyła większość Bułgarów.
Odrzucając decyzje wielkich mocarstw, Turcja została pozbawiona politycznego i wojskowego wsparcia ze strony Zachodu w X wojnie rosyjsko-tureckiej w latach 1877–1878, w odróżnieniu od poprzedniej wojny krymskiej.

</doc>
<doc id="1937291" url="https://pl.wikipedia.org/wiki?curid=1937291" title="Kostaryka na Letnich Igrzyskach Olimpijskich 2000">
Kostaryka na Letnich Igrzyskach Olimpijskich 2000

Kostarykę na Letnich Igrzyskach Olimpijskich 2000 reprezentowało 7 zawodników, 5 mężczyzn i 2 kobiety.

</doc>
<doc id="1937293" url="https://pl.wikipedia.org/wiki?curid=1937293" title="Gromada Erydanu">
Gromada Erydanu

Gromada Erydanu – gromada kulista znajdująca się w odległości około 293 700 lat świetlnych od Ziemi w kierunku konstelacji Erydanu. Została odkryta w 1976 roku przez Hansa-Emila Schustera na płytach fotograficznych wykonanych teleskopem Schmidta o średnicy 1 metra należącym do ESO. Znajduje się ona na zewnętrznych obrzeżach halo Drogi Mlecznej.

</doc>
<doc id="1937296" url="https://pl.wikipedia.org/wiki?curid=1937296" title="Diecezja Tonga">
Diecezja Tonga

Diecezja Tonga (łac.: "Dioecesis Tongana", ang. "Diocese of Tonga") – katolicka diecezja na Tonga, Siedziba biskupa znajduje się w katedrze Niepokalanego Poczęcia Najświętszej Maryi Panny w Nukuʻalofie. Podlega bezpośrednio pod Stolicę Apostolską. Swoim zasięgiem obejmuje państwo Tonga. Autor herbu jest słowacki heraldyk Marek Sobola. Herb został przyjęty w 2017 roku.
Historia.
23 sierpnia 1842 utworzono wikariat apostolski Środkowej Oceanii. Dotychczas wierni z tych terenów należeli do wikariatu apostolskiego Zachodniej Oceanii (obecnie diecezja Auckland). 13 kwietnia 1937 omawiana jednostka zmieniła nazwę na "wikariat apostolski Wysp Tonga", a 22 marca 1957 na "wikariat apostolski Wysp Tonga i Niue". 21 czerwca 1966 został on wyniesiony do rangi diecezji i przyjął obecną nazwę.

</doc>
<doc id="1937301" url="https://pl.wikipedia.org/wiki?curid=1937301" title="VKP Bratysława">
VKP Bratysława

VKP Bratysława – słowacki klub siatkarski z Bratysławy założony w 1946 roku jako TKNB Bratysława. Jedenastokrotny mistrz Słowacji i ośmiokrotny zdobywca Pucharu Słowacji. Jako Červená hviezda Bratysława - trzykrotny mistrz Czechosłowacji, zdobywca Pucharu Europy Mistrzów Klubowych oraz Pucharu Europy Zdobywców Pucharów.
We wrześniu 2017 roku ogłoszono fuzję VKP Bratysława z VK Bystrina SPU Nitra.
Historia.
W lutym 1946 roku powstał klub TKNB Bratysława ("Telovýchovný klub národnej bezpečnosti"). W 1948 roku został przemianowany na Sokol ZNB Bratysława. W latach 1949-1953 klub występował pod szyldem banku państwowego jako Štátna banka Bratysława. W 1953 roku dokonano kolejnej zmiany nazwy i w sezonie 1953/1954 klub występował jako DŠO ČH Bratysława. Od 1954 roku do 1990 roku klub nosił nazwę Červená hviezda Bratysława. W tym okresie męski zespół zdobył trzy tytuły mistrza Czechosłowacji: w sezonach 1977/1978, 1978/1979 oraz 1980/1981.
Červená hviezda Bratysława zdobyła pięć medali w europejskich pucharach. W sezonie 1978/1979 zwyciężyła w Pucharze Europy Mistrzów Klubowych, w następnym sezonie w tych rozgrywkach zajęła 2. miejsce. W sezonie 1975/1976 zdobyła srebrny medal Pucharu Europy Zdobywców Pucharów, natomiast w sezonie 1980/1981 - zwyciężyła w tym Pucharze. W sezonie 1986/1987 natomiast zajęła 3. miejsce w Pucharze CEV.
Po zmianach ustrojowych w Czechosłowacji i wprowadzeniu ustaw dekomunizacyjnych klub musiał porzucić nazwę Červená hviezda i w 1990 roku przyjął nazwę ŠKP Bratysława ("Športový klub polície").
27 maja 1992 roku członkowie klubu przyjęli nowy status i od tego momentu klub nosi nazwę VKP Bratysława ("Volejbalový klub polície"). VKP Bratysława zdobył 11 tytułów mistrza Słowacji oraz 8 Pucharów Słowacji.
Ze względu na złą sytuację finansową przed sezonem 2012/2013 władze klubów VKP Bratysława i VO TJ Spartak Myjava zdecydowały się na utworzenie jednego zespołu pod nazwą Spartak VKP Myjava. W sezonie 2012/2013 Spartak VKP Myjava ligowe zmagania zakończył na 4. miejscu, w następnym sezonie zdobył natomiast brązowy medal.
Ze względu na niesatysfakcjonujące wyniki sportowe władze VKP Bratysława nie zdecydowały się na przedłużenie współpracy z VO TJ Spartak Myjava, jednocześnie tworząc wspólny zespół z pod nazwą Spartak VKP Komárno. W sezonie 2014/2015 Spartak VKP Komárno został wicemistrzem Słowacji i zdobył Puchar Słowacji. W sezonie 2015/2016 zespół występował pod nazwą Spartak UJS VKP Komárno. W Extralidze zajął 4. miejsce. Po sezonie 2015/2016 współpraca między oboma klubami dobiegła końca.
Przed sezonem 2016/2017 VKP Bratysława stworzyła wspólny zespół z mistrzem Słowacji - VK Bystrina SPU Nitra - pod nazwą VKP Bystrina SPU Nitra. VKP Bystrina SPU Nitra w sezonie 2016/2017 zdobyła tytuł mistrza Słowacji, doszła do finału Pucharu Słowacji oraz zdobyła brązowy medal Pucharu MEVZA.
We wrześniu 2017 roku ogłoszono fuzję obu klubów.

</doc>
<doc id="1937304" url="https://pl.wikipedia.org/wiki?curid=1937304" title="Daniel Paul Schreber">
Daniel Paul Schreber

Daniel Paul Schreber (ur. 25 lipca 1842 w Lipsku, zm. 14 kwietnia 1911 w Lipsku) – niemiecki sędzia, autor opisu swoich przeżyć jako pacjenta z rozpoznaną chorobą psychiczną (dementia praecox). W książce "Pamiętniki nerwowo chorego" ("Denkwürdigkeiten eines Nervenkranken") opisał nawrót choroby (1893–1902) i pokrótce nawiązał do pierwszego epizodu (1884–1885). Trzeci epizod choroby Schrebera (1907–1911) znany jest tylko z dokumentacji szpitalnej. Lekarzami Schrebera byli Paul Flechsig (Lipsk), Reginald Pierson (Lindenhof) i Guido Weber (Sonnenstein).
Książka Schrebera uznawana jest za jedną z najważniejszych w historii psychiatrii i psychoanalizy. W 1911 roku na jej podstawie interpretację przypadku autora przedstawił Sigmund Freud Do niej odnosili się m.in. Eugen Bleuler, Carl Gustav Jung, Melanie Klein, Jacques Lacan, Elias Canetti, Henry Zvi Lothane.
Historia Daniela Paula Schrebera jest też interpretowana w kontekście szkodliwych metod wychowawczych jego ojca, Moritza Schrebera, znanego lekarza i propagatora eksperymentalnych metod wychowawczych.

</doc>
<doc id="1937306" url="https://pl.wikipedia.org/wiki?curid=1937306" title="Robert Resnick">
Robert Resnick

Robert Resnick (ur. 11 stycznia 1923, zm. 29 stycznia 2014) – amerykański fizyk.
Życiorys.
Wraz z Davidem Hallidayem napisał podręcznik do fizyki "Podstawy fizyki", który został przetłumaczony na ponad 40 języków.
W 1974 otrzymał Medal Oersteda.
W latach 1986–1987 był prezesem Amerykańskiego Towarzystwa Nauczycieli Fizyki.

</doc>
<doc id="1937307" url="https://pl.wikipedia.org/wiki?curid=1937307" title="Paul Schreber">
Paul Schreber



</doc>
<doc id="1937308" url="https://pl.wikipedia.org/wiki?curid=1937308" title="Bajka (Bydgoszcz)">
Bajka (Bydgoszcz)

Bajka – osiedle w Bydgoszczy leżące w Dzielnicy Wschodniej, stanowiące część tzw. Nowego Fordonu. Sąsiaduje z osiedlami: Bohaterów, Szybowników, Sielskim i Akademickim.
Granice osiedla wyznaczają: od północy i północnego zachodu – ul. Andersa, od południa – ul. Akademicka, a od wschodu – ul. Brzechwy.
Osiedle w większości stanowią bloki wielorodzinne.
W 2021 przeprowadzono rewitalizację parku i rozbudowę placu zabaw pomiędzy ulicami: Akademicką, Andersa i Andersena.
Historia i nazwa.
Tereny osiedla zostały przyłączone do Bydgoszczy w 1973 roku wraz z przyłączeniem miasteczka Fordon. Swą nazwę osiedle zawdzięcza patronom ulic, którymi w większości są autorzy bajek, baśni i wierszy dla dzieci:
Komunikacja miejska.
Tramwajowa:
Autobusowa:

</doc>
<doc id="1937310" url="https://pl.wikipedia.org/wiki?curid=1937310" title="Laurie Graham">
Laurie Graham

Laurie Jean Graham (ur. 30 marca 1960 w Orangeville) – kanadyjska narciarka alpejska, brązowa medalistka mistrzostw świata.
Kariera.
Pierwsze punkty w zawodach Pucharu Świata wywalczyła 5 grudnia 1979 roku w Val d’Isère, zajmując trzecie miejsce w biegu zjazdowym. Tym samym nie tylko zdobyła punkty, ale od razu stanęła na podium zawodów pucharowych. W zawodach tych wyprzedziły ją jedynie Marie-Theres Nadig ze Szwajcarii oraz Cindy Nelson z USA. Łącznie 15 razy plasowała się w czołowej trójce, odnosząc przy tym sześć zwycięstw: 5 marca 1983 roku w Mont-Tremblant, 9 marca 1985 roku w Banff, 13 grudnia 1985 roku w Val d’Isère, 1 lutego 1986 roku w Crans-Montana i 13 grudnia 1986 roku w Val d’Isère była najlepsza w zjazdach, a 8 stycznia 1984 roku w Puy-Saint-Vincent triumfowała w supergigancie. Najlepsze wyniki osiągnęła w sezonie 1985/1986, kiedy zajęła czternaste miejsce w klasyfikacji generalnej i trzecie w klasyfikacji zjazdu. Trzecia w klasyfikacji zjazdu była również w sezonie 1986/1987, jednak w klasyfikacji generalnej była tym razem piętnasta.
Jej największym sukcesem jest brązowy medal w zjeździe wywalczony podczas mistrzostw świata w Schladming w 1982 roku. Wyprzedziły ją tam tylko rodaczka, Gerry Sorensen i Cindy Nelson. Był to jej jedyny medal wywalczony na międzynarodowej imprezie tej rangi. Była też między innymi piąta w tej konkurencji na rozgrywanych pięć lat później mistrzostwach świata w Crans-Montana. W 1980 roku wystartowała na igrzyskach olimpijskich w Lake Placid, gdzie zjazd ukończyła na jedenastej pozycji. Na rozgrywanych cztery lata później igrzyskach w Sarajewie ponownie była jedenasta w zjeździe, a w gigancie uplasowała się na 33. miejscu. Brała też udział w igrzyskach olimpijskich w Calgary w 1988 roku, gdzie zajęła piątą pozycję w zjeździe i trzynastą w supergigancie.
W 1988 roku zakończyła karierę.

</doc>
<doc id="1937312" url="https://pl.wikipedia.org/wiki?curid=1937312" title="IC 4499">
IC 4499

IC 4499 – gromada kulista znajdująca się w konstelacji Ptaka Rajskiego w odległości około 61 300 lat świetlnych od Słońca oraz 51 200 lat świetlnych od centrum Galaktyki. Została odkryta 13 czerwca 1901 roku przez DeLisle Stewarta. Jest gromadą kulistą leżącą najbliżej południowego bieguna niebieskiego.

</doc>
<doc id="1937313" url="https://pl.wikipedia.org/wiki?curid=1937313" title="Szczecińcowate">
Szczecińcowate

Szczecińcowate (Thryonomyidae) – rodzina ssaków z infrarzędu jeżozwierzokształtnych (Hystricognathi) w obrębie rzędu gryzoni (Rodentia). 
Zasięg występowania.
Rodzina obejmuje dwa współcześnie żyjące gatunki występujące w Afryce.
Morfologia.
Przedstawiciele szczecińcowatych to duże gryzonie, ważące do 9 kg. Mają dużą głowę z małymi oczami i uszami oraz krótki, owłosiony ogon. Mocne pazury na łapach przystosowane są do kopania w ziemi. Pomarańczowe zęby, jak u wszystkich gryzoni, rosną przez całe życie.
Ekologia.
Żyją na podmokłych, trawiastych terenach. Czasami zamieszkują pola uprawne i zjadają plony. Są z natury samotnikami, choć czasami łączą się w niewielkie grupy.
Systematyka.
Do rodziny należy tylko jeden występujący współcześnie rodzaj: 
oraz rodzaje wymarłe:

</doc>
<doc id="1937314" url="https://pl.wikipedia.org/wiki?curid=1937314" title="Thryonomyidae">
Thryonomyidae



</doc>
<doc id="1937319" url="https://pl.wikipedia.org/wiki?curid=1937319" title="Cristin Cooper">
Cristin Cooper



</doc>
<doc id="1937320" url="https://pl.wikipedia.org/wiki?curid=1937320" title="Christin Cooper">
Christin Cooper

Christin Elizabeth Cooper (ur. 8 października 1959 w Los Angeles) – amerykańska narciarka alpejska, wicemistrzyni olimpijska i trzykrotna medalistka mistrzostw świata.
Kariera.
Na arenie międzynarodowej Christin Cooper po raz pierwszy pojawiła się w sezonie 1976/1977. W zawodach Pucharu Świata zadebiutowała 18 stycznia 1977 roku w Schruns, gdzie zajęła czternaste miejsce w slalomie. Już osiem dni później w Crans-Montana zdobyła pierwsze pucharowe punkty, zajmując w tej samej konkurencji dziesiąte miejsce.
Przełom w jej karierze nastąpił w sezonie 1980/1981, kiedy po raz pierwszy stanęła na podium zawodów pucharowych. Dokonała tego 21 stycznia 1981 roku w Crans-Montana, gdzie była druga w kombinacji, ulegając tylko Erice Hess ze Szwajcarii. W kolejnych startach jeszcze siedmiokrotnie stawała na podium, co dało jej czwarte miejsce w klasyfikacji generalnej. Była także szósta w klasyfikacji giganta oraz druga w klasyfikacji slalomu, przegrywając tylko z Hess. Rok wcześniej brała udział w igrzyskach olimpijskich w Lake Placid, gdzie byłą siódma w gigancie oraz ósma w slalomie.
Sezon 1981/1982 był najlepszym w jej karierze. W Pucharze Świata sześć razy stawała na podium, odnosząc przy tym trzy zwycięstwa: 21 grudnia w Saint-Gervais-les-Bains wygrała kombinację, a 23 stycznia w Berchtesgaden oraz 27 marca 1982 roku w Montgenèvre była najlepsza w slalomie. W klasyfikacji generalnej była trzecia, plasując się za Eriką Hess oraz Irene Epple z RFN. Trzecie miejsce zajęła także w klasyfikacji slalomu, a w klasyfikacjach giganta i kombinacji była piąta. Na przełomie stycznia i lutego 1982 roku wzięła udział w mistrzostwach świata w Schladming, gdzie zdobyła trzy medale. Najpierw zajęła trzecie miejsce w kombinacji, w której lepsze był tylko Erika Hess oraz Francuzka Perrine Pelen. Dwa dni później wywalczyła srebrny medal w gigancie, rozdzielając na podium Hess oraz Ursulę Konzett z Liechtensteinu. Na koniec zajęła także drugie miejsce w slalomie, plasując się 0,33 sekundy za Hess i 0,03 sekundy przed Włoszką Danielą Zini.
Kolejne zwycięstwo odniosła 17 grudnia 1982 roku w Piancavallo, gdzie była najlepsza w kombinacji. Tego samego dnia była też trzecia w slalomie, a 23 stycznia 1983 roku w Saint-Gervais-les-Bains była druga w gigancie. Jednak pod koniec stycznia, podczas treningów w Les Diablerets Cooper wypadła z trasy i złamała kość piszczelową, co wykluczyło ją z reszty startów w sezonie 1982/1983. W klasyfikacji generalnej zajęła ostatecznie dwunaste miejsce.
Do startów wróciła w sezonie 1983/1984. Na podium stawała dziewięciokrotnie, w tym 7 marca 1984 roku w Lake Placid odniosła swoje ostatnie zwycięstw, wygrywając giganta. Dziesięć dni później w Jasnej po raz ostatni stanęła na podium zawodów pucharowych, zajmując trzecie miejsce w slalomie. W klasyfikacji generalnej była tym razem szósta, a w gigancie zajęła drugie miejsce za Hess. W lutym 1984 roku wystartowała na igrzyskach olimpijskich w Sarajewie, gdzie była druga w gigancie. Po pierwszym przejeździe Cooper zajmowała pierwsze miejsce, z przewagą 0,10 sekundy nad swą rodaczką, Debbie Armstrong. W drugim przejeździe osiągnęła siódmy czas, co dało jej jednak drugi łączny wynik i srebrny medal. Ostatecznie o 0,40 sekundy przegrała z Armstrong, a o 0,02 sekundy pokonała brązową medalistkę, Perrine Pelen z Francji. Na tej samej imprezie wystartowała także w slalomie, jednak nie ukończyła pierwszego przejazdu i nie była klasyfikowana.
Po zakończeniu kariery sportowej pracowała jako komentatorka zawodów narciarstwa alpejskiego dla stacji CBS i NBC. W trakcie igrzysk olimpijskich w Soczi w 2014 roku Cooper spowodowała kontrowersje, przeprowadzając wywiad ze zdobywcą brązowego medalu w supergigancie, Bode Millerem. Cooper wypytywała Millera o jego zmarłego brata, przez co zawodnik popłakał się przed kamerą.

</doc>
<doc id="1937321" url="https://pl.wikipedia.org/wiki?curid=1937321" title="Misja „sui iuris” w Funafuti">
Misja „sui iuris” w Funafuti

Misja „Sui Iuris” w Funafuti (łac. "Funafutinus", ang. "Mission „Sui Iuris” of Funafuti") – rzymskokatolicka misja sui iuris na Tuvalu. Siedziba superiora znajduje się w Funafuti. Jest sufraganią Metropolii Samoa-Apia. Swoim zasięgiem obejmuje państwo Tuvalu.

</doc>
<doc id="1937325" url="https://pl.wikipedia.org/wiki?curid=1937325" title="Marten van Valckenborch">
Marten van Valckenborch

Marten van Valckenborch lub Valkenborgh (ur. 1535 w Leuven, zm. 27 stycznia 1612 we Frankfurcie nad Menem) – flamandzki malarz pejzażysta. Młodszy brat Lucasa, ojciec Frederika (ok. 1570–1623) i Gillisa (1570–1622).
Początkowo działał w Mechelen, gdzie zarejestrowano go w gildii malarskiej 13 sierpnia 1559. W 1564 Marten udał się do Antwerpii, gdzie uczył brata Geraarda van Valckenborcha do 1568. W 1573 Marten został obywatelem Akwizgranu, powrócił do Antwerpii ok. 1575/1576 i w 1584 jest wymieniany jako "ouderman" (starszy) w gildii św. Łukasza. Ostatecznie ze względu na prześladowania religijne wyjechał do Niemiec, by osiąść we Frankfurcie nad Menem. 7 lipca 1586 został obywatelem tego miasta, ok. 1592/1593 dołączył do niego brat Lucas i prowadzili wspólnie dobrze prosperujący warsztat malarski.
Podobnie jak Lucas, Marten tworzył niewielkie pejzaże i sceny rodzajowe zbliżone stylem i tematyką do prac Pietera Bruegla i Herriego met de Blesa. Były to przedstawienia kiermaszów, chłopskich festynów, pór roku i wieży Babel, urozmaicone motywami anegdotycznymi. Jego obrazy odznaczają jednak cięższą tonacją barwną i są ciemniejsze od prac brata.

</doc>
<doc id="1937327" url="https://pl.wikipedia.org/wiki?curid=1937327" title="Aleksander Trietiakow">
Aleksander Trietiakow



</doc>
<doc id="1937329" url="https://pl.wikipedia.org/wiki?curid=1937329" title="Zdobycie Aleksandrii przez krzyżowców">
Zdobycie Aleksandrii przez krzyżowców



</doc>
<doc id="1937331" url="https://pl.wikipedia.org/wiki?curid=1937331" title="Ursula Konzett">
Ursula Konzett

Ursula Konzett (ur. 15 listopada 1959 w Grabs w Szwajcarii) – narciarka alpejska reprezentująca Liechtenstein, brązowa medalistka igrzysk olimpijskich i mistrzostw świata.
Kariera.
Po raz pierwszy na arenie międzynarodowej Ursula Konzett pojawiła się w sezonie 1975/1976. Pierwsze punkty w zawodach Pucharu Świata wywalczyła 24 marca 1977 roku w Sierra Nevada, zajmując trzecie miejsce w gigancie. Tym samym nie tylko zdobyła pierwsze pucharowe punkty, ale od razu stanęła na podium, przegrywając jedynie z Lise-Marie Morerod ze Szwajcarii oraz Austriaczką Ingrid Eberle. W kolejnych latach jeszcze sześciokrotnie stawała na podium, odnosząc przy tym dwa zwycięstwa: 22 stycznia 1982 roku w Lenggries oraz 3 marca 1982 roku w Waterville Valley wygrywała slalomy. Zwycięstwo w Waterville Valley było równocześnie ostatnim pucharowym podium w jej karierze. Najlepsze wyniki osiągnęła w sezonie 1981/1982, kiedy zajęła szóste miejsce w klasyfikacji generalnej i trzecie w klasyfikacji giganta.
W 1976 roku wystartowała na igrzyskach olimpijskich w Innsbrucku, gdzie jej najlepszym wynikiem było jedenaste miejsce w slalomie. Na rozgrywanych cztery lata później igrzyskach w Lake Placid wystartowała w gigancie i slalomie, jednak obu konkurencji nie ukończyła. Wzięła także udział w igrzyskach olimpijskich w Sarajewie w 1984 roku, gdzie wywalczyła brązowy medal w slalomie. Po pierwszym przejeździe slalomu Konzett zajmowała drugie miejsce, tracąc do prowadzącej Christelle Guignard z Francji 0,10 sekundy. W drugim przejeździe osiągnęła szósty czas, co dało jej trzeci łączny wynik i miejsce na najniższym stopniu podium. Ostatecznie straciła 1,03 sekundy do Włoszki Paoletty Magoni i 0,12 sekundy do Francuzki Perrine Pelen. Na tych samych igrzyskach wystartowała także w gigancie, ale nie ukończyła rywalizacji. W międzyczasie wywalczyła brązowy medal w gigancie podczas mistrzostw świata w Schladming w 1982 roku. Uległa tam tylko Szwajcarce Erice Hess i Christin Cooper z USA. W marcu 1985 roku zakończyła karierę.
Podczas ceremonii otwarcia igrzysk olimpijskich w Innsbrucku była chorążym reprezentacji Liechtensteinu.

</doc>
<doc id="1937332" url="https://pl.wikipedia.org/wiki?curid=1937332" title="Diecezja Chalan Kanoa">
Diecezja Chalan Kanoa

Diecezja Chalan Kanoa (łac.: "Dioecesis Vialembensis", ang. "Diocese of Chalan Kanoa") – rzymskokatolicka diecezja z siedzibą w Chalan Kanoa na Marianach Północnych.
Katedrą diecezjalną jest katedra Najświętszej Maryi Panny z Góry Karmel w Chalan Kanoa.
Podlega metropolii Hagåtña i obejmuje terytorium Mariany Północne.
Historia.
8 listopada 1984 - utworzenie diecezji Chalan Kanoa

</doc>
<doc id="1937333" url="https://pl.wikipedia.org/wiki?curid=1937333" title="Akademickie (Bydgoszcz)">
Akademickie (Bydgoszcz)

Akademickie – osiedle Bydgoszczy leżące w Dzielnicy Wschodniej, stanowiące część tzw. Nowego Fordonu. Sąsiaduje z osiedlami: Przylesie, Bohaterów, Bajka oraz Sielskie.
Granice osiedla wyznaczają: od zachodu - ul. Kaliskiego, od północy - ul. Akademicka, od wschodu - ul. Brzechwy, a od południa - linia kolejowa wzdłuż ul. Fordońskiej.
Historia i nazwa.
Osiedle leży na terenie dawnej wsi Suczyn. Gmina wiejska Suczyn została zniesiona w 1926 roku i przyłączona do terytorium miasta Fordon.
Tereny osiedla zostały przyłączone do Bydgoszczy w 1973 roku wraz z przyłączeniem miasteczka Fordon. Nazwa osiedla pochodzi od położenia na jego obszarze akademików oraz bezpośredniego sąsiedztwa Uniwersytetu Technologiczno-Przyrodniczego (dawnej Akademii Techniczno-Rolniczej).
Komunikacja.
Południową granicę osiedla stanowi linia kolejowa nr 209 (Bydgoszcz Wschód-Kowalewo Pomorskie).
Autobusy:

</doc>
<doc id="1937335" url="https://pl.wikipedia.org/wiki?curid=1937335" title="Daniela Zini">
Daniela Zini

Daniela Zini (ur. 30 maja 1959 w Livigno) – włoska narciarka alpejska, brązowa medalistka mistrzostw świata.
Kariera.
Pierwsze punkty w zawodach Pucharu Świata wywalczyła 8 stycznia 1979 roku w Les Gets, zajmując szóste miejsce w slalomie. Na podium zawodów pucharowych po raz pierwszy stanęła nieco ponad rok później 9 stycznia 1980 roku w Berchtesgaden, gdzie rywalizację w tej samej konkurencji ukończyła na trzeciej pozycji. W zawodach tych wyprzedziły ją jedynie Francuzka Perrine Pelen oraz kolejna Włoszka, Claudia Giordani. Łącznie 11 razy plasowała się w czołowej trójce, odnosząc przy tym dwa zwycięstwa: 9 marca 1980 roku w Wysokich Tatrach i 23 stycznia 1984 roku w Limone Piemonte triumfowała w slalomach. Najlepsze wyniki osiągnęła w sezonie 1979/1980, kiedy zajęła dziewiąte miejsce w klasyfikacji generalnej. Ponadto w sezonie 1980/1981 była trzecia w klasyfikacji slalomu.
Jej największym sukcesem jest brązowy medal w slalomie wywalczony podczas mistrzostw świata w Schladming w 1982 roku. Wyprzedziły ją tam tylko Szwajcarka Erika Hess i Christin Cooper z USA. Był to jej jedyny medal wywalczony na międzynarodowej imprezie tej rangi. Na tych samych mistrzostwach była też siódma w gigancie i ósma w kombinacji. W 1980 roku wystartowała na igrzyskach olimpijskich w Lake Placid, gdzie była siódma w slalomie, a rywalizacji w gigancie nie ukończyła. Brała też udział w igrzyskach w Sarajewie cztery lata później, gdzie była dziewiąta w slalomie, a w gigancie zajęła 25. miejsce.

</doc>
<doc id="1937336" url="https://pl.wikipedia.org/wiki?curid=1937336" title="Małżeństwo osób tej samej płci w Islandii">
Małżeństwo osób tej samej płci w Islandii

Małżeństwa osób tej samej płci są legalne w Islandii od 27 czerwca 2010 roku. Islandia jest dziewiątym krajem, który przyznał parom jednopłciowym prawo do zawarcia małżeństwa.
Historia.
W 1996 roku w kraju zalegalizowano związki partnerskie osób tej samej płci. Dają one większość praw z tych, jakie mają małżeństwa heteroseksualne. Przedstawiony przez ówczesnego ministra sprawiedliwości projekt ustawy poparły wszystkie partie zasiadające w parlamencie. Podczas głosowania tylko jedna osoba była przeciwna przyjęciu ustawy. W 2000 roku Islandia umożliwiła parom tej samej płci adopcję dzieci, ale tylko jednego z partnerów, a nie obcych (np. z domu dziecka). W 2006 roku przyznano parom homoseksualnym pełne prawa adopcyjne.
19 maja 2009 roku nowo zaprzysiężony rząd Jóhanny Sigurðardóttir przedstawił swój program. Wśród punktów tego programu znalazła się legalizacja małżeństw osób tej samej płci.
18 listopada 2009 roku minister sprawiedliwości i praw człowieka Ragna Árnadóttir potwierdziła, że jej resort pracuje nad projektem ustawy legalizującej małżeństwa jednopłciowe. 23 marca 2010 roku rząd złożył projekt ustawy w parlamencie. 11 czerwca parlament jednogłośnie przyjął ustawę. Weszła ona w życie 27 czerwca 2010 roku.

</doc>
<doc id="1937338" url="https://pl.wikipedia.org/wiki?curid=1937338" title="Nowa Zelandia na Mistrzostwach Świata w Lekkoatletyce 2009">
Nowa Zelandia na Mistrzostwach Świata w Lekkoatletyce 2009

Nowa Zelandia na Mistrzostwach Świata w Lekkoatletyce 2009 – reprezentacja Nowej Zelandii podczas czempionatu w Berlinie liczyła 11 zawodników. 

</doc>
<doc id="1937340" url="https://pl.wikipedia.org/wiki?curid=1937340" title="Ulica Sewerynów w Warszawie">
Ulica Sewerynów w Warszawie

Ulica Sewerynów – ulica w śródmieściu Warszawy, biegnąca od ul. Bartoszewicza do ul. Oboźnej.
Historia.
W przeszłości ulica dochodziła do ówczesnej ul. Aleksandria (obecnie ul. Kopernika), obejmując część dzisiejszej ul. Bartoszewicza. Nie dochodziła jednak do Oboźnej, kończąc się ślepo.
Od końca XVII wieku w miejscu dzisiejszych kamienic nr 6 i 8 istniał dwór Aleksandria, będący siedzibą właścicieli jurydyki Aleksandria. W XVIII wieku dwór stał się własnością marszałka wielkiego koronnego Józefa Karola Lubomirskiego, który wybudował tu większy pałac. W 1754 rezydencja przeszła w ręce Barbary Gozdzkiej, a następnie od 1771 – Karoliny Gozdzkiej, która po rozwodzie z księciem Januszem Sanguszką wyszła za mąż za księcia Karola de Nassau-Siegen. Od jego nazwiska tereny pod skarpą i późniejszą ulicę nazwano "Dynasami". Na miejscu pałacu powstał nowy, znacznie okazalszy, według projektu Szymona Bogumiła Zuga. Pałac ten jednak w 1788 uległ zniszczeniu wskutek pożaru.
W 1845 hrabia Seweryn Uruski kupił część gruntu z ruiną pałacu, a następnie wybudował tu targowisko zwane "Sewerynowem", które dało nazwę dzisiejszej ulicy. Główną budowlą targową była długa hala w kształcie litery L, z arkadami, zaprojektowana przez Franciszka Marię Lanciego. W latach 1935–1937 budynek rozebrano i wybudowano nowoczesne domy, stojące przy obecnych ulicach Sewerynów i Bartoszewicza.
W roku 1926 przy ulicy Sewerynów 3 zbudowano kościół anglikański wraz z kompleksem zabudowań, zburzony w czasie II wojny światowej. Po wojnie działkę należącą do anglikanów przejęło państwo. Obecnie na miejscu kościoła znajduje się zaplecze Teatru Polskiego.
Nieopodal istniała też ulica Sewerynówka, której nadano później nazwę ul. Emiliana Konopczyńskiego – założyciela funkcjonującego tam do dziś liceum ogólnokształcącego.

</doc>
<doc id="1937341" url="https://pl.wikipedia.org/wiki?curid=1937341" title="Chedyw">
Chedyw



</doc>
<doc id="1937348" url="https://pl.wikipedia.org/wiki?curid=1937348" title="Zbrodnie w Budach Ossowskich">
Zbrodnie w Budach Ossowskich

Zbrodnie w Budach Ossowskich – zbrodnie dokonane przez Ukraińską Powstańczą Armię i chłopów ukraińskich na polskich mieszkańcach wsi Budy Ossowskie, położonej w powiecie kowelskim województwa wołyńskiego, podczas tzw. rzezi wołyńskiej, w szczególności zbrodnia dokonana 29 lub 30 sierpnia 1943 r., kiedy zginęło około 270 Polaków.
Po pierwszych napadach na Polaków na Wołyniu w 1943 r. w Budach Ossowskich samoobronę próbował bezskutecznie zorganizować por. Władysław Czermiński „Jastrząb”. Przeciwstawili się temu mieszkańcy wsi uważając, że zostanie to odczytane przez Ukraińców jako prowokacja.
Do sierpnia 1943 r. w Budach Ossowskich z rąk Ukraińców zginęło 20 osób. Mimo to nie zawiązano samoobrony a mieszkańcy nie chcieli ewakuować się do ośrodka samoobrony w Zasmykach. Utwierdzały ich w tym zapewnienia Ukraińców, że mordy nastąpiły przez pomyłkę.
29 lub 30 sierpnia 1943 r. bojówki UPA i grupy chłopstwa ukraińskiego otoczyły wieś i wymordowały około 270 Polaków. Nielicznych ocalałych 5 września 1943 zabrał do Zasmyk oddział „Jastrzębia”. Pozostali ocaleni z rzezi ukrywali się przez kilka tygodni w lesie świniarzyńskim, skąd z nastaniem chłodów przedostawali się do Zasmyk.

</doc>
<doc id="1937353" url="https://pl.wikipedia.org/wiki?curid=1937353" title="Malagueña Salerosa">
Malagueña Salerosa

Malagueña Salerosa (także La Malagueña) – piosenka meksykańska gatunku Son Huasteco lub huapango, aranżowana przez wielu wykonawców.
Opowiada w pierwszej osobie o miłości mężczyzny do pięknej Hiszpanki z Malagi (hiszp. "Malagueña"). Kapryśna kobieta zwodzi go spojrzeniem, dając próżną nadzieję na odwzajemnienie uczucia. W ostatniej strofie mężczyzna wyraża zrozumienie dla jej odrzucenia z powodu jego ubóstwa. W końcu zamiast bogactw może jej zaoferować jedynie serce...
Piosenka przypisywana jest Elpidio Ramírezowi i Pedro Galindowi, którzy wydali ją w 1947 r. przez Peer International. Jednak meksykański kompozytor Nicandro Castillo kwestionuje ich autorstwo, podnosząc, że niektóre piosenki z regionu La Huasteca upowszechnione jako huapango w wykonaniu Elpidia Ramíreza, Roque Ramíreza i Pedra Galinda pochodziły w rzeczywistości od anonimowych autorów i były znane "na długo przed budową katedry w Huejutla".
"Malagueña" była wielokrotnie wykonywana przez zespoły conjunto huasteco, orkiestry mariachi i tria bolero. Najsławniejszą aranżację stworzył Miguel Aceves Mejía z zespołem mariachich. Jak w wielu utworach huapango i Son Huastecos, tak i tutaj wykorzystuje się śpiew falsetem i przeciągnięte nuty, np. głoska "e" w tytułowym słowie "Malagueña".
Spośród orkiestr mariachi piosenkę nagrywali:
W składzie conjunto huasteco śpiewali ją:
Wersje wykonane przez tria bolero pochodzą od:
Malagueña zyskała światową sławę, a w swój repertuar włączyli ją tacy artyści spoza Meksyku jak:

</doc>
<doc id="1937354" url="https://pl.wikipedia.org/wiki?curid=1937354" title="Diecezja Port Victoria">
Diecezja Port Victoria

Diecezja Port Victoria (; ) – jedyna diecezji obrządku łacińskiego obejmująca swoim zasięgiem całe Seszele ze stolicą w Victorii. Erygowana w 1852 brewe przez Piusa IX jako prefektura apostolska "Seszeli", a podniesiona 31 sierpnia 1880 do rangi wikariatu apostolskiego. Ustanowiona diecezją "Port Victoria" 14 lipca 1892 bullą papieską przez Leona XIII. Biskupstwo podlega bezpośrednio (do) Stolicy Apostolskiej.

</doc>
<doc id="1937356" url="https://pl.wikipedia.org/wiki?curid=1937356" title="IC 1276">
IC 1276

IC 1276 (również "Palomar 7") – gromada kulista znajdująca się w odległości około 17 600 lat świetlnych od Ziemi w kierunku konstelacji Węża, w jego ogonie. Została odkryta 10 kwietnia 1889 roku przez Lewisa Swifta. Niezależnie w 1952 roku gromadę tę odkrył George Abell i skatalogował w Katalogu Palomar jako "Palomar 7".

</doc>
<doc id="1937358" url="https://pl.wikipedia.org/wiki?curid=1937358" title="Nigdy w życiu! (powieść)">
Nigdy w życiu! (powieść)

Nigdy w życiu! – powieść Katarzyny Grocholi z 2001. Pierwsza część cyklu "Żaby i anioły".
Książka odniosła komercyjny sukces − sprzedała się w nakładzie ponad 750 tysięcy egzemplarzy i została przetłumaczona na język bułgarski, czeski, litewski, macedoński, rosyjski, ukraiński, węgierski, wietnamski i włoski. W 2001 powieść została nagrodzona Asem Empiku, a w 2004 miała premierę jej ekranizacja pod tym samym tytułem.

</doc>
<doc id="1937361" url="https://pl.wikipedia.org/wiki?curid=1937361" title="Diecezja Manzini">
Diecezja Manzini

Diecezja Manzini (łac.: "Dioecesis Manziniensis", ang. "Diocese of Manzini") – rzymskokatolicka diecezja w Eswatini.
Siedziba biskupa znajduje się przy katedrze Najświętszej Maryi Panny Wniebowziętej w Manzini.
Podlega metropolii johannesburskiej w Południowej Afryce.
Swoim zasięgiem obejmuje państwo Eswatini.

</doc>
<doc id="1937362" url="https://pl.wikipedia.org/wiki?curid=1937362" title="Rośliny nienaczyniowe">
Rośliny nienaczyniowe

Rośliny nienaczyniowe – ogólne określenie roślin, które nie mają wykształconej tkanki przewodzącej (drewna bądź łyka). Pomimo tego, że nie mają wykształconych tych konkretnych tkanek, niektóre rośliny nienaczyniowe posiadają tkanki wyspecjalizowane w wewnętrznym transporcie wody lub substancji pokarmowych.
Rośliny nienaczyniowe nie posiadają korzeni, łodyg lub liści, ponieważ są one zdefiniowane jako organy zawierające w swej strukturze tkankę przewodzącą. Płaty wątrobowców mogą wyglądać jak liście, jednak nie są nimi, ponieważ nie posiadają drewna ani łyka. Podobnie jest z mchami lub glonami.
Wszystkie rośliny mają cykl życiowy związany z przemianą pokoleń między diploidalnym sporofitem a haploidalnym gametofitem, jednak rośliny nienaczyniowe są jedynymi, u których dominuje pokolenie gametofitu. U tych roślin, sporofit zazwyczaj rośnie przymocowany do szczytu gametofitu i pobiera od niego wodę wraz z substancjami pokarmowymi. Rośliny nienaczyniowe wyrastają z zarodników.
Podział.
Termin "rośliny nienaczyniowe" nie jest już używany w naukowej nomenklaturze. Do roślin tych zalicza się dwie daleko spokrewnione grupy:
Obie te grupy są niekiedy nazywane "roślinami niższymi". Termin "niższe" odnosi się do statusu tych roślin jako stojących niżej na drabinie rozwoju ewolucyjnego. Termin ten jednakże nie jest ścisły, ponieważ odnosi się często do roślin naczyniowych; paproci czy skrzypów.
W przeszłości termin "rośliny nienaczyniowe" odnosił się także do grzybów, jednak dzisiaj nie uważa się je za blisko spokrewnione z roślinami, biorąc pod uwagę ich bardzo odmienną biologię.

</doc>
<doc id="1937364" url="https://pl.wikipedia.org/wiki?curid=1937364" title="Paengnyŏng">
Paengnyŏng

Paengnyŏng – jedna z południowokoreańskich wysp na Morzu Żółtym, bezpośrednio przy linii demarkacyjnej Northern Limit Line z Koreą Północną. Ze względu na swoje wysunięcie na północ i położenie przy wybrzeżu Korei Północnej stanowi bazę wojskową wojsk Korei Południowej i Stanów Zjednoczonych, zaś w przeszłości także cel ucieczek mieszkańców Korei Północnej. Stanowi najbardziej na zachód wysunięty punkt Korei Południowej.

</doc>
<doc id="1937368" url="https://pl.wikipedia.org/wiki?curid=1937368" title="Julia Richter">
Julia Richter

Julia Richter (ur. 29 września 1988 r. w Schwedt) – niemiecka wioślarka.

</doc>
<doc id="1937369" url="https://pl.wikipedia.org/wiki?curid=1937369" title="Saturnin Osiński">
Saturnin Osiński

Saturnin Osiński (ur. 7 kwietnia 1879 w Warszawie, zm. we wrześniu 1947 w Borowiczach) – polski polityk okresu międzywojennego, działacz ruchu ludowego, senator.
Życiorys.
Pochodził z rodziny urzędniczej. Nie ukończył szkoły średniej z powodów politycznych. W latach 1897–1900 na emigracji w Szwajcarii. Później mieszkał w Lublinie, gdzie działał w Komisji Tymczasowej Skonfederowanych Stronnictw Niepodległościowych. Po rozpoczęciu I wojny światowej, był członkiem Polskiej Organizacji Wojskowej.
Od 1916 w Narodowej Partii Robotniczej, w 1917 przeszedł do Polskiego Stronnictwa Ludowego „Wyzwolenie”. Był członkiem Zarządu Okręgowego tej partii w Lublinie w latach 1919–1931. Był zastępcą przewodniczącego Wojewódzkiego Komitetu Obrony Narodowej w Lublinie w 1920 roku. W 1922 wybrano go do Senatu z województwa lubelskiego.
Po wybuchu II wojny światowej prowadził działalność niepodległościową - pracował w Delegaturze Rządu w Lublinie. Został uwięziony przez władze radzieckie. Przetrzymywany był w Charkowie i Riazaniu. Zmarł w radzieckim obozie w Borowiczach, we wrześniu 1947.

</doc>
<doc id="1937372" url="https://pl.wikipedia.org/wiki?curid=1937372" title="Ulla Hvid-Fogh">
Ulla Hvid-Fogh

Ulla Hvid-Fogh (ur. 13 stycznia 1970 r. w Gentofte) – duńska wioślarka.

</doc>
<doc id="1937373" url="https://pl.wikipedia.org/wiki?curid=1937373" title="Danuta Kuroń">
Danuta Kuroń

Danuta Maria Kuroń z domu Filarska, "primo voto" Winiarska (ur. 15 sierpnia 1949 w Warszawie) – polska działaczka społeczna, z wykształcenia historyk, działaczka opozycyjna w okresie PRL, współorganizatorka struktur podziemnej „Solidarności” na Lubelszczyźnie, redaktorka czasopism związkowych drugiego obiegu.
Życiorys.
Studiowała historię na Uniwersytecie Warszawskim (1968–1970), a następnie na Katolickim Uniwersytecie Lubelskim (uzyskując dyplom w 1976). W latach 70. związana ze środowiskiem lubelskich „Spotkań”. W latach 1980–1981 była redaktorką pism związkowych „Solidarności” i „Solidarności” Rolników Indywidualnych. Po wprowadzeniu stanu wojennego zajmowała się m.in. tworzeniem niejawnych struktur związkowych (od 1982 do 1984 wchodziła w skład regionalnej komisji koordynacyjnej, następnie została członkinią tymczasowego zarządu regionu), pomocą internowanym i represjonowanym, drukiem podziemnych biuletynów na powielaczu offsetowym i kontaktami z zagranicą. Była głównym współpracownikiem „Tygodnika Mazowsze” w regionie. Należała do czołowych działaczek solidarnościowego podziemia, których historię przedstawiła Shana Penn w książce "Podziemie kobiet".
Podczas rozmów Okrągłego Stołu była dziennikarką w Serwisie Informacyjnym „Solidarności”. Po wyborach czerwcowych w 1989 tworzyła biuro poselskie Jacka Kuronia. Należała do ROAD. Do 1995 pracowała w dziale terenowym „Gazety Wyborczej”.
W 2000 wraz z Jackiem Kuroniem założyła Uniwersytet Powszechny im. Jana Józefa Lipskiego w Teremiskach. Objęła funkcję prezesa Fundacji Pomoc Społeczna SOS Jacka Kuronia.
Jej pierwszym mężem był dziennikarz i działacz „Solidarności” Janusz Winiarski, drugim Jacek Kuroń (1990–2004). Ma troje dzieci z pierwszego małżeństwa.
Odznaczenia i wyróżnienia.
W 2011 odznaczona Krzyżem Kawalerskim Orderu Odrodzenia Polski. Wyróżniona także Orderem Uśmiechu.

</doc>
<doc id="1937374" url="https://pl.wikipedia.org/wiki?curid=1937374" title="Diecezja Wysp Świętego Tomasza i Książęcej">
Diecezja Wysp Świętego Tomasza i Książęcej

Diecezja Wysp Świętego Tomasza i Książęcej (łac.: "Dioecesis Sancti Thomae in Insula", port. "Diocese de São Tomé e Príncipe") – rzymskokatolicka diecezja na Wyspach Świętego Tomasza i Książęcej.
Siedziba biskupa znajduje się przy katedrze Najświętszej Maryi Panny Łaskawej w São Tomé. 
Podlega bezpośrednio pod Stolicę Apostolską. 
Swoim zasięgiem obejmuje państwo Wyspy Świętego Tomasza i Książęca.

</doc>
<doc id="1937375" url="https://pl.wikipedia.org/wiki?curid=1937375" title="Polskie Radio Łuck">
Polskie Radio Łuck

Polskie Radio Łuck – stacja Polskiego Radia, która miała zostać uruchomiona na jesieni 1939 roku w Łucku (stolica ówczesnego województwa wołyńskiego). Prace przy budowie infrastruktury – budynków studyjnych – trwały od lipca 1938 roku. W dniu wybuchu II wojny światowej, radiostacja była gotowa do uruchomienia. Czekała tylko na przywiezienie nadajnika z Warszawy. Nie był on gotowy, co spowodowało, że Polskie Radio Łuck nie zdążyło nigdy nadać żadnej audycji. 
Planowana częstotliwość nadawania to 424 kHz, moc 50 kW, zaś przewidywany zasięg wynosił około 120 km.

</doc>
<doc id="1937377" url="https://pl.wikipedia.org/wiki?curid=1937377" title="Caroline Delas">
Caroline Delas

Caroline Delas (ur. 27 lutego 1980 r. w Langon) – francuska wioślarka.

</doc>
<doc id="1937378" url="https://pl.wikipedia.org/wiki?curid=1937378" title="Northern Limit Line">
Northern Limit Line

Northern Limit Line (NLL) – sporna linia demarkacyjna na Morzu Żółtym, rozdzielająca Koreę Północną i Południową, stanowiąca "de facto" granicę pomiędzy oboma krajami.
Linia została jednostronnie przyjęta przez siły zbrojne ONZ 30 sierpnia 1953 roku, gdyż Korea Północna nie przyjęła porozumienia i nie jest nadal oficjalnie uznana przez stronę północną. Oficjalnie sprawa NLL nie jest uwzględniona w porozumieniach kończących wojnę koreańską.
Linia pozostawia po południowej stronie grupę wysp, w tym największą Paengnyŏng, natomiast wybrzeże, przy którym leżą stanowi własność Północy. Na lądzie jej przedłużenie stanowi Koreańska Strefa Zdemilitaryzowana.

</doc>
<doc id="1937380" url="https://pl.wikipedia.org/wiki?curid=1937380" title="Kristīne Gosa">
Kristīne Gosa

Kristīne Gosa (ur. 28 stycznia 1986 w Jurmale) – łotewska wioślarka.

</doc>
<doc id="1937381" url="https://pl.wikipedia.org/wiki?curid=1937381" title="Stanisław Ballin">
Stanisław Ballin

Stanisław Ballin (ur. 4 lutego 1897 w Trokielach, zm. 1937) – polski polityk lewicowy, poseł, publicysta.
Pochodził z rodziny chłopskiej. Uczęszczał do szkoły powszechnej, której ukończył sześć klas. Pracował jako nauczyciel ludowy. W 1917 wstąpił do PSL „Piast”, później był członkiem PSL „Wyzwolenie”. W 1921 został prezesem zarządu powiatowego tego ugrupowania w Lidzie.
Był członkiem redakcji pisma „Wyzwolenie Ludu”. Publikował także na łamach „Niezależnego Chłopa” i „Walki Ludu”.
Od 1922 poseł PSL „Wyzwolenie” z okręgu nr 62. Od 1924 w Niezależnej Partii Chłopskiej. W okresie 1924–1926 był w zarządzie głównym tej partii, od 1926 zasiadał w komitecie centralnym ugrupowania.
Od 1926 przewodniczący Międzypartyjnego Sekretariatu do Walki o Amnestię Więźniów Politycznych.
W 1927, po zdelegalizowaniu Niezależnej Partii Chłopskiej, Ballin wyjechał do Wolnego Miasta Gdańska, gdzie wstąpił do Komunistycznej Partii Polski. Później mieszkał w Niemczech, Belgii i Francji. Po powrocie do Polski, zmuszony został do emigracji. Najprawdopodobniej w marcu 1929 wyjechał do ZSRR. Tam w 1934 został niesłusznie aresztowany a w 1937 został zamordowany przez NKWD.
Zrehabilitowany po XX zjeździe Komunistycznej Partii Związku Radzieckiego.

</doc>
<doc id="1937382" url="https://pl.wikipedia.org/wiki?curid=1937382" title="Jeorjos Tsiombanidis">
Jeorjos Tsiombanidis

Jeorjos Tsiombanidis, (ur. 26 kwietnia 1984 r. w Salonikach) – grecki wioślarz.

</doc>
<doc id="1937384" url="https://pl.wikipedia.org/wiki?curid=1937384" title="Lorenzo Porzio">
Lorenzo Porzio

Lorenzo Porzio (ur. 24 sierpnia 1981 r. w Rzymie) – włoski wioślarz.

</doc>
<doc id="1937385" url="https://pl.wikipedia.org/wiki?curid=1937385" title="Wikariat apostolski Komorów">
Wikariat apostolski Komorów

Wikariat Apostolski Komorów (łac.: "Apostolicus Vicariatus Insularum Comorensium", fr. "Vicariat apostolique de Comores") – katolicka jednostka podziału terytorialnego na Komorach.
Siedziba wikariusza apostolskiego znajduje się w kościele św. Teresy od Dzieciątka Jezus w Moroni. 
Podlega bezpośrednio pod Stolicę Apostolską. 
Swoim zasięgiem obejmuje państwo Komory i terytorium zależne Francji – Majottę.

</doc>
<doc id="1937386" url="https://pl.wikipedia.org/wiki?curid=1937386" title="Nuala Ahern">
Nuala Ahern

Nuala Ahern (ur. 5 lutego 1949 w Belfaście) – irlandzka polityk, posłanka do Parlamentu Europejskiego w latach 1994–2004.
Życiorys.
Z zawodu jest psychologiem. Została członkinią Partii Zielonych, a także działaczką ruchu antynuklearnego, zajęła się publicystyką ekologiczną.
W latach 1991–1994 była radną hrabstwa Wicklow, a w 1992 bez powodzenia startowała do Dáil Éireann. W wyborach w 1994 zdobyła mandat w Parlamencie Europejskim, w 1999 z powodzeniem ubiegała się o reelekcję. W PE należała do grupy Zielonych i Wolnego Sojuszu Europejskiego, zasiadała w komisji ds. petycji (1994–1997) oraz komisji ds. przemysłu, handlu zewnętrznego, badań naukowych i energii (1999–2002). Nie kandydowała na kolejną kadencję.

</doc>
<doc id="1937387" url="https://pl.wikipedia.org/wiki?curid=1937387" title="Andrea Palmisano">
Andrea Palmisano

Andrea Palmisano (ur. 1 lutego 1988 r. w Rzymie) – włoski wioślarz.

</doc>
<doc id="1937389" url="https://pl.wikipedia.org/wiki?curid=1937389" title="Stefan Askenase">
Stefan Askenase

Stefan Askenazy (ur. 10 lipca 1896 we Lwowie, zm. 18 października 1985 w Bonn) – polsko-belgijski pianista i pedagog żydowskiego pochodzenia.
Życiorys.
Pochodził ze Lwowa. Kształcił się w C. K. Gimnazjum im. Franciszka Józefa we Lwowie. Naukę gry na fortepianie rozpoczął u matki, pianistki (uczennicy Karola Mikulego, który sam był uczniem Chopina). Następnie uczył się gry u Ksawery Zacharyasiewicz (uczennicy F.X. Mozarta i Karola Mikulego) oraz u Theodora Pollaka. W 1913 roku wyjechał do Wiednia, aby kontynuować naukę u Emila von Sauera, ucznia Liszta w Wiedeńskim Konserwatorium Muzycznym. Debiutował w 1919 roku w Wiedniu, a następnie w 1920 w Filharmonii Warszawskiej grając koncert fortepianowy a-moll Schumanna, koncert B-dur Brahmsa i Koncert f-moll Chopina. Koncerty zakończyły się owacją na stojąco. Koncertował w krajach całego świata. Wykładał w latach 30. w konserwatoriach muzycznych w Rotterdamie oraz w Brukseli (lata 1954-1961).
W 1950 otrzymał obywatelstwo belgijskie. W latach 50. i 60. nagrał szereg płyt z muzyką Chopina dla Deutsche Grammophon. Był jurorem V Konkursu Chopinowskiego w 1955 i VI Konkursu w 1960 roku. Koncertował do późnej starości, m.in. celebrując swoje 85 urodziny koncertami w liczbie 85 w całej Europie. Ceniono go za wybitne interpretacje Scarlattiego, Bacha, Beethovena, Chopina, Brahmsa, Schuberta, Schumanna i Albéniza. 
Jego uczniami są Martha Argerich, Andrzej Czajkowski i Mitsuko Uchida.
Przez lata zamieszkiwał w Brukseli, pod koniec lat 60. osiadł w Niemczech Zachodnich, pod Bonn w miejscowości Rolandseck, zamieszkując w budynku dworca, przeznaczonego pierwotnie do rozbiórki.

</doc>
<doc id="1937390" url="https://pl.wikipedia.org/wiki?curid=1937390" title="Gáspár Vinkó">
Gáspár Vinkó

Gáspár Vinkó (ur. 28 sierpnia 1987 w Segedynie) – węgierski wioślarz.

</doc>
<doc id="1937391" url="https://pl.wikipedia.org/wiki?curid=1937391" title="Erik Brec">
Erik Brec

Erik Brec (ur. 30 października 1982 r. w Rijece) – chorwacki wioślarz.

</doc>
<doc id="1937397" url="https://pl.wikipedia.org/wiki?curid=1937397" title="IC 1257">
IC 1257

IC 1257 – gromada kulista znajdująca się w odległości około 81,5 tys. lat świetlnych od Ziemi w kierunku konstelacji Wężownika. Została odkryta 7 lipca 1890 roku przez Rudolfa Spitalera.
Gromada IC 1257 przez długi czas była uważana za gromadę otwartą. R. Burnham Jr. zauważył jednak, że ta klasyfikacja może być niepewna. Ostatecznie William E. Harris z zespołem sklasyfikował IC 1257 jako gromadę kulistą Drogi Mlecznej dopiero w 1997 roku. Jako gromada kulista została zidentyfikowana na podstawie diagramu kolorów i wielkości gwiazdowych, który ujawnił jej charakter. IC 1257 znajduje się w odległości około 58,4 tys. lat świetlnych od centrum Galaktyki, a przybliża się w kierunku Słońca z prędkością około 140 km/s.

</doc>
<doc id="1937398" url="https://pl.wikipedia.org/wiki?curid=1937398" title="Petar Lovrić">
Petar Lovrić

Petar Lovrić (ur. 23 stycznia 1982 r. w Zagrzebiu) – chorwacki wioślarz.

</doc>
<doc id="1937399" url="https://pl.wikipedia.org/wiki?curid=1937399" title="Andrej Pistotnik">
Andrej Pistotnik

Andrej Pistotnik (ur. 17 listopada 1987 w Koprze) – słoweński wioślarz.

</doc>
<doc id="1937401" url="https://pl.wikipedia.org/wiki?curid=1937401" title="Heart of Midlothian Edynburg">
Heart of Midlothian Edynburg



</doc>
<doc id="1937403" url="https://pl.wikipedia.org/wiki?curid=1937403" title="Gregor Novak">
Gregor Novak

Gregor Novak (ur. 27 sierpnia 1979 w Koprze) – słoweński wioślarz.

</doc>
<doc id="1937404" url="https://pl.wikipedia.org/wiki?curid=1937404" title="Egemen Artık">
Egemen Artık

Egemen Artık (ur. 2 stycznia 1982 w İzmicie) – turecki wioślarz.

</doc>
<doc id="1937405" url="https://pl.wikipedia.org/wiki?curid=1937405" title="Hasan Özcan">
Hasan Özcan

Hasan Özcan (ur. 13 kwietnia 1979 w İzmicie) – turecki wioślarz.

</doc>
<doc id="1937406" url="https://pl.wikipedia.org/wiki?curid=1937406" title="Christoph Zimmermann">
Christoph Zimmermann

Christoph Zimmermann (ur. 24 czerwca 1988 r. w Weißenfels) – niemiecki wioślarz.

</doc>
<doc id="1937408" url="https://pl.wikipedia.org/wiki?curid=1937408" title="Giorgi Sinataszwili">
Giorgi Sinataszwili

Giorgi Sinataszwili (gruz. გიორგი სინატაშვილი; ur. 3 grudnia 1990 r.) – gruziński wioślarz.

</doc>
<doc id="1937409" url="https://pl.wikipedia.org/wiki?curid=1937409" title="Erekle Ukleba">
Erekle Ukleba

Erekle Ukleba (gruz. ერეკლე უკლება; ur. 22 września 1990 r.) – gruziński wioślarz.

</doc>
<doc id="1937413" url="https://pl.wikipedia.org/wiki?curid=1937413" title="Ludowy Artysta Federacji Rosyjskiej">
Ludowy Artysta Federacji Rosyjskiej

Ludowy Artysta Federacji Rosyjskiej (ros. Народный артист Российской Федерации, "Narodnyj artist Rossijskoj Fiedieracji") – ustanowione 31 grudnia 1995 najwyższe rosyjskie wyróżnienie w dziedzinie sztuki – tytuł honorowy, przyznawany nie wcześniej, niż po pięciu latach od momentu przyznania tytułu Zasłużony Artysta lub Zasłużony Działacz Sztuki artystom, reżyserom, mistrzom baletowym, dyrygentom, dyrygentom chóru, wykonawcom muzyki, twórcom wybitnych dzieł, spektakli, filmów, filmów telewizyjnych, programów koncertowych, estradowych, cyrkowych, radiowych i telewizyjnych, którzy wnieśli wybitny wkład w ojczystą kulturę i którzy cieszą się ogólnym społecznym uznaniem.

</doc>
<doc id="1937416" url="https://pl.wikipedia.org/wiki?curid=1937416" title="Klasyfikacja galaktyk Hubble’a">
Klasyfikacja galaktyk Hubble’a

Klasyfikacja galaktyk Hubble’a (inaczej sekwencja Hubble’a) – system morfologicznej klasyfikacji galaktyk zaproponowany przez Edwina Hubble’a w 1926 roku.
System ten dzieli galaktyki na cztery główne typy:
Obserwacje odległych galaktyk pozwoliły odkryć, że taki generalny podział ma zastosowanie nie tylko do współczesnego Wszechświata. Różnice morfologiczne galaktyk stanowiące podstawę sekwencji Hubble’a występowały w tej formie już co najmniej 11,5 miliarda lat temu.

</doc>
<doc id="1937417" url="https://pl.wikipedia.org/wiki?curid=1937417" title="Inukjuak">
Inukjuak

Inukjuak (Port Harrison) – inuicka osada na wybrzeżu zatoki Hudsona nad ujściem rzeki Innuksuak w Nunavik w północnym Quebecu (Kanada) Znajduje się w administracji regionalnej Kativik w regionie administracyjnym Nord-du-Québec. 
Nazwa osady oznacza "Olbrzym". Inukjuak jest niedostępne drogą lądową. Obsługiwane jest przez lokalne lotnisko i (w czasie gdy Zatoka Hudsona nie jest skuta lodem) drogą wodną.
Historia.
Wiele odkryć archeologicznych dokonanych w okolicach osady wskazuje, że obszar ten był od długiego czasu zamieszkany przez inuitów.
Na początku XX wieku, przedsiębiorstwo Revillon Freres założyło w osadzie faktorię handlową. Aby konkurować z nimi, Kompania Zatoki Hudsona, również otworzyła tam swoją placówkę w 1920 roku. W tym samym roku Revillon Freres zapłaciło Robertowi J. Flahertowi aby w okolicach Inukjuak nakręcił film Nanook of the North.
Kompania Zatoki Hudsona kupiła Revillon Freres w 1936 roku i kontynuowała monopol handlowy aż do 1958 roku. W 1927 roku założono misję anglikańską, w 1935 posterunek Kanadyjskiej Królewskiej Policji Konnej, w 1947 stację opieki a w 1951 roku szkołę. Od tego czasu inuici zaczęli porzucać tradycyjne, nomadyczne życie na rzecz życia w osadzie. W 1962 roku zostaje otwarty sklep spółdzielczy. W 1980 roku Inukjuak zostaje oficjalnie zarejestrowana i uzyskuje status gminy.
W 1953 roku, rząd Kanady przymusowo przeniósł część okolicznych mieszkańców do Resolute i Grise Fiord - będących wtedy na obszarze administracyjnym Terytoriów Północno-Zachodnich, obecnie w Nunavut. Była to część planu, którego celem było podkreślenie obecności kanadyjskiej na Archipelagu Arktycznym i utwierdzenie prawa do posiadania tych terenów. Skutkowało to rozdzieleniem rodzin i ogromnymi trudnościami, z jakimi borykali się przesiedleni ludzie 2000 km na północ od pierwotnej osady. Zobacz też przesiedlenie na Archipelag Arktyczny. 
Bibliografia.
 

</doc>
<doc id="1937419" url="https://pl.wikipedia.org/wiki?curid=1937419" title="Radiostacja Wanda">
Radiostacja Wanda

Radiostacja Wanda, właściwie Akcja Gwiazda Południa (niem. "Südstern Aktion") – niemiecka rozgłośnia propagandowa w czasie II wojny światowej, podległa Hauptsturmführerowi Gunterowi d’Alquenowi, dowódcy specjalnego oddziału korespondentów wojennych Waffen-SS, SS-Standarte „Kurt Eggers”. Zgodnie z osobistym rozkazem Heinricha Himmlera stacja miała prowadzić akcję dywersyjną przeciw walczącym we Włoszech żołnierzom 2 Korpusu Polskiego.
Historia.
SS-Standarte „Kurt Eggers” posiadała na froncie włoskim stacje nadawcze dużej mocy i gigantofony, a ponadto pojemniki bombowe i pociski artyleryjskie służące do rozrzucania ulotek. Oberkommando der Wehrmacht zostało zobowiązane do udzielania jednostce wszelkiego wsparcia. Materiały propagandowe opracowywane były przez specjalny oddział informacyjny Waffen-SS. Źródłem pozyskiwania materiałów była prasa niemiecka, wydawane po polsku tzw. „gadzinówki” z Generalnego Gubernatorstwa (GG), prasa aliancka i państw neutralnych oraz nasłuch radiowy.
Radiostacja akcji „Gwiazda Południa” znajdowała się najpierw w Rzymie, wraz z przesuwaniem się frontu przeniesiono ją do Mediolanu. Codziennie nadawała na falach krótkich i średnich cztery półgodzinne audycje w języku polskim.
Zatrudniano w niej spikerów nienagannie posługujących się językiem polskim. Wśród nich najbardziej znana była Maria Kałamacka ps. „Wanda”, która uprzednio pracowała dla jednej z rozgłośni propagandowych w GG. Do SS-Standarte „Kurt Eggers” oddelegowana została na życzenie Ministerstwa Propagandy i Oświecenia Publicznego. To od jej pseudonimu wzięła się obiegowa nazwa „Radiostacja Wanda”.
Pierwsza audycja „Wandy” została nadana 5 marca 1944 roku. Żołnierze 2 Korpusu dość regularnie słuchali tych audycji, głównie w celu uzyskania informacji o losie kolegów zaginionych w akcji. „Wanda” często podawała nazwiska wziętych do niewoli, odtwarzała ich wypowiedzi lub odczytywała relacje. Nigdy nie podjudzała przeciwko dowódcom, nie szydziła z żołnierskiego trudu i „współczuła” polskim żołnierzom. „Wanda” na falach eteru usiłowała sprawiać wrażenie „dobrej Polki”. Po rozpoczynającej audycję melodii pieśni legionowej "My, Pierwsza Brygada" pozdrawiała żołnierzy i rodaków na obczyźnie. Mówiła o dziejach oręża polskiego, o bohaterstwie Polaków, sławiła oddziały polskie w trwającej wojnie. Używała przy tym określeń typu „nasz rząd w Londynie”, „nasz premier Mikołajczyk”. Na zakończenie audycji niezmiennie dedykowała piosenkę „naszemu generałowi Andersowi” (była to najczęściej piosenka "Umarł Maciek, umarł").
Żołnierze 2 Korpusu słuchali „Wandy”, jej zachęty do przechodzenia na niemiecką stronę z reguły były jednak bezskuteczne. Mogło to być też spowodowane rozpowszechnianiem przez radiostację informacji jawnie nieprawdziwych, np. o tym, że Anglicy zakazują noszenia orzełków na czapkach lub że w oddziałach polskich panuje głód.
Obok audycji radiowych SS-Standarte „Kurt Eggers” wykorzystywała ulotki, które ukazywały się w bardzo dużej liczbie. Przedstawiały one zazwyczaj wyobrażenia ginących polskich żołnierzy i pytania/hasła: „Polaku! Chcesz tu umierać?”, „Polacy, idziecie do Cassino!” lub „Za kogo walczycie?!"
Propaganda niemiecka okazała się bardzo mało skuteczna. Zaledwie kilku polskich żołnierzy przeszło na stronę niemiecką, podczas gdy Ślązacy i mieszkańcy Pomorza, siłą wcieleni do Wehrmachtu, masowo przechodzili na stronę 2 Korpusu, wykorzystując fakt, że w audycjach radiostacji „Wanda” była podawana dyslokacja polskich oddziałów.

</doc>
<doc id="1937428" url="https://pl.wikipedia.org/wiki?curid=1937428" title="Gunter d’Alquen">
Gunter d’Alquen

Gunter d’Alquen (ur. 24 października 1910, zm. 15 maja 1998) – redaktor naczelny niemieckiego tygodnika "Das Schwarze Korps" („Czarny Korpus”) oficjalnego organu Schutzstaffel (SS), a w okresie późniejszym dowódca zajmującego się propagandą oddziału Waffen-SS, SS-Standarte „Kurt Eggers”. Nazwa oddziału nawiązywała do korespondenta wojennego SS i wydawcy magazynu „Das Schwarze Korps”, poległego w roku 1943.
Völkischer Beobachter.
Gunter d’Alquen urodził się w Essen, w Nadrenii Północnej-Westfalii, w Niemczech, jako syn protestanckiego kupca i oficera rezerwy. Po ukończeniu szkoły średniej w Essen i po wstąpieniu do Hitlerjugend w 1925 roku, d’Alquen zapisał się do NSDAP i w wieku siedemnastu lat został SA-manem i jednym z młodszych przywódców partii.
Działał w Narodowosocjalistycznym Związku Studentów Niemieckich, po czym 10 kwietnia 1931 roku wstąpił do SS, w ciągu trzech lat osiągając stopień SS-Standartenführera. d’Alquen nigdy nie ukończył studiów, poświęcając się pracy dziennikarskiej. W roku 1932 wszedł w skład zespołu redakcyjnego „Völkischer Beobachter” jako korespondent polityczny, gdzie wkrótce zwrócił na siebie uwagę Heinricha Himmlera, który w marcu 1935 mianował go naczelnym oficjalnego organu SS, "Das Schwarze Korps".
Gazeta d’Alquena, reprezentanta wojującego nazizmu i SS na łamach prasy niemieckiej, często atakowała intelektualistów, studentów, wybitnych uczonych, opornych przedsiębiorców, duchownych i inne ugrupowania w społeczeństwie niemieckim, które były w opozycji do ideologii wyznawanej przez Himmlera. Niezależnie od oczywistego antysemityzmu i sprawowania kontrolnej roli w sprawach publicznych, gazeta uważała się za bastion niemieckiej moralności w latach II wojny światowej, koncentrując się przede wszystkim na niemieckich zwycięstwach na wszystkich frontach.
Korespondent Waffen-SS.
D’Alquen był korespondentem wojennym od września 1939 roku, następnie dowódcą SS-Standarte „Kurt Eggers”, a pod koniec wojny został nominowany przez Himmlera szefem wydziału propagandy Wehrmachtu. Wśród najważniejszych jego prac znalazła się historia SS: "„Die SS: Geschichte, Aufgabe und Organisation der Schutzstaffeln der NSDAP”" (1939). Opublikował również "„Das ist der Sieg”" (1940) i "„Waffen-SS im Westen”" (1941).
W dziesięć lat po wojnie, w lipcu 1955 roku, d’Alquen został skazany na grzywnę w wysokości DM 60 000 przez berliński sąd denazyfikacyjny, który pozbawił go praw publicznych na trzy lata.
W rezultacie kolejnego śledztwa został uznany winnym (jako czołowy propagandzista Trzeciej Rzeszy) aktywnego działania przeciwko Kościołowi, Żydom i krajom ościennym oraz nawoływania do ludobójstwa. Tym razem sąd skazał d’Alquena na dalsze DM 28 000 grzywny w styczniu 1958 roku.

</doc>
<doc id="1937429" url="https://pl.wikipedia.org/wiki?curid=1937429" title="Droga N7 (Holandia)">
Droga N7 (Holandia)



</doc>
<doc id="1937430" url="https://pl.wikipedia.org/wiki?curid=1937430" title="Droga N9 (Holandia)">
Droga N9 (Holandia)



</doc>
<doc id="1937431" url="https://pl.wikipedia.org/wiki?curid=1937431" title="Droga N50 (Holandia)">
Droga N50 (Holandia)



</doc>
<doc id="1937432" url="https://pl.wikipedia.org/wiki?curid=1937432" title="Droga N15 (Holandia)">
Droga N15 (Holandia)



</doc>
<doc id="1937433" url="https://pl.wikipedia.org/wiki?curid=1937433" title="Autostrada A18 (Holandia)">
Autostrada A18 (Holandia)



</doc>
<doc id="1937434" url="https://pl.wikipedia.org/wiki?curid=1937434" title="Droga N18 (Holandia)">
Droga N18 (Holandia)



</doc>
<doc id="1937435" url="https://pl.wikipedia.org/wiki?curid=1937435" title="Droga N2 (Holandia)">
Droga N2 (Holandia)



</doc>
<doc id="1937436" url="https://pl.wikipedia.org/wiki?curid=1937436" title="Droga N58 (Holandia)">
Droga N58 (Holandia)



</doc>
<doc id="1937437" url="https://pl.wikipedia.org/wiki?curid=1937437" title="Droga N59 (Holandia)">
Droga N59 (Holandia)



</doc>
<doc id="1937438" url="https://pl.wikipedia.org/wiki?curid=1937438" title="Droga N44 (Holandia)">
Droga N44 (Holandia)



</doc>
<doc id="1937439" url="https://pl.wikipedia.org/wiki?curid=1937439" title="Powstanie jakuckie">
Powstanie jakuckie

Powstanie jakuckie (ros. "Якутский мятеж", zwane też Marszem Jakuckim) – antybolszewickie wystąpienie zbrojne Białych w Jakucji w latach 1921–1923.
We wrześniu 1921 r. w Jakucji wybuchło powstanie antybolszewickie, wywołane przez około 200 oficerów pod przywództwem korneta Michaiła Korobiejnikowa. W marcu 1922 r. w Czurapczy powstało Tymczasowe Jakuckie Okręgowe Kierownictwo Ludowe na czele z eserem P. Kulikowskim. 23 marca tego roku nowo sformowana Jakucka Armia Ludowa (połączone oddziały korneta M. Korobiejnikowa, esauła W. Bokczarowa i W. Ksenofontowa, liczące około 1,5 tys. ludzi) zdobyła Jakuck. Opanowała ona powiaty jakucki, ochocki, kamczacki, kołymski i wiliujski. Podczas walk siły Białych rozbiły bolszewicki oddział N. Kałandriszwilego, pełniącego funkcję komendanta wojsk okręgu jakuckiego i północnego kraju. 
W kwietniu powstańcy zwrócili się z prośbą o pomoc do Władywostoku do Tymczasowego Rządu Przyamurskiego. W tym czasie władze bolszewickie powołały Jakucką Socjalistyczną Republikę Radziecką i wysłały ekspedycję wojskową w celu zdławienia powstania. Pod naporem przeważających sił Ochocko-Ajanskiego Oddziału Ekspedycyjnego komisarza S. Wostriecowa powstańcy latem opuścili Jakuck i ruszyli w kierunku wybrzeża Oceanu Spokojnego. Zajęli tam miejscowości portowe Ajan i Ochock. 30 sierpnia z Władywostoku przybyło drogą morską do Ajanu około 750 ochotników z 2 ciężkimi karabinami maszynowymi (Syberyjska Drużyna Ochotnicza) pod dowództwem gen. Anatolija Piepielajewa. Połączone siły Białych, liczące około 2,5–7 tys. ludzi (według różnych źródeł), ruszyły na Jakuck. Maszerujący na czele 750-osobowy oddział płk. A. Rejnharta pod wsią Amga został powstrzymany przez wojska bolszewickie, tracąc połowę stanu liczebnego. Został zmuszony do odwrotu w kierunku wybrzeża Morza Ochockiego. Pod koniec września został zajęty nadmorski Nelkan. Tam dotarły do Białych wiadomości, że wojska bolszewickie 25 października zdobyły Władywostok, ogłaszając koniec wojny domowej w Rosji. 
Kiedy 31 grudnia został proklamowany Związek Socjalistycznych Republik Radzieckich, niewielki nadmorski obszar Jakucji pozostał jedynym kontrolowanym przez Białych. Na początku lutego 1923 r. przeciwko nim został skierowany oddział dowodzony przez Iwana J. Stroda. 12 lutego wojska gen. A. N. Piepielajewa poniosły porażkę pod wsią Sasył-Sysyg, zaś na początku marca pod Amgą. Resztki wycofały się do Nelkanu. Pod koniec kwietnia do Ajanu przybył z Władywostoku kolejny bolszewicki oddział ekspedycyjny. W maju Biali odeszli z Nelkanu w kierunku Ochocka. Na początku czerwca wojska bolszewickie pokonały siły Białych gen. W. Rakitina i gen. A. Piepielajewa pod Ochockiem, zdobywając 10 czerwca miasto. 18 czerwca pod Ajanem zostały ostatecznie rozbite wojska Białych. Poległo ok. 650 powstańców. Generał A. Piepielajew wraz z 103 oficerami i 230 żołnierzami dostali się do niewoli i zostali odesłani do Władywostoku. Natomiast niewielka część powstańców na czele z kornetem M. Korobiejnikowem zdołała przedostać się do chińskiej Mandżurii.

</doc>
<doc id="1937440" url="https://pl.wikipedia.org/wiki?curid=1937440" title="232P/Hill">
232P/Hill

232P/Hill – kometa krótkookresowa, należąca do rodziny komet Jowisza. 
Kometę tę odkrył Richard Hill w ramach programu Catalina Sky Survey w 1999 roku. W nazwie znajduje się zatem nazwisko odkrywcy.
Orbita komety.
Orbita komety 232P/Hill ma kształt elipsy o mimośrodzie 0,33. Jej peryhelium znajduje się w odległości 2,98 j.a., aphelium zaś 5,98 j.a. od Słońca. Jej okres obiegu wokół Słońca wynosi 9,49 lat, nachylenie do ekliptyki ma wartość 14,63˚.

</doc>
<doc id="1937450" url="https://pl.wikipedia.org/wiki?curid=1937450" title="Szczelina okołoodbytnicza">
Szczelina okołoodbytnicza



</doc>
<doc id="1937451" url="https://pl.wikipedia.org/wiki?curid=1937451" title="Marsz Chabarowski">
Marsz Chabarowski

Marsz Chabarowski (ros. Хабаровский поход) – operacja wojskowa Białych przeciwko siłom Republiki Dalekowschodniej w latach 1921–1922.
W marcu 1921 r. we Władywostoku doszło do antybolszewickiej rebelii, w rezultacie której powstał Tymczasowy Rząd Przyamurski na czele z Spirydionem D. Mierkułowem. Jego siły zbrojne zostały nazwane Armią Dalekowschodnią, zaś ich dowódcą został gen. Wiktoryn M. Mołczanow. Zostały z niej wydzielone 6-tysięczne siły wojskowe, nazwane Armią Białopowstańczą. Na jej czele stanął gen. W.M. Mołczanow. Funkcję szefa sztabu objął gen. Paweł P. Pietrow. Wchodzące w skład armii brygady przekształcono w oddziały powstańcze, które nazwano kolorami (np. oddziały Brygady Iżewsko-Wotkińskiej – niebieskie, Pułk Uralski – czarny, Pułk Irkucki – malinowy, czy Pułk Omski – zielony). Na pocz. listopada 1921 r. przystąpiła ona do ryzykownego tzw. Marszu Chabarowskiego w celu zdobycia Chabarowska i wywołania antybolszewickiego powstania miejscowej ludności. Marsz odbywał się 2 kolumnami: wzdłuż linii kolejowej Władywostok-Chabarowsk i wzdłuż rzeki Ussuri. Dowódcą jednej z kolumn był płk Borys B. Filimonow. W poł. listopada na kierunku anuczinskim osiągnięto pierwsze sukcesy bojowe, zdobywając kilka dział i amunicję do nich (nie było ich u Białych). Natarcie rozwijało się pomyślnie, zaś wojska Republiki Dalekowschodniej z reguły wycofywały się, stawiając jedynie miejscami opór. Biali zdobywali coraz więcej karabinów ręcznych, karabinów maszynowych i dział, a także 2 pociągi pancerne. 22 grudnia został zajęty Chabarowsk. Armia Białopowstańcza ruszyła w kierunku zachodnim, ale 28 grudnia pod wsią Ina poniosła pierwszą porażkę. Pomimo tego do końca grudnia opanowała prawie cały obszar Przyamuria i Przymorza. Wojska Białych przemaszerowały przez ponad 600 wiorst. Biali starali się utrzymywać swoje wojska w ryzach, uniemożliwiając rekwizycje wśród ludności cywilnej, dzięki czemu w dużej części poparła ich. Nie doszło jednak do masowego powstania antybolszewickiego. Ponadto na tyłach wojsk Białych zaczęła się szerzyć bolszewicka partyzantka, która przerwała strategiczną linię kolejową Władywostok-Chabarowsk. W rezultacie część oddziałów musiało być skierowanych przeciwko partyzantom. Na pocz. stycznia 1922 r. władze bolszewickie ześrodkowały w rejonie Chabarowska silną grupę wojskową pod dowództwem Wasilija K. Blüchera, która przystąpiła do kontrnatarcia przeciwko Białym. Pod koniec stycznia doszło do ciężkich walk pod wsią Olchochta, zaś w poł. lutego pod Wołoczajewką, w wyniku których obie strony poniosły duże straty. Silnie osłabiona Armia Białopowstańcza, nieodpowiednio wyekwipowana na warunki zimowe i pozbawiona dużej części wyposażenia wojskowego, została zmuszona do opuszczenia Chabarowska, zajętego 14 lutego przez bolszewików bez walki. Wojska Białych wycofały się na terytorium okupowane przez interwencyjne wojska japońskie, ponosząc po drodze pod Bikinem kolejną porażkę. Do pocz. kwietnia bolszewicy zlikwidowali ostatnie oddziały Białych. Straty wojsk bolszewickich wyniosły ogółem ok. 570 zabitych i ponad 1250 rannych, zaś Białych ok. 1 tys. ludzi.

</doc>
<doc id="1937452" url="https://pl.wikipedia.org/wiki?curid=1937452" title="Jerry Vasconcells">
Jerry Vasconcells

Jerry Cox Vasconcells (ur. 3 grudnia 1892, zm. 17 kwietnia 1950) – amerykański as myśliwski z czasów I wojny światowej. Osiągnął 6 zwycięstw powietrznych.
Życiorys.
Urodził się w Lyons, Kansas. Ukończył Dartmouth College w Denver oraz prawo na University of Denver w 1916 roku.
Po deklaracji wojny ze strony Stanów Zjednoczonych zaciągnął się do wojska w 1917 roku. Został przeszkolony w Royal Canadian Air Force i po przejściu wstępnego szkolenia z pilotażu samolotów myśliwskich został przydzielony do jednostki myśliwskiej 27 Aero.
Na początku 1918 roku razem z jednostka został przetransportowany do na terytorium Francji, gdzie rozpoczął drugi etap szkolenia pilotażu myśliwskiego. W jednostce latał razem z jednym z największych asów lotnictwa amerykańskiego Franka Lukego.
Pierwsze zwycięstwo odniósł nad samolotem Rumpler C 16 lipca 1918 roku. Pierwszego sierpnia 1918 roku Jerry Vasconcells uczestniczył w zestrzeleniu kolejnego Rumplera C w okolicy Saponay, zwycięstwo to odniósł wspólnie z innym pilotem jednostki.
Ostatnie swoje szóste zwycięstwo odniósł 6 października. Razem z Donaldem Hudsonem oraz por. E.W. Hewittem zestrzelił niemieckiego Fokkera D.VII.
W listopadzie 1918 roku Jerry Vasconcells został przeniesiony na stanowisko dowódcy do 185 Aero. Jednostka ta była pierwszą nocną jednostką United States Army Air Service.
Po zakończeniu wojny Vasconcells został promowany na majora i po paromiesięcznym leczeniu rozpoczął pracę w lotnictwie cywilnym. Przez dwie kadencje był prezesem Colorado Aeronautics Commission i brał czynny udział w organizacji "The first Colorado Air Meet" w 1921 roku. Razem z Benjaminem F. Stapletonem był organizatorem i założycielem lotniska cywilnego w Denver – Stapleton International Airport.
Zmarł w 1950 roku po kilku miesiącach ciężkiej choroby.

</doc>
<doc id="1937454" url="https://pl.wikipedia.org/wiki?curid=1937454" title="Borkowicz">
Borkowicz

Osoby noszące nazwisko Borkowicz:

</doc>
<doc id="1937462" url="https://pl.wikipedia.org/wiki?curid=1937462" title="Dropkick">
Dropkick

Dropkick (pol. "spadające kopnięcie") – rodzaj kopnięcia używanego w wrestlingu, który polega na wyskoku, kopnięciu w locie przeciwnika obiema nogami i efektownym upadku. Działanie to jest często wykonywane przez lekkich zawodników (zwykle wrestlerów klasy "cruiserweight"), ważących mniej niż 100 kg, którzy często wykonują ten manewr w bardzo efektowny sposób. "Dropkicki" wykonywane są na ogół na klatkę piersiową przeciwnika, jednak ataki mogą również dotyczyć głowy, pleców, rąk i nóg oponenta. Za wynalazcę tej akcji uznaje się Josepha Savoldiego, który dzięki tej akcji otrzymał przydomek „Jumping Joe”.
Warianty w wrestlingu.
Baseball slide.
(pol. "Wślizg bejsbolowy"). Wrestler nabiera rozbiegu po czym wykonuje wślizg w nogi przeciwnika. Na ogół manewr ten wykonywany jest wtedy, gdy przeciwnik stoi poza ringiem, a drugi wrestler wykonuje wślizg uderzając nogami w jego klatkę piersiową lub głowę pod dolną liną ringu. Manwer ten używany jest również z połączeniem akcji "irish whip" – wrestler odbija się od lin, nabierając rozbiegu po czym wykonuje wślizg i kopie przeciwnika obiema nogami. Nazwa manewru pochodzi od charakterystycznego wślizgu wykonywanego podczas meczów bejsbolu w momencie zdobywania bazy.
Corner dropkick.
Ten manewr typu "dropkick" wykonywany jest w momencie gdy przeciwnik znajduje się w narożniku ringu – wrestler może wykonać "dropkick" z miejsca lub użyć wariantu z rozbiegiem ("Running corner dropkick"), kopiąc obiema nogami w powietrzu, umieszczonego w narożniku ringu przeciwnika (oponent może siedzieć na narożniku bądź może być oparty o narożnik). Manewru tego używał m.in. Gentleman Jack Gallagher. Istnieje również manewr o nazwie "avalanche dropkick", gdzie obaj wrestlerzy znajdują się na narożniku ringu, a jeden z nich wykonuje "dropkick" zrzucając oponenta z narożnika poza ring – wrestler wykonujący manewr ląduje z kolei na macie ringu.
Dropsault.
Połączenie kopnięcia typu "dropkick" z manewrem o nazwie "moonsault". Wrestler wykonuje standardowy "dropkick" na przeciwniku po czym od razu wykonuje salto do tyłu ("moonsault") lądując na macie na brzuchu lub nogach. Działanie to spopularyzował Paul London podczas występów w federacji WWE. Manewr ten znany jest również jako "backflip dropkick".
Front dropkick.
Również znany jako "flying dropkick". Wrestler może wykonać ten dropkick z miejsca lub nabierając rozbiegu ("Running front dropkick"). W manewrze "running front dropkick" wrestler nabiera rozbiegu po czym obiema nogami uderza w klatkę przeciwnika, powodując jego odepchnięcie po czym wrestler wykonujący manewr ląduje na macie na plecach. W Japonii manewr ten spopularyzowali Takahiro Suwa i Yasushi Kanda. W Stanach Zjednoczonych manewru tego używał m.in. Finn Bálor.
Leaping dropkick.
Przeciwnik leży na ogół na dolnej lub środkowej linie albo znajduje się od strony zewnętrznej przy ringu. Wrestler wykonujący manewr leaping dropkick znajduje się również poza ringiem, nabiera rozbiegu po czym kopie ww. przeciwnika – z takiego działania korzystał m.in. Roman Reigns. Również wrestler, który znajduje się po zewnętrznej stronie ringu może wykonać ten manewr z rozbiegu, kopiąc oponenta, który znajduje się poza ringiem. Manewr ten spopularyzował Larry Chene na przełomie lat 50. i 60. XX wieku.
Low dropkick.
Standardowy "dropkick" z tym, że wrestler wykonuje to kopnięcie na nogi przeciwnika. Zobacz też: "low kick".
Missile dropkick.
Znany również jako "diving dropkick". Wrestler skacze z narożnika ringu na stojącego na macie przeciwnika.
Corner-to-corner missile dropkick.
To również "missile dropkick" z tym, że wykonywany jest z jednego narożnika ringu do drugiego narożnika ringu ("corner-to-corner"). Na ogół manewr ten wykonywany jest z narożnika do narożnika umieszczonych na bokach ringu, rzadziej zaś po przekątnej ringu. Manewru tego po raz pierwszy użył Rob Van Dam, który nazwał go mianem "Van-Terminator". Później manewr ten spopularyzował Shane McMahon, który wykonywał go pod nazwą "Coast to Coast".
Ropewalk dropkick.
Wrestler chodzi po górnej linie ringu po czym skacze na przeciwnika, kopiąc go w locie.
Running single leg dropkick.
Również znany jako "single leg running dropkick". Manewr dropkick z wykorzystaniem tylko jednej nogi. Wrestler nabiera rozbiegu po czym skacze, wykonując w locie kopnięcie jedną nogą. Manewru tego jako finishera używał Hideo Itami oraz Drew McIntyre, który określił go mianem "Claymore Kick".
Somersault dropkick.
Wrestler wykonuje w powietrzu przewrót w przód, w tym samym czasie uderzając nogami głowę lub klatkę piersiową przeciwnika. Manewr ten można wykonać z miejsca lub z wykorzystując rozbieg. Możliwe są również warianty typu "springboard" (z użyciem górnej liny ringu) lub "avalanche" (skacząc z narożnika ringu).
Springboard dropkick.
W tym wariancie manewru "dropkick" wrestler łapie za górną linę ringu, wskakuje na nią, po czym odbija się nogami od niej i wykonuje "dropkick" na przeciwniku. Z tego działania korzystali m.in. Rey Mysterio, Kofi Kingston czy Sin Cara. Istnieje również wariant o nazwie "triangle dropkick", który spopularyzował Chris Jericho – ten manewr polega z kolei na tym, że wrestler odbija się od środkowej liny nogami, przeskakując przez kąt narożnika ringu i kończy działanie kopnięciem oponenta.
Standing dropkick.
Standardowy "dropkick" wykonywany z miejsca. Manewr ten często wykonywany był przez takich wrestlerów jak Hardcore Holly oraz Kazuchika Okada. Istnieje również wariant, w którym wrestler trzyma jedną ręką za głowę przeciwnika wykonując "dropkick" z miejsca – z tego działania korzystał często David Von Erich, a wariant ten spopularyzował z kolei Curt Hennig.
Tiger feint dropkick.
Wrestler nabiera rozbiegu (również przy użyciu akcji "irish whip") po czym łapie rękoma górną i środkową linę, wskakując między złapane liny i kopiąc obiema nogami przeciwnika znajdującego się na zewnątrz ringu (oponent może też leżeć na środkowej linie). Działanie to spopularyzował Rey Mysterio, który używał tego manewru jako finishera o nazwie "619".

</doc>
<doc id="1937463" url="https://pl.wikipedia.org/wiki?curid=1937463" title="Tyson kidd">
Tyson kidd



</doc>
<doc id="1937468" url="https://pl.wikipedia.org/wiki?curid=1937468" title="Sarah Hammer">
Sarah Hammer

Sarah Kathryn Hammer (ur. 18 sierpnia 1983) – amerykańska kolarka torowa i szosowa, dwukrotna medalistka olimpijska i wielokrotna medalistka torowych mistrzostw świata.
Kariera.
Pierwszy sukces w karierze Sarah Hammer osiągnęła w 2001 roku, kiedy zdobyła srebrny medal w indywidualnym wyścigu na dochodzenie podczas torowych mistrzostw świata juniorów. Na rozgrywanych cztery lata później torowych mistrzostwach świata w Bordeaux w tej samej konkurencji była najlepsza wśród seniorek. W indywidualnym wyścigu na dochodzenie zdobyła ponadto: złote medale na MŚ w Palma de Mallorca (2007), MŚ w Kopenhadze (2010), MŚ w Apeldoorn (2011) i MŚ w Mińsku (2013) oraz srebrny podczas MŚ w Manchesterze (2008). Medale zdobywała także w omnium: złoty podczas MŚ w Mińsku, srebrny na MŚ w Melbourne (2012) i brązowy na MŚ w Apeldoorn. Ponadto wspólnie z Dotsie Bausch i Jennie Reed Hammer wywalczyła srebrny medal w drużynowym wyścigu na dochodzenie na MŚ w 2011 roku. W 2008 roku wzięła udział w igrzyskach olimpijskich w Pekiniei zajmując piąte miejsce w swej koronnej konkurencji, a rywalizacji w wyścigu punktowym nie ukończyła. Na rozgrywanych cztery lata później igrzyskach olimpijskich w Londynie zdobyła srebro w omnium, ulegając jedynie Brytyjce Laurze Trott. Na tych samych igrzyskach wspólnie z Bausch i Reed ponownie była druga w drużynie. W 2014 roku wystartowała na torowych mistrzostwach świata w Cali, zdobywając złoty medal w omnium oraz srebrny w indywidualnym wyścigu na dochodzenie, w którym uległa tylko Joannie Rowsell z Wielkiej Brytanii.

</doc>
<doc id="1937471" url="https://pl.wikipedia.org/wiki?curid=1937471" title="Pascale Jeuland">
Pascale Jeuland

Pascale Jeuland (ur. 2 czerwca 1987 w Rennes) – francuska kolarka torowa, mistrzyni świata.
Specjalizuje się w konkurencji scratch. Startowała w igrzyskach olimpijskich w 2008 w Pekinie, zajmując 7. miejsce w wyścigu punktowym. W 2010 roku, podczas mistrzostw świata w Kopenhadze zdobyła złoty medal w scratchu.

</doc>
<doc id="1937475" url="https://pl.wikipedia.org/wiki?curid=1937475" title="UKS 1">
UKS 1

UKS 1 (również "UKS 1751-24.1") – gromada kulista znajdująca się w konstelacji Strzelca w odległości około 52 000 lat świetlnych od Ziemi. Została odkryta w 1980 roku przez Malkana, Kleinmanna i Apta. Gromada jest średnio bogata w metale.
UKS 1 leży w odległości zaledwie 8' od gromady VVV CL001, czyli poniżej 40 parseków, zakładając, że znajdują się w podobnej odległości od Ziemi. Być może stanowią one gromadę podwójną, jednak pewności nie ma, ze względu na to, że odległość do VVV CL001 na razie nie jest dokładnie znana.

</doc>
<doc id="1937476" url="https://pl.wikipedia.org/wiki?curid=1937476" title="Bernardyńska Woda">
Bernardyńska Woda

Bernardyńska Woda, zwana inaczej Fosą – sztuczny zbiornik wodny na warszawskiej Sadybie wzdłuż ulicy Idzikowskiego (która biegnie po jej północnej stronie), między ulicą Powsińską a ulicą Sobieskiego. Od strony ul. Powsińskiej fosę zamyka Willa Podgórskich, a od strony zachodniej fosa przecięta jest przez aleję Wincentego Witosa. Od południowej strony wzdłuż fosy biegnie ulica Przy Bernardyńskiej Wodzie.
Hydrografia.
Długość fosy to 580 m, szerokość 5–20 m, powierzchnia lustra wody – 0,9533 ha i wysokość – 82,9 m n.p.m.
W wyniku badań przeprowadzonych w latach 2000–2002 stwierdzono, że stan wody waha się w granicach 51 cm. Najwyższe stany wody związane są z wiosennymi roztopami, najniższe – w bezdeszczowych miesiącach letnich. W trakcie okresu pomiarowego woda w zbiorniku nie występowała w nim permanentnie. Zaobserwowano brak wody w miesiącach letnich. Zbiornik zasilany jest przez opady. Zaobserwowano ponadto, że niższe stany były związane z zimową retencją opadu w formie pokrywy śnieżnej. Bernardyńska Woda nie posiada powierzchniowego dopływu ani odpływu.
Podsumowując powyższe badania stwierdzono: „Zbiornik Bernardyńska Woda może zostać utrzymany przy zastosowaniu technik uszczelniających dno i sztucznym doprowadzeniu wody. Drugim rozwiązaniem jest sztuczne pogłębienie tego zbiornika. W przypadku niepodjęcia niezbędnych badań i prac zbiornik w krótkim czasie ulegnie samoistnemu zanikowi.”
Bernardyńska Woda jest przedłużeniem fosy Fortu Piłsudskiego znajdującej się wzdłuż zachodniej części ulicy Idzikowskiego (po zachodniej stronie ul. Sobieskiego). Stan wody obu fos jest skorelowany. Nie zaobserwowano wpływu wahań wody Wisły na stan wody Bernardyńskiej Wody.
Obecnie zbiornik na całej długości jest porośnięty trzciną.
Pochodzenie nazwy.
Nazwa fosy pochodzi od pobliskiego klasztoru Bernardynów przy kościele św. Antoniego z Padwy przy ul. Czerniakowskiej 2/4.
Historia.
Zbiornik oraz część biegnącego wzdłuż niego nasypu są pozostałością byłych fortyfikacji Fortu Piłsudskiego z XIX w.
W 1891 roku inżynier Henryk Huss i Wiktor Magnus, specjalista od parcelacji, założyli spółkę w celu budowy kolejki do Wilanowa. Wilanowska Kolej Wąskotorowa została uruchomiona w roku 1892, jej tory biegły wzdłuż Bernardyńskiej Wody (od południowej strony, tam, gdzie dziś biegnie ulica Przy Bernardyńskiej Wodzie) do ul. Powsińskiej. Wilanów na przełomie wieków był celem niedzielnych wycieczek warszawiaków. Od 1894 r. wygodna kolejka wąskotorowa woziła wycieczkowiczów z Placu Unii Lubelskiej ul. Powsińską przez Wilanów i Konstancin do Piaseczna. Ostatnie fragmenty torów wzdłuż Bernardyńskiej Wody zdemontowano w latach 60. XX w.
We wrześniu 1939 roku w rejonie Czerniakowa i Sadyby Oddział Wydzielony 14 Pułku Ułanów Jazłowieckich wzmocniony 6 Pułkiem Ułanów Kaniowskich bronił Warszawy od południa. Dowództwo Oddziału Wydzielonego stacjonowało w tym czasie w Willi Podgórskich przy ul. Powsińskiej 104. W walkach tych poległo ponad 20 ułanów. W 2009 roku – w 70. rocznicę walk – nad Bernardyńską Wodą (od strony skrzyżowania ul. Powsińskiej i Idzikowskiego) odsłonięto kamień z tablicą pamiątkową ufundowany przez Zarząd Dzielnicy Warszawa Mokotów.
Jeszcze w latach 50. i 60. XX w. kanał był zagospodarowany, można było w nim pływać oraz wypożyczać kajaki. W końcu lat 60. przeprowadzono nieudaną rewitalizację kanału. Wodę wypompowano, a dno zostało oczyszczone i nieco pogłębione w ramach przymusowego „czynu społecznego” przez mokotowskich licealistów. Po tej rewitalizacji poziom wody nie wrócił do poprzedniego stanu i od tego czasu kanał jest zbiornikiem bardzo płytkim, okresowo wysychającym.
W wyniku budowy alei Wincentego Witosa zachodnia część fosy została skrócona o kilkadziesiąt metrów.
Obecna (z 2010) koncepcja przebudowy ciągu ulic Witosa-Sikorskiego-Dolina Służewiecka zakłada utrzymanie ciągu przyrodniczego związanego z fosą wzdłuż ul. Idzikowskiego - jako terenu parkowego oraz odtworzenie dopływu wód do Fosy Bernardyńskiej (ze strony fosy Fortu Czerniakowskiego).
Pozostałe informacje.
Wzdłuż fosy fortecznej istnieje drugi nasyp przykrywający kolektory infrastruktury technicznej miasta.
Przy Bernardyńskiej Wodzie znajduje się automatyczna stacja pomiarowa jakości powietrza dokonująca pomiarów stężenia dwutlenku siarki i pyłów.

</doc>
<doc id="1937479" url="https://pl.wikipedia.org/wiki?curid=1937479" title="Teun Mulder">
Teun Mulder

Teun Mulder (ur. 18 czerwca 1981 w Zuuk) – holenderski kolarz torowy i szosowy, brązowy medalista olimpijski oraz trzykrotny mistrz świata
Kariera.
Specjalizuje się w wyścigu sprinterskim na 1 km. Dwukrotnie startował w igrzyskach olimpijskich. W igrzyskach olimpijskich w 2004 w Atenach był szósty, w cztery lata później w Pekinie, zajął piąte miejsce w tej konkurencji. W 2010 roku, podczas mistrzostw świata w Kopenhadze zdobył złoty medal w wyścigu sprinterskim na 1 km, powtarzając sukces sprzed dwóch lat z Manchesteru, gdzie został po raz pierwszy mistrzem świata w tej specjalności. Rok później, w Apeldoorn, właśnie w wyścigu na 1 km, został wicemistrzem świata. Z powodzeniem startuje również w innej torowej konkurencji - keirin, w której zdobył złoty medal mistrzostw świata w 2005 roku w Los Angeles oraz dwa brązowe - w 2009 w Pruszkowie i w 2011 w Apeldoorn.

</doc>
<doc id="1937480" url="https://pl.wikipedia.org/wiki?curid=1937480" title="Strażnica wałowa">
Strażnica wałowa

Strażnica wałowa – budynek wzniesiony na koronie wału przeciwpowodziowego. Jest on miejscem zamieszkania "strażnika wałowego" i jego rodziny, czasami pełnił też rolę karczmy. W zabudowaniach gospodarczych mieścił się sprzęt potrzebny do akcji przeciwpowodziowych.
Obowiązkiem strażnika było pilnowanie spójności wału przeciwpowodziowego i informowanie okolicznych wiosek o zagrożeniu powodziowym.
Przed II wojną światową na Żuławach wzniesionych było wzdłuż Wisły 36 strażnic na odcinku od rozwidlenia Nogatu do ujścia Wisły.

</doc>
<doc id="1937482" url="https://pl.wikipedia.org/wiki?curid=1937482" title="Marek Ostrowski">
Marek Ostrowski



</doc>
<doc id="1937484" url="https://pl.wikipedia.org/wiki?curid=1937484" title="Mikrostyk">
Mikrostyk

Mikrostyk Spółka Akcyjna – polski producent tłoczonych i wykrawanych wyrobów metalowych.
Historia.
Gniewskie Zakłady Podzespołów Radiowych Porad (znane również jako T-20) zostały założone w 1957 r., w Gniewie przy ulicy Sobieskiego 11. Weszły w skład zjednoczenia Unitra. Były jednym z większych zakładów przemysłowych regionu.
W 1970 zakład został włączony do Eltry jako filia, przejmując część produkcji podzespołów stykowych.
W 1978 włączony w skład "Przedsiębiorstwa Techniczno-Produkcyjnego Unitech". Zasadniczy profil produkcji nie uległ przy tym zmianie.
W 1990, po podziale Unitechu, utworzono samodzielnie przedsiębiorstwo pod nazwą "Zakłady Podzespołów Elektroniki Unitra-Mikrostyk". W 1992 zmieniono nazwę na "Zakłady Podzespołów ElektronikiMikrostyk".
W 1998 zakład został sprywatyzowany i obecnie jest spółką akcyjną o nazwie "Mikrostyk S.A."
Produkcja.
W pierwszym okresie istnienia zakłady produkowały przełączniki (w tym obrotowe przełączniki zakresów do odbiorników radiowych), gniazda i wtyki radiowe, stabilizatory i filtry (w tym dla przemysłu okrętowego). Po przyłączeniu do Eltry rozszerzono zakres produkcji przejmując część asortymentu elementów złączowych. Produkowano także bloki regulacyjne do telewizorów.
Profil produkcji spółki został zdywersyfikowany i tworzy ona również m.in. dla branży elektroniki konsumpcyjnej, oświetleniowej, telekomunikacji, producentów sprzętu AGD, elektrotechniki oraz branży baterii. Od 2011 roku Mikrostyk poszerzył swoją ofertę o rozwiązania z dziedziny automatyzacji procesów produkcyjnych.

</doc>
<doc id="1937489" url="https://pl.wikipedia.org/wiki?curid=1937489" title="Aleksandr Rodimcew">
Aleksandr Rodimcew

Aleksandr Iljicz Rodimcew (; ur. w Szarłyku, zm. 13 kwietnia 1977 w Moskwie) – radziecki dowódca wojskowy, generał pułkownik, dwukrotny Bohater Związku Radzieckiego (1937, 1945).
Życiorys.
W 1927 wstąpił do Armii Czerwonej. W latach 1936–1937 walczył w hiszpańskiej wojnie domowej po stronie Republiki, gdzie był jednym z najważniejszych radzieckich oficerów. W 1941 dowodził brygadą powietrznodesantową przeznaczoną do działań na granicy z Rumunią. W trakcie II wojny światowej odegrał ważną rolę w bitwie stalingradzkiej, która przyniosła mu drugi tytuł Bohatera Związku Radzieckiego. Dowodził 13 Gwardyjską Dywizją Strzelecką. Dywizja dostała niemal samobójcze zadanie odparcia Niemców między Kurhanem Mamaja i rzeką Carycą. Rodimcew był bardzo popularny wśród swoich żołnierzy i znany ze swej odwagi.
W 1943, po bitwie pod Stalingradem, dowodził 32. Gwardyjskim Korpusem Strzeleckim, który zawierał 13. i 66. Gwardyjską Dywizję Strzelecką oraz 6. Gwardyjską Dywizję Powietrznodesantową. 32 Korpus był elementem 5. Gwardyjskiej Armii, części Frontu Stepowego (dowodzonego przez marszałka Iwana Koniewa). Rodimcew poprowadził swój korpus do walki pod Kurskiem. Później walczył na Froncie Woroneskim, 2 i 1 Ukraińskim. Brał udział w bitwie o Dniepr, operacji znamiejskiej, kirowohradzkiej, lwowsko-sandomierskiej, wiślańsko-odrzańskiej, dolnośląskiej, berlińskiej i praskiej. Dowodzony przez niego korpus opanował Busko-Zdrój, Wodzisław i Pińczów, 17 stycznia 1945 wyróżnił się podczas zajmowania Częstochowy, 21 stycznia 1945 opanowała Kreuzburg (obecnie Kluczbork). W nocy na 25 stycznia 1945 dotarł do Odry, następnie zajął Brzeg i Oławę.
Po wojnie służył jako zastępca dowódcy Wschodniosyberyjskiego i Północnego Okręgu Wojskowego, a następnie w latach 1953–1956 pełnił funkcję attaché wojskowego w Albanii i doradcy albańskiego ministra obrony.

</doc>
<doc id="1937497" url="https://pl.wikipedia.org/wiki?curid=1937497" title="Puchar CEV siatkarek">
Puchar CEV siatkarek

Puchar CEV siatkarek "(ang. CEV Cup Women)" – międzynarodowe rozgrywki organizowane cyklicznie przez Europejską Konfederację Piłki Siatkowej (CEV) w ramach europejskich pucharów, przeznaczone dla żeńskich drużyn klubowych zajmujących czołowe miejsca w europejskich ligach krajowych, które nie zostały zakwalifikowane do Ligi Mistrzyń.
Historia.
W 1979 roku władze Europejskiej Konfederacji Piłki Siatkowej podjęły decyzję o utworzeniu trzecich pod względem ważności rozgrywek, prowadzonych w ramach europejskich pucharów (po Pucharze Europy Mistrzów Krajowych i Pucharze Europy Zdobywców Pucharów), którym – od nazwy tejże organizacji – nadano szyld Pucharu CEV, czyli Pucharu Europejskiej Konfederacji Piłki Siatkowej (po polsku zwanym w skrócie również Pucharem Konfederacji). Zmagania te są więc od samego początku odpowiednikiem piłkarskiego Pucharu UEFA. Pomysłodawcom przyświecał cel, by możliwie jak największa liczba zespołów europejskich miała możliwość przystąpienia do międzynarodowych rozgrywek klubowych, więc pierwotnie brały w nich udział drużyny, plasujące się na podium ligowych zmagań o mistrzostwo danego państwa. Z uwagi na fakt, że w ówczesnym Pucharze Europy Mistrzów Krajowych każda federacja mogła wystawić wyłącznie 1 przedstawiciela (mistrza kraju), dwaj pozostali medaliści nie mieli możliwości rywalizowania na forum międzynarodowym (chyba że któryś z nich wywalczył Puchar kraju i przystępował do zmagań o Puchar Europy Zdobywców Pucharów).
Pierwszą edycję rozgrywek – zarówno wśród kobiet, jak i mężczyzn – przeprowadzono w sezonie 1980/1981 i od tego czasu regularnie (co sezon) toczone są one do czasów obecnych. W latach 90. do rywalizacji dopuszczono więcej, niż jednego przedstawiciela danego państwa, ale przywilej ten pierwotnie dotyczył wyłącznie najsilniejszych lig krajowych. Do rozgrywek danego sezonu przystępowały 52 drużyny, które w I fazie dzielono poprzez losowanie na 12 czterozespołowych grup. W tym samym terminie każda z grup rozgrywała niezależny od siebie trzydniowy turniej (od piątku do niedzieli), a jego gospodarzem zostawał jeden z uczestniczących klubów. Podczas każdego z 12 turniejów rundy grupowej poszczególne ekipy grały systemem „każdy z każdym” po jednym spotkaniu. 12 zwycięzców turniejów kwalifikowało się do 1/8 finału, a w tej fazie dołączały do nich 4 rozstawione drużyny – teoretycznie najsilniejsze (decyzję o rozstawieniu podejmowała przed rozpoczęciem rozgrywek CEV). Od tego momentu – przez dwie kolejne rundy (1/8 finału i ćwierćfinały) – rywalizacja toczyła się systemem pucharowym, tj. w formie dwumeczu (spotkanie „u siebie” i „na wyjeździe”), po którym lepszy kwalifikował się do następnej tury. O awansie dalej decydował bilans dwumeczu, tj. liczba zwycięstw, a w przypadku remisu (1 zwycięstwo i 1 porażka) – stosunek setów ewentualnie „małych punktów” (przy czym sety i małe punkty ugrane na wyjeździe liczyły się podwójnie). Czwórka triumfatorów dwumeczów ćwierćfinałowych uzyskiwała promocję do turnieju Final Four, odbywającego się w hali jednego z uczestników. Przed jej rozpoczęciem metodą losowania wyłaniane były obydwie pary półfinałowe, które rozgrywały ze sobą po jednym spotkaniu, zaś ich zwycięzcy awansowali do pojedynku finałowego. Jego triumfator zostawał zwycięzcą danej edycji Pucharu CEV.
Pod koniec 2006 roku CEV postanowiła zreformować – począwszy od sezonu 2007/2008 – wszystkie siatkarskie rozgrywki pucharowe, zarówno kobiet, jak i mężczyzn. Podjęto wówczas decyzję o likwidacji Pucharu Top Teams, zaś jego miejsce w hierarchii europucharów zajął „odnowiony” Puchar CEV, stając się tym samym drugimi pod względem prestiżu klubowymi rozgrywkami „starego kontynentu” (po Lidze Mistrzów). W miejsce „starego” Pucharu CEV powołano natomiast Puchar Challenge. Idea zmian miała wprost nawiązywać do reformy europejskich pucharów w męskiej piłce nożnej z przełomu tysiącleci – tak więc nowy Puchar CEV po raz kolejny stał się odpowiednikiem odnowionego Pucharu UEFA. W celu usystematyzowania zasad kwalifikacji do zreformowanych europejskich pucharów 16 maja 2007 roku CEV ogłosiła swój autorski ranking, na podstawie którego poszczególnym federacjom przyznano konkretną liczbę miejsc do obsadzenia w poszczególnych rozgrywkach. Zasadniczej zmianie uległ również system rozgrywek (z grupowo-pucharowego na typowo pucharowy).

</doc>
<doc id="1937501" url="https://pl.wikipedia.org/wiki?curid=1937501" title="Indywidualne Mistrzostwa Szwecji na Żużlu 1971">
Indywidualne Mistrzostwa Szwecji na Żużlu 1971

Indywidualne Mistrzostwa Szwecji na Żużlu 1971 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Ove Fundin (Kaparna Göteborg).

</doc>
<doc id="1937508" url="https://pl.wikipedia.org/wiki?curid=1937508" title="Indywidualne Mistrzostwa Szwecji na Żużlu 1972">
Indywidualne Mistrzostwa Szwecji na Żużlu 1972

Indywidualne Mistrzostwa Szwecji na Żużlu 1972 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Anders Michanek (Getingarna Sztokholm).

</doc>
<doc id="1937509" url="https://pl.wikipedia.org/wiki?curid=1937509" title="Kaplica św. Krzyża w Boguszynie">
Kaplica św. Krzyża w Boguszynie

Kaplica św. Krzyża w Boguszynie – barokowa kaplica katolicka na wzgórzu w zachodniej części Boguszyna, które okala bezimienny strumyk - prawy dopływ Nysy Kłodzkiej.
Historia.
Budowę kaplicy w sąsiedztwie starego grodziska po którym pozostał wał ziemny zlecił w 1730 roku posiadacz dóbr ziemskich w Boguszynie, Johann Joseph von Schenkendorf, a została zakończona dwa lata później i poświęcona czci męki i śmierci Jezusa Chrystusa. Dawniej kaplicę tę zwano "Calvarien-Kapelle", co sugeruje istnienie w tym miejscu Kalwarii, lecz obecnie nie ma po niej żadnych śladów. Po przejęciu ziemi kłodzkiej przez Polskę w 1945 roku kaplica otrzymała obecne wezwanie.
Architektura.
Budowla wzniesiona na planie ośmioboku, nakryta kopułą z latarnią
. Zachowała kamienny portal z uszatkowatym obramieniem i półkoliste okna. Na sklepieniu znajduje się fresk. W środku kaplicy ołtarz, którego centrum stanowi obraz olejny "Ukrzyżowanie". Na ścianie wisi obraz "Matki Bożej z Dzieciątkiem". Oba dzieła pochodzą z XIX wieku. Ponadto wnętrze zdobią polichromowane rzeźby z XVIII wieku: Piety i św. Franciszka z Asyżu, o cechach baroku ludowego.

</doc>
<doc id="1937510" url="https://pl.wikipedia.org/wiki?curid=1937510" title="Indywidualne Mistrzostwa Szwecji na Żużlu 1973">
Indywidualne Mistrzostwa Szwecji na Żużlu 1973

Indywidualne Mistrzostwa Szwecji na Żużlu 1973 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Tommy Johansson (Dackarna Målilla).

</doc>
<doc id="1937513" url="https://pl.wikipedia.org/wiki?curid=1937513" title="Panathinaikos Ateny (piłka siatkowa kobiet)">
Panathinaikos Ateny (piłka siatkowa kobiet)

Panathinaikos Ateny – żeński klub siatkarski z Grecji powstały w 1969 roku z bazą w mieście Ateny. Występuje w greckiej Lidze A1.

</doc>
<doc id="1937515" url="https://pl.wikipedia.org/wiki?curid=1937515" title="Frauke Dirickx">
Frauke Dirickx

Frauke Dirickx (ur. 3 stycznia 1980 w Halle) – belgijska siatkarka występująca na pozycji rozgrywającej, reprezentantka kraju. Brązowa medalistka mistrzostw Europy 2013 rozgrywanych w Niemczech i Szwajcarii.
Sukcesy klubowe.
Mistrzostwo Belgii:
Puchar CEV:
Superpuchar Włoch:
Superpuchar Hiszpanii:
Puchar Hiszpanii:
Mistrzostwo Hiszpanii:
Puchar Top Teams:
Puchar Rumunii:
Mistrzostwo Rumunii:
Superpuchar Turcji:
Puchar Turcji:
Liga Mistrzyń:
Mistrzostwo Turcji:
Puchar Polski:
Mistrzostwo Polski:
Superpuchar Polski:
Sukcesy reprezentacyjne.
Liga Europejska:
Mistrzostwa Europy:

</doc>
<doc id="1937516" url="https://pl.wikipedia.org/wiki?curid=1937516" title="Listek (rośliny nienaczyniowe)">
Listek (rośliny nienaczyniowe)

Listek – organ roślinny, element budowy roślin nienaczyniowych. Są to liściokształtne struktury, podobne funkcjonalnie do liści, jednak odmienne od nich strukturalnie, ponieważ nie posiadają w swojej budowie tkanek przewodzących – drewna lub łyka.

</doc>
<doc id="1937521" url="https://pl.wikipedia.org/wiki?curid=1937521" title="Doug Lewis">
Doug Lewis

Douglas "Doug" Lewis (ur. 18 stycznia 1964 w Waitsfield) – amerykański narciarz alpejski, brązowy medalista mistrzostw świata.
Kariera.
Pierwsze punkty w zawodach w zawodach Pucharu Świata zdobył 11 marca 1984 roku w Whistler, zajmując ósme miejsce w zjeździe. Na podium zawodów tego cyklu jedyny raz stanął 16 sierpnia 1985 roku w Las Leñas, gdzie rywalizację w zjeździe zakończył na drugiej pozycji. W zawodach tych rozdzielił Karla Alpigera ze Szwajcarii i Austriaka Helmuta Höflehnera. Poza tym najwyższą lokatę zajął 17 stycznia 1986 roku w Kitzbühel, gdzie był piąty w tej konkurencji. Najlepsze wyniki osiągnął w sezonie 1985/1986, kiedy to zajął 39. miejsce w klasyfikacji generalnej.
Jego największym sukcesem jest brązowy medal w biegu zjazdowym wywalczony podczas mistrzostw świata w Bormio w 1985 roku. Wyprzedzili go tam jedynie dwaj Szwajcarzy: Pirmin Zurbriggen i Peter Müller. Był to jego jedyny medal wywalczony na międzynarodowej imprezie tej rangi. Na rozgrywanych dwa lata później mistrzostwach świata w Crans-Montana wystąpił w supergigancie, lecz nie ukończył rywalizacji. W 1984 roku wystąpił na igrzyskach olimpijskich w Sarajewie, gdzie zajął 24. miejsce w zjeździe. Brał też udział w igrzyskach w Calgary w 1988 roku, gdzie w tej samej konkurencji zajął 32. pozycję.

</doc>
<doc id="1937523" url="https://pl.wikipedia.org/wiki?curid=1937523" title="Robert Zoller">
Robert Zoller

Robert Zoller (ur. 9 kwietnia 1961 w Mühlbach am Hochkönig) – austriacki narciarz alpejski, brązowy medalista mistrzostw świata.
Kariera.
Pierwsze punkty w zawodach w zawodach Pucharu Świata zdobył 20 grudnia 1983 roku w Madonna di Campiglio, zajmując drugie miejsce w slalomie. Tym samym nie tylko zdobył punkty, ale od razu stanął na podium zawodów pucharowych. W zawodach tych rozdzielił Szweda Ingemara Stenmarka i Bułgara Petyra Popangełowa. Łącznie trzy razy stawał na podium pucharowych, odnosząc przy tym jedno zwycięstwo: 6 marca 1984 roku w Vail triumfował w slalomie. Najlepsze wyniki osiągnął w sezonie 1983/1984, kiedy to zajął 31. miejsce w klasyfikacji generalnej i ósme w klasyfikacji slalomu.
W 1985 roku wystąpił na mistrzostwach świata w Bormio, gdzie zdobył brązowy medal w slalomie. Wyprzedzili go tam jedynie Szwed Jonas Nilsson i Luksemburczyk Marc Girardelli. Był to jego jedyny medal wywalczony na międzynarodowej imprezie tej rangi oraz jedyny start na zawodach tego cyklu. Nigdy nie wystąpił na igrzyskach olimpijskich.
W 1986 roku zakończył karierę.

</doc>
<doc id="1937528" url="https://pl.wikipedia.org/wiki?curid=1937528" title="Ernst Riedlsperger">
Ernst Riedlsperger

Ernst Riedlsperger (ur. 9 kwietnia 1961 w Zell am See) – austriacki narciarz alpejski, wicemistrz świata.
Kariera.
Pierwsze punkty w zawodach w zawodach Pucharu Świata zdobył 4 stycznia 1981 roku w Ebnat-Kappel, zajmując trzynaste miejsce w gigancie. Nigdy nie stanął na podium zawodów tego cyklu, najlepszy wynik osiągając 8 grudnia 1981 roku w Aprica, gdzie rywalizację w tej konkurencji zakończył na szóstej pozycji. Najlepsze wyniki osiągnął w sezonie 1984/1985, kiedy to zajął 45. miejsce w klasyfikacji generalnej.
Jego największym sukcesem jest srebrny medal w kombinacji alpejskiej wywalczony podczas mistrzostw świata w Bormio w 1985 roku. W zawodach tych rozdzielił na podium dwóch Szwajcarów: Pirmina Zurbriggena i Thomasa Bürglera. Był to jego jedyny medal wywalczony na międzynarodowej imprezie tej rangi. Był też między innymi ósmy w kombinacji na rozgrywanych trzy lata wcześniej mistrzostwach świata w Schladming. Nigdy nie wystąpił na igrzyskach olimpijskich. W latach 1987 i 1988 był mistrzem Austrii w kombinacji.
W 1988 roku zakończył karierę.
Osiągnięcia.
Puchar Świata.
Miejsca na podium w zawodach PŚ.
Riedelsperger nigdy nie stanął na podium zawodów pucharowych.

</doc>
<doc id="1937533" url="https://pl.wikipedia.org/wiki?curid=1937533" title="Thomas Bürgler">
Thomas Bürgler

Thomas Bürgler (ur. 3 marca 1960 w Illgau) – szwajcarski narciarz alpejski, brązowy medalista mistrzostw świata.
Kariera.
Pierwsze punkty w zawodach Pucharu Świata zdobył 12 grudnia 1982 roku w Val d’Isère, zajmując piąte miejsce w supergigancie. Na podium zawodów tego cyklu pierwszy raz stanął nieco ponad rok później, 20 grudnia 1983 roku w Madonna di Campiglio, gdzie rywalizację w kombinacji alpejskiej zakończył na drugiej pozycji. W zawodach tych rozdzielił Andreasa Wenzela z Liechtensteinu i Włocha Alexa Giorgiego. Łącznie siedem razy stawał na podium pucharowym, odnosząc przy tym dwa zwycięstwa: 8 stycznia 1985 roku w Schladming i 15 lutego 1985 roku w Kranjskiej Gorze triumfował w gigantach. Najlepsze wyniki osiągnął w sezonie 1984/1985, kiedy to zajął siódme miejsce w klasyfikacji generalnej i trzecie w klasyfikacji giganta.
Jego największym sukcesem jest brązowy medal w kombinacji wywalczony podczas mistrzostw świata w Bormio w 1985 roku. W zawodach tych wyprzedzili go jedynie jego rodak, Pirmin Zurbriggen i Austriak Ernst Riedelsperger. Był to jego jedyny medal wywalczony na międzynarodowej imprezie tej rangi. Na tej samej imprezie był też piętnasty w gigancie, a rywalizacji w slalomie nie ukończył. W 1984 roku wystąpił na igrzyskach olimpijskich w Sarajewie, zajmując dziesiąte miejsce w slalomie i jedenaste w gigancie. Siedmiokrotnie zdobywał mistrzostwo Szwajcarii: w kombinacji w latach 1981, 1983, 1984 i 1985, gigancie w latach 1984 i 1985 i supergigancie w 1988 roku.
W 1988 roku zakończył karierę.
Jego brat, Toni Bürgler, również uprawiał narciarstwo alpejskie.

</doc>
<doc id="1937535" url="https://pl.wikipedia.org/wiki?curid=1937535" title="IC 1101">
IC 1101

IC 1101 (również PGC 54167 lub UGC 9752) – olbrzymia galaktyka eliptyczna znajdująca się w gwiazdozbiorze Panny w odległości 1,07 miliarda lat świetlnych od Ziemi. Galaktyka została odkryta w dniu 19 czerwca 1790 roku przez brytyjsko-niemieckiego astronoma Fredericka Williama Herschela . 
IC 1101 powstała w wyniku połączenia wielu mniejszych galaktyk. Galaktyka ta należy do gromady galaktyk Abell 2029 i jest jej głównym składnikiem. Jest to największa znana galaktyka (pod względem rozmiarów, nie masy), jej średnica wynosi około 4 milionów lat świetlnych. Zawiera około 400 razy więcej gwiazd niż Droga Mleczna i może być od niej nawet 2000 razy bardziej masywna ze względu na dużą ilość gazu i ciemnej materii. W zasadzie nie jest to galaktyka eliptyczna, lecz galaktyka soczewkowata. Jej oznaczenie to cD. Symbol pochodzi ze specjalnej klasyfikacji galaktyk i oznacza ogromne galaktyki eliptyczne, lecz obecnie zwykło się go rozwijać jako "central Dominant", czyli dominującą w centrum (gromady).
Niektóre źródła błędnie podają, że została odkryta 19 czerwca 1890 roku przez Edwarda Swifta.

</doc>
<doc id="1937536" url="https://pl.wikipedia.org/wiki?curid=1937536" title="Norweski ruch oporu podczas II wojny światowej">
Norweski ruch oporu podczas II wojny światowej

Norweski ruch oporu podczas II wojny światowej (norw. "Norsk motstandsbevegelse under andre verdenskrig") – całokształt działań podjętych przez norweskie społeczeństwo przeciwko niemieckim okupantom i ich kolaborantom z "Nasjonal Samling" Vidkuna Quislinga podczas II wojny światowej.
Geneza.
Norwegia została zajęta przez Niemców w czerwcu 1940. Rząd premiera Johana Nygaardsvolda i król Haakon VII ewakuowali się do Wielkiej Brytanii. Norwegowie nie odparli napaści przez słabość swojej armii i nieprzygotowanie do wojny (kraj był neutralny). Mimo to dobrze widoczna była powszechna wola walki – to pospolite ruszenie wzięło na siebie główny ciężar obrony. Wobec tego tuż po kapitulacji Norwegii rozpoczęło się formowanie oddziałów paramilitarnych i obywatelskie nieposłuszeństwo wobec zarządzeń władz okupacyjnych.
Walka zbrojna.
Ze względu na braki w uzbrojeniu i warunki geograficzne (surowy klimat, wysokogórski teren, trudna linia brzegowa) zbrojne działania ruchu oporu były mocno ograniczone. Największą podziemną organizacją militarną był "Milorg", zbrojne ramię Frontu Ojczyźnianego ("Hjemmefronten") – głównego ośrodka politycznego ruchu oporu. "Milorg" ściśle współpracował z norweską sekcją Special Operations Executive (SOE), a jego członkowie byli zaangażowani między innymi w sabotowanie produkcji ciężkiej wody (w 1965 powstał film "Bohaterowie Telemarku" poświęcony tym wydarzeniom) i działania rajdowe brytyjskich komandosów (operacje Claymore, Anklet i Archery). Ważną rolę odgrywała także Norweska Partia Komunistyczna dokonując sabotażu i przeprowadzając akcje partyzanckie.
Obywatelskie nieposłuszeństwo.
Niechęć do hitlerowskiego okupanta była powszechna w życiu codziennym Norwegów i nierzadko jawnie manifestowana. Norwegowie nosili spinacze biurowe w klapach marynarek, jako symbol oporu. Kelnerzy w restauracjach obsługiwali najpierw Norwegów. Na ulicach Norwegowie unikali kontaktu wzrokowego z Niemcami, w autobusach nie siadano kolo Niemców nawet w tłoku. Rozdrażnieni okupanci wprowadzili prawo, które zakazywało stania w autobusie, jeśli były wolne miejsca. Norwegowie odmawiali mówienia po niemiecku i zasłaniali się nieznajomością języka, mimo że jego znajomość była powszechna. W życiu towarzyskim kolaboranci byli potępiani, zrywano z nimi kontakty towarzyskie, a nawet rodzinne.
Upamiętnienie.
W Twierdzy Akershus w Oslo znajduje się muzeum poświęcone norweskiemu ruchowi oporu podczas II wojny światowej.

</doc>
<doc id="1937537" url="https://pl.wikipedia.org/wiki?curid=1937537" title="Parafia Świętej Marii Magdaleny w Brzyskach">
Parafia Świętej Marii Magdaleny w Brzyskach



</doc>
<doc id="1937538" url="https://pl.wikipedia.org/wiki?curid=1937538" title="Amfisbena plamista">
Amfisbena plamista

Amfisbena plamista ("Amphisbaena fuliginosa") – gatunek beznogiego gada z rodziny Amphisbaenidae, występujący w Ameryce Południowej, na Trynidadzie i w Panamie.
Środowisko.
Amfisbeny plamiste żyją głównie na terenach o luźnej strukturze podłoża, gdzie mogą kopać tunele.
Zachowanie.
Amfisbena plamista większość życia spędza pod ziemią, drążąc sieć korytarzy. Jej schronienie kryje się w wilgotnej ziemi w pobliżu zbiornika wodnego, lub pod drzewami. Co pewien czas opuszcza kryjówkę i wygrzewa się w promieniach słońca. Amfisbena wychodzi spod ziemi także po obfitych deszczach, gdyż inaczej utopiła by się w zalanych wodą korytarzach. Zwierzę potrafi poruszać się w przód i do tyłu. Łuski pokrywające ciało gada układają się w pierścienie. Sąsiednie segmenty są połączone mięśniami, które mogą się kurczyć lub rozciągać. Amfisbena porusza się w linii prostej wykonując ruchy robaczkowe. Wysunięta do przodu część ciała zakotwicza się w glebie, silne mięśnie podciągają resztę pierścieni. Może także poruszać się, kurcząc i rozciągając ciało lub wykonując boczne, falujące ruchy. Amfisbena ryje głową korytarze (używając głowy jako tarana). Gad ten jest sprawnym myśliwym. Ofiary wykrywa przede wszystkim za pomocą słuchu. Chwyta drobne kręgowce oraz bezkręgowce, głównie owady i dżdżownice. Ma bardzo silne szczęki i ostre zęby. W górnej szczęce po każdej stronie tkwi 5–6 zębów. Na środku znajduje się 1 ząb. Gdy amfisbena ma zamknięty pysk, ząb wpasowuje się między duże zęby żuchwy. Jeśli gad złowi większe zwierzę, to zaciska na jego ciele silne szczęki, a ostre zęby odcinają fragmenty zdobyczy. Naukowcy przypuszczają, że dieta zwierzęcia zmienia się okresowo. Amfisbena ma wielu wrogów naturalnych. Polują na nią ptaki, niektóre małe ssaki, świnie i małpy. Niektóre gatunki węży wyspecjalizowały się w podziemnych polowaniach na amfisbeny. Dla obrony gad może odrzucić ogon, który nie odrasta, ale rana po nim szybko się goi. Pożywia się małymi kręgowcami, bezkręgowcami i owadami.
Rozmnażanie.
Amfisbeny są (poza 3 gatunkami) jajorodne. Sposób rozmnażania się tych zwierząt jest nieznany. Nie wiadomo także, ile samice składają jaj, ani jaki jest czas ich inkubacji. Samce posiadają parzysty narząd kopulacyjny w kształcie kieszeni. Podczas kopulacji jedna z kieszeni jest wynicowywana na zewnątrz. Samica składa jaja i pozostawia je bez opieki. Młode amfisbeny wykluwają się przebijając skorupkę jaja zębem jajowym wyrastającym na wewnętrznej stronie górnej szczęki i wyginającym się na zewnątrz. Z czasem zostaje on zastąpiony normalnym zębem. Jak wszystkie gady amfisbeny linieją w czasie wzrostu i zrzucają zbyt ciasną skórę w całości.

</doc>
<doc id="1937548" url="https://pl.wikipedia.org/wiki?curid=1937548" title="SS France (1910)">
SS France (1910)

SS France – Statek pasażerski armatora Compagnie Générale Transatlantique wybudowany w stoczni Chantiers de l'Atlantique.
Czterokominowiec wszedł do służby w 1912. Złomowany w 1935.
Statek - jedyny francuski transatlantyk o czterech kominach - był obok RMS Mauretania i RMS Lusitania najszybszym i jednym z najdłużej pływających „czterokominowców”.
Zbudowany w St. Nazaire statek był jednym z największych statków swoich czasów - większym od największego z pięciu czterokominowców niemieckich („Kronprinzessin Cecilie”), ale mniejszym od „Lusitanii” (najmniejszego z czterokominowców brytyjskich).
I wojna światowa.
Do rozpoczęcia I wojny światowej odbył 32 rejsy bez wypadku. Podczas wojny służył jako statek szpitalny z jedną przerwą w 1917 po przypadkowym storpedowaniu. W tym czasie imię statku zmieniono na „France IV”.
Okres międzywojenny.
Po wojnie wrócił do swojego poprzedniego armatora po gruntownym remoncie, który trwał do 1920. Po 7 latach osiadł na mieliźnie. Do 1928 był w remoncie. W 1935 oddany na złom.

</doc>
<doc id="1937550" url="https://pl.wikipedia.org/wiki?curid=1937550" title="Amphisbaena fuliginosa">
Amphisbaena fuliginosa



</doc>
<doc id="1937552" url="https://pl.wikipedia.org/wiki?curid=1937552" title="Al-Mansur Abu Bakr">
Al-Mansur Abu Bakr

Saif ad-Din Abu-Bakr, arab. سيف الدين أبو بكر, imię królewskie: al-Malik al-Mansur Saif ad-Din Abu Bakr, arab. الملك المنصور سيف الدين أبو بكر (ur. 1321, Kair, zm. 1341, Qus) – sułtan mamelucki w Egipcie w 1341 r.

</doc>
<doc id="1937557" url="https://pl.wikipedia.org/wiki?curid=1937557" title="Eolia">
Eolia



</doc>
<doc id="1937559" url="https://pl.wikipedia.org/wiki?curid=1937559" title="Eklavya">
Eklavya



</doc>
<doc id="1937561" url="https://pl.wikipedia.org/wiki?curid=1937561" title="Anupama Chopra">
Anupama Chopra

Anupama Chopra (ur. 31 października 1962) – autorka książek, dziennikarka i krytyk filmowy. Napisała kilka książek o kinie indyjskim i jest recenzentem filmów w NDTV i India Today. Dziennikarka filmowa ("New York Times", "Los Angeles Times", "Variety").
Życiorys.
Jest córką Kamny Chandra, scenarzystki i autorki dialogów (""), siostrą bollywoodzkiej scenarzystki ("Zakhm", "Dil To Pagal Hai") i reżyserki Tanuji Chandra ("Dushman") i sławnego pisarza Vikrama Chandry. W 2000 roku po rozwodzie z Renu Saluja poślubił ją sławny indyjski reżyser i scenarzysta Vidhu Vinod Chopra (1979 – Oscar za dokument "An Encounterwith Faces", "Parinda", "Eklavya", "Misja w Kaszmirze").
Studiowała dziennikarstwo i literaturę angielską, mieszka w Mumbaju i Michigan. 
W 2001 roku za swoją książkę o kultowym w Indiach filmie "Sholay" – "" otrzymała nagrodę National Film Award for Best Book on Cinema. Ponadto znana jest z książki o kolejnym filmie, fenomenie społecznym "Żona dla zuchwałych" – "Dilwale Dulhania Le Jayenge (książka)" i z biografii sławnego bollywoodzkiego aktora Shah Rukh Khana – "Król Bollywoodu. Shah Rukh Khan", która wydała Po 3 latach wywiadów z 90 osobistościami bollywoodzkiego kina. Książka ta omawia też o kulisy Bollywoodu i fenomen kina indyjskiego.
Zasiadała w jury sekcji „Un Certain Regard” na 61. MFF Cannes (2008).

</doc>
<doc id="1937562" url="https://pl.wikipedia.org/wiki?curid=1937562" title="From Their Hearts">
From Their Hearts

From Their Hearts – szesnasty album studyjny zespołu The Kelly Family. Wyprodukowany na podstawie pomysłu Dana Kelly przez Kathy, Paddy'ego i Angelo Kelly, wydany w 1998 r. w większości krajów Europy.
Żaden z singli z albumu nie znalazł się w najlepszej 10, więc cały album na listach przebojów wypadł gorzej niż poprzednie, znajdując się w pierwszej 10 jedynie w Niemczech. "From Their Hearts" jest ostatnią płytą zespołu w dziewięcioosobowym składzie, gdyż Kathy i John Kelly odeszli z zespołu skupiając się na solowych karierach i nie wrócili, aby nagrać w 2002 r. kolejną płytę La Patata.
Lista utworów.
Utwory bonusowe.
W edycji "wzmocnionej" dodano teledysk do piosenki "Oh It Hurts".

</doc>
<doc id="1937565" url="https://pl.wikipedia.org/wiki?curid=1937565" title="Parafia Narodzenia Najświętszej Maryi Panny w Biechowie">
Parafia Narodzenia Najświętszej Maryi Panny w Biechowie

Parafia Narodzenia Najświętszej Maryi Panny w Biechowie – rzymskokatolicka parafia leżąca w granicach dekanatu miłosławskiego. Erygowana w XI wieku. Duszpasterstwo w parafii prowadzi zakon paulinów.
Dokumenty.
Księgi metrykalne: 

</doc>
<doc id="1937566" url="https://pl.wikipedia.org/wiki?curid=1937566" title="Julian Szpitalnik">
Julian Szpitalnik

Święty Julian Szpitalnik (także Gościnny) – patron włoskiego miasta Macerata), czczony w Kościele katolickim 9 stycznia (podawane są także daty 29 stycznia i 31 sierpnia).
Legenda.
Średniowieczne opowieści upatrują w św. Julianie zamożnego kupca flamandzkiego, który mając porywczy i mściwy charakter, zabił w gniewie własnych rodziców. Stało się to przypadkiem, gdy wracając z polowania, zobaczył ich we własnym łożu małżeńskim. Myśląc, że pod kołdrą ukrywa się żona z kochankiem, wydobył miecz i w ataku złości zabił zupełnie przypadkowo śpiących rodziców, którzy akurat przybyli do syna w gościnę.
Postępek był przyczyną wielkiego żalu i postanowienia praktyki pokutnej. Julian postanowił poświęcić całe życie pomocy ubogim i potrzebującym.
Mieszkańcy Maceraty we Włoszech, którzy uważają Juliana za swojego patrona, przyjmują, iż pokutnik, po latach wędrówek i długich modlitw, osiadł nad rzeką Potenzą, gdzie zajmował się przewożeniem pielgrzymów i trędowatych. Legenda mówi, iż któregoś dnia jeden z trędowatych zachwiał się i miał wpaść do rzeki. Julian nie zawahał się podać mu ręki, ratując od niechybnej śmierci. Owym trędowatym miał być sam Jezus Chrystus, który chciał sprawdzić, czy serce Juliana zostało już całkowicie odmienione. Prawdziwy żal, rzeczywista chęć zadośćuczynienia, życie poświęcone modlitwie i służbie biednym i chorym sprawiły, że wszyscy widzieli w nim świętego.
Kult i ikonografia.
Odnalezienie relikwii w Maceracie.
Według tradycji udokumentowanej w Maceracie ciało świętego, który miał być pochowany w tym mieście, przeniósł w 740 św. Bonifacy, biskup Moguncji, do Belgii. W Maceracie miały pozostać tylko relikwie lewego ramienia. Z obawy przed najazdami na miasto ukryto je i nikt nie wiedział, gdzie się miały znajdować. 6 stycznia 1442 miejscowy biskup Mikołaj Aste, za namową jednego z mieszkańców miasta, któremu pewien szlachcic miał przed śmiercią wyznać, iż relikwie ukryte są w zagłębieniu pomiędzy kolumnami przed ołtarzem głównym, nakazał ich wydobycie. Relikwie opatrzone były dwoma inskrypcjami w języku łacińskim: "hoc est residuum brachii sancti julian" oraz "hoc est brachium sancti juliani qui patrem et matrem interfecit". Relikwie te po dziś dzień przechowywane są w katedrze w Maceracie.
W Maceracie istnieją liczne przedstawienia świętego. Najstarsze pochodzi z 1326, jest to rzeźba, która pierwotnie znajdowała się przy "Fonte Maggiore", a obecnie eksponowana jest na dziedzińcu miejskiego muzeum. Znaną jest również rzeźba z kościoła w dzielnicy Vergini. Św. Julian trzyma w ręku model miasta. W Duomo znajduje się fresk przedstawiający życie świętego. W średniowieczu, w latach 1447–1471 miasto biło monetę z wizerunkiem świętego (wł. "quattrino papale").
Kult na Malcie.
Św. Julian szczególną czcią otaczany jest przez mieszkańców Wysp Maltańskich. Kult ten sięga XV w., kiedy to miano odnaleźć ciało świętego w Maceracie. Jego wprowadzenie Malta zawdzięcza potężnej rodzinie De Astis, która spokrewniona była z ówczesnym biskupem Maceraty. Przed przybyciem kawalerów maltańskich na wyspy wzniesiono trzy kościoły pod wezwaniem św. Juliana: w Tabija koło Mdiny, w Luqa oraz w Senglei.
W XVI w. istniał na Gozo szpital imienia św. Juliana, świadectwo wielkiej czci, jaką darzono świętego. Do umocnienia kultu przyczynili się sami kawalerowie maltańscy, odbudowując w 1639 kościół w Senglei i wznosząc w 1590 nowy kościół parafialny w Birkirkara.
Inne miejsca kultu.
Poza Maceratą i Maltą św. Julian czczony jest również w dzielnicy łacińskiej Paryża, gdzie zbudowano kościół pod jego wezwaniem – Saint Julien l'Hospitalier.
XIII-wieczny witraż przedstawiający św. Juliana znajduje się w katedrze w Chartres we Francji. XIV-wieczne freski ze św. Julianem podziwiać można w katedrach w Trydencie i Asyżu we Włoszech. W Rzymie istnieje kościół św. Juliana, nazywany Belgijskim Kościołem Narodowym – "San Giuliano dei Fiamminghi", datowany na wiek XVII.
Atrybuty.
Św. Julian przedstawiany jest z mieczem w ręku. Niejednokrotnie w stroju rycerskim.
Święty w literaturze.
Do najstarszych redakcji opowieści czy legendy o św. Julianie należy "Złota legenda" dominikanina Jakuba de Voragine z drugiej połowy XIII w. W XIV w. do legendy nawiązał Giovanni Boccaccio, dając tytuł jednej ze swoich nowel, należących do zbioru "Dekameron", tytuł "Cud św. Juliana". W noweli mowa jest o pewnym człowieku, czcicielu św. Juliana, którego wiara zostaje wystawiona na ciężką próbę podczas długiej podróży.
W 1877 Gustaw Flaubert wydał swoje "Trois contes" (przekład polski Wacława Rogowicza: "Trzy opowieści", 1929, w wydawnictwie „Muzy”), w których zawarł opowieść o św. Julianie. W XXI w. Walter Wangerin sięgnął po legendę o świętym, wydając w 2003 swoją nowelę pt. "Saint Julian".

</doc>
<doc id="1937567" url="https://pl.wikipedia.org/wiki?curid=1937567" title="Mistrzostwa Świata w Łyżwiarstwie Szybkim w Wieloboju 1974">
Mistrzostwa Świata w Łyżwiarstwie Szybkim w Wieloboju 1974

68. mistrzostwa świata w łyżwiarstwie szybkim w wieloboju odbyły się w dniach 9–10 lutego 1974 roku w RFN, w Inzell. Zawodnicy startowali na naturalnym torze na Stadionie im. Ludwiga Schwabla. Łyżwiarze startowali na czterech dystansach: 500 m, 1500 m, 5000 m, 10 000 m. Złoto wywalczył Norweg Sten Stensen. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 34 łyżwiarzy z 18 krajów. Sklasyfikowanych zostało 33.

</doc>
<doc id="1937569" url="https://pl.wikipedia.org/wiki?curid=1937569" title="Hesiodus">
Hesiodus

w astronomii:

</doc>
<doc id="1937573" url="https://pl.wikipedia.org/wiki?curid=1937573" title="Superliha ukraińska w piłce siatkowej mężczyzn">
Superliha ukraińska w piłce siatkowej mężczyzn



</doc>
<doc id="1937575" url="https://pl.wikipedia.org/wiki?curid=1937575" title="Szlak Nad Bałtykiem i Zalewem Szczecińskim">
Szlak Nad Bałtykiem i Zalewem Szczecińskim

Szlak Nad Bałtykiem i Zalewem Szczecińskim – znakowany na niebiesko pieszy szlak turystyczny w północno-zachodniej części województwa zachodniopomorskiego.
Charakterystyka.
Szlak przebiega początkowo piaszczystymi nadbałtyckimi plażami wyspy Wolin, by za Międzyzdrojami wkroczyć na pagórkowaty obszar Pasma Wolińskiego i Pagórków Lubińsko-Wapnickich w Wolińskim Parku Narodowym, a także Mokrzyckich Gór. Za Wolinem szlak biegnie wzdłuż Dziwny i Zalewu Kamieńskiego ku Zatoce Pomorskiej. Na całej długości liczne panoramy i punkty widokowe, w miejscowościach - obiekty zabytkowe i pomniki przyrody.

</doc>
<doc id="1937578" url="https://pl.wikipedia.org/wiki?curid=1937578" title="Parafia św. Mikołaja w Czeszewie">
Parafia św. Mikołaja w Czeszewie

Parafia Świętego Mikołaja w Czeszewie – rzymskokatolicka parafia leżąca w granicach dekanatu miłosławskiego. Erygowana w 1407 roku.
Dokumenty.
Księgi metrykalne: 

</doc>
<doc id="1937579" url="https://pl.wikipedia.org/wiki?curid=1937579" title="Pomnik Fryderyka III w Poznaniu">
Pomnik Fryderyka III w Poznaniu

Pomnik Fryderyka III w Poznaniu – monument w centrum Poznania, przedstawiający cesarza Fryderyka III, zlokalizowany we wschodniej części Placu Wilhelmowskiego (późniejszy Plac Wolności). Usunięty w 1919 roku.
Historia i architektura.
Pomnik, postawiony w 1902, uważany był przez współczesnych za wybitne dzieło rzeźbiarskie. Autorem był berliński rzeźbiarz Johannes Boese (1856-1917), przeżywający w tym czasie okres sporej popularności. Wkrótce po zaprojektowaniu pomnika został profesorem berlińskiej Akademii Sztuk Pięknych.
Rzeźba przedstawiała cesarza w umundurowaniu marszałka polnego ("Feldmarschall") i w charakterystycznej pickelhaubie. Stał na wysokim cokole, a wokół pomnika zaaranżowano specjalny teren wydzielony balustradą. U stóp pomnika urządzono sadzawkę z niewielką fontanną-źródełkiem w kształcie lwiej paszczy. Pomnik epatował surowością i jako całość stanowił, wg Ligi Wilkowej, zapowiedź formalną pomników III Rzeszy.
Odsłonięcie.
Odsłonięciu monumentu nadano wielką wagę polityczną (wpisywało się to w projekt tworzenia w Poznaniu "stolicy niemieckiego wschodu"). W dniach 2-5 września 1902 urządzono w mieście tzw. "Dni Cesarskie" ("Kaisertage"). Wycięto drzewa w miejscu ustawienia namiotu dla pary cesarskiej – Wilhelma II (syna Fryderyka III) i cesarzowej Augusty Wiktorii von Schleswig-Holstein-Sonderburg-Augustenburg. Trasę przejazdu orszaku w dniu 2 września specjalnie przystrojono. Dekoracje przygotował poznański sztukator – Max Biagini.
W dniu 4 września pomnik odsłonięto. Oprócz cesarza przemawiał nadburmistrz Richard Witting, podkreślając niemieckość Poznania i związki miasta z domem Hohenzollernów. Polacy praktycznie całkowicie zignorowali uroczystość, z wyjątkiem kilku lojalnych ziemian.
Zburzenie.
Pomnik uległ zburzeniu (podobnie, jak inne niemieckie monumenty w Poznaniu) w nocy z 3 na 4 kwietnia 1919, podczas spontanicznych manifestacji polskich w obronie Pomorza Gdańskiego. Później trafił na złom, celem przetopienia na polskie pomniki.
Nieliczne pozostałe fragmenty pomnika (szwedzki granit) oglądać można w Lapidarium UAM w Poznaniu.

</doc>
<doc id="1937584" url="https://pl.wikipedia.org/wiki?curid=1937584" title="Parafia Najświętszego Serca Pana Jezusa w Grabowie Królewskim">
Parafia Najświętszego Serca Pana Jezusa w Grabowie Królewskim

Parafia Najświętszego Serca Pana Jezusa w Grabowie Królewskim jest jedną z 10 parafii leżącą w granicach dekanatu miłosławskiego. Erygowana w XV wieku.
Dokumenty.
Księgi metrykalne: 

</doc>
<doc id="1937585" url="https://pl.wikipedia.org/wiki?curid=1937585" title="Amitji">
Amitji



</doc>
<doc id="1937588" url="https://pl.wikipedia.org/wiki?curid=1937588" title="Sokół Niemodlin">
Sokół Niemodlin



</doc>
<doc id="1937589" url="https://pl.wikipedia.org/wiki?curid=1937589" title="Parafia św. Andrzeja Apostoła w Nowej Wsi Królewskiej">
Parafia św. Andrzeja Apostoła w Nowej Wsi Królewskiej

Parafia Świętego Andrzeja Apostoła w Nowej Wsi Królewskiej – rzymskokatolicka parafia leżąca w granicach dekanatu miłosławskiego. Erygowana w XIII wieku. Mieści się we wsi Grabowo Królewskie (jest połączona unią personalną z parafią w tej wsi).
Dokumenty.
Księgi metrykalne: 

</doc>
<doc id="1937592" url="https://pl.wikipedia.org/wiki?curid=1937592" title="Magdalena Frąckowiak">
Magdalena Frąckowiak

Magdalena Frąckowiak (ur. 8 października 1984 w Gdańsku) – polska supermodelka. W 2007 została twarzą Ralpha Laurena. Związana z agencją DNA Models w Nowym Jorku. Wyróżniła się w kampaniach reklamowych Ralpha Laurena, Alessandro Dell’Acqua i Óscara de la Renty w 2008. Była na okładce edycji włoskiej, niemieckiej, japońskiej i rosyjskiej magazynu „Vogue”. W 2018 została uhonorowana statuetką dla „Kobiety Roku 2018” za sukcesy w branży, przyznaną przez hiszpańską edycję magazynu „GQ”.
Życiorys.
Wczesne lata.
Urodziła się w Gdańsku jako córka Danuty i Kazimierza Frąckowiaków. Kiedy miała szesnaście lat, jej matka wysłała zdjęcia na konkurs dla modelek do warszawskiej agencji. Wygrała lokalny konkurs piękności Waterproof Model Search i została przyjęta przez Dariusza Kumosę do agencji Model Plus w Warszawie. Jej pierwszą pracą była sesja fotograficzna dla magazynu „Machina”. Wkrótce wyjechała z Polski i zamieszkała w Mississauga, w południowym Ontario.
Kariera.
Karierę modelki rozpoczęła w 2000. Po zdaniu matury, przez rok pracowała we Francji, a potem wyjechała do Stanów Zjednoczonych. W 2006 trafiła na okładkę włoskiej edycji „Glamour”. Rok później pracowała dla Stevena Meisela, znalazła się na okładce włoskiej edycji magazynu „Vogue” i otworzyła pokaz wiosennej kolekcji Yves Saint Laurent w Paryżu, została twarzą Ralpha Laurena, a serwis style.com uznał Frąckowiak top modelką sezonu wiosna 2007. W lipcu tego roku wzięła udział w pokazach mody takich marek jak Dior, Alessandro Dell’Aqcua czy Jean-Paul Gaultier, a we wrześniu pozowała do chińskiego „Vogue’a” i „Harper’s Bazaar”.
11 maja 2009 zajęła 26. pozycję na liście światowych modelek Top 50 opublikowanym w serwisie models.com, w 2010 znalazła się na 13. miejscu tejże listy Top 50 Models, a w kwietniu 2012 była na pozycji 20.
Uczestniczyła w kampaniach: Valentino, Christian Lacroix, Chanel, Dior, Jean-Paul Gaultier, Givenchy, Alberta Ferretti, Alessandro Dell-Acqua, Angelo Marani, Anna Rita N, Anteprima, Behnaz Sarafpour, Belstaff, Carlos Miele, Carolina Herrera, Costume National, DKNY, Doo.Ri, Emilio Pucci, Erin Fetherston, Etro, Gianfranco Ferre, Giuliana Teso, J. Mendel, Just Cavalli, La Perla, Le Silla, Luca Luca, Luella, Malo, Matthew Williamson, Missoni, Monique Lhuillier, Narciso Rodriguez, Ralph Lauren, Salvatore Ferragamo, Sue Stemp, Temperley, Tommy Hilfiger, Trussardi, Y and Kei, Zac Posen. W 2010 oraz w latach 2012–2015 występowała w pokazach mody marki Victoria’s Secret. W 2011 była twarzą marki Reserved i reklamowała Blufin (2011) oraz Jimmy Choo i IRO (2012).
W październiku 2019 ogłosiła, że zamierza na miesiąc zamieszkać w klasztorze w Nepalu, gdzie miała studiować buddyzm i medytację, a następnie usunęła swoje profile w mediach społecznościowych i wycofała się z życia publicznego.
Życie prywatne.
W latach 2009–2010 spotykała się z włoskim artystą Carlito Dalceggio. W latach 2010–2013 jej partnerem był Wojciech Pastor. Od grudnia 2016 do czerwca 2018 była związana z Aleksandrem „Alexem” Przetakiewiczem.
Agencje.
Agencja matka: Model Plus

</doc>
<doc id="1937598" url="https://pl.wikipedia.org/wiki?curid=1937598" title="Parafia Matki Bożej Częstochowskiej w Orzechowie">
Parafia Matki Bożej Częstochowskiej w Orzechowie

Parafia Matki Bożej Częstochowskiej w Orzechowie – parafia rzymskokatolicka w dekanacie miłosławskim archidiecezji gnieźnieńskiej.
Erygowana 19 marca 1972 roku przez kard. Stefana Wyszyńskiego, prymasa Polski. 
Dokumenty.
Księgi metrykalne:

</doc>
<doc id="1937600" url="https://pl.wikipedia.org/wiki?curid=1937600" title="Parafia św. Jakuba Większego Apostoła w Sokolnikach">
Parafia św. Jakuba Większego Apostoła w Sokolnikach

Parafia Świętego Jakuba Większego Apostoła w Sokolnikach jest jedną z 10 parafii leżących w granicach dekanatu miłosławskiego. Erygowana w XIII wieku.
Dokumenty.
Księgi metrykalne: 

</doc>
<doc id="1937601" url="https://pl.wikipedia.org/wiki?curid=1937601" title="Indywidualne Mistrzostwa Szwecji na Żużlu 1974">
Indywidualne Mistrzostwa Szwecji na Żużlu 1974

Indywidualne Mistrzostwa Szwecji na Żużlu 1974 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Tommy Jansson (Smederna Eskilstuna).

</doc>
<doc id="1937602" url="https://pl.wikipedia.org/wiki?curid=1937602" title="Rima Hesiodus">
Rima Hesiodus

Rima Hesiodus – rów na powierzchni Księżyca o długości około 256 km. Znajduje się na obszarze Mare Nubium na współrzędnych selenograficznych . Ten szeroki rów ciągnie się od krateru Hesiodus w kierunku Palus Epidemiarum. Nazwa tego kanału została nadana w 1964 roku przez Międzynarodową Unię Astronomiczną i pochodzi od pobliskiego krateru Hesiodus.

</doc>
<doc id="1937603" url="https://pl.wikipedia.org/wiki?curid=1937603" title="DDLJ">
DDLJ



</doc>
<doc id="1937604" url="https://pl.wikipedia.org/wiki?curid=1937604" title="Gerd Schönfelder">
Gerd Schönfelder

Gerd Schönfelder (ur. 2 września 1970 w Kulmain, Niemcy) – niemiecki niepełnosprawny narciarz alpejski. Szesnastokrotny mistrz paraolimpijski, czternastokrotny mistrz świata.

</doc>
<doc id="1937605" url="https://pl.wikipedia.org/wiki?curid=1937605" title="Indywidualne Mistrzostwa Szwecji na Żużlu 1975">
Indywidualne Mistrzostwa Szwecji na Żużlu 1975

Indywidualne Mistrzostwa Szwecji na Żużlu 1975 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Anders Michanek (Getingarna Sztokholm). 

</doc>
<doc id="1937607" url="https://pl.wikipedia.org/wiki?curid=1937607" title="Parafia św. Michała Archanioła w Winnej Górze">
Parafia św. Michała Archanioła w Winnej Górze

Parafia Świętego Michała Archanioła w Winnej Górze – rzymskokatolicka parafia leżąca w granicach dekanatu miłosławskiego. Erygowana w 1305 roku.
Dokumenty.
Księgi metrykalne: 

</doc>
<doc id="1937609" url="https://pl.wikipedia.org/wiki?curid=1937609" title="Charles Maturin">
Charles Maturin

Charles Robert Maturin (ur. 25 września 1782, zm. 30 października 1824) – brytyjski duchowny protestancki i pisarz pochodzenia irlandzkiego.
Twórczość.
Był jednym z najwybitniejszych przedstawicieli powieści gotyckiej, rozwijającym motyw zaprzedania duszy diabłu. Autor arcydzieła tego gatunku "Melmoth the Wanderer" (1820). Wielkim powodzeniem cieszyła się też jego tragedia "Bertman" (1816) wystawiona w londyńskim teatrze Drury Lane.
Używał pseudonimu Dennis Jasper Murphy.

</doc>
<doc id="1937612" url="https://pl.wikipedia.org/wiki?curid=1937612" title="Indywidualne Mistrzostwa Szwecji na Żużlu 1976">
Indywidualne Mistrzostwa Szwecji na Żużlu 1976

Indywidualne Mistrzostwa Szwecji na Żużlu 1976 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Anders Michanek (Getingarna Sztokholm). 

</doc>
<doc id="1937613" url="https://pl.wikipedia.org/wiki?curid=1937613" title="Charles Robert Maturin">
Charles Robert Maturin



</doc>
<doc id="1937614" url="https://pl.wikipedia.org/wiki?curid=1937614" title="Ulica Toruńska w Bydgoszczy">
Ulica Toruńska w Bydgoszczy

Ulica Toruńska – najdłuższa i jedna z najważniejszych komunikacyjnie ulic w Bydgoszczy.
Przebieg.
Ulica rozciąga się na kierunku zachód-wschód, od Ronda Bernardyńskiego po wschodnie granice Bydgoszczy na osiedlu Otorowo. Jej długość wynosi ok. 11 km. Śladem ulicy od Ronda Bernardyńskiego do Ronda Toruńskiego biegnie droga krajowa nr 80. Ulica stanowi jedną z głównych arterii komunikacyjnych i tras wylotowych z Bydgoszczy łącząc centrum ze wschodnią częścią miasta położoną po południowej stronie Brdy. W kierunku wschodnim ulica przebiega przez następujące jednostki urbanistyczne: Babia Wieś, Kapuściska, Zimne Wody, Łęgnowo II. Fragment ulicy przebiega na malowniczej grobli oddzielającej tor regatowy od portu drzewnego.
Historia.
Ulica Toruńska stanowi starodawny trakt łączący Bydgoszcz z Solcem Kujawskim i Toruniem (dotarcie do Torunia wymagało przeprawy przez Wisłę). Już w średniowieczu stanowiła drogę wylotową z Bydgoszczy, poprzez Bramę Kujawską, a po lokacji miasta w jej otoczeniu powstało Przedmieście Toruńskie, zwane również Kujawskim. Prawdopodobnie do XIV wieku ulicą przebiegał szlak śląsko-pomorski (dawnej bursztynowy) do brodu na Brdzie w Czersku Polskim, w pobliżu ujścia tej rzeki do Wisły. Kontrola tego brodu, który był elementem dawnego traktu handlowego z południa na Pomorze Gdańskie należała do grodu kasztelańskiego w Wyszogrodzie. W XIV i na początku XV odnotowano w źródłach pisanych zamiary budowy w tym miejscu mostu, do czego jednak nie doszło, zaś od XVII do XIX wieku istniała tu przeprawa promowa, którą obsługiwał właściciel karczmy o nazwie Ujście.
Mapa okolic Bydgoszczy z 1796-1802 r. (mapa Schroettera wykonana na podstawie pomiarów geodezyjnych) przedstawia drogę do Solca Kujawskiego pokrywającą się z obecnym śladem ulicy. Natomiast plan okolic Bydgoszczy z 1857 r. przedstawia wzdłuż drogi nieliczne zabudowania o charakterze podmiejskim skupione w następujących miejscowościach (folwarkach): Małe Bartodzieje (niem. "Kl. Bartelsee"), Zimne Wody (niem. "Kaltwasser"), Kapuściska Wielkie (niem. "Gr. Kapuscisko"), Czersko Polskie (niem. "Poln. Czersk"), Czersko Niemieckie (niem. "Deutsch Czersk", wieś olęderska), Łęgnowo (niem. "Langenau", wieś olęderska lokowana w 1603 r.), Otorowo (niem. "Otterowo", wieś olęderska lokowana w 1604 r.). Aż do Łęgnowa droga przebiegała w sąsiedztwie Zbocza Bydgoskiego
Początkowo tylko zachodnia część ulicy w dzisiejszym przebiegu pozostawała w granicach administracyjnych miasta Bydgoszczy. Fragment ulicy na Przedmieściu Toruńskim należał do miasta już w 1800 r., zaś od 1851 r. fragment na terenie tzw. Żup do dzisiejszej hali Łuczniczka. W 1920 r. po przejściu Bydgoszczy w granice odrodzonego państwa polskiego, w granice Bydgoszczy włączono kilkanaście okolicznych gmin podmiejskich, m.in. Małe Bartodzieje, Kapuściska Wielkie, Zimne Wody, Czersko Polskie. W ten sposób ulica Toruńska na odcinku od Starego Miasta do przejazdu z Koleją Warszawsko-Bydgoską (oddaną do użytku w 1861 r.) znalazła się w granicach Bydgoszczy. W 1954 r. włączono do miasta port drzewny, zaś w 1977 r. Łęgnowo II (obszar położony na wschód od ul. Łęgnowskiej). Odtąd ulica na całej długości znalazła się w granicach administracyjnych Bydgoszczy.
W 1872 r. w rejonie Zbożowego Rynku do ul. Toruńskiej przyłączono nowo oddaną do użytku ul. Bernardyńską. Począwszy od lat 80. XIX w. w pasie terenu między ulicą a Brdą powstawały przedsiębiorstwa przemysłowe, głównie składy drewna i tartaki, będące zaczątkiem wschodniej dzielnicy składowo-przemysłowej. W tym czasie oddano do użytku port drzewny w Brdyujściu wraz z systemem śluz oraz jazem Czersko Polskie. Dla potrzeb ulicy usypano groblę przecinającą nowo utworzony akwen.
W latach 1891–1901 przedsiębiorstwo Żegluga Bydgoska (niem. "Bromberger Schleppschiffahrt Aktien Gesellschaft") wybudowało na Zimnych Wodach kompleks zabudowań przemysłowych oraz doprowadziło do wykopania kanału skracającego meander Brdy. W ten sposób powstała Wyspa na Zimnych Wodach, którą przecięła wybudowana na koszt spółki ulica Sporna. W pierwszych dziesięcioleciach XX wieku, na nabrzeżach dolnej Brdy wzdłuż ulicy Toruńskiej i Fordońskiej funkcjonowało kilkadziesiąt tartaków, stolarni i innych fabryk wykorzystujących drewno spławiane w dużych ilościach z Królestwa Kongresowego szlakiem wodnym wiodącym Wisłą, Brdą, Kanałem Bydgoskim, Notecią i Wartą do Niemiec.
W okresie międzywojennym następowała dalsza urbanizacja przemysłowa terenu przylegającego do ul. Toruńskiej. Z większych przedsiębiorstw powstałych lub rozwijających się w tym okresie należały m.in. Fabryka Mebli O. i K. Pfefferkorna (dzisiaj Bydgoskie Fabryki Mebli) oraz Fabryka Wyrobów Gumowych „Kauczuk” Sp. Akc. (dzisiaj Bydgoskie Zakłady Przemysłu Gumowego „Stomil” S.A.) Na skarpie u wylotu ul. Hutniczej do ulicy Toruńskiej funkcjonowała Wielkopolska Huta Szkła (od 1923 r., na terenie dawnej cegielni zał. w 1892 r., produkowała butelki oraz szkło okienne). W latach 20. po budowie toru regatowego, w sąsiedztwie ulicy wybudowano nad Brdą przystań żeglugi pasażerskiej (Lloyd Bydgoski – u wylotu ul. Hutniczej), a na wyspie w Brdyujściu powstały trybuny dla kilku tysięcy widzów, wykorzystywane podczas imprez rangi krajowej i międzynarodowej (m.in. Mistrzostwa Europy w wioślarstwie – 1929 r., coroczne Regaty Wszechpolskie) W 1930 r. oddano do użytku kolejową obwodnicę Bydgoszczy w ciągu magistrali węglowej, która przecinała wysokim wiaduktem ul. Toruńską.
W latach 1939–1945, w czasie okupacji niemieckiej na terenie Puszczy Bydgoskiej w Łęgnowie powstała wielka (pow. 23 km²) fabryka zbrojeniowa III Rzeszy DAG Fabrik Bromberg, zajmująca się produkcją miotających i kruszących materiałów wybuchowych oraz wypełniania nimi skorup pocisków i łusek amunicji wojskowej (elaboracja). W celach komunikacji wybudowano dziesiątki kilometrów torów kolejowych, bocznic oraz setki kilometrów dróg o nawierzchni z płyt betonowych. Od podstaw wybudowano m.in. łączące się z ul. Toruńską ulice: Łęgnowską i Nowotoruńską.
Po II wojnie światowej wzdłuż ulicy powstały nowe przedsiębiorstwa, torowiska i zajezdnia tramwajowa, a także nowe osiedla mieszkaniowe (Wzgórze Wolności, Wyżyny, Kapuściska, osiedle Łuczniczki). Począwszy od 1969 r. rozpoczęto realizację trasy W-Z, która miała poprawić warunki ruchu drogowego w Bydgoszczy na kierunku wschód-zachód. W tym czasie powstało m.in. Rondo Toruńskie i Rondo Bernardyńskie, a fragment ulicy Toruńskiej między nimi nabrał charakteru tranzytowego. W latach 80. oddano do użytku aleję Jana Pawła II łączącą się z ul. Toruńską.
Wśród inwestycji zrealizowanych po 1990 r. łączących się pośrednio z ul. Toruńską można wymienić m.in. budowę alei Kazimierza Wielkiego z mostem nad Brdą (2001), budowę drugiej jezdni na odcinku Rondo Toruńskie – ul. Perłowa (2001), budowę hali Łuczniczka (2002), przebudowę ul. Spornej z nowym mostem (2010). W latach 2008–2010 w dwóch etapach oddano do użytku budynki Kujawsko-Pomorskiej Szkoły Wyższej, a 17 maja 2010 zakończono budowę „Osiedla Sześciu Planet” – zespołu 6 sześciokondygnacyjnych budynków o nazwach „Mars”, „Wenus”, „Jowisz”, „Saturn”, „Merkury” i „Neptun”, zbudowanych w miejscu dawnej piekarni firmy „Tosta”. W grudniu 2013 r. oddano do użytku Trasę Uniwersytecką, które poprzez wysoki wiadukt przecina ul. Toruńską.
Na przełomie lat 2019 i 2020, w związku z zamknięciem ulicy spowodowanym budową linii tramwajowej przy ul. Kujawskiej, na odcinku 300 m od ul. Babia Wieś do „Adrii” kosztem 400 tys. zł przeprowadzono remont nawierzchni oraz chodników. Samo zamknięcie trwało jednak aż do 2021 roku. Ruch w kierunku wschodnim otwarto dopiero 5 lutego 2021 na skutek awaryjnego zamknięcia Mostu Uniwersyteckiego, ruch w kierunku zachodnim pozostał zamknięty.
Nazwy.
W przekroju historycznym ulica posiadała następujące nazwy:
Komunikacja.
Ruch tramwajowy.
Torowisko na ulicy Toruńskiej zostało wybudowane w 1892 r., kiedy uruchomiono drugą w kolejności linię tramwaju konnego (linia „B” zielona), z koszar przy ul. Gdańskiej do Strzelnicy. Przebiegało ono tylko na krótkim odcinku od Zbożowego Rynku do Strzelnicy. W 1896 r. trakcję konną zamieniono na elektryczną, a w 1948 r. zmieniono oznaczenie linii tramwajowej na „2”. Przełomowym dla komunikacji tramwajowej był rok 1953. Zbudowano wtedy zaledwie w ciągu 9 miesięcy linię „Brda” o długości 26,2 km, która prowadziła prawym brzegiem Brdy od ul. Toruńskiej (pętla przy ul. Żupy) na Kapuściska oraz na Łęgnowo do Zakładów Chemicznych Zachem. Na nowym torowisku rozpoczęły kursy cztery nowe linie tramwajowe: nr 6, 7, 8 i 9, łączące centrum ze wschodnimi dzielnicami. W latach 1956–1959 wzniesiono również przy ul. Toruńskiej 278 zajezdnię tramwajową, którą w 1978 r. rozbudowano o 11 bocznic. Zajezdnia w tym miejscu spełnia swoją funkcję do dnia dzisiejszego. W kolejnych latach torowiska w ciągu ul. Toruńskiej zyskiwały odgałęzienia: na most Bernardyński (1963) i most Pomorski (1970).
Obecnie przy ul. Toruńskiej kursują tramwaje linii nr:
Obciążenie ruchem.
Ulica Toruńska należy do średnio obciążonych ruchem drogowym arterii komunikacyjnych w Bydgoszczy. Pomiar ruchu w 2006 r. wykazał, że w szczycie komunikacyjnym przejeżdża przezeń do ok. 1000 pojazdów na godzinę. Najbardziej zatłoczonym odcinkiem jest fragment przy rondzie Toruńskim i Bernardyńskim. Mniej intensywny ruch zanotowano na wschód od ul. Spornej – 200 pojazdów na godzinę.
Zabudowa.
Pierwotna zabudowa ulicy w obrębie Przedmieścia Toruńskiego powstawała już w okresie staropolskim. Na najstarszym planie Bydgoszczy, sporządzonym przez szwedzkiego kwatermistrza Erika Dahlbergha w 1657 r. widoczne są zabudowania klasztoru bernardynów wraz z ogrodem. Najstarszym obiektem pozostałym do dzisiaj w sąsiedztwie ulicy jest kościół bernardynów pochodzący z 1557 r. Nie istnieje natomiast datowany na XIII w. (przebudowany w XVI w.) kościół św. Idziego, który rozebrano w 1879 r. W 1783 r. na Przedmieście Toruńskie liczyło 942 mieszkańców. Na terenie położonym na wschód od Starego Miasta w okresie staropolskim znajdowała się żupa solna, zaś później rozwijał się tu przemysł ceramiczny. W II połowie XIX wieku zabudowa miasta w kierunku południowo-wschodnim wzdłuż ul. Toruńskiej pozostawała na peryferiach ówczesnej działalności urbanistycznej. Wzdłuż ulicy wzniesiono kamienice (niektóre o secesyjnym wystroju), nie tworzące jednak ciągłej pierzei, zaś na dalszym odcinku ulicy powstały zabudowania o charakterze podmiejskim. W rejonie dawnego folwarku Bartodzieje Małe (przy obecnym rondzie Toruńskim) powstał w 1890 r. budynek szkoły ludowej oraz ochronka dla dzieci (przy ul. Bełzy). W latach 1888–1889 na terenie dawnych żup solnych powstał zespół budynków pralni garnizonowej, przekształcony po 2000 r. w lofty mieszkalne. W okresie międzywojennym powstało zaś osiedle mieszkaniowe przy ul. Toruńskiej-Babia Wieś. Jedynym „strategicznym” obiektem, który wbudowano przy ul. Toruńskiej była Strzelnica Bydgoskiego Bractwa Kurkowego. Wybudowano ją w 1867 r. (odbudowana po pożarze w 1903 r.) w miejscu wcześniejszych obiektów tego typu sytuowanych w tym miejscu od XVIII w. Było to jedno z najokazalszych założeń typu Établissement w Bydgoszczy i do dzisiaj pełni funkcje kulturalne.
Położone przy ulicy Zbocze Bydgoskie na przełomie XIX/XX w. przekształcono w park, część Alei Górskiej ciągnącej się od wzgórz przy ul. Poznańskiej, aż po wschodnie granice miasta. W 1913 r. w parku zbudowano Wieżę Bismarcka (rozebraną w 1928 r. przez władze polskie). Po II wojnie światowej w miejscu wieży Bismarcka powstał Cmentarz Bohaterów Bydgoszczy, a na terenie przylegającym do Brdy urządzono park Centralny, w którym oddano do użytku halę Łuczniczka (2002). Wcześniej – (od 1910 r.) wzdłuż prawego brzegu Brdy sytuowano przystanie bydgoskich klubów wioślarskich. Stąd cały obszar położony między ul. Toruńską, a Brdą nazywano „dzielnicą wioślarzy”.
19-23 lutego 2019, w związku z przystąpieniem do budowy linii tramwajowej wzdłuż ulicy Kujawskiej, wyburzono budynki o numerach 4 i 6. Z kolei 18/19 września 2020 rozebrano 3 budynki znajdujące się w widłach ulic Toruńskiej i Bełzy, zastąpione w 2021 nowym obiektem.
Do 2019 w rejonie posesji nr 131 powstało osiedle "Brda Smart City", a posesji nr 28a – osiedle "Adria" z dwoma ośmiopiętrowymi wieżowcami (oddanymi do użytku w końcu 2020).
Obiekty.
W otoczeniu ul. Toruńskiej znajdują się między innymi:
Również przy ul. Toruńskiej znajdował się Komisariat Policji Bydgoszcz-Szwederowo.
W 2016, z okazji 670-lecia miasta, na budynku przy ul. Toruńskiej 86 powstał mural "Legendy bydgoskie", z motywami nawiązującymi do legend o Panu Twardowskim, Węgliszku, Skrzypku, Nimfie znad Brdy, a także flisackiej historii miasta. Z kolei w 2017 na budynku przy ul. Toruńskiej 49 powstał mural o nazwie "Panienka z okienka".

</doc>
<doc id="1937616" url="https://pl.wikipedia.org/wiki?curid=1937616" title="Indywidualne Mistrzostwa Szwecji na Żużlu 1977">
Indywidualne Mistrzostwa Szwecji na Żużlu 1977

Indywidualne Mistrzostwa Szwecji na Żużlu 1977 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Bernt Persson (Smederna Eskilstuna). 

</doc>
<doc id="1937618" url="https://pl.wikipedia.org/wiki?curid=1937618" title="Ulica Grunwaldzka w Bydgoszczy">
Ulica Grunwaldzka w Bydgoszczy

Ulica Grunwaldzka – ważna pod względem komunikacyjnym ulica w Bydgoszczy. Łączy zachodnie osiedla z centrum miasta oraz jest drogą wylotową w kierunku Piły i Szczecina. W dwudziestoleciu międzywojennym była czwartą pod względem długości ulicą w Bydgoszczy, licząc łącznie 2,91 km. Do 1969 wzdłuż ulicy kursowały pociągi wąskotorowe do Koronowa.
Przebieg.
Ulica rozciąga się na kierunku wschód-zachód, od Ronda Grunwaldzkiego po zachodnie granice Bydgoszczy na osiedlu Osowa Góra. Jej długość wynosi blisko 7 km. Na całej długości ulicy biegnie droga krajowa nr 80, a od ul. Siedleckiej (Węzła Zachodniego) do Ronda Grunwaldzkiego także droga krajowa nr 25. Ulica stanowi jedną z głównych arterii komunikacyjnych i tras wylotowych z Bydgoszczy łącząc centrum z zachodnimi osiedlami miasta położonymi po północnej stronie Starego Kanału Bydgoskiego. Na wschodnim odcinku ulica przebiega na tzw. Wyspie Kanałowej. W kierunku zachodnim ulica przebiega przez następujące jednostki urbanistyczne: Okole, Czyżkówko, Flisy, Osowa Góra.
Historia.
Ulica Grunwaldzka stanowi stary trakt łączący Bydgoszcz z Koronowem i osadami położonymi na zachód od miasta po północnej stronie doliny bydgosko-nakielskiej. Mapa okolic Bydgoszczy z 1796-1802 (mapa Schroettera wykonana na podstawie pomiarów geodezyjnych) przedstawia drogę pokrywająca się w przybliżeniu z dzisiejszym śladem ulicy, rozwidlającą się w Czyżkówku w kierunku Koronowa, Pawłówka i Osówca. Jednak dopiero w 1827 wytyczono od Czyżkówka szosę wiodącą do Nakła o przebiegu dokładnie pokrywającym się z dzisiejszą ulicą Grunwaldzką. Budowę drogi nadzorował ówczesny dzierżawca folwarków Okole i Czyżkówko radca budowlany Ernst Conrad Peterson na zlecenie Koeniglische "Seehandlungs Societaet – Chausse Bau Contor Berlin". Plan Bydgoszczy i okolic z 1857 przedstawia drogę rozpoczynająca się mostem na Kanale Bydgoskim (most Władysława IV). Wzdłuż drogi, aż do Czyżkówka występowała ciągła zabudowa domów z przedogrodami (Okole). W Czyżkówku droga przekraczała potok Flis, przechodząc przez las, mijała osadę Działy (odnowioną w 1752 na prawie olęderskim) i kierowała się w stronę Pawłówka, Nakła i Piły. W okolicach dzisiejszego osiedla Osowa Góra droga wznosiła się na krawędź Zbocza Kruszyńskiego. Poniżej znajdowała się kolonia „Prondy” budowniczych Kanału Bydgoskiego, osadzonych tu na stałe decyzją urzędnika pruskiego Franza von Brenkenhoffa. Wzdłuż drogi w 1851 poprowadzono Kolej Wschodnią łączącą Berlin poprzez Bydgoszcz z Królewcem.
Początkowo tylko wschodnia część ulicy w dzisiejszym przebiegu pozostawała w granicach administracyjnych miasta Bydgoszczy – do cmentarza Starofarnego. Po włączeniu w 1920 przedmieść Okole i Czyżkówko, ulica w przebiegu „miejskim” sięgała do ul. Chojnickiej. W granicach administracyjnych Bydgoszczy na całej długości znalazła się po włączeniu do miasta przedmieścia Osowa Góra (1959, 1961).
W 1872 ulicę przeciął wiadukt kolejowy linii wiodącej do Inowrocławia, zaś w 1895 wybudowano linię wąskotorową do Koronowa z dworcem Bydgoszcz Wąskotorowa przy ul. Grunwaldzkiej. W 3 lata później do dworca doprowadzono linię tramwajową. Pod koniec XIX w. ulica była wybrukowana, obsadzona drzewami, otoczona pierzejami kamienic oraz domów z przedogrodami. Po północnej stronie biegły tory kolei wąskotorowej, a po stronie południowej – tory tramwajowe.
W czasie II wojny światowej w lesie przy ul. Grunwaldzkiej Niemcy rozbudowali Zakład Amunicji Lotniczej 1/11 Bydgoszcz - Osowa Góra (niem. "Luftmunitionanstalt 1/11 Bromberg"), w tym część o utajnionym charakterze produkcji. Od linii kolejowej Bydgoszcz – Piła dobudowano bocznice z rampami przeładunkowymi. W obrębie zakładu znajdowało się około 100 różnorodnych budynków, betonowych schronów, a na obrzeżach baraki obozowe jeńców wojennych. Zakłady wysadziły w powietrze w styczniu 1945 wycofujące się oddziały niemieckie, a obecnie teren zajmowany jest przez jednostkę wojskową.
W nocy z 14 na 15 kwietnia 1943 na budynki nr 91, 95, 99 i 103 spadły bomby lotnicze, zrzucone przez lotnika, który zboczył z trasy planowanego nalotu na Gdańsk. W wyniku nalotu zginęło 8 osób - wyłącznie Polaków, którym mimo to urządzono pogrzeb o charakterze nazistowskim.
Po 1945 ulica nie została zmodernizowana, a w 1969 rozebrano tory kolejki wąskotorowej.
Od lat 50. do reformy sieci drogowej w grudniu 1985 roku była częścią drogi państwowej nr 19, zaś od początku lat 70. do połowy lat 80. leżała w ciągu drogi międzynarodowej T81. Pierwsze prace modernizacyjne podjęto dopiero w latach 60. XX w. Ulicę poszerzono oraz wyposażono w nawierzchnię z kostki granitowej właściwej dla ruchu ciężkiego. W latach 1969–1973 trwała budowa trasy W-Z, która miała poprawić warunki ruchu drogowego w Bydgoszczy na kierunku wschód-zachód. Elementem projektu była budowa tzw. węzła grunwaldzkiego na zasypanym fragmencie starego Kanału Bydgoskiego z rondem położonym na zasypanej śluzie III). Rozbiórce uległ kamienny most im. Władysława IV. W latach 70. XX w. zlikwidowano także kolizyjny przejazd kolejowy z linią nr 18 poprzez budowę w l. 1971-1972 stalowego wiaduktu. W tym okresie w związku z rozwojem budownictwa mieszkaniowego na Osowej Górze ulica zyskała nowe połączenia z drogami lokalnymi w tym rejonie.
W 1987 zmieniono trasę ulicy na odcinku wschodnim, budując łącznicę z przebudowanym Rondem Grunwaldzkim (obecna zachodnia jezdnia, wybudowana kosztem fragmentu cmentarza Starofarnego) oraz ul. Kruszwicką. Wśród inwestycji zrealizowanych po 1990 łączących się z ul. Grunwaldzką można wymienić m.in. położenie nawierzchni bitumicznej na kostce granitowej (1998), budowę Węzła Zachodniego z nowym tunelem pod linią kolejową i mostem Grunwaldzkim na Kanale Bydgoskim (2002) oraz budowę ul. Deszczowej (2010). W latach 2012–2013 przy ulicy Grunwaldzkiej 64-66 w miejscu starszych obiektów powstał budynek mieszkalny Bydgoskiego Towarzystwa Budownictwa Społecznego, a w 2018 w miejsce budynku mieszkalnego z nr 141 rozpoczęto budowę biurowca „Teta” - ósmego budynku biurowego wchodzącego w skład Biznes Parku, którego budowę zakończono w 2020.
W 2018 dwukrotnie ogłoszono przetarg na budowę drogi rowerowej na odcinku rondo Grunwaldzkie - Kraszewskiego, instalację sygnalizacji świetlnej za wiaduktem kolejowym przy Czarnej Drodze oraz przebudowę geometrii ronda Grunwaldzkiego, który jednak nie skończył się wyłonieniem wykonawcy. Ostatecznie prace przy przebudowie ulicy rozpoczęto w sierpniu 2018 (formalnie: 29 czerwca), z terminem zakończenia 7 grudnia 2018, przesuwanym następnie na 28 grudnia tego roku, koniec I kwartału 2019 i ostatecznie na połowę 2019.
W czerwcu 2020 zakończyła się przebudowa ulicy na odcinku Węzeł Zachodni - granica miasta (4,6 km) na drogę dwujezdniową z dwoma pasami ruchu dla każdego kierunku. Dodatkowo, na 3-kilometrowym odcinku od ul. Skośnej do Flisackiej zbudowany został pas wyłącznie dla autobusów. W ramach inwestycji powstały równoległe drogi serwisowe i rowerowe, nowe chodniki, a ponadto przebudowano most na Flisie, wszystkie skrzyżowania z drogami poprzecznymi, a także fragmenty ulic Czaplej, Łowiskowej, Zimorodkowej, Wroniej, Perliczej, Skośnej, Kolbego, Papuziej, Przejście, Filtrowej, Okopowej, Zielonej i Flisackiej. Na skutek protestów społecznych zrezygnowano z projektów budowy bezkolizyjnych przejść dla pieszych na wysokości ulic Kukułczej, Kolbego, Filtrowej i Flisackiej. Na niektórych odcinkach pojawiły się ekrany akustyczne. Koszt modernizacji szacowano pierwotnie na około 150 mln zł. Przetarg na przebudowę ulicy ogłoszono 15 kwietnia 2016. W 2017 projekt został uznany za kluczowy i w związku z tym uzyskał dofinansowanie z funduszy europejskich w wysokości 85% wartości inwestycji (113 mln zł). W lipcu 2017 wyłoniono wykonawcę inwestycji, którym został Budimex za kwotę 75,8 mln zł, zwiększoną ostatecznie do około 90 mln zł. Umowę na realizację inwestycji podpisano 28 listopada 2017, po czym niezwłocznie rozpoczęto prace budowlane. W celu poszerzenia ulicy konieczne było wyburzenie 41 budynków, m.in. przy ul. Koronowskiej 1. Cała inwestycja miała zakończyć się w drugiej połowie 2019 r., jednakże ze względu na trudności z wywłaszczeniem wszystkich działek zakończenie inwestycji przesunięto na I połowę 2020. Niemniej już w końcu listopada 2018 oddano do użytku nową, południową jezdnię między Osową Górą a Czyżkówkiem (tymczasowo dla ruchu dwukierunkowego), w połowie grudnia 2018 północną jezdnię między ul. Kormoranów a granicą miasta, 12 grudnia 2019 obie jezdnie z buspasem na odcinku leśnym, 20 grudnia 2019 odcinek od lasu do Lidla na Osowej Górze, 20 marca 2020 południową jezdnię od Skośnej do granicy miasta, a 24 kwietnia 2020 jezdnię północną między ul. Flisacką a Filtrową. Po realizacji inwestycji przy skrzyżowaniu z Kolbego i Skośną oraz na odcinku od Czaplej do stacji benzynowej posadzonych zostało ok. 270 lip, klonów, oliwników i grabów, a postawione ekrany akustyczne zostaną obsadzone winobluszczem. W obrębie całej przebudowanej trasy nasadzono ogółem ponad 10 tys. drzew i krzewów.
Nazwy.
Ulica w przekroju historycznym posiadała następujące nazwy:
Komunikacja.
Ruch kolejowy.
W latach 1895-1969 wzdłuż ulicy na odcinku blisko 2 km istniała linia wąskotorowej kolei powiatowej Bydgoszcz-Koronowo. Do okresu międzywojennego był to jedyny środek transportu publicznego łączący te dwa miasta. Wielu mieszkańców Bydgoszczy dojeżdżało nią na niedzielne majówki do Opławca i Smukały. W okresie międzywojennym kolejka dowoziła również tratwy uczestników spływów Brdą, które zyskiwały coraz większą popularność. Często kursowały również wagony towarowe. Użytkowania linii zaprzestano 1 października 1969 r. Nie udały się próby jej ponownego uruchomienia w latach 70. Rozebrano torowisko oraz dworzec Bydgoszcz Wąskotorowa, który znajdował się za wiaduktem kolejowym przy ul. Czarna Droga.
Ruch tramwajowy.
Torowisko tramwajowe na ulicy Grunwaldzkiej zostało wybudowane w 1898, kiedy wydłużono pierwszą w kolejności linię tramwaju konnego (linia „A” czerwona), od ul. Poznańskiej przez ul. Świętej Trójcy do dworca Bydgoszcz Wąskotorowa przy ul. Grunwaldzkiej. Tory tramwajowe położono na odcinku od Mostu Władysława IV do wiaduktu kolejowego.
W 1948 zmieniono oznaczenie linii tramwajowej na „1”. W 1973 uruchomiono torowisko na nowym węźle Grunwaldzkim w miejscu zasypanego fragmentu Starego Kanału Bydgoskiego. Ostatecznie tory tramwajowe rozebrano na ul. Grunwaldzkiej w 1984 r.
Obciążenie ruchem drogowym.
Ulica Grunwaldzka należy do mocno obciążonych ruchem drogowym arterii komunikacyjnych w Bydgoszczy. Pomiar ruchu w 2006 wykazał, że w szczycie komunikacyjnym przejeżdża przezeń do ok. 1200 pojazdów na godzinę. Najbardziej zatłoczonym odcinkiem jest fragment między rondem Grunwaldzkim a Węzłem Zachodnim. Mniej intensywny ruch zanotowano na odcinku Węzeł Zachodni – Osowa Góra (900-1000), a na zachód od ul. Kolbego – 300-600 pojazdów na godzinę.
Obiekty inżynierskie.
W ciągu ulicy znajdują się dwa wiadukty kolejowe - pierwszy (licząc od centrum miasta), o długości 70 m, z lat 70. XX wieku, przebiega pod linią kolejową Bydgoszcz – Piła (dawną Pruską Koleją Wschodnią), natomiast drugi pod liniami kolejowymi do Inowrocławia (linia nr 131) i Szubina. Drugi z wymienionych wiaduktów został zbudowany około 1880 roku. Zamiast spawów poszczególne elementy połączone były nitami. Do 1969 roku przejeżdżała pod nim kolejka wąskotorowa. W 2002 obok niego powstał nowy wiadukt, umożliwiający dojazd do węzła zachodniego przez most świętego Antoniego. W 2014 przystąpiono do rozbiórki starego wiaduktu pod linią do Inowrocławia.
Z kolei na pierwszym obiekcie 15 stycznia 2018 zakazano ruchu pieszych, z uwagi na zły stan techniczny obiektu i uszkodzenie barier ochronnych. Po wykonaniu prac zabezpieczających ruch pieszych dopuszczono w początku września 2018. 10 kwietnia 2019 przejście wraz z całym wiaduktem przekazano do remontu, który miał się zakończyć do końca października 2019. W czasie robót wymieniono tory na wiadukcie, a ponadto wykonano zabezpieczenie antykorozyjne stalowej konstrukcji obiektu (przęseł, balustrad i barierek), wyremontowano betonowe i ceglane podpory wiaduktu oraz oczyszczono i wyprofilowano skarpy. Roboty były prowadzone przy jednoczesnym utrzymaniu ruchu kolejowego oraz samochodowego. Remont zakończył się w listopadzie 2019 i kosztował ponad 3 mln zł. Równocześnie dokonano kontrowersyjnej wycinki drzewostanu na nasypie wzdłuż ulicy Czarna Droga.
W marcu 2014 rozpoczęła się budowa kolejnego wiaduktu (pomiędzy wiaduktami z 1880 i 2002), który wraz z budowanym od grudnia 2014 mostem na Kanale Bydgoskim (montaż konstrukcji rozpoczęto w końcu lipca 2015, próby obciążeniowe przeprowadzono 3 listopada 2015), oddanym do użytku 1 grudnia 2015, pozwolił uporządkować ruch na rondzie Generała Maczka i wyprowadzić z niego ruch samochodowy bezpośrednio w kierunku centrum Bydgoszczy.
Po wybudowaniu nowego obiektu, stary wiadukt z 1872r. został rozebrany, natomiast jego najcenniejsze elementy architektoniczne (np. żeliwne kolumny z głowicami) zostały zachowane. Prace budowlane przy nowym wiadukcie o wysokości 4,5 m zakończone zostały w lipcu 2015 roku, a on sam oddany do użytku 3 września 2015. Nowy most i wiadukt kosztowały łącznie 37 mln zł.
Zabudowa.
Ulica Grunwaldzka we wschodniej części przebiega przez Okole, które do 1920 było osiedlem podmiejskim o charakterze przemysłowym, jednak z rozwijającą się zabudową miejską. Do 3 ćwierci XIX wieku dominowały tutaj skromne parterowe domy kryte wysokimi, dwuspadowymi dachami, później zaczęto wznosić kamienice czynszowe, zbliżone wystrojem i formą do budowanych w Śródmieściu Bydgoszczy. Największe nasilenie ruchu budowlanego przypadło na przełom XIX i XX w., a ulica na tzw. Wyspie kanałowej zyskała ciągłe pierzeje kamienic. W sąsiedztwie ulicy (między Kanałem Bydgoskim, ulicą Grunwaldzką oraz Brdą) wzdłuż nowo wytyczonych uliczek powstały zwarte bloki zabudowy.
Po włączeniu w 1959 do Bydgoszczy przedmieścia Osowa Góra rozpoczął się proces urbanizacji peryferyjnej części ulicy. Część terenu położoną na południe od ul. Grunwaldzkiej przeznaczono na cele składowo-przemysłowe, a część północną na mieszkania. Po rozparcelowaniu gospodarstw rolnych na działki budowlane w latach 60. postawiono pierwsze domy. Zabudowę „dolnego tarasu” Osowej Góry w pobliżu ulicy Grunwaldzkiej zakończono w latach 90. XX w. W pobliżu ulicy wzniesiono też kościół parafialny pw. Maksymiliana Kolbego oraz nazwano imieniem świętego szosę do Osówca (w latach 1959-1982 ul. Osowagóra jako pamiątka po nazewnictwie wioski), łączącą się z ul. Grunwaldzką.
Miejsca i obiekty.
W otoczeniu ul. Grunwaldzkiej znajdują się m.in. przedsiębiorstwa (np.: Cecomm S.A.), a także schronisko dla zwierząt na Osowej Górze. Część zlokalizowanych przy ulicy firm (Byfauch S.A., Elektromontaż Pomorski S.A.), zakończyło swoją działalność.

</doc>
<doc id="1937620" url="https://pl.wikipedia.org/wiki?curid=1937620" title="ITunes Originals – Hotel">
ITunes Originals – Hotel



</doc>
<doc id="1937621" url="https://pl.wikipedia.org/wiki?curid=1937621" title="Parafia św. Mikołaja we Wszemborzu">
Parafia św. Mikołaja we Wszemborzu

Parafia Świętego Mikołaja we Wszemborzu – rzymskokatolicka parafia leżąca w granicach dekanatu miłosławskiego. Erygowana w XIII wieku.
Dokumenty.
Księgi metrykalne: 

</doc>
<doc id="1937625" url="https://pl.wikipedia.org/wiki?curid=1937625" title="Raszid Ali al-Kilani">
Raszid Ali al-Kilani

Raszid Ali al-Kilani (al-Kajlani) (arab. رشيد عالي الكيلاني; ur. w 1892, zm. 28 sierpnia 1965) – trzykrotny premier Królestwa Iraku, m.in. w rezultacie antybrytyjskiego zamachu stanu 1 kwietnia 1941 roku. Był zwolennikiem porozumienia się z państwami Osi w celu wyeliminowania wpływów brytyjskich w Iraku.
Życiorys.
Urodził się w prominentnej rodzinie arabskiej wyznania sunnickiego, w Bagdadzie. Odebrał wykształcenie prawnicze. W 1924 roku rozpoczął karierę polityczną jako minister sprawiedliwości w pierwszym gabinecie premiera Jasina al-Haszimiego. Obaj, al-Haszimi i al-Kilani byli nastawieni antybrytyjsko. Byli przeciwnikami traktatu iracko-brytyjskiego, zawartego w 1930 roku przez rząd Nuriego as-Sa’ida. Założyli Partię Braterstwa Narodowego. Al-Kilani został po raz pierwszy premierem Iraku w 1933 roku, ale sprawował ten urząd przez niespełna 8 miesięcy.
31 marca 1940 roku al-Kilani został ponownie mianowany premierem, po wybuchu II wojny światowej i przedwczesnym zgonie króla Ghaziego. Po śmierci Ghaziego Irak znalazł się pod rządami emira Abd al-Ilaha, wuja zmarłego króla, sprawującego władzę w imieniu małoletniego Fajsala II. Abd al-Ilah był probrytyjski.
W następstwie przewrotu wojskowego „złotego czworoboku” 1 kwietnia 1941 premierem Iraku został Raszid Ali al-Kilani, który nawiązał przyjazne relacje z państwami Osi. Wskutek błyskawicznej interwencji Brytyjczyków rząd al-Kilaniego został obalony, przywrócono na stanowisko regenta Abd al-Ilaha, a wojska brytyjskie okupowały Irak aż do 1947 roku.
29 maja 1941 roku al-Kilani uciekł przed Brytyjczykami do Iranu. 25 sierpnia wojska radzieckie i brytyjskie najechały Iran i usunęły proniemieckiego szacha Rezę Pahlawiego. Wtedy al-Kilani uciekł na teren okupowanej przez Niemców Europy i został uznany oficjalnie przez Hitlera jako szef rządu irackiego na uchodźstwie. Po upadku Hitlera zbiegł do Arabii Saudyjskiej. Do Iraku wrócił dopiero po zamachu stanu w 1958 roku. Usiłował bez powodzenia obalić rząd Abd al-Karima Kasima. Został skazany na śmierć, następnie ułaskawiony. Zamieszkał w Bejrucie, gdzie zmarł w 1965 roku.

</doc>
<doc id="1937626" url="https://pl.wikipedia.org/wiki?curid=1937626" title="Sebastiano Mainardi">
Sebastiano Mainardi

Sebastiano Mainardi (używał też formy imienia Bastiano) (ur. 23 września 1466 w San Gimignano, zm. we wrześniu 1513 we Florencji) – malarz włoski.
Był uczniem, a później współpracownikiem Domenico Ghirlandaio.
Giorgio Vasari w swoim zbiorze biografii artystów włoskich wspomina o Mainardim jako o uczniu i kontynuatorze dzieł Ghirlandaia w latach 1475-1477.
Przypisuje się Mainardiemu freski w kaplicy kolegiaty w San Gimignano, w opactwie Passignano w Val di Pesa w pobliżu Florencji oraz innych kościołach.
Stworzył też serię obrazów przedstawiających Madonnę z Dzieciątkiem.
W zbiorach Muzeum Narodowego w Warszawie znajduje się obraz Mainardiego przedstawiający św. Hieronima.

</doc>
<doc id="1937628" url="https://pl.wikipedia.org/wiki?curid=1937628" title="Indywidualne Mistrzostwa Szwecji na Żużlu 1978">
Indywidualne Mistrzostwa Szwecji na Żużlu 1978

Indywidualne Mistrzostwa Szwecji na Żużlu 1978 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Anders Michanek (Getingarna Sztokholm).

</doc>
<doc id="1937630" url="https://pl.wikipedia.org/wiki?curid=1937630" title="Jakub Krako">
Jakub Krako

Jakub Krako (ur. 7 lipca 1990 w Żylinie) – słowacki niewidomy narciarz alpejski, trzykrotny mistrz paraolimpijski z Vancouver i jednokrotny mistrz paraolimpijski z Soczi.

</doc>
<doc id="1937631" url="https://pl.wikipedia.org/wiki?curid=1937631" title="Rashid Ali al-Gaylani">
Rashid Ali al-Gaylani



</doc>
<doc id="1937632" url="https://pl.wikipedia.org/wiki?curid=1937632" title="Championship Off-Road Racing">
Championship Off-Road Racing

Championship Off-Road Racing (CORR) – obecnie nie działający już amerykański organ promujący rajdy off-road, założony w roku 1998 przez dziennikarza stacji ESPN - Marty'ego Reida, gdzie została wcielona pod organ SODA. Federacja miała siedzibę w mieście Newport Beach w stanie Kalifornia. Zbankrutowała w roku 2008. 

</doc>
<doc id="1937635" url="https://pl.wikipedia.org/wiki?curid=1937635" title="Satelita rozpoznania">
Satelita rozpoznania



</doc>
<doc id="1937637" url="https://pl.wikipedia.org/wiki?curid=1937637" title="Parafia Bożego Ciała w Bolesławiu">
Parafia Bożego Ciała w Bolesławiu

Parafia Bożego Ciała w Bolesławiu – najliczniejsza parafia Kościoła Polskokatolickiego w RP położona na terenie diecezji warszawskiej w dekanacie warszawsko-łódzkim. We wsi Bolesław znajduje się największe w Polsce skupisko wiernych Kościoła Polskokatolickiego.
Msze święte celebrowane są codziennie o godz. 17.00 oraz w niedziele o godz. 7.30, 9.30 oraz 12.00.
Historia.
Parafia polskokatolicka pw. Jezusa Chrystusa w Bolesławiu powstała w 1957 w wyniku zatargu wiernych tutejszej parafii rzymskokatolickiej z biskupem kieleckim. Wszystko zaczęło się od sporu pomiędzy parafianami a miejscowym proboszczem, księdzem Janem Kornobisem, mającym jakoby zdaniem swojego wikarego (za to oskarżenie został usunięty z Bolesławia) zdefraudować zebrane wśród parafian pieniądze na remont i rozbudowę budynków parafialnych. 28 października 1956 grupa mieszkańców Bolesławia wyważyła drzwi plebanii i siłą usunęła z niej proboszcza, domagając się jednocześnie powrotu usuniętego wikariusza i objęcia przez niego parafii. Księdza Jana Kornobisa wywieziono na taczkach, na jego miejsce kuria kielecka powołała księdza Stanisława Kurdybanowskiego, przydzielając mu do pomocy wikarego, księdza Witolda Stolarczyka. 22 czerwca 1957 grupa mieszkańców Bolesławia siłą usunęła z budynków parafialnych proboszcza i wikarego oraz trzy siostry zakonne.
1 września 1957 do Bolesławia przybył przebywający w Polsce biskup Polskiego Narodowego Kościoła Katolickiego w USA ksiądz Leon Grochowski. W jego obecności grupa wiernych, która przeszła na polskokatolicyzm, według władz licząca około 7 tysięcy osób, zajęła świątynię w Bolesławiu.
Parafię polskokatolicką we wsi ustanowiono 15 października 1957. Jej proboszczem został ksiądz Tadeusz Gotówka. Wyrok Sądu Najwyższego z października 1973 przywrócił diecezji kieleckiej prawo własności świątyni, cmentarza i gruntów w Bolesławiu. W 1984 z części parafii w Bolesławiu wydzielono osobną Serca Jezusowego w Bukownie-Wsi. Od 2003 parafia jest pod wezwaniem Bożego Ciała. Zmiany wezwania z „Jezusa Chrystusa” na „Bożego Ciała” dokonał ówczesny proboszcz ks. inf. mgr Kazimierz Fonfara. W 2007 parafię przeniesiono z diecezji krakowsko-częstochowskiej do warszawskiej. Po przejściu ks. inf. mgr Kazimierza Fonfary na emeryturę, 16 września 2007 proboszczem parafii został ks. mgr Leszek Kołodziejczyk. Od 2013 w Bolesławiu znajduje się siedziba dziekana warszawsko-łódzkiego.

</doc>
<doc id="1937639" url="https://pl.wikipedia.org/wiki?curid=1937639" title="Indywidualne Mistrzostwa Szwecji na Żużlu 1979">
Indywidualne Mistrzostwa Szwecji na Żużlu 1979

Indywidualne Mistrzostwa Szwecji na Żużlu 1979 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Jan Andersson (Kaparna Göteborg). 

</doc>
<doc id="1937642" url="https://pl.wikipedia.org/wiki?curid=1937642" title="Indywidualne Mistrzostwa Szwecji na Żużlu 1980">
Indywidualne Mistrzostwa Szwecji na Żużlu 1980

Indywidualne Mistrzostwa Szwecji na Żużlu 1980 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Jan Andersson (Kaparna Göteborg). 

</doc>
<doc id="1937645" url="https://pl.wikipedia.org/wiki?curid=1937645" title="Henrieta Farkašová">
Henrieta Farkašová

Henrieta Farkašová (ur. 3 maja 1986 w Rożniawie) – słowacka niewidoma narciarka alpejska, trzykrotna mistrzyni paraolimpijska z Vancouver, dwukrotna mistrzyni paraolimpijska z Soczi i czterokrotna mistrzyni paraolimpijska z Pjongczangu.

</doc>
<doc id="1937646" url="https://pl.wikipedia.org/wiki?curid=1937646" title="Zamach stanu Al-Gajlaniego">
Zamach stanu Al-Gajlaniego

Do zamachu stanu Al-Gajlaniego, zwanego również zamachem stanu „złotego czworoboku”, doszło 1 kwietnia 1941. W rezultacie obalono reżim regenta Abd al-Ilaha i objęcia stanowiska premiera przez Raszida Alego al-Gajlaniego. Zamachem kierowali czterej generałowie iraccy o poglądach nacjonalistycznych, nazywani „złotym czworobokiem”. Ich celem było wywalczenie pełnej suwerenności Iraku, w miejsce ustroju wprowadzonego przez Brytyjczyków w 1932, przy współudziale z wywiadem wojskowym niemieckim. Z kolei Niemcy planowały w razie powodzenia przejęcie złóż naftowych na terenie Iraku, a może i Iranu (pod rządami sympatyzującego z nimi Rezy Szaha Pahlawiego), i koordynowały przewrót Al-Gajlaniego ze swoją ofensywą w Afryce Północnej, mającej na celu odebranie Brytyjczykom Egiptu i strefy Kanału Sueskiego. W efekcie doszło do brytyjskiej inwazji na Irak i okupacji kraju przez Brytyjczyków do 1947. 
Historia.
W pierwszym okresie II wojny światowej, w latach 1939-1941, rządzili Irakiem regent Abd al-Ilah oraz premier Nuri as-Sa’id, lojalni wobec Wielkiej Brytanii. Irak zerwał stosunki z Niemcami 5 września 1939, 5 dni po ataku Niemiec na Polskę i 2 dni po wypowiedzeniu Niemcom wojny przez Wielką Brytanię. Jednakże część oficerów armii irackiej oraz członków rządu Nur as-Sa’ida w dalszym ciągu sympatyzowała z Niemcami. 
1 kwietnia 1941 doszło do przewrotu wojskowego Al-Gajlaniego. 18 kwietnia w irackim porcie Al-Basra nad Zatoką wylądowała indyjska 20 Brygada Piechoty. Brytyjczycy usprawiedliwili swoją interwencję warunkami traktatu o obronie, zawartego z Irakiem przed przyznaniem krajowi niepodległości w 1932. Na jego mocy Brytyjczycy mieli prawo utrzymywania swoich wojsk w Iraku bez uzgadniania tego z rządem irackim. 
Rząd Al-Gajlaniego wysłał główny trzon wojsk lądowych (brygadę piechoty, brygadę artylerii, 12 wozów opancerzonych i czołgów) na płaskowyż górujący nad bazą RAF-u w Al-Habbaniji, 80 km na zachód od Bagdadu, nad Eufratem. Irakijczycy zabronili Brytyjczykom jakichkolwiek manewrów z wykorzystaniem lotniska w Al-Habanijji, Brytyjczycy z kolei zażądali od Irakijczyków wycofania się z tego regionu, a po upływie terminu ultimatum zaatakowali ich 2 maja. Wobec przewagi Brytyjczyków w powietrzu Irakijczycy zostali zmuszeni do odwrotu do Faludży. Doszło do starć w powietrzu, w których lotnictwo irackie broniło swoich baz w Mosulu i Rashid. Posiłki dla Brytyjczyków nadeszły z dwóch kierunków: oddziały brytyjskie, transjordańskie oraz elitarny Ochotniczy Legion Arabski przybyły w dwóch kolumnach, przez pustynię, z Transjordanii, natomiast przez port w Al-Basrze nadeszły posiłki z Indii. Armia iracka została wyparta z Faludży do Bagdadu. Stolica Iraku padła tydzień później. Wówczas Brytyjczycy przywrócili rządy regenta i popierającego ich gabinetu. 
Z kolei rząd Al-Gajlaniego w czasie kampanii irackiej w 1941 otrzymywał posiłki, choć ograniczone, od Niemiec i Włoch, których wojska operowały wówczas w Afryce Północnej. Władze na terytorium mandatowym w Syrii, sprawowanym wówczas przez kolaborujący z Niemcami rząd Vichy, również wspierały działania państw Osi i ich sojuszników w Iraku, m.in. udostępniając swoje lotniska w Syrii.

</doc>
<doc id="1937647" url="https://pl.wikipedia.org/wiki?curid=1937647" title="Mary Stewart">
Mary Stewart

Mary Florence Elinor Stewart z domu "Rainbow" (ur. 17 września 1916 w Sunderland, zm. 9 maja 2014 w Loch Awe w Szkocji) – brytyjska pisarka. Najbardziej znana z serii powieściowej o czarodzieju Merlinie i królu Arturze, która stanowi mieszankę książki historycznej i opowieści fantasy.

</doc>
<doc id="1937649" url="https://pl.wikipedia.org/wiki?curid=1937649" title="System trójkowy zrównoważony">
System trójkowy zrównoważony

System trójkowy zrównoważony – pozycyjny system liczbowy o podstawie 3 używający cyfr: −1, 0, 1.
Zwykłe systemy pozycyjne używają cyfr od zera do cyfry o jeden mniejszej niż podstawa systemu. Np. system dziesiętny stosuje cyfry 0, 1, 2, 3, 4, 5, 6, 7, 8, 9. System trójkowy zrównoważony stosuje cyfry −1, 0, 1, dzięki czemu do zapisu liczby ujemnej nie jest potrzebny znak „minus”. Zamiast cyfr 1 i −1 zwykle stosuje się znaki + i −.
Liczba 100 zapisuje się jako 81+27−9+1, czyli 34+33−32+30, co daje nam ciąg ++−0+ 
(zero symbolizuje nieistniejący składnik 31).

</doc>
<doc id="1937654" url="https://pl.wikipedia.org/wiki?curid=1937654" title="Wanda Wereszczyńska">
Wanda Wereszczyńska

Wanda Wereszczyńska (ur. 20 czerwca 1910 w Kościelcu, zm. 7 grudnia 1978 w Częstochowie) – polska malarka i pedagog.
Życiorys.
Urodziła się w 1910 roku w rodzinnym majątku w Kościelcu pod Częstochową jako córka Stefana i Jadwigi z Kobyłeckich. W latach 1922–1925 uczyła się w warszawskiej szkole im. Cecylii Plater-Zyberkówny, a w 1930 w Prywatnej Szkole Malarstwa prof. Adama Rychtarskiego w Warszawie. Malarstwo studiowała na Wydziale Malarstwa i Wydziale Malarstwa Dekoracyjnego warszawskiej Akademii Sztuk Pięknych od 1931.
Jej kariera nabrała tempa jeszcze przed wybuchem II wojny światowej. W 1935 dwie martwe natury jej autorstwa włączono do Wystawy Malarstwa w Wilnie, a dwa lata później na Międzynarodowej Wystawie Plastyki w Bukareszcie przedstawiono siedem jej pejzaży. Obrazy Wereszczyńskiej znajdowały także nabywców wśród instytucji państwowych. Jej praca „Nad stawem” została w 1937 zakupiona przez Fundusz Kultury Narodowej działający przy Prezydium Rady Ministrów.
W 1938 uzyskała dyplom na Wydziale Pedagogicznym warszawskiej Akademii Sztuk Pięknych, dzięki czemu uczyła w późniejszych latach przedmiotów artystycznych, a rok później ukończyła studia w zakresie malarstwa i otrzymała z Funduszu Kultury Narodowej stypendium obejmujące wyjazd do Włoch. Wybuch II wojny światowej uniemożliwił jednak wyjazd.
Podczas niemieckiej okupacji została wysiedlona przez Niemców z kościeleckiego majątku w 1941 roku do Częstochowy, gdzie pozostała także po wojnie. W czasie okupacji zniszczeniu uległa też ponad setka jej prac malarskich.
Po wojnie była współzałożycielką częstochowskiego liceum plastycznego oraz wiceprezesem oddziału Związku Polskich Artystów Plastyków. W Liceum Sztuk Plastycznych w latach 1945–1948 była nauczycielem. W 1962 zorganizowano indywidualną wystawę jej prac w warszawskiej Zachęcie. W 1965 otrzymała Złoty Krzyż Zasługi, została też odznaczona Krzyżem Kawalerskim Orderu Odrodzenia Polski i odznaką Zasłużony Działacz Kultury.
Malowała głównie martwe natury, kwiaty, pejzaże i portrety. Jej prace prezentowano w Moskwie, Pekinie, Londynie, Teheranie i Mińsku, a obecnie znajdują się w zbiorach w Warszawie, Krakowie, Kielcach, Częstochowie, Bytomiu i Opolu oraz w Wielkiej Brytanii i Kanadzie.
Została pochowana na cmentarzu w Borownie.
Upamiętnienie.
7 grudnia 1998 na fasadzie kamienicy przy ul. Dąbrowskiego 15 została odsłonięta brązowa tablica z portretem artystki.

</doc>
<doc id="1937658" url="https://pl.wikipedia.org/wiki?curid=1937658" title="Zeltschach">
Zeltschach

Zeltschach (słoweń. "Selče" / "Seliče" / "Selišče") – miejscowość w powiecie Sankt Veit an der Glan w Karyntii, w Austrii, położona na wysokości 817 m n.p.m.
Historia.
Pierwsza udokumentowana wzmianka pochodzi z 898 roku i wskazuje na ważne historyczne znaczenie miasteczka, w szczególności w okresie Średniowiecza. Wydobywano tam srebro, które znacznie przyczyniło się do rozkwitu miasta oraz do rozwoju sąsiedniego Friesach. Ze srebra wybijano monetę zwaną Friesacher Pfennig, która była powszechnie używana w czasach średniowiecznych na terenie dzisiejszej Austrii. Święta Emma z Gurk pochodziła z rodu hrabiowskiego wywodzącego się z Zeltschach. 
Przy gotyckim kościele parafialnym znajduje się romańska wieża. Główny ołtarz pochodzi z 1756 roku. 
W Zeltschach znajdują się ruiny zamku.

</doc>
<doc id="1937660" url="https://pl.wikipedia.org/wiki?curid=1937660" title="Adam Hall (narciarz)">
Adam Hall (narciarz)

Adam Hall (ur. 9 października 1987) – nowozelandzki niepełnosprawny narciarz alpejski, mistrz paraolimpijski z Vancouver.

</doc>
<doc id="1937664" url="https://pl.wikipedia.org/wiki?curid=1937664" title="A310">
A310



</doc>
<doc id="1937666" url="https://pl.wikipedia.org/wiki?curid=1937666" title="Fermentacja górna">
Fermentacja górna

Fermentacja górna – rodzaj fermentacji w piwowarstwie. Po zadaniu brzeczki nastawnej drożdżami następuje fermentacja, w trakcie której drożdże nie osiadają na dnie fermentora, lecz gromadzą się na powierzchni brzeczki. Proces fermentacji przebiega w temperaturze 16-24 °C. Przy warzeniu piwa metodą górnej fermentacji stosuje się szczepy drożdży z gatunku "Saccharomyces cerevisiae" nazywane zwyczajowo drożdżami górnej fermentacji.
Użycie metody górnej fermentacji powoduje, że proces przebiega znacznie szybciej, a piwo zawiera większą ilość wyższych alkoholi oraz estrów, stanowiących o bogatszym bukiecie piwa. W przeciwieństwie do fermentacji dolnej, fermentacja górna stosowana jest od najdawniejszych czasów, gdyż pierwotnie nie znano metod chłodzenia i wykorzystywano naturalne temperatury otoczenia.
Podział na fermentację górną i dolną dzieli gatunki piw na piwa fermentacji górnej zwanej z angielska "ale" (wym. ejl) i piwa fermentacji dolnej czyli typu "lager". Klasycznymi odmianami warzonymi metodą górnej fermentacji są piwa typu ale i stout oraz piwa pszeniczne.

</doc>
<doc id="1937671" url="https://pl.wikipedia.org/wiki?curid=1937671" title="Live Live Live">
Live Live Live

Live Live Live – trzeci album koncertowy zespołu The Kelly Family, wydany w 1998 r.
Lista utworów.
Utwory bonusowe.
W edycji "wzmocnionej" dodano teledysk do piosenki "When The Boys Come Into Town".
Uwagi.
Utwory "Fathers Nose", "An Angel" i "Cover The Road" zostały nagrane podczas trasy koncertowej "Over The Hump" w 1995 r.
Utwór "I Can't Help Myself" został nagrany w irlandzkim pubie zimą 1996 r.

</doc>
<doc id="1937673" url="https://pl.wikipedia.org/wiki?curid=1937673" title="Indywidualne Mistrzostwa Szwecji na Żużlu 1981">
Indywidualne Mistrzostwa Szwecji na Żużlu 1981

Indywidualne Mistrzostwa Szwecji na Żużlu 1981 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Jan Andersson (Kaparna Göteborg). 

</doc>
<doc id="1937674" url="https://pl.wikipedia.org/wiki?curid=1937674" title="Wikariat apostolski Bejrutu">
Wikariat apostolski Bejrutu

Wikariat apostolski Bejrutu (łac. "Apostolicus Vicariatus Berytensis") – rzymskokatolicki wikariat apostolski ze stolicą w Bejrucie, w Libanie.
Wikariat apostolski Bejrutu jest jedyną jednostką Kościoła rzymskokatolickiego w Libanie. W tym państwie rozbudowaną strukturę i dużą liczbę wiernych mają wschodnie Kościoły katolickie (czyli pozostające w jedności ze Stolicą Apostolską). Wikariat apostolski Bejrutu nie wchodzi w skład żadnej metropolii, lecz podlega bezpośrednio Stolicy Apostolskiej.
Obecnie wikariuszem apostolskim Bejrutu jest biskup Cesar Essayan OFMConv, biskup tytularny Mareotes (łac. "Mareotensis"). Posługę wikariusza sprawuje od 2 sierpnia 2016.
Na terenie wikariatu apostolskiego pracuje 210 zakonników i 922 sióstr zakonnych.
Historia.
Diecezja bejrucka powstała w 1111, za pontyfikatu papieża Paschalisa II, jako jedna z kilku diecezji łacińskich erygowanych na terenie współczesnego Libanu w czasie wypraw krzyżowych. 21 lipca 1291, po upadku chrześcijańskiej władzy w Bejrucie, diecezja została skasowana.
W późniejszych wiekach Bejrut był stolicą tytularną - od XVI do XVIII w. w randzie biskupstwa, a od 1772 do 1931 arcybiskupstwa.
W dniu 4 czerwca 1953 decyzją papieża Piusa XII erygowany został wikariat apostolski Bejrutu. Wcześniej wierni obrządku łacińskiego z Libanu należeli do wikariatu apostolskiego Aleppo. Dotychczas wikariuszami apostolskimi w Bejrucie był Amerykanin i trzech Libańczyków.
Ordynariusze.
Biskupi bejruccy.
"lista nie jest pełna"

</doc>
<doc id="1937675" url="https://pl.wikipedia.org/wiki?curid=1937675" title="Angeln">
Angeln

Angeln (, ) – półwysep w południowym Szlezwiku, na północy niemieckiego landu Szlezwik-Holsztyn, wystający w kierunku Zatoki Kilońskiej. Oddzielony od sąsiedniego półwyspu Schwansen (duń. Svans lub Svansø) poprzez wąską, wcinającą się głęboko w ląd zatokę Schlei, a od duńskiej wyspy Als poprzez Zatokę Flensburską.

</doc>
<doc id="1937676" url="https://pl.wikipedia.org/wiki?curid=1937676" title="Łobez Południowy Wąskotorowy">
Łobez Południowy Wąskotorowy

Łobez Południowy Wąskotorowy - zlikwidowany wąskotorowy przystanek osobowy w Łobzie, w województwie zachodniopomorskim, w Polsce. Pierwsze połączenie Łobez uzyskał w 1896 ze Stargardem. 

</doc>
<doc id="1937678" url="https://pl.wikipedia.org/wiki?curid=1937678" title="Półwysep Angeln">
Półwysep Angeln



</doc>
<doc id="1937682" url="https://pl.wikipedia.org/wiki?curid=1937682" title="Indywidualne Mistrzostwa Szwecji na Żużlu 1982">
Indywidualne Mistrzostwa Szwecji na Żużlu 1982

Indywidualne Mistrzostwa Szwecji na Żużlu 1982 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Anders Michanek (Getingarna Sztokholm). 

</doc>
<doc id="1937687" url="https://pl.wikipedia.org/wiki?curid=1937687" title="Nowe narodzenie">
Nowe narodzenie

Nowe narodzenie lub nowonarodzenie – wewnętrzna przemiana jednorazowo dokonująca się w człowieku pod wpływem Ducha Świętego, niezbędna do uzyskania zbawienia, początek nowego, uświęconego życia. Pojęcie występujące w zasadach wiary wielu kościołów chrześcijańskich, różnice interpretacyjne dotyczą określenia okresu życia człowieka, w którym ma ono miejsce.
Akcentowane szczególnie przez chrześcijańskie społeczności o charakterze ewangelikalnym.
Teologia katolicka.
W teologii katolickiej jedynym i niepowtarzalnym momentem nowego narodzenia jest sakrament Chrztu Świętego. Podstawą tego poglądu jest, częste w Nowym Testamencie, łączenie nowego życia z wodą lub zanurzeniem, przykładowo: „Jezus odpowiedział: Zaprawdę, zaprawdę, powiadam ci, jeśli się ktoś nie narodzi z wody i z Ducha, nie może wejść do królestwa Bożego,” podobnie: „Gdy zaś ukazała się dobroć i miłość Zbawiciela naszego, Boga, do ludzi, nie ze względu na sprawiedliwe uczynki, jakie spełniliśmy, lecz z miłosierdzia swego zbawił nas przez obmycie odradzające i odnawiające w Duchu Świętym” oraz: „Zatem przez chrzest zanurzający nas w śmierć zostaliśmy razem z Nim pogrzebani po to, abyśmy i my postępowali w nowym życiu – jak Chrystus powstał z martwych dzięki chwale Ojca.”
Teologia luterańska.
W dominującym nurcie teologii luterańskiej, podobnie jak w katolicyzmie, nowe narodzenie jest nierozerwalnie łączone z chrztem, sakramentem inicjacji chrześcijańskiej. Według "Małego katechizmu" „[woda] połączona ze Słowem Bożym jest chrztem, to jest wodą życia pełną łaski i kąpielą narodzenia się na nowo w Duchu Świętym”. Nauka ta opiera się na takich fragmentach Pisma jak i . Według ks. dra Marka Jerzego Uglorza greckie wyrażenie padające w J 3,3 należy tłumaczyć raczej jako „narodzi z góry” niż „narodzi na nowo”; takie rozwiązanie przekładowe zastosowano m.in. w Przekładzie Ekumenicznym Pisma Świętego.
Poglądy ewangelikalne.
W kościołach ewangelikalnych nowe narodzenie ma znaczenie pokrewne z nawróceniem. Jest to wewnętrzna przemiana, będąca działaniem Boga w odpowiedzi na świadomą decyzję człowieka. Jest to moment zbawienia człowieka (otrzymania życia wiecznego). Nie ma bezpośredniego związku z chrztem, który jest jedynie zewnętrznym znakiem, „pieczęcią” tej przemiany. Dopiero po nowym narodzeniu człowiek może określać się jako chrześcijanin lub „dziecko Boże”. Przykładowo w zasadach wiary Kościoła Chrześcijan Wiary Ewangelicznej mówi się, że: „W chwili upamiętania i nawrócenia, w człowieku dokonuje się wewnętrzna przemiana, która nazywa się nowonarodzeniem”, podobnie w zasadach wiary Kościoła Adwentystów Dnia Siódmego czytamy: „zbawiająca wiara przychodzi dzięki Boskiej mocy Słowa i jest darem łaski Bożej. Przez Chrystusa jesteśmy usprawiedliwieni, przyjęci jako synowie i córki Boże oraz wyzwoleni spod panowania grzechu. Przez Ducha Świętego dostępujemy nowonarodzenia i uświęcenia. Duch Święty odnawia nasze umysły, wpisuje Boże prawo miłości w nasze serca i udziela nam mocy do prowadzenia świętego życia. Żyjąc w Duchu, stajemy się uczestnikami boskiej natury i mamy pewność zbawienia zarówno teraz, jak i podczas sądu”. Kościół Zielonoświątkowy naucza, iż zbawienie jest przekazywane jedynie z łaski Bożej każdemu grzesznikowi, niezależnie od jego uczynków w momencie, gdy wyzna on Jezusa Chrystusa swoim osobistym Panem i Zbawicielem (tzw. nowonarodzenie). Wreszcie na oficjalnej stronie Kościoła Chrześcijan Baptystów możemy znaleźć: „Gdy zaczyna on naprawdę żałować za swoje grzechy i w poczuciu winy zwracać się do Chrystusa natychmiast otrzymuje przebaczenie swoich grzechów i usprawiedliwienie przed Bogiem. Przez takie działanie Ducha Świętego człowiek rodzi się na nowo ku nadziei żywej i odtąd może prowadzić nowe życie”. Nieco inne podejście, łączące zarówno sakramentalistyczne podejście kościołów tradycyjnych, jak i potrzebę świadomej decyzji podkreślaną przez ruchy ewangelikalne reprezentuje pastor i teolog J. David Pawson. W obszernym studium biblijnym „Normalne narodziny chrześcijanina” konkluduje on, że nowe narodzenie w świetle Nowego Testamentu to proces, w którym występuje nawrócenie, uwierzenie (zaufanie Bogu), chrzest oraz otrzymanie Ducha Świętego (chrzest w Duchu Świętym).
Pogląd Świadków Jehowy.
Według Świadków Jehowy "ponowne narodzenie" ("nowe zrodzenie") obejmuje chrzest w wodzie (‛narodzenie z wody’) i zrodzenie przez ducha Bożego (‛narodzenie z ducha’). W ten sposób człowiek staje się synem Bożym i ma widoki na udział w Królestwie Bożym – niebiańskim rządzie (J 3:3-5). Uważają, że przeżył to Jezus Chrystus, doświadcza tego 144 000 współdziedziców tego Królestwa i przygotowuje daną osobę do panowania z Jezusem Chrystusem w tym niebiańskim rządzie. Umożliwia otrzymanie dziedzictwa ‛zachowanego w niebiosach’ (1P 1:3, 4). Ci, którzy go dostępują, zaczynają żywić silne przekonanie, że będą królować razem z Chrystusem (2 Tm 2:12; 2 Ko 1:21, 22). Tej odmiany doznali w wyniku działania ducha Bożego, który ich powołał oraz zmienił ich sposób myślenia i nadzieję z życia wiecznego w raju na ziemi na królowanie wraz z Jezusem Chrystusem. Narodzenie to nie jest niezbędne, żeby zyskać wybawienie lub być chrześcijaninem i aby móc żyć wiecznie w raju na ziemi (Psalm 37:29; Mt 6:9, 10; Obj 21:1–5). Nie zależy też od osobistego wyboru; o tym, kto narodzi się ponownie i zostanie namaszczony duchem świętym, decyduje sam Jehowa Bóg, „nie zależy od tego, kto go chce lub o nie się ubiega, ale od Boga” (Rz 9:16).
Nowe narodzenie w Nowym Testamencie.
Nowy Testament wielokrotnie wspomina o nowym życiu, jakie jest udziałem chrześcijanina, natomiast sam termin: „nowe narodzenie” jest rzadki. Najbardziej znany fragment Nowego Testamentu, wzmiankujący konieczność nowego narodzenia, pochodzi z rozmowy Jezusa z Nikodemem: „W odpowiedzi rzekł do niego Jezus: «Zaprawdę, zaprawdę, powiadam ci, jeśli się ktoś nie narodzi powtórnie, nie może ujrzeć królestwa Bożego»”
Apostoł Paweł stwierdza: „Bo ani obrzezanie nic nie znaczy, ani nieobrzezanie, tylko nowe stworzenie”, apostoł Piotr: „Jesteście bowiem ponownie do życia powołani ("dosł.ponownie zrodzeni") nie z ginącego nasienia, ale z niezniszczalnego, dzięki słowu Boga, które jest żywe i trwa”.

</doc>
<doc id="1937689" url="https://pl.wikipedia.org/wiki?curid=1937689" title="Jozef Dobrovsky">
Jozef Dobrovsky



</doc>
<doc id="1937691" url="https://pl.wikipedia.org/wiki?curid=1937691" title="Indywidualne Mistrzostwa Szwecji na Żużlu 1983">
Indywidualne Mistrzostwa Szwecji na Żużlu 1983

Indywidualne Mistrzostwa Szwecji na Żużlu 1983 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Tommy Nilsson (Getingarna Sztokholm). 

</doc>
<doc id="1937692" url="https://pl.wikipedia.org/wiki?curid=1937692" title="Józef Dobrowski">
Józef Dobrowski



</doc>
<doc id="1937694" url="https://pl.wikipedia.org/wiki?curid=1937694" title="Born Again">
Born Again



</doc>
<doc id="1937695" url="https://pl.wikipedia.org/wiki?curid=1937695" title="Łobez Świętoborzec">
Łobez Świętoborzec

Łobez Świętoborzec - zlikwidowany wąskotorowy przystanek osobowy w Łobzie, w województwie zachodniopomorskim, w Polsce. 

</doc>
<doc id="1937696" url="https://pl.wikipedia.org/wiki?curid=1937696" title="Schwansen">
Schwansen

Schwansen (dan. Svans lub Svansø, oznacza „jezioro łabędzie”) – półwysep na terenie niemieckiego landu Szlezwik-Holsztyn, wystający w Zatokę Kilońską. Półwysep położony jest pomiędzy Zatoką Eckernförde na południu a zatoką Schlei na północy.
Południowojutlandzki dialekt języka duńskiego był ciągle w użyciu na terenie Schwansen około roku 1780. Dania utraciła Schwansen podczas wojny duńskiej w 1864 roku.

</doc>
<doc id="1937699" url="https://pl.wikipedia.org/wiki?curid=1937699" title="Call of Duty 7">
Call of Duty 7



</doc>
<doc id="1937701" url="https://pl.wikipedia.org/wiki?curid=1937701" title="Indywidualne Mistrzostwa Szwecji na Żużlu 1985">
Indywidualne Mistrzostwa Szwecji na Żużlu 1985

Indywidualne Mistrzostwa Szwecji na Żużlu 1985 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Erik Stenlund (Getingarna Sztokholm).

</doc>
<doc id="1937702" url="https://pl.wikipedia.org/wiki?curid=1937702" title="Narodzenie na nowo">
Narodzenie na nowo



</doc>
<doc id="1937705" url="https://pl.wikipedia.org/wiki?curid=1937705" title="Nowonarodzenie">
Nowonarodzenie



</doc>
<doc id="1937706" url="https://pl.wikipedia.org/wiki?curid=1937706" title="Dreamgirls (musical)">
Dreamgirls (musical)

Dreamgirls – broadwayowski musical z muzyką Henry'ego Kriegera i słowami Toma Eyena. Libretto zostało zainspirowane historią sukcesu The Supremes, The Shirelles, Jamesa Browna, Jackiego Wilsona i innych gwiazd R&amp;B skupionych wokół wytwórni Motown.
Musical Dreamgirls miał premierę 20 grudnia 1981 roku w Imperial Theatre w Nowym Jorku. Był nominowany do nagród Tony w trzynastu kategoriach, a statuetki zdobył w sześciu.
W 2006 nakręcono filmową wersję musicalu Dreamgirls z Beyoncé, Jamiem Foxxem oraz Eddiem Murphym. Film zdobył dwa Oscary.

</doc>
<doc id="1937708" url="https://pl.wikipedia.org/wiki?curid=1937708" title="Nagroda Oscara Mathisena">
Nagroda Oscara Mathisena

Nagroda Oscara Mathisena (norw. "Oscarstatuetten") – prestiżowa nagroda przyznawana przez klub łyżwiarski Oslo Skøiteklub, łyżwiarzowi szybkiemu, który w minionym roku "zaliczył" najbardziej spektakularny występ.
Nagroda imienia Norwega Oscara Mathisena, na początku XX wieku czołowego panczenisty świata, mająca formę miniaturki jego pomnika, jest przyznawana od 1959. Do 1967 można ją było otrzymać tylko raz. Kobiety do "rywalizacji" dopuszczono dopiero w 1987, a pierwszą zawodniczką uhonorowaną w ten sposób była Amerykanka Bonnie Blair w 1992.
Cztery razy łyżwiarskim Oscarem został nagrodzony Amerykanin Eric Heiden, po trzy statuetki zgromadzili Holender Ard Schenk, Norweg Johann Olav Koss i Niemka Gunda Niemann-Stirnemann.

</doc>
<doc id="1937710" url="https://pl.wikipedia.org/wiki?curid=1937710" title="Fermentacja dolna">
Fermentacja dolna

Fermentacja dolna – fermentacja brzeczki piwnej, przeprowadzana za pomocą drożdży dolnej fermentacji ("Saccharomyces pastorianus").
Charakterystyka.
Fermentacja dolna stanowi, obok fermentacji górnej, jeden z dwóch podstawowych rodzajów fermentacji stosowanych w piwowarstwie. Piwa otrzymane za pomocą fermentacji dolnej nazywane są piwami typu lager. Współcześnie około 90 procent piwa produkowanego na świecie to lagery.
Do prowadzenia fermentacji dolnej używa się odpowiednich szczepów drożdży piwowarskich z gatunku "Saccharomyces pastorianus" (syn. "Saccharomyces carlsbergensis"), nazywanych drożdżami dolnej fermentacji lub drożdżami lagerowymi. W przeciwieństwie do drożdży górnej fermentacji nie zbierają się one na powierzchni brzeczki, lecz opadają na dno fermentora. Charakteryzują się też wyższą tolerancją na niskie temperatury – optymalne warunki fermentacji dla drożdży lagerowych to 8-12 °C, co stanowi ich główny atut, gdyż w niskich temperaturach drożdże produkują mniej produktów ubocznych, takich jak alkohole wyższe i estry. Pozwala to uzyskać czysty, tzw. lagerowy profil piwa. Z drugiej strony niższa temperatura wydłuża czas fermentacji do nawet powyżej tygodnia. Młode piwo dojrzewa następnie przez co najmniej 4 tygodnie, a efektem jest piwo o wyraźnym, czystym, ale bardziej płytkim smaku.
Drożdże dolnej fermentacji.
Rodzaje.
W zależności od cech technologicznych drożdże dolnej fermentacji dzieli się na dwie rasy:

</doc>
<doc id="1937713" url="https://pl.wikipedia.org/wiki?curid=1937713" title="Ratusz w Białej Piskiej">
Ratusz w Białej Piskiej

Ratusz w Białej Piskiej – ratusz znajdujący się przy ulicy Mickiewicza. Obecnie mieści Urząd Miasta i Gminy Biała Piska, Urząd Stanu Cywilnego, komisariat policji i bank.
Ratusz został wybudowany w końcu XVIII wieku. Był kilkakrotnie remontowany. Posiada dwie kondygnacje i piwnice. Został zbudowany na planie litery "L". W narożniku budowli usytuowana jest pęćiokondygnacyjna, ośmioboczna wieża, zakończona hełmem z blachy. Ratusz poddano restauracji w latach 1990-1992.

</doc>
<doc id="1937714" url="https://pl.wikipedia.org/wiki?curid=1937714" title="Drumming Song">
Drumming Song

Drumming Song – czwarty singel brytyjskiej grupy Florence and the Machine z jej pierwszego albumu studyjnego "Lungs". W Wielkiej Brytanii został wydany przez wytwórnię Island Records 13 września 2009 roku. Tydzień po wydaniu na liście UK Singles Chart zajął 54 miejsce. Na stronie B singla znajduje się demo utworu „Falling” – piosenki, która pojawiła się na „płucach” w wersji deluxe. Mimo iż utwór nie odniósł komercyjnego sukcesu jest ulubionym utworem fanów wykonywanym na żywo. 
Singel zdobył nominację dla „Najlepszego Teledysku” (wraz z Lady Gagą i Miką) w plebiscycie Q Awards.

</doc>
<doc id="1937715" url="https://pl.wikipedia.org/wiki?curid=1937715" title="Christer Karlsson (żużlowiec)">
Christer Karlsson (żużlowiec)



</doc>
<doc id="1937716" url="https://pl.wikipedia.org/wiki?curid=1937716" title="Indywidualne Mistrzostwa Szwecji na Żużlu 1986">
Indywidualne Mistrzostwa Szwecji na Żużlu 1986

Indywidualne Mistrzostwa Szwecji na Żużlu 1986 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Per Jonsson (Getingarna Sztokholm). 

</doc>
<doc id="1937717" url="https://pl.wikipedia.org/wiki?curid=1937717" title="Hesiodus (krater księżycowy)">
Hesiodus (krater księżycowy)

Hesiodus – krater uderzeniowy położony na południowym brzegu Mare Nubium, na północny zachód od krateru Pitatus. W pobliżu północno-zachodniej krawędzi krateru Hesiodus ma swój początek rów księżycowy nazwany Rima Hesiodus. Kanał ten ciągnie się przez 256 km na wschód w kierunku Palus Epidemiarum.
Niska krawędź krateru Hesiodus jest mocno erodowana, a jego południowo-zachodni brzeg został lekko naruszony przez krater satelicki Hesiodus A. W dalszej części jest to wyjątkowo okrągły krater z zaznaczonymi ścianami wewnętrznymi. Po południowo-wschodniej stronie szeroka szczelina w ścianie krateru Hesiodus łączy się z kraterem Pitatus.
Dno krateru Hesiodus zostało wypełnione i jest stosunkowo płaskie. Krater ten nie ma centralnego szczytu, lecz zamiast niego w środku znajduje się mały krater Hesiodus D.
Nazwa krateru pochodzi od Hezjoda, greckiego epika. Znajduje się na współrzędnych selenograficznych .

</doc>
<doc id="1937718" url="https://pl.wikipedia.org/wiki?curid=1937718" title="Wielka Roztoka">
Wielka Roztoka

Wielka Roztoka ("Roztoczanka", "Rytrzanka", "Roztoka Wielka") – potok, lewobrzeżny dopływ Popradu o długości 9,63 km.
Potok płynie w Beskidzie Sądeckim. Bierze swój początek z połączenia potoków Lajpcyk (Łajpcyk), Średni i Pod Dudłą, na wysokości ok 760 m n.p.m., których źródła znajdują się na wysokości ok. 1100 m, na stokach Małej Radziejowej, Złomnistego Wierchu Południowego i Złomnistego Wierchu Północnego (główny grzbiet Radziejowej). Płynie stąd w kierunku północno-wschodnim, a następnie wschodnim doliną ograniczoną od północy bocznym grzbietem odchodzącym od Wielkiej Przehyby (Wietrzne Dziury, Wdżary Wyżne, Połom), a od południa bocznym grzbietem Radziejowej (Jaworzyny, Przełęcz Maćkowska, Jaworzyna, Jastrzębska Góra). Dalej zasilany jest przez wody licznych potoków, m.in. Podstudnia, Borsudzyny (Szczecina), Bański Potok (Baniska). Po przepłynięciu 7 km łączy się z potokiem Mała Roztoka i pod nazwą Roztoczanka (Rytrzanka) na odcinku 2 km płynie przez Rytro (Wilkówka, Osiedle za szkołą, Mikuty) i uchodzi do Popradu uregulowanym odcinkiem.
W XIX wieku znajdowały się nad nim 2 młyny (przy granicy z Roztoką Ryterską). Na istniejącej do lat 80. XX wieku tzw. Młynówce (odchodzącej od potoku w miejscu tzw. tamy i płynącej przez centrum Rytra), do połowy XX wieku istniały też dwa młyny (p. Chmielaka i p. Lachnera). Obecnie z Młynówki pozostały niewielkie zachowane odcinki w centrum Rytra i na Piaskach. Działa natomiast uruchomiona w 1985 roku przy kościele mała hydroelektrownia.
Również dolina, którą płynie nosi nazwę doliny Wielkiej Roztoki. W nazewnictwie ludowym roztoką nazywa się rozwidlenie doliny, miejsce, w którym schodzą się dwa strumienie, a także po prostu dolinę czy wąwóz górski i płynący nim potok. Jest to nazwa pochodzenia słowiańskiego. W dolinie Wielkiej Roztoki odgrywa się akcja napisanego przez Marię Kownacką opowiadania dla dzieci "Rogaś z Doliny Roztoki".

</doc>
<doc id="1937723" url="https://pl.wikipedia.org/wiki?curid=1937723" title="Półwysep Schwansen">
Półwysep Schwansen



</doc>
<doc id="1937725" url="https://pl.wikipedia.org/wiki?curid=1937725" title="Kochajmy straszydła">
Kochajmy straszydła

Kochajmy straszydła – polski serial animowany zrealizowany w 1970 roku. Scenariusz napisany przez Ryszarda Słapczyńskiego.
Fabuła.
Serial opowiada o przygodach szalonego reportera – Egona Sensacego Rysia, który poznaje mniej lub bardziej przerażające straszydła, które czasem okazują się pomysłowe i sympatyczne.
Autorzy.
Reżyseria:
Spis odcinków.
Serial został wydany na VHS przez Demel

</doc>
<doc id="1937726" url="https://pl.wikipedia.org/wiki?curid=1937726" title="Euploidalność">
Euploidalność

Euploidalność - stan wynikający z posiadania liczby chromosomów, która jest wielokrotnością jednego zespołu chromosomów - "n".

</doc>
<doc id="1937729" url="https://pl.wikipedia.org/wiki?curid=1937729" title="Danuta Winiarska (działaczka społeczna)">
Danuta Winiarska (działaczka społeczna)



</doc>
<doc id="1937732" url="https://pl.wikipedia.org/wiki?curid=1937732" title="Dirceu Pinto">
Dirceu Pinto

Dirceu Pinto (ur. 10 września 1980 w Mogi das Cruzes, zm. 1 kwietnia 2020) – brazylijski niepełnosprawny sportowiec, uprawiający boccię. Dwukrotny mistrz paraolimpijski z Pekinu.

</doc>
<doc id="1937733" url="https://pl.wikipedia.org/wiki?curid=1937733" title="Dobrowski">
Dobrowski

Osoby:
Miejsca:
Inne:

</doc>
<doc id="1937734" url="https://pl.wikipedia.org/wiki?curid=1937734" title="Dywersja niemiecka 1939 - Bydgoszcz">
Dywersja niemiecka 1939 - Bydgoszcz



</doc>
<doc id="1937742" url="https://pl.wikipedia.org/wiki?curid=1937742" title="Dzieło otwarte">
Dzieło otwarte

Dzieło otwarte (wł. "opera aperta") – semiotyczna koncepcja analizy dzieła sztuki opisana po raz pierwszy przez Umberto Eco w 1962 roku w jego książce "Dzieło otwarte: Forma i nieokreśloność w poetykach współczesnych", opisująca polisemiczność każdego dzieła sztuki i przenosząca akcent w analizie dzieła z relacji twórca – dzieło na dzieło – odbiorca.
Wydanie książkowe.
Pierwsze wydanie książki Eco ukazało się w 1962 roku i wywołało duże poruszenie w kręgach krytyki. Poza omówieniem zagadnienia dzieła otwartego w teorii zawierało ono obszerny esej dotyczący Ulissesa Jamesa Joyce’a, który pokazywał praktyczne zastosowanie opisanych koncepcji. Kolejne, poprawione wznowienia tytułu (od roku 1967) wyłączały esej o "Ulissesie", który doczekał się licznych wydań jako osobna książka zatytułowana "Poetyki Joyce’a" (wł. "Le poetiche di Joyce"). Autor poszerzył za to "Dzieło otwarte" o tekst "Sposoby kształtowania jako wyraz światopoglądu twórcy", który pierwotnie ukazał się w 1962 roku w czasopiśmie „Menabo”.
Poprzednicy.
Koncepcja włoskiego estetyka podkreśla rolę odbiorcy w procesie kształtowania dzieła. Eco nie był pierwszym, który zwrócił uwagę na ten aspekt odczytywania sensów tekstu.
Podobną myśl formułował Roman Ingarden. Jego koncepcja estetyczna koncentrowała się na miejscach niedookreślenia w każdym dziele (to, czego artysta nie przedstawi odbiorcy, musi on sam sobie wyobrazić). Tak przedstawiony proces percepcji dzieła skutkował wielością wyobrażeń wśród odbiorców wskutek kontaktu z tym samym tekstem kultury. Również Hans-Georg Gadamer twierdził, że sens dzieła rodzi się w wyniku dialogu dzieła z odbiorcą. Dialog ten, który jest swoistą grą, generuje nowe znaczenia.
Sam Umberto Eco formułując koncepcję dzieła otwartego odnosił się do teorii formotwórstwa Luigiego Pareysona, jednego z twórców współczesnej teorii estetyki.
Koncepcja dzieła otwartego.
Dzieło otwarte w najszerszym rozumieniu tego terminu to nie typ dzieła sztuki, ale propozycja możliwości interpretacyjnych każdego tekstu kultury: układ niedookreślonych bodźców w dziele sprawia, że odbiorca zmuszony jest wciąż na nowo je odczytywać, a każde z tych potencjalnych odczytań będzie inne, choć zamknięte w pewnym narzuconym przez autora szablonie, jakim jest samo dzieło. Tak więc ze względu na wielość odbiorców, a także z tego powodu że dwa odczytania dzieła przez jednego odbiorcę nie będą nigdy takie same, każde dzieło ma potencjalnie nieskończenie wiele odczytań i sensów (polisemiczność dzieła).
Jedną z przyczyn takiego stanu rzeczy jest wielość konkretyzacji (wzbudzanych przez dzieło lub jego fragment różnych skojarzeń u odbiorców z różnym doświadczeniem). Poza tym artysta dokonując aktu twórczego nie tylko odtwarza rzeczywistość, ale także nagina zasady języka (lub innego tworzywa dzieła). Gdyby autor tworząc był jednoznaczny lub wykorzystywał ograne schematy, które są dobrze znane odbiorcom, jego dzieło miałoby dość niską wartość. Przekształcając dzieło w taki sposób, aby mimo deformacji tekst wciąż pozostawał czytelny, twórca sprawia, że poprzez nieprecyzyjność i różnego rodzaju zakłócenia w kształcie utworu zwiększa się pojemność jego treści i możliwość różnorodnych odczytań.
Otwartość jako kategoria w historii sztuki.
Według Eco każde dzieło sztuki, poczynając od starożytności, może być określone mianem dzieła otwartego, gdyż zależy to nie od intencji autora, lecz od podejścia odbiorcy, który dokonuje interpretacji. Jednak zależnie od epoki różnie postrzegano (lub nie dostrzegano) to zagadnienie.
Sztuka średniowiecza zakładała polisemiczność dzieła, ale w ograniczonym zakresie. Egzegeza biblijna pozwalała czytać tekst święty na cztery sposoby (dosłowny, alegoryczny, moralny i mistyczny). O zgodność interpretacji dbało wiele kompendiów, które objaśniały jak należy odczytywać alegorie zgodnie z zobiektywizowaną i zinstytucjonalizowaną symboliką. Tak więc kodyfikatorzy średniowiecza dążyli do zamknięcia dzieła w z góry ustalonych normach odczytania.
Inaczej kształtowała się sztuka baroku. Dążył on do wywołania wrażenie nieokreśloności, dzieło widziane z różnej perspektywy nabierało nowych znaczeń, odsłaniało nowe treści. Barokowa iluzja miała na celu wzbudzenie w odbiorcy przekonania, że dzieło jest czymś innym niż jest w rzeczywistości. Pokazanie zmienności świata, tkwiącej w nim tajemnicy i jego dynamiki wymagało twórczego zaangażowania odbiorcy, czyniąc z niego zarazem uczestnika procesu powstawania dzieła. Była to jednak poetyka realizująca koncepcję otwartości bez wewnętrznej świadomości tego zjawiska.
W romantyzmie rozpowszechniła się wizja poezji o nieokreślonym sensie i niesprecyzowanym znaczeniu (Novalis), co dawało pole do wielości odczytań. Jednak świadome rozumienie i komponowanie dzieł otwartych pojawiło się dopiero w drugiej połowie XIX wieku. Poeci (szczególnie symboliści) dążyli do nienarzucania odbiorcy konkretnego rozumienia tekstu, pozwalali mu odnaleźć własny sposób odczytania. Tego typu otwartość reprezentują wśród XX-wiecznych pisarzy m.in. teksty Kafki czy Joyce’a. W teatrze dzieło otwarte reprezentują spektakle Brechta. W tym przypadku otwartość została osiągnięta w inny sposób. Reżyser zakładał, że jego sztuka pobudzi widza do reakcji. Dopiero wtedy dzieło zostawało dopełnione, gdy widz pod wpływem „rewolucyjnej pedagogiki” Brechta odniósł się do przedstawianych na scenie sytuacji. Współcześnie otwarcie dzieła staje się postulatem wielu programów artystycznych, artyści dążą do twórczego wykorzystania tej cechy dzieła, a tworzone teorie estetyki (Pareyson) doceniają jej znaczenie dla kształtu dzieła.
Dzieło w ruchu.
Pewną grupę współczesnych dzieł sztuki Eco określa jako dzieła w ruchu, dzieła otwarte w ten sposób, że twórca daje odbiorcy możliwość różnorodnego odczytania poprzez ruchomość i przestawność jego elementów. W dziedzinie literatury do takich tekstów należą np.: "Księga" Stéphane'a Mallarmé (możliwość przestawiania kart w ramach kolejnych zeszytów), "Gra w klasy" Cortazara i "Słownik chazarski" Milorada Pavicia (powieść-słownik, w której kolejność czytania haseł zależy od wyboru czytelnika). W dziedzinie plastyki mobile Alexandra Caldera (struktury, które mogą przekształcać się w przestrzeni, przybierając różną formę). W dziedzinie architektury budynek Wydziału Architektury Uniwersytetu w Caracas (aule zbudowane zostały z ruchomych płyt, dzięki czemu można stale przekształcać wewnętrzną przestrzeń budynku). W dziedzinie muzyki "Klavierstück XI" Karlheinza Stockhausena (wykonawca sam dobiera kolejność odtwarzania następujących po sobie odcinków utworu), "Scambi" Henriego Pousseura (daje do dyspozycji wykonawcy 16 przebiegów muzycznych, które można dowolnie skomponować, nakładając je na siebie).
Dzieło otwarte a współczesne teorie poznania.
W coraz bardziej świadomym i celowym tworzeniu dzieł otwartych widzi Eco epistemologiczną metaforę współczesności. Nieciągłość i nieokreśloność to pojęcia typowe dla współczesnych koncepcji naukowych (np.: teoria względności, mechanika kwantowa), a ucieczka od tego, co trwałe i pewne mogą być wyrazem kryzysu współczesności lub też wręcz przeciwnie mogą pokazywać wielość wyborów, które otwierają się przed dzisiejszym człowiekiem.

</doc>
<doc id="1937747" url="https://pl.wikipedia.org/wiki?curid=1937747" title="Luke Gallows">
Luke Gallows

Andrew William "Drew" Hankinson, znany jako "Festus" i "Luke Gallows" (ur. 22 grudnia 1983 w Cumberland) – profesjonalny amerykański wrestler, występujący w World Wrestling Entertainment (WWE).
30 listopada 2010 został zwolniony z WWE, jednak w maju 2016 roku powrócił do WWE wraz z Karlem Andersonem, z którym stworzył Tag Team "The Club"
Osiągnięcia.
American Pro Wrestling Alliance
National Wrestling Alliance
National Wrestling League
New Japan Pro-Wrestling
Pro Wrestling Illustrated
Rampage Pro Wrestling
River City Wrestling
Vanguard Championship Wrestling
Wrestling Observer Newsletter
WWE

</doc>
<doc id="1937751" url="https://pl.wikipedia.org/wiki?curid=1937751" title="Zatoka Eckernförde">
Zatoka Eckernförde

Zatoka Eckernförde (nie. Eckernförder Bucht; dan. Egernførde Fjord) – zatoka u wybrzeży niemieckiego landu Szlezwik-Holsztyn. Na północ od Zatoki Eckernförde leży półwysep Schwansen, na południe – półwysep Dänischer Wohld. Na końcu zatoki położone jest miasto Eckernförde.
W 1849 na wodach zatoki rozegrała się bitwa pod Eckernförde, w której Duńczycy stracili okręt liniowy i fregatę na skutek nieudanej próby desantu w czasie I wojny o Szlezwik.

</doc>
<doc id="1937759" url="https://pl.wikipedia.org/wiki?curid=1937759" title="Gra browserowa">
Gra browserowa



</doc>
<doc id="1937766" url="https://pl.wikipedia.org/wiki?curid=1937766" title="Yvonne Elliman">
Yvonne Elliman

Yvonne Elliman (ur. 29 grudnia 1951) – amerykańska wokalistka, autorka tekstów, kompozytorka.
Młodość.
Yvonne Marianne Elliman urodziła się 29 grudnia 1951 w Honolulu na Hawajach. Ojciec był półkrwi Irlandczykiem, matka miała pochodzenie japońsko-hawajskie. Muzyką zainteresowała się podczas nauki w szkole średniej; założyła wtedy amatorski zespół We Folk, w którym była wokalistką. Jeszcze przed ukończeniem nauki w szkole średniej im. Theodore'a Roosevelta wyjechała do Londynu, gdzie występowała na ulicach i w barach. Po pewnym czasie została zaangażowana na stałe w klubie folkowym Pheasantry przy Kings Road w Chelsea.
Rola Marii Magdaleny.
W tym czasie dwaj młodzi twórcy odwiedzali muzyczne kluby Londynu, poszukując odtwórców głównych ról dla swego projektu: ambitnej rock opery opisującej męczeństwo i śmierć Jezusa Chrystusa. Gdy Andrew Lloyd Webber i Tim Rice trafili na koncert z udziałem Elliman w Pheasantry, natychmiast zaangażowali ją do roli Marii z Magdali. Podczas sesji nagraniowej, zafascynowani głosem wokalistki, postanowili do gotowego już projektu dopisać utwór wykonywany wyłącznie przez Elliman. Wybrali skomponowany przez siebie już w roku 1967 utwór "Kansas Morning", do którego Rice dopisał nowy tekst. Tak powstały utwór "I Don't Know How To Love Him" - przejmujące wyznanie miłości - stał się najsłynniejszym fragmentem rockowej opery "Jesus Christ Superstar". Płyta trafiła na rynek w październiku 1970, a sam utwór ukazał się na singlu (na stronie B znalazł się - również zarejestrowany z udziałem Elliman - utwór "Everything's Alright").
Elliman występowała w broadwayowskim musicalu opartym na "Jesus Christ Superstar", który miał premierę w roku 1971; dwa lata później zagrała również rolę Marii Magdaleny w filmowej adaptacji musicalu, wyreżyserowanej przez Normana Jewisona.
Lata 70..
Wielka popularność "I Don't Know How To Love Him" doprowadziła do szybkiego podpisania przez Elliman kontraktu płytowego. Debiutancki album, "Yvonne Elliman" (znany też jako "I Don't Know How To Love Him") wydany w roku 1972, podobnie jak następne, "Food Of Love" z roku 1973, wydany przez należącą do muzyków Deep Purple firmę Purple Records (zawierał m.in. efektowną przeróbkę "I Can't Explain" The Who, nagraną z udziałem samego Pete'a Townshenda) i o dwa lata późniejszy "Rising Sun" (nagrany dla należącej do Erica Claptona RSO Records i wyprodukowany przez Steve'a Croppera), nie podbiły list przebojów. Dużą popularność zyskały za to jej single, zawierające efektowne przeróbki nagrań innych artystów - "Hello Stranger" (oryginał znany z wykonania Barbary Lewis) przez cztery tygodnie zajmował pierwszą pozycję na listach przebojów w USA, wysokie miejsce zajął też wydany na singlu cover The Bee Gees "Love Me".
W roku 1974 Yvonne Elliman rozpoczęła kilkuletnią współpracę z Erikiem Claptonem, wchodząc w skład jego zespołu i biorąc udział w nagraniu płyt "461 Ocean Boulevard" (1974), "There's One In Every Crowd", "EC Was Here" (obie 1975), "No Reason To Cry" (1976) i "Slowhand" (1977) oraz uczestnicząc w jego trasach koncertowych. Równolegle nagrywała własne płyty: "Love Me" z roku 1976, w pewnej mierze za sprawą utworu tytułowego autorstwa Barry'ego i Robina Gibbów z Bee Gees, wreszcie zaistniała na listach, dochodząc do 68. miejsca na liście Billboardu. Jeszcze lepiej poradził sobie o dwa lata późniejszy "Night Flight", docierając do 40. miejsca, w czym wydatnie pomogła przeróbka "If I Can't Have You" The Bee Gees. Utwór ten w wykonaniu Elliman znalazł się również na ścieżce dźwiękowej do filmu Gorączka sobotniej nocy.
Na długie lata, ostatnim albumem Elliman z premierowym materiałem był wydany w roku 1979 "Yvonne", znacznie słabiej się sprzedający od poprzedników, mimo popularnego singla "Love Pains".
Późniejsza kariera.
W latach 80. Yvonne Elliman przeniosła się na stałe do Stanów Zjednoczonych i postanowiła poświęcić się życiu rodzinnemu. W pierwszej połowie lat 70. poślubiła Billa Oakesa, jednego z dyrektorów RSO Records; małżeństwo przetrwało kilka lat. W roku 1981 Elliman wyszła za mąż za Wade'a Hymana; w roku 1982 przyszła na świat córka Sage, trzy lata później urodził się syn Benjamin.
W tym czasie Elliman nagrywała jedynie pojedyncze piosenki z przeznaczeniem na ścieżki dźwiękowe popularnych filmów, zaśpiewała m.in. piosenkę do filmu "Gry wojenne" (1983). Oprócz rodzinie, poświęciła się też swojej drugiej pasji: pieczeniu (jej ciasteczka z rabarbarem zdobyły pierwszą nagrodę w kalifornijskim konkursie wypieków Malibu Prize Cook-Off w 1998 roku). W tym czasie jedynymi sygnowanymi przez nią płytami były składanki największych przebojów.
W roku 2001 Elliman przeniosła się na stałe na Hawaje. W roku 2003 została zaproszona na koncert ku czci Sir Tima Rice'a w El Paso w Teksasie. Gorące przyjęcie sprawiło, że Elliman zaczęła poważnie rozważać powrót do nagrywania i koncertowania. W roku 2004 ukazała się pierwsza od ćwierć wieku płyta z premierowym materiałem wokalistki: całkowicie autorski EP "Simple Needs". Elliman zaczęła też regularnie występować, przede wszystkim w obrębie ojczystych Hawajów. W roku 2006 wystąpiła na koncercie z dawną obsadą filmu "Jesus Christ Superstar" na koncercie Teda Neeleya - odtwórcy roli Chrystusa i popularnego wykonawcy muzyki chrześcijańskiej, który inaugurował trasę Neeleya z kameralną wersją musicalu.

</doc>
<doc id="1937767" url="https://pl.wikipedia.org/wiki?curid=1937767" title="João Paulo Fernandes">
João Paulo Fernandes

Joao Paulo Fernandes (ur. 11 sierpnia 1984 w Vale de Cambra) - portugalski niepełnosprawny sportowiec, uprawiający boccię. Trzykrotny mistrz paraolimpijski (2-krotnie indywidualny i raz drużynowy).

</doc>
<doc id="1937769" url="https://pl.wikipedia.org/wiki?curid=1937769" title="IMP-A">
IMP-A



</doc>
<doc id="1937772" url="https://pl.wikipedia.org/wiki?curid=1937772" title="Tlacoyo">
Tlacoyo

Tlacoyo – przekąska meksykańska o korzeniach przedkolumbijskich. Gruba i długa tortilla o owalnym kształcie, sporządzona z mieszaniny masy kukurydzianej (tradycyjnie odmiany niebieskiej) i zmielonego gotowanego bobu, którą można napełniać różnymi składnikami, najczęściej fasolą, mięsem, twarogiem itd. z dodatkiem sera, młodych liści opuncji, cebuli, papryczek chili itd.
Nazwa jest wynikiem zniekształcenia słowa w języku nahuatl "tlahtlaōyoh". Odmianą tej potrawy jest "huarache".

</doc>
<doc id="1937774" url="https://pl.wikipedia.org/wiki?curid=1937774" title="Republika Alby">
Republika Alby



</doc>
<doc id="1937776" url="https://pl.wikipedia.org/wiki?curid=1937776" title="Zatoka Flensburska">
Zatoka Flensburska

Zatoka Flensburska (niem. "Flensburger Förde"; dan. "Flensborg Fjord") – zatoka w południowo–zachodniej części Morza Bałtyckiego, wcinająca się na ok. 50 km w głąb lądu. Zatoka Flensburska stanowi część granicy pomiędzy Danią leżącą na północ od zatoki, a Niemcami leżącymi na południe.
Po duńskiej stronie położona jest wyspa Als z miastem Sønderborg. Dalej na zachód, kontynuując po duńskiej stronie znajdują się miasta: Broager, Egemsund, Gråsten, Rinkenæs, Sønderhav oraz Kollund. Po stronie niemieckiej nad zatoką leży miasto Flensburg. Na wschodnim wybrzeżu natomiast położone jest miasto Glücksburg.

</doc>
<doc id="1937783" url="https://pl.wikipedia.org/wiki?curid=1937783" title="Wiedeńskie kobietki">
Wiedeńskie kobietki

Wiedeńskie kobietki (niem. "Wiener Frauen") – operetka Franza Lehára w trzech aktach z 1902 roku. Prapremiera miała miejsce w Wiedniu w Theater an der Vien. Libretto zostało napisane przez Emila Noriniego i Ottokara Tann-Berglera.
Historia powstania utworu.
1 lipca 1901 roku Franz Lehár objął posadę kapelmistrza w Theater an der Wien. Jego nowy dyrektor Wilhelm Karczag, który właśnie kupił podupadający, choć sławny teatr poszukiwał repertuaru na sezon 1902/1903. Po dokonaniu niezbędnych prac remontowych, miał to być pierwszy pełny sezon teatralny i w dodatku miał Teatrowi nad Wiednią pozwolić odzyskać jego publiczność. Lehár postanowił skorzystać z nadarzającej się okazji i już w lutym 1902 roku zaczął rozglądać się za librettem. Nauczony przykrym doświadczeniem swoich wcześniejszych prób scenicznych szukał uznanych fachowców. Zwrócił się więc najpierw do Victora Léona, autora librett dwóch największych ostatnio wydarzeń na scenie operetkowej: "Zemsty nietoperza" Johanna Straussa i "Balu w operze" Heubergera. Przesłał mu wyciąg ze swojej opery "Kukułka" proponując współpracę. Léon nie odpowiedział jednak na propozycję nieznanego szerzej kapelmistrza Theater an der Wien.
Z kłopotu wybawił Lehára przyjaciel ze stowarzyszenia „Schlaraffia”, kupiec, później wydawca Friedrich Schmiedell. Brat Schmiedella, znany aktor Emil Norini, przyjaźnił się z dziennikarzem Ottokarem Tann-Berglerem, który z kolei znał dobrze śpiewaka Aleksandra Girardiego. Girardi był gwiazdą operetki wiedeńskiej i ulubieńcem wiedeńskiej publiczności. Karczag pozyskał go dla swego teatru, a Girardi zaakceptował tekst, który przedstawili mu Norini z Tann-Berglerem. Napisanie muzyki autorzy libretta powierzyli Lehárowi.
Tekst stanowił przeróbkę francuskiej sztuki George’a Ohneta "Le mâitre des forges", wystawionej niedawno w Burgertheater jako "Hüttenbesitzer" ("Właściciel huty"). Adaptacja zmieniła wymowę sztuki z dramatycznej na komediową, a dla spotęgowania dowcipu dodawała zabawną postać stroiciela fortepianów. Utwór nazwany początkowo "Stroiciel", ostatecznie otrzymał tytuł "Wiedeńskie kobietki".
Przystępując do pisania muzyki Lehár stanął przed poważnym problemem. Miał napisać utwór z główną rolą dla Girardiego, a nigdy nie widział go na scenie, nie wiedział nawet jak śpiewa. Nie chciał jednak przyznać się do tego z oawy, by mu nie odebrano libretta. Toteż pisał pełen obaw. Gdy wreszcie spotkał Girardiego na próbie, przegrał mu kilka taktów i ten zaakceptował je bez zastrzeżeń, Lehár wyzbył się lęku i praca nabrała tempa. Na dodatek po dłuższym milczeniu odezwał się również Victor Léon i ostatecznie wiosną i latem 1902 roku Lehárowi przyszło pracować nad dwoma partyturami operetek, które jesienią miały zostać wystawione na scenach wiedeńskich.
Treść.
Młoda i piękna Francuzka, Klara zakochała się przed laty w Wilibaldzie, swoim wiedeńskim nauczycielu muzyki. Jej uczucie potęgował walc, melodyjnie śpiewany przez Wilibalda. Ukochany musiał jednak wyjechać do Ameryki. Po latach Klara, przekonana, że Wilibald utonął w drodze do Ameryki, decyduje się poślubić młodego i przystojnego Filipa. W dzień ślubu, gdy młodzi składają usta do pierwszego pocałunku w sąsiednim pokoju rozbrzmiewają takty walca nuconego ongiś przez Wilibalda. Klara orientuje się, że Wilibald żyje i do niej wrócił. Zostawia zdezorientowanego Filipa i wybiega z sypialni. Kolejne dwa akty obfitują w liczne zwroty akcji. Ostatecznie Klara wraca do kochającego ją Filipa, uświadomiwszy sobie, że naprawdę go kocha, a jej dziewczęce uczucie pochodziło bardziej z zauroczenia walcem niż osobą Wilibalda. Wilibald nie rozpacza, lecz w nowej sytuacji zwraca się w stronę pokojówki Klary, fertycznej Jeannette.
Dalsze losy.
Premiera operetki miała miejsce 21 listopada w Theater an der Wien. Sztuka odniosła sukces. W ciągu 2 miesięcy zagrano ją 50 razy. Potem dodano jeszcze 19 przedstawień. Po Wiedniu wystawiły ją też inne sceny monarchii. Operetka wiedeńska znajdowała się wówczas w impasie. Odeszła pierwsza generacja jej twórców: Suppé (1895), Zeller (1898), J. Strauss (1899) i Millöcker (1899). Teatry nie miały repertuaru, publiczność traciła zainteresowanie popularnym dotąd gatunkiem. Stąd zainteresowanie "Wiedeńskimi kobietkami" można uznać za znaczące.
Krytycy za głównego sprawcę sukcesu uznawali Girardiego. Wilhelm Sterk pisał 23 listopada w "Wiener Allgemeine Zeitung": "Ciekaw jestem co na „Wiedeńskie kobietki” powiedziałaby tak entuzjastycznie reagująca publiczność, gdyby na scenie zabrakło Aleksandra Girardiego. Z urzekającą mocą gra Wilibalda Brandla, płaskie teksty podaje z tysiącem mieniących się niuansów, w całą postać tchnął życie i dowcip, jakiego nie domyślali się nawet autorzy libretta". Nie zabrakło również słów uznania dla kompozytora: "W gatunku operetki pan Lehár jest zjawiskiem, które powinniśmy powitać ze szczególną serdecznością. Po długiej przerwie nareszcie znów mamy kompozytora, który wie, jak pisać operetki. Można się też było spodziewać, iż Lehár mający poza sobą długoletnie doświadczenia w pracy kapelmistrzowskiej z orkiestrami wojskowymi, zinstrumentuje swe dzieło wykorzystując wszelkie środki nowoczesnej techniki kompozytorskiej". Ogólnie krytyki były wspaniałe dla Girardiego i przychylne Lehárowi, natomiast nisko oceniały libretto.
Klucz do raju.
Nową wersję libretta, na fali sukcesu "Wesołej wdówki" przygotował w 1906 autor libretta Emil Norini z pisarzem Juliusem Horstem. Operetka pod zmienionym tytułem "Klucz do raju" ("Der Schlüssel zum Paradies") miała premierę 20 października 1906 roku w Central Theater w Lipsku. Dyrygował nią osobiście Lehár. Przyjęto ją jednak bez entuzjazmu.

</doc>
<doc id="1937784" url="https://pl.wikipedia.org/wiki?curid=1937784" title="Trinity (test nuklearny)">
Trinity (test nuklearny)

Trinity () – kryptonim (nadany przez Roberta Oppenheimera) pierwszego naziemnego testu broni atomowej przeprowadzonego przez Stany Zjednoczone 16 lipca 1945. Detonacja bomby plutonowej miała siłę około 20 kiloton i jest uznawana za początek ery atomu. Test Trinity był momentem kulminacyjnym kilkuletniego programu prac nad bronią jądrową, znanego jako Projekt Manhattan.
Test przeprowadzono na pustyni w pobliżu miasta Alamogordo w Nowym Meksyku, w miejscu nazywanym przez hiszpańskich konkwistadorów Jornada del Muerto (hiszp. ‛droga umarłego’), na poligonie noszącym obecnie nazwę White Sands Missile Range.
Przygotowania.
Przygotowania do eksplozji trwały niemal rok. W odległości 9–10 km od wyznaczonego punktu zero wybudowano trzy schrony obserwacyjne. 7 maja 1945 przy użyciu 108 ton trotylu wymieszanego ze zużytym paliwem jądrowym przeprowadzono próbny wybuch kalibracyjny. Do celów właściwego eksperymentu wybudowano 30-metrową stalową wieżę z platformą na szczycie do umieszczenia ładunku nuklearnego. Celem było uzyskanie warunków w przybliżeniu podobnych do rzeczywistych, gdy bomba zrzucona z samolotu eksploduje na pewnej wysokości nad celem. Właściwy ładunek, noszący kryptonim „Gadżet”, dostarczono z laboratorium Los Alamos 12 lipca i zamontowano na miejscu następnego dnia. „Gadżet” był ładunkiem nuklearnym, w którym głównym materiałem rozszczepialnym był pluton-239, a masę krytyczną, konieczną do rozpoczęcia reakcji łańcuchowej, uzyskiwano poprzez implozję. Eksperyment miał potwierdzić, że ten typ ładunku nuklearnego będzie działał zgodnie z obliczeniami teoretycznymi. Bombę atomową Fat Man o tej samej konstrukcji zdetonowano nad japońskim miastem Nagasaki 9 sierpnia 1945.
Wybuch.
Eksplozję zaplanowaną na 16 lipca o godzinie 2:00 opóźniono do 5:30 z powodu deszczu i burzy w okolicy. Obawiano się, że deszcz zwiększy opad promieniotwórczy, a błyskawice mogą spowodować niekontrolowane odpalenie ładunku.
Końcowe odliczanie rozpoczęto o 5:10. Wybuch nastąpił dokładnie o godzinie 5:29:45. Siła eksplozji była na tyle duża, że spowodowała drżenie szyb w odległości 320 km od punktu zero. Powstały krater miał promień ok. 40 m i głębokość ok. 1,4 m. Piasek w miejscu eksplozji uległ całkowitemu stopieniu, dając w efekcie zielonkawe radioaktywne szkliwo, nazwane potem trynitytem, rozrzucone wokół krateru w promieniu ok. 300 m. Grzyb atomowy osiągnął wysokość ok. 12 km. Wydarzenie było filmowane i fotografowane przez wiele kamer rozmieszczonych w różnych miejscach poligonu. Prowadzono także bieżące pomiary skażenia promieniotwórczego oraz obserwacje meteorologiczne. Większość naukowców zaangażowanych w budowę bomby obserwowała eksperyment z bunkrów lub z pobliskiej bazy wojskowej. Kilka godzin po wybuchu Robert Oppenheimer i Enrico Fermi dwoma czołgami pojechali do punktu zero, aby naocznie sprawdzić efekty eksplozji. Stwierdzono, że z wieży, na której umieszczono ładunek, pozostały tylko fragmenty żelbetowych fundamentów.
Aby zachować próbę w tajemnicy, przygotowano brzmiący dość prawdopodobnie oficjalny komunikat dla prasy, który głosił, że w magazynach amunicji na poligonie doszło do przypadkowej dużej eksplozji, która nie spowodowała żadnych ofiar w ludziach. Prawdziwą przyczynę ujawniono dopiero po zrzuceniu bomby na Hiroszimę, a pełny raport techniczny z próby odtajniono w maju 1976.
Prezydent Stanów Zjednoczonych Harry Truman oczekiwał na wyniki testu będąc w tym czasie na konferencji poczdamskiej. Otrzymał zakodowany telegram o treści: „Operacja odbyła się dziś rano. Brak jeszcze pełnej diagnozy, ale wyniki wydają się być zadowalające, a nawet przekroczyły wstępne oczekiwania. Dr Groves jest zadowolony.”
Losy powojenne.
W 1952 roku miejsce w okolicach punktu zero zostało wyrównane spychaczami, a pozostały trynityt zebrany. W 1965 roku rząd Stanów Zjednoczonych wpisał je na listę narodowych pomników historycznych. W punkcie zero wzniesiono obelisk z miejscowej lawy. Teren nadal pozostaje zamknięty, ale dwa razy w roku, w pierwsze soboty kwietnia oraz października organizowane są „dni otwarte” dla publiczności. Promieniowanie w miejscu eksplozji nadal dziesięciokrotnie przekracza naturalne tło promieniowania.

</doc>
<doc id="1937789" url="https://pl.wikipedia.org/wiki?curid=1937789" title="Puchar Pięciu Narodów 1910">
Puchar Pięciu Narodów 1910

Puchar Pięciu Narodów 1910 – pierwsza edycja Puchar Pięciu Narodów, corocznego turnieju w rugby union rozgrywanego pomiędzy pięcioma najlepszymi zespołami narodowymi półkuli północnej, która odbyła się pomiędzy 1 stycznia a 28 marca 1910 roku. Wliczając turnieje w poprzedniej formie, od czasów Home Nations Championship, była to dwudziesta ósma edycja tych zawodów. W turnieju zwyciężyła Anglia.
Zgodnie z ówczesnymi zasadami punktowania dropgol był warty cztery punkty, podwyższenie dwa, natomiast przyłożenie i pozostałe kopy trzy punkty.
Anglicy pokonali Walijczyków po raz pierwszy od dwunastu lat, a walnie do tego przyczynił się Bert Solomon, który jednak odmówił dalszych występów w kadrze.

</doc>
<doc id="1937793" url="https://pl.wikipedia.org/wiki?curid=1937793" title="Puchar Pięciu Narodów">
Puchar Pięciu Narodów



</doc>
<doc id="1937796" url="https://pl.wikipedia.org/wiki?curid=1937796" title="Hoi Ying Karen Kwok">
Hoi Ying Karen Kwok

Hoi Ying Karen Kwok (, ur. 22 września 1986) - hongkońska niepełnosprawna zawodniczka, uprawiająca boccię. Mistrzyni paraolimpijska z Pekinu w 2008 roku.

</doc>
<doc id="1937800" url="https://pl.wikipedia.org/wiki?curid=1937800" title="Jacob Marrel">
Jacob Marrel

Jacob Marrel (ur. 1614 we Frankenthal (Pfalz), zm. 11 listopada 1681 we Frankfurcie nad Menem) – niemiecki malarz kwiatów i martwych natur, jedyny uczeń Georga Flegela.
Jacob Marrel był synem pisarza miejskiego we Frankenthal (Pfalz), również o imieniu Jacob, i wnukiem pochodzącego z Francji złotnika Claude'a Marrela. Po zgonie ojca rodzina przeniosła się w grudniu 1624 do Frankfurtu, gdzie Jacob Marrel został w 1627 jedynym uczniem Georga Flegela. Studia malarskie kontynuował w Utrechcie u Jana de Heema. W 1651 został obywatelem Frankfurtu i poślubił Johannę Sybillę Heim(ius), wdowę po Mateuszu Merianie Starszym. Jej córkę Marię Sybillę Merian wyuczył malarstwa, rysunku i miedziorytnictwa. Później wyjeżdżał jeszcze kilkakrotnie do Utrechtu i Norymbergi.
Malował najczęściej martwe natury z kwiatami i owocami, na których przedstawiał również owady, jaszczurki i ptaki. Jego obrazy odznaczają się walorami dekoracyjnymi i świadczą o wyczuciu kompozycji u autora, który był jednak przeciętnym kolorystą. Niektóre swoje dzieła Marrel podpisywał w zlatynizowanej formie "Jacobus Marrellus" z dodatkiem wyrazu "fecit" (uczynił).
W zbiorach Muzeum Narodowego w Warszawie znajduje się obraz Marrela zatytułowany "Kwiaty w wazonie i małe stworzonka".

</doc>
<doc id="1937801" url="https://pl.wikipedia.org/wiki?curid=1937801" title="C-Murder">
C-Murder

C-Murder, właściwie Corey Miller (ur. 9 marca 1971 roku w Nowym Orlenie) - amerykański raper i aktor, skazany za morderstwo. 
W 2003 roku został skazany za morderstwo drugiego stopnia na karę dożywotniego pozbawienia wolności bez możliwości starania się o zwolnienie warunkowe. 13 marca 2007 dostał od sądu stanowego stanu Louisiana pozwolenie na kontynuowanie swojej kariery muzycznej. W 2009 roku została wniesiona rewizja w sprawie o popełnione przez niego morderstwa lecz został uznany winnym wszystkich zarzutów i 27 sierpnia 2009 został ponownie skazany na karę dożywotniego pozbawienia wolności bez możliwości starania się o zwolnienie warunkowe. Obecnie odbywa tę karę w Więzieniu Stanowym Louisiana.
Przypisy.
 

</doc>
<doc id="1937803" url="https://pl.wikipedia.org/wiki?curid=1937803" title="Joao Paulo Fernandes">
Joao Paulo Fernandes



</doc>
<doc id="1937804" url="https://pl.wikipedia.org/wiki?curid=1937804" title="Nietykalni kontra Al Kicione">
Nietykalni kontra Al Kicione

Nietykalni kontra Al Kicione (ang. "The Untouchables vs Al Catone", 1998) – hiszpański film animowany zrealizowany na podstawie serialu animowanego "Elliot Mysz i Nietykalni" z 1997 roku.
Fabuła.
Gangsterzy z Biura Spraw Mysich – Elliot Mysz, Gordon i Wilson z pomocą Jacka, byłego gliniarza i jego opancerzonego samochodu, muszą stawić czoła bezwzględnemu Al Kicionowi, którego gang opanował handel serem, skorumpował policję i wymiar sprawiedliwości.
Wersja polska.
Udźwiękowienie: KARTUNZ
Wersja polska na podstawie tłumaczenia: Magdaleny Marcińskiej-Szczepaniak – Grzegorz Pawlak
W wersji polskiej udział wzięli:
Opracowanie muzyczne: Jerzy Michalski
Reżyseria: Grzegorz Pawlak

</doc>
<doc id="1937806" url="https://pl.wikipedia.org/wiki?curid=1937806" title="Kagohl 4">
Kagohl 4

Kampfgeschwader der Obersten Heeresleitung 4' – Kagohl 4 – jednostka lotnictwa niemieckiego Luftstreitkräfte z okresu I wojny światowej.
Informacje ogólne.
Jednostka została utworzona we Fliegerersatz Abteilung Nr. 7 i została zmobilizowana 23 marca 1916. Składała się z sześciu jednostek bojowych Kampfstaffeln, każda po 6 samolotów. Kasta 19, Kasta 20, Kasta 21, Kasta 22, Kasta 23 i Kasta 24.
W Kagohl 4 służyli między innymi (późniejsze asy myśliwskie): Hermann Frommherz, Lothar von Richthofen, Karl Bolle, Hermann Stutz, Otto Creutzmann, Johannes Janzen, Albert Haussmann, Hans „Franz” Nülle, Julius Schmidt, Georg Schlenker, Joachim von Busse, Oskar von Boenigk.
Dywizjon używał między innymi samolotów Albatros C.III, Gotha G.III.

</doc>
<doc id="1937811" url="https://pl.wikipedia.org/wiki?curid=1937811" title="Podział administracyjny Kościoła katolickiego w Libii">
Podział administracyjny Kościoła katolickiego w Libii

Podział administracyjny Kościoła katolickiego w Libii – w ramach Kościoła katolickiego w Libii funkcjonują obecnie trzy wikariaty apostolskie, i jedna prefektura apostolska. 
Jednostki administracyjne Kościoła katolickiego obrządku łacińskiego w Libii:

</doc>
<doc id="1937817" url="https://pl.wikipedia.org/wiki?curid=1937817" title="Maksim Skawysz">
Maksim Skawysz

Maksim Skawysz (ros. Максим Скавыш, "Maksim Skawysz"; ur. 13 listopada 1989 w Mińsku) – białoruski piłkarz, grający na pozycji napastnika, reprezentant Białorusi.
Kariera klubowa.
W marcu 2012 roku został wypożyczony z BATE Borysów do Biełszyny Bobrujsk.

</doc>
<doc id="1937818" url="https://pl.wikipedia.org/wiki?curid=1937818" title="Euzebiusz z Ostrzyhomia">
Euzebiusz z Ostrzyhomia

Euzebiusz z Ostrzyhomia, właśc. węg. "Boldog Özséb" (ur. ok. 1200 w Ostrzyhomiu, zm. 20 stycznia 1270 w ) – węgierski kapłan, eremita, założyciel Zakonu Świętego Pawła Pierwszego Pustelnika (paulini, OSPPE), błogosławiony Kościoła rzymskokatolickiego.
Euzebiusz urodził się w Ostrzyhomiu około 1200 roku. Pochodził z bogatej rodziny. Po otrzymaniu święceń kapłańskich został kanonikiem przy katedrze w Ostrzyhomiu. W 1216 roku, po otrzymaniu zgody od biskupa, rozpoczął życie pustelnicze na górze Pilis. W 1246 zrzekł się kanonii, a następnie zamieszkał z braćmi pustelnikami w pobliżu .
Około 1246 założył wspólnotę w klasztorze pod wezwaniem Świętego Krzyża, dla której przyjął regułę eremitów z klasztoru z (założonego w 1225 r. przez biskupa Bartłomieja z Peczu). Około 1250 oba klasztory połączyły się. W 1256 wybrano go na pierwszego prowincjała zakonu paulinów. W 1262 Euzebiusz prosił papieża Urbana IV o zatwierdzenie powstałej wspólnoty zakonnej, ale z powodu braku uposażenia zgody nie otrzymał (nastąpiło to dopiero w 1308 r.).
Euzebiusz zmarł w 20 stycznia 1270 w Pilisszentkereszt. Został pochowany w miejscowym kościele Św. Krzyża. Podczas 150-letniej okupacji tureckiej Węgier kościół Św. Krzyża i jego grób uległy zniszczeniu.
16 listopada 2004 Kongregacja ds. Kultu Bożego i Dyscypliny Sakramentów, zatwierdzając nowy kalendarz liturgiczny paulinów, zezwoliła na włączenie do niego pod dniem 20 stycznia święta bł. Euzebiusza z Ostrzyhomia.

</doc>
<doc id="1937822" url="https://pl.wikipedia.org/wiki?curid=1937822" title="Park Keon-woo">
Park Keon-woo

Park Keon-woo (ur. 17 lutego 1990) – koreański niepełnosprawny sportowiec, uprawiający boccię. Dwukrotny mistrz paraolimpijski z Pekinu w 2008 roku.

</doc>
<doc id="1937828" url="https://pl.wikipedia.org/wiki?curid=1937828" title="Podział administracyjny Kościoła katolickiego w Gwinei Bissau">
Podział administracyjny Kościoła katolickiego w Gwinei Bissau

Podział administracyjny Kościoła katolickiego w Gwinei Bissau – w ramach Kościoła katolickiego w Gwinei Bissau funkcjonują obecnie dwie diecezje podporządkowane bezpośrednio Stolicy Apostolskiej. 
Jednostki administracyjne Kościoła katolickiego obrządku łacińskiego w Gwinei Bissau:

</doc>
<doc id="1937830" url="https://pl.wikipedia.org/wiki?curid=1937830" title="Schlei">
Schlei

Schlei (dan. "Slien") – wąska, mała zatoka, w południowo-zachodniej części Morza Bałtyckiego, głęboko wcinająca się w ląd u wybrzeży północnych Niemiec, na terenie landu Szlezwik-Holsztyn. Rozciąga się na około 20 mil od Bałtyku nieopodal miast Kappeln i Arnis do miasta Szlezwik.
W średniowieczu na krańcu zatoki położone było największe nordyckie miasto czasów wikingów i jednocześnie najstarsze miasto duńskie – Hedeby, wspomniane w kronikach po raz pierwszy w 804 roku, w czasach późniejszych osada została opuszczona na rzecz miasta Szlezwik.

</doc>
<doc id="1937836" url="https://pl.wikipedia.org/wiki?curid=1937836" title="The Seer">
The Seer

The Seer – minialbum fińskiej wokalistki Tarji Turunen. Zawiera tytułowy utwór w duecie z Doro Pesch, remiksy utworów z albumu My Winter Storm i nagrania live. EP zostało wydane przez Spinefarm dnia 1 grudnia 2008 i jest dostępne tylko w Wielkiej Brytanii.

</doc>
<doc id="1937838" url="https://pl.wikipedia.org/wiki?curid=1937838" title="Republika Alby (1944)">
Republika Alby (1944)

Republika Alby (wł. "Repubblica di Alba") – krótkotrwale istniejące państwo–miasto założone w Albie we Włoszech przez włoskich partyzantów. Funkcjonowało w okresie od 10 października do 2 listopada 1944 roku, zlikwidowane przez faszystów.

</doc>
<doc id="1937840" url="https://pl.wikipedia.org/wiki?curid=1937840" title="Buglossoides purpurocaerulea">
Buglossoides purpurocaerulea



</doc>
<doc id="1937845" url="https://pl.wikipedia.org/wiki?curid=1937845" title="Nitronaftalen">
Nitronaftalen

Nitronaftalen – organiczny związek chemiczny, nitrowa pochodna naftalenu. Występuje w dwóch odmianach izomerycznych.
α-nitronaftalen (1-nitronaftalen), żółte igły o temperaturze topnienia 61 °C i o temperaturze wrzenia 304 °C. Związek jest nierozpuszczalny w wodzie, ale jest rozpuszczalny w etanolu i eterze.
Stosowany jest w przemyśle barwników, przede wszystkim do produkcji 1-naftyloaminy, oraz jako dodatek do olejów mineralnych w celu zamaskowania ich fluorescencji.
Otrzymywany przez nitrowanie naftalenu.
β-nitronaftalen (2-nitronaftalen), płatki lub igły o temperaturze topnienia 79 °C i o temperaturze wrzenia 314 °C. Związek jest nierozpuszczalny w wodzie, ale jest rozpuszczalny w etanolu i eterze. Wilgotne pary β-naftalenu mają zapach cynamonu.
Brak znaczącego zastosowania.

</doc>
<doc id="1937846" url="https://pl.wikipedia.org/wiki?curid=1937846" title="Wimbledon 1968">
Wimbledon 1968

Wimbledon 1968 – trzeci w sezonie tenisowy turniej wielkoszlemowy, który odbywał się w dniach 24 czerwca–6 lipca, tradycyjnie na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu. Była to 82. edycja rozgrywek.

</doc>
<doc id="1937850" url="https://pl.wikipedia.org/wiki?curid=1937850" title="Desant na Bornholm">
Desant na Bornholm

Desant na Bornholm – operacja desantowa Armii Czerwonej przeprowadzona w ostatnich dniach II wojny światowej w Europie, mająca na celu zajęcie duńskiej wyspy Bornholm, okupowanej przez wojska niemieckie. Po dwudniowych walkach garnizon niemiecki na wyspie poddał się Sowietom.
Tło sytuacyjne.
Bornholm, wyspa położona w południowej części Morza Bałtykiego, została zajęta przez siły niemieckie w kwietniu 1940 roku w czasie kampanii duńskiej i stała się ważnym punktem strategicznym dla hitlerowskiej Kriegsmarine, ułatwiającym kontrolę żeglugi między zachodnimi i wschodnimi portami bałtyckimi także między portami Szwecji i Niemiec. Na wyspie utworzono bazę dla okrętów podwodnych i sił lekkich. Stąd między innymi niemieckie okręty podwodne, niszczyciele i mniejsze jednostki zapuszczały się pod wybrzeża radzieckie.
W ostatnich miesiącach wojny znaczenie strategiczne Bornholmu jeszcze bardziej wzrosło. Wyspa stała się punktem przeładunkowym dla tysięcy żołnierzy i uciekinierów ewakuowanych z Kurlandii, Prus Wschodnich i Pomorza Gdańskiego, a jednocześnie bazą zaopatrzeniową dla broniących się jeszcze w tych rejonach wojsk niemieckich oraz okrętów i statków. Do końca wojny była także jedną z najważniejszych niemieckich baz operacyjnych na Bałtyku, umożliwiała bowiem siłom lotniczym i morskim osłonę linii komunikacyjnych między Szwecją i Niemcami oraz podejść do Cieśnin Duńskich. Obecność sił niemieckich na Bornholmie ograniczała rozwinięcie szerszej działalności radzieckim siłom morskim na wodach Zatoki Pomorskiej i w zachodniej części Bałtyku.
Dowództwo niemieckie, w pełni doceniając znaczenie strategiczne Bornholmu, przygotowało wyspę do długotrwałej obrony. 25 stycznia 1945 roku postanowiono obronę tę jeszcze bardziej wzmocnić. Na wyspie skoncentrowano wówczas około 12 tys. żołnierzy, wzmocniono system artylerii nadbrzeżnej i przeciwlotniczej. M.in. w marcu tegoż roku przewieziono z Kurlandii i ustawiono na wyspie osiem baterii dalekosiężnej artylerii nadbrzeżnej. Zamontowano także 10 stacji radiolokacyjnych do wczesnego wykrywania samolotów i okrętów nawodnych oraz trzy stacje hydroakustyczne do wykrywania radzieckich okrętów podwodnych. Ponadto w kwietniu 1945 roku zaczęto pospiesznie rozbudowywać lotnisko na Bornholmie, aby umożliwić lotnictwu myśliwskiemu osłonę szlaków żeglugowych w rejonie południowego Bałtyku. 
W kwietniu 1945 roku dowództwo radzieckie wyznaczyło Kołobrzeg jako bazę podczas operacji desantowej na wyspę Bornholm, gdzie bronił się jeszcze duży niemiecki garnizon pod dowództwem kmdr von Kamptza oraz ewakuowany z Prus Wschodnich oddz. gen. Wuthmanna. Razem oddziały niemieckie liczyły ok. 12 tys. żołnierzy. Operację przygotowywali w Kołobrzegu gen. mjr P. Kotow-Legonkow - szef oddziału operacyjnego 2 Frontu Białoruskiego, kmdr J. Guskow - komendant portu kołobrzeskiego i jego szef sztabu kmdr por. D. Szewcow. Lotnicze przygotowanie desantu zaczęło się 7 maja. W dniu tym, o godz. 16:00 radio podało komunikat adm. Dönitza informujący o kapitulacji Niemiec. Niemiecki dowódca na Bornholmie nie odpowiadał na radzieckie wezwania.
4 maja wojska niemieckie w Danii złożyły broń. Dowódca sił niemieckich stacjonujących na Bornholmie nie chciał poddać się Rosjanom, z którymi Niemcy pozostawały formalnie w stanie wojny i żądał przybycia dowódców alianckich. Mimo rozpaczliwych telefonów i telegramów od władz lokalnych Bornholmu do rządu w Kopenhadze, alianci - nie chcący burzyć poprawnych stosunków ze stroną sowiecką poprzez ingerencję w strefie frontu wschodniego - nie przybyli, a członkowie rządu duńskiego z kolei nie chcieli popadać w kolizję z aliantami. 
Walki.
Sowieci, chcąc zmusić Niemców do poddania się, przeprowadzili 7 i 8 maja 1945 roku bombardowanie dwóch największych miast: Rønne i Nexø (ludność została jednak o nich uprzedzona i zdążyła się ewakuować, a ponowna interwencja władz lokalnych u rządu duńskiego nie dała żadnego rezultatu). W porcie Rønne przebywało 6 transportowców, 3 okręty desantowe oraz 15 mniejszych okrętów bojowych. Zaatakowano również 7 transportowców eskortowanych przez około 30 kutrów dozorowych przy wschodnich wybrzeżach wyspy pomiędzy Nexø i Svaneke, zatapiając i uszkadzając wiele z nich.
W wyniku tych działań zniszczonych zostało ponad 90% domów w Rønne i Nexø, również wskutek wynikłych pożarów. Chaos powiększył się, gdy do mieszkańców wyspy, pozbawionych majątku i dachu nad głową, dołączyło 26000 uciekinierów zarówno z Niemiec jak i republik nadbałtyckich; liczba odpowiadająca ponad połowie ówczesnej populacji wyspy.
Kmdr Gerhard von Kamptz wolał poddać się Brytyjczykom niż Sowietom. 9 maja o godz. 6:15 z Kołobrzegu wypłynęła w kierunku wyspy grupa sześciu kutrów torpedowych z kompanią desantową pod dowództwem kmdr D. Szewcowa w celu przyjęcia kapitulacji Bornholmu. Po drodze Rosjanie spotkali niemiecki okręt desantowy i cztery kutry ewakuacyjne. Niemcy poddali się i pod eskortą jednego radzieckiego kutra popłynęli do kołobrzeskiego portu, reszta radzieckich okrętów płynęła dalej w kierunku celu. O godz. 15:30 wpłynęli do portu Rønne na wyspie Bornholm. Cały czas dowództwo niemieckie odmawiało kapitulacji i groziło otwarciem ognia. W tej sytuacji do akcji przystąpił miejscowy (duński) ruch oporu. Po upływie dwóch godzin Niemcy postanowili skapitulować. Gen. Wuthmann, kmdr von Kamptz i kilku wyższych niemieckich oficerów radzieckim kutrem torpedowym popłynęli do Kołobrzegu, gdzie w dowództwie portu podpisano kapitulację wyspy Bornholm.
Ostatecznie, 9 maja niemiecki dowódca na wyspie podpisał akt kapitulacji. Na wyspie pojawiły się oddziały sowieckie ze 132 Korpusu Strzeleckiego, który wchodził w skład wojsk 2 Frontu Białoruskiego w liczbie 7686 żołnierzy i oficerów w celu demilitaryzacji oddziałów niemieckich. Została ona szybko dokonana, lecz oddziały sowieckie pozostały na wyspie aż do 6 kwietnia 1946 roku, gdy wycofały się.
Niektórzy historycy duńscy wysuwają - w oparciu o udostępnione w ostatnich latach dokumenty - tezę, że Stalin planował przyłączenie Bornholmu do swego imperium, ze względu na strategiczne położenie wyspy na Morzu Bałtyckim.
Skutki.
Zniszczone domostwa zastąpione zostały darem od szwedzkiego sąsiada – osiedlami 300 domków drewnianych w Rønne i Nexø, które stoją na wyspie do dziś. Pozostał też cmentarz żołnierzy armii sowieckiej w Allinge, z których wielu - wycieńczonych podczas działań wojennych - zmarło podczas ponadrocznego pobytu na wyspie.

</doc>
<doc id="1937852" url="https://pl.wikipedia.org/wiki?curid=1937852" title="Bitwa pod Jaworowem">
Bitwa pod Jaworowem

Bitwa pod Jaworowem – wrześniowe walki wielkich jednostek i oddziałów Armii „Małopolska” przebijających się do Lwowa.
Koncentracja.
13 września 1939 mianowany dowódcą Frontu Południowego gen. Kazimierz Sosnkowski w Przemyślu objął bezpośrednie dowodzenie nad dywizjami Armii „Małopolska”.
Celem połączenia z oddziałami obrony Lwowa, zablokowanego od zachodu przez wydzielony oddział niemieckiej piechoty zmotoryzowanej, dowódca frontu zadecydował o przeniesieniu kwatery ze Lwowa do odciętych jednostek w Przemyślu. Po przybyciu samolotem do Przemyśla podjął decyzję marszu po osi Gródek Jagielloński – Lwów, z uwagi na wylesiony teren szosy Lwów-Przemyśl i możliwe konsekwencje ataków Luftwaffe, nocnymi marszami poprzez częściowo zalesione tereny na północ od szosy. Dywizje otrzymały określone zadania: 38 Dywizja Piechoty ześrodkować się pod Sądową Wisznią, 11 Karpacka Dywizja Piechoty – pod Mościskami, a 24 Dywizja Piechoty w okolicach Tyszkowic.
Maszerująca 38 DP na południowym wschodzie od Jaworowa stoczyła walkę ze zmotoryzowanym pułkiem SS „Germania”. Natarciem nocnym 98 pułku piechoty wyparto Niemców z Sądowej Wiszni.
24 DP wycofała się pod Prałkowce. Walcząc ze ścigającym go przeciwnikiem w okolicach Niżankowic, o świcie osiągnęła Tyszkowice. 14 września, po osiągnięciu rejonu ześrodkowania, została zaatakowana przez niemiecką 2 Dywizję Górską. Cały dzień odpierano ataki przeciwnika. O 21:00 dywizja przerwała walkę i na rozkaz gen Sosnkowskiego pomaszerowała do lasów w okolicach Chorośnicy.
11 KDP po nocnym marszu osiągnęła rejon na północny wschód od Sądowej Wiszni.
Kierunek Lwów.
15 września dywizje otrzymały nowe zadania. Od tej pory celem zgrupowania było przebić się do kompleksu leśnego lasów janowskich, ciągnącego się od zachodnich przedmieść Janowa Lwowskiego do przedmieść Lwowa pofałdowanym terenem Roztocza.
Na lewym skrzydle nacierała 11 Karpacka Dywizja Piechoty. Płk Bronisław Prugar-Ketling ugrupował ją w dwie kolumny. W pierwszej, w ugrupowaniu bojowym, maszerowały – 49 Huculski pułk strzelców i 53 pułk piechoty Strzelców Kresowych. Marszruta wiodła przez Sądową Wisznię, Nowosiółki, Mużyłowice Narodowe, Mołoszkowice, wzgórze 301 i Dwór Ewy.
Drugą kolumnę stanowił 48 pułk pechoty Strzelców Kresowych. Maszerował on na osi Rogóźno, Dernaki, Bruchnal i Szkło.
Natarciem nocnym dywizja miała opanować zachodni skraj Lasów Janowskich i przejść w nich do obrony.
Na prawym skrzydle zgrupowania uderzeniowego po dwóch osiach nacierała 38 DP. Północna prowadziła przez Laszki, Tuczapy, Leśniowice, Dobrostany i Wolę Dobrostańską, a południowa – Rodatycze, Hartfeld, Rzeczyczany i Kamienobród.
W odwodzie gen. Sosnkowski pozostawił 24 Dywizję Piechoty. Swoje stanowisko po osiągnięciu lasów janowskich nakazał rozwinąć w gajówce Jaryna.
Przed frontem maszerujących dywizji obronę na szerokim froncie zorganizowały zmotoryzowane oddziały pułku SS „Germania” i grupa bojowa „Utz” z 1 Dywizji Górskiej. Piechotę wspierały baterie 79 pułku artylerii górskiej. Zaobserwowano też działanie „piątej kolumny” zwerbowanej z ludności ukraińskiej i spomiędzy kolonistów niemieckich
Bitwa.
Bitwa rozpoczęła się bojem spotkaniowym 49 pp w lesie w okolicy Szumlau. Walczono na bagnety. Piechota polska opanowała początkowo skraj lasu, a następnie wsie Szumlau i Ożomlę. O 21:00 uderzono w kierunku na Lasy Janowskie. Zdobyto Mużyłowice. Przeciwnik poniósł duże straty w zabitych i rannych. Zdobyto znaczną liczbę dział, jaszczy, ciągników i samochodów. Niestety, z uwagi na brak wyszkolonych obsług i kierowców zdobycz zniszczono. SS-Standarte „Germania” w konsekwencji rozbicia w bitwie pod Jaworowem, został rozwiązany i nie miał ciągłości w strukturach Waffen-SS, w przeciwieństwie do dwóch pozostałych pułków zmotoryzowanych piechoty SS.
W tym czasie 48 pułk piechoty zaatakował i zdobył Rogóźno. Wzięto kilkunastu jeńców, zdobyto 6 dział przeciwpancernych, baterię artylerii lekkiej i samochody ciężarowe. Następnie pułk opanował Czerczyk i leśniczówkę przy rozwidleniu dróg z Jaworowa do Sądowej Wiszni i Przyłbic.
38 Dywizja Piechoty do działań wyruszyła z opóźnieniem. Przyczyną było silne bombardowanie i brak koordynacji dowodzenia tyłami 24 DP. Tabory tej ostatniej nie zwolniły w określonym czasie dróg marszu przeznaczonych dla dywizji pierwszego rzutu. Dopiero około 21:00 II batalion 98 pułku piechoty zajął Czarnokońce, a II batalion 97 pułku piechoty opanował Rodatycze. Przeciwnik stawił silny opór jedynie we wsi Hartfeld. Tu, na styku podgrup „Zimmer” i „Ernst”, atakowały z powodzeniem I i III batalion 97 pp. Wieś została zdobyta we wczesnych godzinach rannych. Wzięto jeńców, zdobyto pojazdy mechaniczne, cysterny i transportery. Zdobycz zniszczono granatami. Atakujący dalej 98 pułk piechoty osiągnął Dobrostany.
W nocnym boju na kierunku północnym Polacy osiągnęli zdecydowane zwycięstwo. Zmotoryzowany pułk SS „Germania” poniósł duże straty w sile żywej i utracił większość ciężkiego uzbrojenia i sprzętu bojowego. Dowódca niemieckiej 14 Armii wycofał go z frontu. Na południu Grupa „Utz” z niemieckiej 1 DG utrzymała jednak swoje pozycje i odparła polskie natarcie.
24 Dywizja Piechoty, działając jako II rzut zgrupowania, maszerowała całą noc i późnym popołudniem osiągnęła las na północ od Mołoszkowic.
16 września Niemcy odtworzyli odwody. Dowódca 1 DG sformował nową grupę bojową „Pemsel” z zadaniem odcięcia dróg marszu oddziałom polskim. Grupa uderzyła w kierunku Dobrostany – Jarynia. W tym czasie Dobrostan bronił już III/98 pp. Batalion zniszczył 6 ciężkich dział i kilkanaście samochodów. 
38 DP walczyła w tym dniu w rozproszeniu. Błędy dowodzenia, brak łączności i trudny teren spowodowały, że utraciła niemal całą artylerię i tabory. Od zachodu nękały ją pododdziały 179 pp niemieckiej 57 DP. Do Janowa dotarło jedynie sześć jej batalionów.
Gen. Sosnkowski swój sztab rozwinął pod Berdychowem, a wojskom nakazał bronić zachodniego skraju lasów janowskich.
Bitwa pod Jaworowem zakończyła się polskim sukcesem przede wszystkim dzięki doskonałemu dowodzeniu i wyszkoleniu żołnierzy 11 KDP. Gen. Sosnkowski uważał dywizję za najlepszy związek taktyczny Frontu Południowego.

</doc>
<doc id="1937853" url="https://pl.wikipedia.org/wiki?curid=1937853" title="András Pályi">
András Pályi

András Pályi (ur. 1 grudnia 1942 w Budapeszcie) - węgierski pisarz, tłumacz i dziennikarz.
W 1966 roku ukończył studia filologiczne (filologia polska i węgierska) na Uniwersytecie im. Loránda Eötvösa w Budapeszcie, a rok później dziennikarskie. Studiował też na wydziale dramaturgicznym Wyższej Szkoły Filmowej. Jako dziennikarz pracował dla czasopism "Új Ember" (1966-1968), "Magyar Hírlap" (1970-74), "Színház" (1974-1989). Od 1989 do 1991 roku był redaktorem naczelnym pisma "Magyar Napló". W latach 1991-1995 pełnił funkcję dyrektora Węgierskiego Instytutu Kultury w Warszawie, a od 1995 do 2005 roku dyrektora literackiego teatru w Egerze. 
Istotnym elementem jego działalności jest popularyzacja polskiej kultury na Węgrzech. Tłumaczył na język węgierski prace m.in. Jana Dobraczyńskiego, Witolda Gombrowicza i Leszka Kołakowskiego. Polskiej literaturze poświęcił opublikowany w 1998 roku zbiór esejów "Suszterek és szalmabáb" ("Szewcy i chochoł"). 

</doc>
<doc id="1937854" url="https://pl.wikipedia.org/wiki?curid=1937854" title="Era atomu">
Era atomu

Wiek atomu (), in. era atomu – okres w historii powszechnej, który upłynął od zrzucenia bomby atomowej na Hiroszimę i Nagasaki (1945), pod koniec wojny na Pacyfiku (1937–1945). 
Za jej początek uznaje się moment pierwszego praktycznego zastosowania energii uzyskanej z atomu na szeroką skalę – atak jądrowy na Hiroszimę 6 sierpnia 1945 roku. Niektórzy uznają zań moment pierwszej próby nuklearnej, przeprowadzonej 16 lipca 1945 roku w Nowym Meksyku.
Termin „era atomu” został po raz pierwszy użyty przez Williama L. Laurence'a, dziennikarza dziennika „New York Times”, który był obecny zarówno podczas pierwszego testu broni atomowej, jak i ataku jądrowego na Nagasaki.

</doc>
<doc id="1937860" url="https://pl.wikipedia.org/wiki?curid=1937860" title="Podział administracyjny Kościoła katolickiego na Mauritiusie">
Podział administracyjny Kościoła katolickiego na Mauritiusie

Podział administracyjny Kościoła katolickiego na Mauritiusie – w ramach Kościoła katolickiego na Mauritiusie funkcjonuje obecnie jedna diecezja i jeden wikariat apostolski. 
Jednostki administracyjne Kościoła katolickiego obrządku łacińskiego na Mauritiusie:

</doc>
<doc id="1937863" url="https://pl.wikipedia.org/wiki?curid=1937863" title="Kościół Matki Bożej Ostrobramskiej w Drogoszach">
Kościół Matki Bożej Ostrobramskiej w Drogoszach

Kościół Matki Bożej Ostrobramskiej w Drogoszach udotowany został w 1363 r. i wybudowany w XIV w., a w XV w. dobudowano zakrystię. Kościół poddany został gruntownemu remontowi przez Ludwika Rauttera w 1593 r. (nowy szczyt wschodni i nadbudowa wieży zakończonej hełmem). W 1742 r. od północy kościoła dobudowano kaplicę grobową Denhofów, na frontonie której umieszczono popiersie Bogusława Fryderyka Denhofa (budowniczy pałacu), wykonane przez Johanna Heinricha Meissnera z Gdańska. W 1835 r. wnętrze kościoła (nowy ołtarz, ambona) odnowiła Angelika (z Denhofów) zu Dohna-Lauck. Wnętrze kościoła posiada wymiary 23,7 m × 7,2 m. Obok kościoła znajduje się budynek barokowej plebanii z XVIII wieku.

</doc>
<doc id="1937864" url="https://pl.wikipedia.org/wiki?curid=1937864" title="Wiek atomu">
Wiek atomu



</doc>
<doc id="1937865" url="https://pl.wikipedia.org/wiki?curid=1937865" title="Wimbledon 1969">
Wimbledon 1969

Wimbledon 1969 – trzeci w sezonie tenisowy turniej wielkoszlemowy, który odbywał się w dniach 23 czerwca–5 lipca, tradycyjnie na trawiastych kortach All England Lawn Tennis and Croquet Club w London Borough of Merton – dzielnicy brytyjskiego Londynu. Była to 83. edycja rozgrywek.

</doc>
<doc id="1937866" url="https://pl.wikipedia.org/wiki?curid=1937866" title="Draper Laboratory">
Draper Laboratory

Draper Laboratory Inc. dawniej "MIT Instrumentation Laboratory" – założona przez Charlesa Stark Drapera pod koniec lat trzydziestych XX wieku, celem nauczania studentów projektowania instrumentów naukowych niezbędnych do dokładnego pomiaru i analizy ruchu statków powietrznych. Podczas II wojny światowej Instrumentation Lab opracowało inercyjny system nawigacyjny, a po zawarciu odpowiednich umów z amerykańskim Departamentem Obrony na opracowanie systemów nawigacji dla rakietowych pocisków balistycznych, ta dziedzina stała się podstawowym polem działalności laboratorium. Rezultatem prowadzonych w Instrumentation Laboratory prac były między innymi systemy nawigacyjne dla programów Apollo i pocisków balistycznych SLBM serii Polaris. W 1973 roku – częściowo z powodu protestów antywojennych – Draper zostało wyodrębnione z MIT.

</doc>
<doc id="1937868" url="https://pl.wikipedia.org/wiki?curid=1937868" title="Dendroaspis jamesoni">
Dendroaspis jamesoni



</doc>
<doc id="1937870" url="https://pl.wikipedia.org/wiki?curid=1937870" title="Saxmundham">
Saxmundham

Saxmundham - miasto i civil parish w Wielkiej Brytanii, w Anglii, w hrabstwie Suffolk, w dystrykcie East Suffolk. W 2011 roku civil parish liczyła 3644 mieszkańców. Saxmundham jest wspomniana w Domesday Book (1086) jako "Samundeham"/"Sasmunde(s)ham"/"Saxmondeham".

</doc>
<doc id="1937877" url="https://pl.wikipedia.org/wiki?curid=1937877" title="Wikariat apostolski Aleksandrii">
Wikariat apostolski Aleksandrii

Wikariat apostolski Aleksandrii (; ) – jedyny wikariat apostolski obrządku łacińskiego obejmujący swoim zasięgiem Egipt ze stolicą w Aleksandrii. Erygowany jako wikariat apostolski "Egiptu" 18 maja 1839 przez Grzegorza XVI, a przemianowany 27 stycznia 1951 na wikariat "Aleksandrii". Podlega bezpośrednio (do) Stolicy Apostolskiej, a siedziba wikariusza znajduje się przy bazylice konkatedralnej Najświętszej Marii Panny z Helipolis w Kairze.

</doc>
<doc id="1937878" url="https://pl.wikipedia.org/wiki?curid=1937878" title="Nawozy wieloskładnikowe">
Nawozy wieloskładnikowe

Nawozy wieloskładnikowe – nawozy mineralne zawierające dwa lub więcej pierwszoplanowych składników pokarmowych (azot, fosfor, potas) roślin.
Rozróżnia się nawozy wieloskładnikowe mieszane, czyli takie, które otrzymuje się przez mechaniczne mieszanie składników (np. superfosfatu z siarczanem amonu) oraz takie, które otrzymuje się w reakcjach chemicznych (np. fosforany amonowe). Fosforany amonowe zazwyczaj miesza się z solami potasowymi (np. chlorek potasu), otrzymując z nawozu dwuskładnikowego (NP) nawóz trójskładnikowy (NPK).
Stosowanie nawozów wieloskładnikowych zmniejsza pracochłonność, gdyż pozwala na mniejszą liczbę zabiegów nawożenia.

</doc>
<doc id="1937880" url="https://pl.wikipedia.org/wiki?curid=1937880" title="Tessera">
Tessera

Tessera (łac. "tessera" – kostka, zdr. "tessella") – nazwa techniki mozaikowej (łac. "opus tessalatum") wykonywanej przy pomocy małych (0,7 cm-1,5 cm) dokładnie obrobionych, kwadratowych bądź prostokątnych kawałków kamienia (kostek) lub szkła barwionego albo złoconego. Wyraz „tessera” oznacza także pojedynczą kostkę.

</doc>
<doc id="1937881" url="https://pl.wikipedia.org/wiki?curid=1937881" title="Państwa uczestniczące w Letnich Igrzyskach Paraolimpijskich 2008">
Państwa uczestniczące w Letnich Igrzyskach Paraolimpijskich 2008

Na XIII Letnich Igrzyskach Paraolimpijskich w Pekinie (6-17 września 2008) wystartowali sportowcy z 148 krajowych federacji sportowych.

</doc>
<doc id="1937882" url="https://pl.wikipedia.org/wiki?curid=1937882" title="Ostatnie takie ranczo">
Ostatnie takie ranczo

Ostatnie takie ranczo (ang. "Horse Sense") – amerykański film, należący do kategorii Disney Channel Original Movies.
Fabuła.
Leniwy 20-latek Michael Woods zaprasza swojego kuzyna Tommy'iego Biggs'a, aby ten spędził z nim trochę czasu w LA. Tommy jest podekscytowany, ponieważ nie widział swojego kuzyna od lat. Niestety gdy Tommy przyjeżdża do LA, Michael robi wszystko, aby on poczuł się nieswojo, ignoruje go.

</doc>
<doc id="1937885" url="https://pl.wikipedia.org/wiki?curid=1937885" title="Mariampol (Bydgoszcz)">
Mariampol (Bydgoszcz)

Mariampol – osiedle w Bydgoszczy leżące w Dzielnicy Wschodniej, stanowiące część tzw. Nowego Fordonu. Sąsiaduje z osiedlami: Zofin i Niepodległości. Jest wysuniętą najdalej na północ częścią Fordonu.
Osiedle w większości stanowią bloki wielorodzinne.
Historia.
Wieś Mariampol (niem. "Marienfelde") na początku XX wieku zamieszkiwało około 400 mieszkańców. Do Bydgoszczy została przyłączona w 1977 r.
W 2018 nieopodal dawnej pętli autobusowej Mariampol, między ul. Wyzwolenia a stadniną koni i w pobliżu przystanku tramwajowego Łoskoń powstała trasa spacerowa o długości 1 km, przypominająca historię czterech dawnych wsi, które istniały przed przyłączeniem tych terenów do Bydgoszczy: Mariampola, Zofina, Pałcza i Łoskonia. Atrakcja powstała w ramach Bydgoskiego Budżetu Obywatelskiego.
Komunikacja.
Przez osiedle przebiega droga wojewódzka nr 256.

</doc>
<doc id="1937886" url="https://pl.wikipedia.org/wiki?curid=1937886" title="Dänischer Wohld (półwysep)">
Dänischer Wohld (półwysep)

Dänischer Wohld (dan. Jernved) – półwysep w północnych Niemczech, na terenie landu Szlezwik-Holsztyn. Półwysep oblewają wody Morza Bałtyckiego, położony jest pomiędzy zatoką Eckernförde na północy a Kieler Förde na południu.

</doc>
<doc id="1937888" url="https://pl.wikipedia.org/wiki?curid=1937888" title="Tadeusz Jażdżewski">
Tadeusz Jażdżewski

Tadeusz Jażdzewski (ur. 15 maja 1939 w Piotrkowie Trybunalskim, zm. 29 września 2009 w Kłodzku) – polski fotografik, związany z ziemią kłodzką, wieloletni pracownik Muzeum Ziemi Kłodzkiej, społecznik.
Życiorys.
Do siódmego roku życia – 1946 r. mieszkał w Piotrkowie Trybunalskim, kiedy to wraz z rodzicami przeniósł się do Kłodzka. Tu ukończył szkołę podstawową, a następnie szkołę zawodową, kształcąc się w zawodzie stolarza. Przez kolejne osiem lat pracował w kłodzkich warsztatach Spółdzielni Artystycznej "Ład", gdzie zainteresował się fotografią. Uczęszczał na kursy fotograficzne oraz zaczął pracę w tym zawodzie. Swoje umiejętności potwierdził zdając egzamin mistrzowski z fotografii. Od 1966 r. zaczął pracę w Muzeum Ziemi Kłodzkiej jako fotograf, renowator i montażysta wystaw. Ponadto w latach 1968-1974 pracował społecznie jako instruktor koła fotograficznego działającego przy Powiatowym Domu Kultury w Kłodzku. W latach 80. XX w. założył Kłodzki Klub Fotograficzny przy Kłodzkim Ośrodku Kultury.
Brał udział w przygotowaniu wielu wystawach w Muzeum Ziemi Kłodzkiej, sporządzając fotografię na których uwieczniał Kłodzko oraz zmiany w nim zachodzące na przestrzeni lat 60. i 80. XX w. W okresie przygotowań do wystawy "Oblicze miasta" otwartej w 1986 r. powstał cenny zbiór fotografii, który stał się później podstawą kartoteki negatywów do dziejów miasta i posłużył do zilustrowania wydanej przez Muzeum w 1998 r. monografii Kłodzka pod redakcją Ryszarda Gładkiewicza. Zajmował się także fotografią krajobrazową, często wyjeżdżając w góry. Pracował w kłodzkim muzeum do 1998 r., kiedy przeszedł na emeryturę. Działał w Komisji Opieki nad Zabytkami przy PTTK. Uprawiał turystykę kwalifikowaną, będąc organizatorem rajdów i spływów kajakowych.
Zmarł w Kłodzku w 2009 r. i został pochowany na Cmentarzu Komunalnym. Za swoją pracę i zasługi otrzymywał liczne dyplomy, nagrody, medale i odznaczenia. Otrzymał także tytuł Honorowego Obywatela Miasta Kłodzka.

</doc>
<doc id="1937891" url="https://pl.wikipedia.org/wiki?curid=1937891" title="Sedgefield">
Sedgefield

Sedgefield - miasto i civil parish w Wielkiej Brytanii, w Anglii, w hrabstwie Durham. W 2011 roku civil parish liczyła 5211 mieszkańców.

</doc>
<doc id="1937892" url="https://pl.wikipedia.org/wiki?curid=1937892" title="Tiroler Landeskonservatorium">
Tiroler Landeskonservatorium

Tiroler Landeskonservatorium – państwowe konserwatorium muzyczne z siedzibą w Innsbrucku. Zał. w 1812, dyrektor Nikolaus Duregger.

</doc>
<doc id="1937895" url="https://pl.wikipedia.org/wiki?curid=1937895" title="Explorer 21">
Explorer 21

Explorer 21 (również: "Interplanetary Monitoring Platform IMP-B") – amerykański satelita programu Explorer, drugi z serii Interplanetary Monitoring Platform. Wykonywał badania przestrzeni międzyplanetarnej, plazmy, promieni kosmicznych, pól magnetycznych i cząstek energetycznych w polach magnetycznych.
Zbudowany przez Centrum Lotów Kosmicznych imienia Roberta H. Goddarda. Zasilany akumulatorami chemicznymi i bateriami słonecznymi.
Początkowe parametry lotu statku: apogeum – 94 288, o godzinie 12:00 czasu lokalnego, prędkość obrotowa 14,6 obr./min, kierunek osi obrotu na sferze niebieskiej: 41,4° rektascensji, -47,4° deklinacji. 
Normalna sekwencja telemetrii trwała 81,9 s i składała się z 796 bitów danych. Co trzecią sekwencję nadawana była sekwencja danych analogowych z magnetometru, trwająca również 81,9 sekund.
Statek miał prędkość obrotową niższą od planowanej. Niespełnione zostały też założenia dotyczące orbity (osiągnięte apogeum orbity było ponad dwukrotnie mniejsze niż planowano), co wpłynęło na użyteczność zebranych danych. Statek pracował normalnie przesyłając dane przez pierwsze cztery i szósty miesiąc misji. W pozostałym czasie transmisje danych były sporadyczne. Ostatnia transmisja miała miejsce 13 października 1965.
Statek spłonął przy ponownym wejściu w atmosferę ziemską w styczniu 1966.

</doc>
<doc id="1937905" url="https://pl.wikipedia.org/wiki?curid=1937905" title="Ulica Wspólna w Warszawie">
Ulica Wspólna w Warszawie

Ulica Wspólna – ulica w dzielnicy Śródmieście w Warszawie.
Historia.
Pierwotnie była to polna droga, biegnącą przez pola Kałęczyna między włókami Burkat na południu i tzw. Włóką Szeroką na północy (stąd nazwa późniejszej ulicy). Właściciele Włóki Szerokiej, misjonarze świętokrzyscy, zbudowali przy drodze folwark, a następnie cegielnię. Potem założyli cmentarz dla parafii świętokrzyskiej i wybudowali na nim w 1783 klasycystyczną kaplicę, istniejącą do dziś. Po cegielni, która znajdowała się w pobliżu obecnej ulicy Poznańskiej, zachowały się jeszcze glinianki.
Ulica Wspólna uzyskała swoją nazwę w 1770, uregulował ją w tym czasie geodeta, nadając jej szerokość 24 łokci (14 m). Na wymierzonych przez niego działkach, wybudowano do 1784 24 domy i dworki z drewna i 1 dom murowany. Zabudowa objęła Wspólną od rozdroża Złotych Krzyży do ul. Wielkiej (ob. Poznańskiej). Mniej więcej w tym samym czasie wybudowano niewielki browar; jednocześnie pożar zniszczył kilka domów. Po 1831 zamknięto cmentarz.
W 1858 Wspólna została poszerzona, a w kolejnych latach stanęło przy niej kilka murowanych domów. W 1870 przy ulicy założono Ogród Pomologiczny.
W 1944 zabudowa przy ulicy Wspólnej została bardzo zniszczona. Podczas planowania odbudowy, dużą jej część przeznaczono na tzw. dzielnicę ministerstw, co oznaczało, że duża część dawnej zabudowy została przeznaczona do rozbiórki (prawie 40 kamienic). Ulicę odcięto od placu Trzech Krzyży przez budowę gmachu Państwowej Komisji Planowania Gospodarczego.
W kulturze masowej.
W fikcyjnej kamienicy pod numerem 17 umieszczono akcję serialu Na Wspólnej, emitowanego w TVN od 2003.

</doc>
<doc id="1937908" url="https://pl.wikipedia.org/wiki?curid=1937908" title="Norio Omura">
Norio Omura

 – japoński piłkarz, reprezentant kraju grający na pozycji obrońcy.
Kariera klubowa.
Jako piłkarz grał w takich klubach jak: Yokohama F. Marinos, Vegalta Sendai, Sanfrecce Hiroszima, Yokohama FC i Gainare Tottori. W 2008 zakończył karierę piłkarską.
Kariera reprezentacyjna.
Karierę reprezentacyjną rozpoczął w 1995. Uczestnik Pucharu Azji 1996. Został powołany na MŚ 1998. Po raz ostatni w reprezentacji zagrał w 1998, dla której wystąpił w 30 spotkaniach i strzelił 4 bramki.

</doc>
<doc id="1937911" url="https://pl.wikipedia.org/wiki?curid=1937911" title="Geniusz (film)">
Geniusz (film)

Geniusz (ang. "Genius") – amerykański film, należący do kategorii Disney Channel Original Movies.
Fabuła.
Charlie Boyle to fizyczny geniusz i fan hokeja, jest jednak samotny. W wieku 14 lat poszedł do college'u. Podczas gdy pomaga naukowcowi, który próbuje złamać prawo grawitacji, spotyka piękną dziewczynę o imieniu Claire - córkę jednego z trenerów Northern Lights oraz jego przyszłą korepetytorkę.

</doc>
<doc id="1937914" url="https://pl.wikipedia.org/wiki?curid=1937914" title="Diecezja Dżibuti">
Diecezja Dżibuti

Diecezja Dżibuti (łac.: "Dioecesis Gibutensis", fr. "Diocése de Djibouti") – katolicka diecezja w Dżibuti.
Siedziba biskupa znajduje się w katedrze Najświętszej Maryi Panny Matki Dobrego Pasterza w Dżibuti.
Podlega bezpośrednio pod Stolicę Apostolską. Swoim zasięgiem obejmuje państwo Dżibuti.

</doc>
<doc id="1937915" url="https://pl.wikipedia.org/wiki?curid=1937915" title="Death Rituals">
Death Rituals

Death Rituals - ósmy album studyjny amerykańskiej grupy muzycznej Six Feet Under. Wydawnictwo ukazało się 11 listopada 2008 roku nakładem wytwórni muzycznej Metal Blade Records. W ramach promocji płyty 31 października 2008 roku w Gasoline Alley w Largo w stanie Floryda został zrealizowany teledysk do utworu "Seed of Filth". Album "Death Rituals" zadebiutował na 14. miejscu listy Top Heatseekers w Stanach Zjednoczonych sprzedając się w przeciągu tygodnia w nakładzie 2 300 egzemplarzy.
Płyta została zarejestrowana w Morrisound Studios w Tampie w stanie Floryda. Kompozycje wyprodukował lider i wokalista zespołu Chris Barnes. Nagrania zostały zmiksowane przez Toby'ego Wrighta w studiu Skip Saylor Recording w Northridge w stanie Kalifornia. Wyjątek stanowią utwory "Crossroads to Armageddon" i "Crossing the River Styx," zmiksowane przez Chrisa Carrolla w studiu The Hit Factory Criteria w Miami w stanie Floryda.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1937920" url="https://pl.wikipedia.org/wiki?curid=1937920" title="Cmentarz w Biedrusku">
Cmentarz w Biedrusku

Cmentarz w Biedrusku – nieużywany cmentarz znajdujący się w Biedrusku pod Poznaniem (na południowo-wschodnim skraju wsi).
Na cmentarzu pochowano przede wszystkim żołnierzy biorących udział w I wojnie światowej oraz z okresu międzywojennego - Biedrusko od czasów pruskich było osadą garnizonową, zamieszkaną praktycznie wyłącznie przez wojsko. Używany był do końca II wojny światowej, a potem popadł w zapomnienie i nie był konserwowany.
W marcu 2010 na nekropolii istniały 24 rozpoznawalne mogiły, w większości w złym lub bardzo złym stanie. Do zniszczeń przyczyniły się zarówno warunki naturalne, zaniedbania, jak i kradzieże dokonywane przez złodziei cmentarnych. Z jednego z grobów czołgisty skradziono na przykład unikatowy fragment gąsienicy od czołgu Renault FT-17. Niektóre z inskrypcji są czytelne, np. "gefr. Richard Heider", poległy w I wojnie. Na cmentarzu istnieje także kwatera grobów bezimiennych - tutaj znajduje się jeden grób z krzyżem prawosławnym.
Jeden z grobów kryje ciała trzech żołnierzy, którzy zginęli podczas manewrów w dniu 14 sierpnia 1924. Zginęło wtedy ośmiu ludzi, podczas ćwiczeń forsowania pobliskiej Warty (300 m). Manewry śledzili obserwatorzy zagraniczni i wydarzenie odbiło się wtedy echem w prasie.
Cmentarz badał prof. Wiesław Marian Olszewski z Instytutu Historii UAM w Poznaniu.

</doc>
<doc id="1937921" url="https://pl.wikipedia.org/wiki?curid=1937921" title="Motohiro Yamaguchi">
Motohiro Yamaguchi

 – japoński piłkarz i trener, reprezentant kraju grający na pozycji obrońcy.
Kariera klubowa.
Yamaguchi swoją karierę piłkarską rozpoczął w 1991 w zespole Yokohama Flügels. Największym sukcesem w barwach drużyny z Jokohamy było zwycięstwo w azjatyckim Pucharze Zdobywców Pucharów w sezonie 1994/95 oraz w azjatyckim Superpucharze w 1995. Dwukrotnie wygrał z zespołem rozgrywki o Puchar Cesarza w latach 1993 i 1998. Łącznie przez 7 lat gry dla Flügels zagrał w 213 spotkaniach, w których strzelił 30 bramek. W 1999 zasilił szeregi zespołu Nagoya Grampus Eight. Już w pierwszym sezonie gry dla Grampus zdobył Puchar Cesarza. Był to trzeci triumf Yamaguchiego w tych rozgrywkach. Przez 4 lata gry w Nagoi zagrał w 110 spotkaniach, w których strzelił 6 bramek. W 2003 przeszedł do drugoligowego Albirex Niigata. Pierwszy sezon w tej drużynie zakończył się awansem do J1 League. Od 2005 występował w ekipie Yokohama FC. W 2006 wywalczył z drużyną awans na najwyższy poziom rozgrywkowy w Japonii. Sezon 2007 zespół z Jokohamy zakończył spadkiem do J2 League, a Yamaguchi zakończył karierę piłkarską.
Kariera reprezentacyjna.
Karierę reprezentacyjną rozpoczął 6 stycznia 1995 w meczu przeciwko reprezentacji Nigerii, przegranym 0:3, rozgrywanym w ramach Pucharu Konfederacji 1995. Podczas tego turnieju zagrał także w meczu z Argentyną. W 1996 wziął udział w Pucharze Azji, na którym zagrał w czterech spotkaniach z Syrią i Uzbekistanem, Chinami i Kuwejtem. Był ważnym zawodnikiem reprezentacji podczas eliminacji do Mistrzostw Świata 1998, zakończonych awansem do turnieju. Podczas eliminacji zagrał w 14 spotkaniach, strzelając jedną bramkę (przeciwko Korei Południowej). Po otrzymaniu powołania na turniej finałowy zagrał w trzech meczach grupowych z Argentyną, Chorwacją i Jamajką. Mecz z Jamajką był jego ostatnim spotkaniem w reprezentacji. Łącznie Motohiro Yamaguchi w latach 1995–1998 wystąpił w 58 spotkaniach, w których strzelił 4 bramki.
Kariera trenerska.
Yamaguchi w latach 2012–2014 był trenerem zespołu Yokohama FC, występującego na drugim poziomie rozgrywkowym w Japonii. Podczas pracy w drużynie z Jokohamy Yamaguchi nie odniósł większych sukcesów trenerskich.
Sukcesy.
Yokohama Flügels
Nagoya Grampus
Albirex Niigata
Yokohama FC

</doc>
<doc id="1937925" url="https://pl.wikipedia.org/wiki?curid=1937925" title="Rushden">
Rushden

Rushden – miasto w Wielkiej Brytanii, w Anglii, w hrabstwie Northamptonshire.
W tym mieście ma swą siedzibę klub piłkarski – Rushden Town F.C.
Obszar Rushden to około 15 km². W 2021 populacja miasta sięgała 31,690 w tym 49 Polaków.
W Rushden istnieje Rushden Community College oraz kilka szkół podstawowych.

</doc>
<doc id="1937928" url="https://pl.wikipedia.org/wiki?curid=1937928" title="Podział administracyjny Kościoła katolickiego w Botswanie">
Podział administracyjny Kościoła katolickiego w Botswanie

Podział administracyjny Kościoła katolickiego w Botswanie – w ramach Kościoła katolickiego w Botswanie funkcjonują obecnie (2019) dwie diecezje, podporządkowane metropolii pretorskiej w Południowej Afryce. 
Jednostki administracyjne Kościoła katolickiego obrządku łacińskiego w Botswanie:

</doc>
<doc id="1937929" url="https://pl.wikipedia.org/wiki?curid=1937929" title="Jeong Ho-won">
Jeong Ho-won

Jeong Ho-won (ur. 12 lutego 1986) - koreański niepełnosprawny sportowiec, uprawiający boccię. Mistrz paraolimpijski z Pekinu w 2008 roku.

</doc>
<doc id="1937932" url="https://pl.wikipedia.org/wiki?curid=1937932" title="Eliseu dos Santos">
Eliseu dos Santos

Eliseu dos Santos (ur. 15 listopada 1976) – brazylijski niepełnosprawny sportowiec uprawiający boccię, startujący w kategorii BC4. Dwukrotny mistrz paraolimpijski.
Jego pierwszą paraolimpiadą były igrzyska w Pekinie. Zawody indywidualne rozpoczął od fazy grupowej. Pokonał w niej Radka Procházkę z Czech i Marię Baixauli z Hiszpanii, przegrał natomiast z Chińczykiem Qi Cuifangiem. Dos Santos zajął w swojej grupie drugie miejsce i awansował do ćwierćfinału. Zmierzył się tam z Lau Wai Yan z Hongkongu, z którą wygrał 7:3. W półfinale przegrał ze swym rodakiem Dirceu Pinto, jednak zdobył brązowy medal po zwycięstwie nad Hiszpanem José Maríą Dueso.
Wraz ze swoim pogromcą czyli Dirceu Pinto wystartował w zawodach par. Zwyciężyli w czterech z pięciu spotkań, przegrali jedynie w fazie grupowej z parą hiszpańską Baixauli/Dueso. W finale pokonali portugalski duet Pereira/Valentim.
W Londynie cztery lata później wystąpił w tych samych zawodach. W indywidualnych dotarł do półfinału gdzie ponownie przegrał ze swoim rodakiem Dirceu Pinto. W meczu o brązowy medal pokonał jednak Brytyjczyka Stephena McGuire'a. Wraz ze swoim rodakiem zdobył drugie złoto paraolimpijskie w zawodach par, gdzie Brazylijczycy wygrali wszystkie spotkania.

</doc>
<doc id="1937933" url="https://pl.wikipedia.org/wiki?curid=1937933" title="Nitrofoska">
Nitrofoska

Nitrofoska – wieloskładnikowy nawóz mineralny typu NPK zawierający azot, fosfor i potas w postaci przyswajalnej przez rośliny. 
Otrzymywany jest ten nawóz zwykle przez zmieszanie nitrofosu z solami potasowymi, najczęściej solą potasową jest chlorek potasu.
W Polsce nitrofoska nie jest produkowana.

</doc>
<doc id="1937935" url="https://pl.wikipedia.org/wiki?curid=1937935" title="Naz Aydemir Akyol">
Naz Aydemir Akyol

Naz Aydemir Akyol; z d. Aydemir (ur. 14 sierpnia 1990 w Stambule) – turecka siatkarka, reprezentantka kraju, grająca na pozycji rozgrywającej.
W sezonie 2018/2019 nie grała w żadnym klubie, gdyż miała urlop macierzyński.
Uczestniczka Letnich Igrzysk Olimpijskich 2012 w Londynie.
W styczniu 2022 r. poinformowała o zakończeniu kariery reprezentacyjnej.
Życie prywatne.
21 sierpnia 2013 roku wyszła za mąż za tureckiego koszykarza Cenka Akyola (ur. 1987).
Sukcesy klubowe.
Puchar Top Teams:
Mistrzostwo Turcji:
Puchar Turcji:
Superpuchar Turcji: 
Liga Mistrzyń:
Klubowe Mistrzostwa Świata:
Sukcesy reprezentacyjne.
Mistrzostwa Świata Kadetek:
Mistrzostwa Europy Juniorek:
Liga Europejska:
Grand Prix:
Igrzyska Europejskie:
Volley Masters Montreux:
Mistrzostwa Europy:
Liga Narodów:

</doc>
<doc id="1937936" url="https://pl.wikipedia.org/wiki?curid=1937936" title="Gravity of Light">
Gravity of Light

Gravity of Light – dziewiąty album fińskiego zespołu Tarot.

</doc>
<doc id="1937939" url="https://pl.wikipedia.org/wiki?curid=1937939" title="Lisa Bavington">
Lisa Bavington

Lisa Dawn Bavington (ur. w Scarborough w prowincji Ontario) − kanadyjska kulturystka.
Profesjonalna zawodniczka wagi ciężkiej przynależna do federacji International Federation of BodyBuilders (IFBB). W 1999 roku podczas Mistrzostw Kanady w Kulturystyce według federacji Canadian BodyBuilding Federation (CBBF) zdobyła złoty medal. Tego samego roku brała udział w Mistrzostwach Ameryki Północnej (fed. IFBB), gdzie osiągnęła piątą pozycję.
Jest zdeklarowaną biseksualistką.

</doc>
<doc id="1937941" url="https://pl.wikipedia.org/wiki?curid=1937941" title="Teruyoshi Itō">
Teruyoshi Itō

 – japoński piłkarz, reprezentant kraju grający na pozycji obrońcy.
Kariera klubowa.
Itō swoją przygodę z futbolem rozpoczął w 1993 w zespole Shimizu S-Pulse. Wraz z drużyną zdobył Puchar Ligi w 1996, Puchar Cesarza w 2001 oraz dwukrotnie Superpuchar Japonii w latach 2001–2002. Zdobył także trofeum kontynentalne, jakim był Azjatycki Puchar Zdobywców Pucharów w 2000. Przez 17 lat gry w Shimizu wystąpił w 483 spotkaniach, w których strzelił 30 bramek. 
W latach 2011-2013 grał w zespole Ventforet Kōfu, z którym w 2012 sięgnął po mistrzostwo J2 League. Od 2014 do 2016 grał w AC Nagano Parceiro. Sezon 2016 spędził w Blaublitz Akita. Od 2017 znajduje się w kadrze Azul Claro Numazu. 
Kariera reprezentacyjna.
Ito to uczestnik Igrzysk Olimpijskich 1996, podczas których zagrał w 3 spotkaniach: z Brazylią (bramka), Węgrami oraz Nigerią. Pierwszy mecz w reprezentacji seniorskiej zagrał 8 czerwca 1997. Przeciwnikiem była Chorwacja, a mecz zakończył się zwycięstwem Japonii 4:3. 
Rok później został powołany na Mistrzostwa Świata. Podczas francuskiego turnieju pełnił rolę zawodnika rezerwowego. Powołany na Copa América 1999, na którym zagrał w trzech meczach z Peru, Paragwajem i Boliwią. 
Ostatnim turniejem w drużynie narodowej, na którym Ito zagrał, to Puchar Konfederacji 2001. Wystąpił tam w trzech meczach z Kanadą, Brazylią i Francją. Po raz ostatni w reprezentacji 7 listopada 2001 w zremisowanym 1:1 meczu z Włochami.
Łącznie Ito w latach 1997–2001 zagrał w 28 spotkaniach reprezentacji Japonii.
Sukcesy.
Japonia
Shimizu S-Pulse
Ventforet Kōfu

</doc>
<doc id="1937944" url="https://pl.wikipedia.org/wiki?curid=1937944" title="Cruentus">
Cruentus

Cruentus - polska grupa muzyczna powstała w Szczecinie w 1999 roku wykonująca Industrial metal/Mathcore z elementami muzyki elektronicznej i progresywnej.
Życiorys.
Początki.
Zespół został założony z inicjatywy Jakuba „KRN” Lasoty (bas) oraz Tomasza Gabryela (gitara) w 1999 roku. W 2000 roku do grupy dołączyli: Robert „Binar” Gregorczuk (syntezatory), Michał „Misiek” Kucharski (perkusja), Szymon „Tadzik” Toda (gitara) oraz Roman „Romulus” Murzyński (wokal, gitara) i w tym składzie, w Studiu RIFF w Szczecinie, zarejestrowane zostało pierwsze demo zespołu pt. „Manifestation Of Contemporary Universal Dementia”, które utrzymane było w stylistyce doom metal / gothic / black metal. W 2001 ze składu odszedł Romulus, który został zastąpiony przez Dariusza „Sulphura” Borajkiewicza. W pierwszych czterech latach działalności Cruentus nagrał materiały demo oraz jedną LP (Event horizon, wydaną w 2004 przez 22 Records), plasując się stylistycznie w ramach symfonicznego black metalu z elementami elektroniki. Płyta „Event horizon” zdobyła wiele pochlebnych recenzji na łamach prasy branżowej. W tym czasie zespół prowadził także dosyć intensywną działalność koncertową, prezentując się na żywo w czasie kilkudziesięciu koncertów w Polsce oraz w Niemczech.
2004-2007.
Następnym wydawnictwem było demo „Technological Symphony”, nagrane również w 2004 roku, materiał, który był odważną mieszanką metalu, elektroniki i elementów symfonicznych, nie został jednak rozpowszechniony. Perkusistę Miśka w 2005 roku zastąpił Marcin „MRTZ” Prążyński. Do tego momentu zespół wykonywał nowoczesny Symfoniczny black metal. W 2006 roku grupa wydała własnymi środkami mini-album, który był punktem zwrotnym w karierze zespołu - „Audition of Your Modern Nitemare”. Cruentus odszedł od grania Symfonicznego blacku, pokazując się od bardziej elektronicznej strony. Nowoczesne, metalowe brzmienie było zmieszane z Techno-Beatami i dużą dawką syntezatorów. Za ten krążek zespół zebrał wiele dobrych recenzji, podobnie jak było w przypadku „Event horizon”. W tym czasie zespół zagrał wiele koncertów w Polsce i w Niemczech, zyskując pewną renomę na polskiej scenie Industrialowej. W 2007 roku z grupy odszedł Sulphur, którego miejsce zajął wokalista innego szczecińskiego zespołu Godsend - Marcin „Hyeev” Galicki.
2007.
W 2008 zespół zabrał się za nagrywanie drugiego albumu długogrającego. Jest to kolejna zmiana w stylu grania Cruentusa. Teraz skład prezentuje Industrial metal, kojarzący się z Fear Factory, Strapping Young Lad czy starszą twórczością Mnemic a także z połamanymi dźwiękami przypominającymi twórczość Meshuggah, The Dillinger Escape Plan. Są też elementy metalcore oraz sporo śpiewanych czysto wstawek wokalnych. W 2009 na perkusji nastąpiła kolejna zmiana - za MRTZ-a przyszedł Bartłomiej „Bart” Mieżyński, zaś na początku 2010, po 10 latach gry w Cruentusie, Shimona zmienił Michał „Alvaro” Waliszewski.
W sierpniu 2010 światło dzienne ujrzał album zatytułowany „Terminal Code” wydany własnym sumptem. Zawiera 11 oryginalnych utworów skomponowanych przez Jakuba „KRN” Lasotę i Tomasza „Archangel” Gabryela. W warstwie lirycznej można znaleźć odniesienia do twórczości Stanisława Lema czy Williama Gibsona. Tekst do utworu „Love&amp;Tensor Algebra” to oryginalny fragment Cyberiady Lema. Jest on również użyty w ukrytej ścieżce, na końcu utworu „Paradigm”.
Teksty.
W tekstach poruszane są zagadnienia związane z negatywnymi aspektami współczesności, wpływem technologii na człowieczeństwo oraz zalgorytmizowaną i odhumanizowaną rzeczywistością „betonowej dżungli”.

</doc>
<doc id="1937945" url="https://pl.wikipedia.org/wiki?curid=1937945" title="Nitrofos">
Nitrofos

Nitrofos – nawóz mineralny typu NP zawierający azot i fosfor w postaci przyswajalnej przez rośliny. W zależności od metody wytwarzania 7-20% azotu w postaci soli amonowych lub azotanów, 14-20% tlenku fosforu(V) w postaci fosforanów.
W Polsce nawóz ten nie jest produkowany.
Otrzymywanie.
Nawóz jest otrzymywany przez rozkład fosforytów pod wpływem kwasu azotowego, a następnie produkt wysycany jest amoniakiem.

</doc>
<doc id="1937946" url="https://pl.wikipedia.org/wiki?curid=1937946" title="Matt Hughes (zawodnik MMA)">
Matt Hughes (zawodnik MMA)

Matthew Allen Hughes (ur. 13 października 1973) − amerykański zawodnik mieszanych sztuk walki (MMA). Były dwukrotny mistrz UFC w wadze półśredniej (do 77 kg).
Kariera MMA.
Profesjonalny debiut w mieszanych sztukach walki zanotował w 1998 roku. Rok później stoczył swoją pierwszą walkę dla organizacji UFC, wygrywając z Bułgarem Walerym Ignatowem ("UFC 22"). Następnie walczył dla wielu innych organizacji, w tym Extreme Challenge i Fighting Network Rings. Do UFC powrócił 2 listopada 2001 roku ("UFC 34"), gdy zmierzył się w Las Vegas z ówczesnym mistrzem tej organizacji w wadze półśredniej, Carlosem Newtonem. Hughes odebrał Kanadyjczykowi pas, nokautując go efektownym suplesem. 
Mistrzostwo obronił pięciokrotnie, pokonując czterech z pięciu pretendentów przed czasem, kolejno Hayato Sakuraia, Carlosa Newtona, Gila Castillo, Seana Sherka oraz Franka Trigga. Tytuł stracił w szóstej obronie 31 stycznia 2004 roku ("UFC 46"), poddając się w walce z B.J. Pennem, który zastosował skuteczne duszenie zza pleców. Wkrótce po wywalczeniu tytułu Penn podpisał kontrakt z FEG, za co UFC pozbawiła go pasa. Do walki o wakujące mistrzostwo zostali wyznaczeni więc Hughes i Georges St-Pierre. 22 października 2004 roku na gali "UFC 50" w Atlantic City Hughes pokonał St-Pierre'a, zakładając mu dźwignię na ramię. Następnie dwukrotnie obronił pas (w tym przeciw Pennowi), aby stracić go 18 listopada 2006 roku na "UFC 65" w rewanżowej walce z St-Pierre’em. Wcześnie, bo 27 maja 2006 wygrał "superfight" z trzykrotnym zwycięzcą turniejów UFC Royce’em Gracie.
Kanadyjczyk utracił jednak tytuł, sensacyjnie przegrywając już w pierwszej jego obronie z Mattem Serrą. Skorzystał na tym Hughes, którego wyznaczono na pretendenta nr 1 do mistrzostwa. Do planowanej walki z Serrą jednak nie doszło z powodu kontuzji tego drugiego. Władze UFC zorganizowały więc walkę o tymczasowe mistrzostwo w wadze półśredniej, w której zmierzyli się ponownie Hughes i St-Pierre. Do trzeciej już z kolei konfrontacji między nimi doszło 29 grudnia 2007 roku ("UFC 79"). Po raz drugi wygrał Kanadyjczyk, pokonując Amerykanina przez poddanie (dźwignia na ramię). 
Pół roku później Hughes doznał kolejnej przegranej, gdy został znokautowany przez Brazylijczyka Thiago Alvesa. Porażka ta sprawiła, że na niemal rok wycofał się ze startów. 
Do UFC powrócił w maju 2009 roku, wygrywając następnie 3 walki z rzędu nad Mattem Serrą, Renzo Gracie i Ricardo Almeidą. 20 listopada 2010 roku podczas "UFC 123" zmierzył się po raz trzeci z B.J. Pennem. Tym razem przegrał przez nokaut w 21. sekundzie walki. 24 września 2011 przegrał drugą walkę z rzędu przez nokaut z Joshem Koscheckiem. Po tej przegranej zawiesił karierę, natomiast 24 stycznia 2013 ogłosił definitywne zakończenie kariery sportowej.
Osiągnięcia.
Mieszane sztuki walki:
Zapasy:

</doc>
<doc id="1937951" url="https://pl.wikipedia.org/wiki?curid=1937951" title="Ariane Ehrat">
Ariane Ehrat

Ariane Ehrat (ur. 17 lutego 1961 w Schaffhausen) – szwajcarska narciarka alpejska, wicemistrzyni świata.
Kariera.
Pierwsze punkty do klasyfikacji generalnej Pucharu Świata wywalczyła 14 stycznia 1979 roku w Limone Piemonte, zajmując trzynaste miejsce w kombinacji. Na podium zawodów tego cyklu po raz pierwszy stanęła 5 lutego 1983 roku w Sarajewie, kończąc rywalizację w zjeździe na trzeciej pozycji. W zawodach tych wyprzedziły ją jedynie jej rodaczka, Maria Walliser i Austriaczka Elisabeth Kirchler. Jeszcze dwa razy stawała na podium zawodów pucharowych: 7 grudnia 1983 roku w Val d’Isère była druga, a 9 stycznia 1985 roku w Bad Kleinkirchheim ponownie trzecia w zjeździe. Najlepsze wyniki osiągnęła w sezonie 1983/1984, kiedy zajęła 22. miejsce w klasyfikacji generalnej, a w klasyfikacji zjazdu była ósma.
W 1985 roku wystartowała na mistrzostwach świata w Bormio, gdzie wywalczyła srebrny medal w zjeździe. Wyprzedziła ją tam tylko inna Szwajcarka, Michela Figini, a drugie miejsce ex aequo zajęła Katharina Gutensohn z Austrii. Był to jej jedyny medal wywalczony na międzynarodowej imprezie tej rangi. Była też między innymi czternasta w tej konkurencji na rozgrywanych trzy lata wcześniej mistrzostwach świata w Schladming. W 1984 roku wystartowała na igrzyskach olimpijskich w Sarajewie, gdzie rywalizację w zjeździe ukończyła na czwartej pozycji. Walkę o podium przegrała tam z Olgą Charvátovą z Czechosłowacji o 0,42 sekundy. Był to jej jedyny start olimpijski.
W 1986 roku zakończyła karierę.

</doc>
<doc id="1937952" url="https://pl.wikipedia.org/wiki?curid=1937952" title="Crows Fly Black">
Crows Fly Black

Crows Fly Black – ósmy album fińskiego zespołu Tarot.

</doc>
<doc id="1937954" url="https://pl.wikipedia.org/wiki?curid=1937954" title="Corona 86">
Corona 86

Corona 86 – amerykański satelita rozpoznawczy do wykonywania zdjęć powierzchni Ziemi. Jedenasty statek serii KeyHole-4A tajnego programu CORONA. Misja powiodła się częściowo. Kapsuły powróciły na Ziemię, wodując na Oceanie Spokojnym. Na filmach z obu kapsuł występowały niewielkie obszary nieostrego obrazu. Kapsuła nr 2 została odzyskana w trybie awaryjnym.

</doc>
<doc id="1937955" url="https://pl.wikipedia.org/wiki?curid=1937955" title="Ryszard Gładkiewicz">
Ryszard Gładkiewicz

 
Ryszard Bogdan Gładkiewicz (ur. 1944) – polski historyk specjalizujący się w historii Śląska i Czech, historii średniowieczna i współpracy transgranicznej.
Jest absolwentem Instytutu Historycznego Uniwersytetu Wrocławskiego. Początkowo związany był z macierzystym instytutem, gdzie uzyskał stopień naukowy doktora nauk humanistycznych w zakresie historii średniowiecza. W latach 90. XX w. brał udział w tworzeniu Centrum Badań Śląskoznawczych i Bohemistycznych na Uniwersytecie Wrocławskim, gdzie został dyrektorem. Ponadto jest zatrudniony w Ośrodku Współpracy Polsko-Czesko-Słowackiej jako kierownik. Udziela się we wrocławskim Polsko-Czeskim Towarzystwie Naukowym.
Zajmuje się historią Śląska i Czech w okresie średniowiecza. Jest autorem kilkunastu artykułów i redaktorem wielu książek, w tym monografii Kłodzka.
W 2019 odznaczony Odznaką Honorową „Bene Merito”.

</doc>
<doc id="1937959" url="https://pl.wikipedia.org/wiki?curid=1937959" title="Wielki Mike">
Wielki Mike

Wielki Mike (ang. "The Blind Side", 2009) − amerykański biograficzny dramat sportowy w reżyserii i według scenariusza autorstwa Johna Lee Hancocka. Scenariusz filmu oparto o książkę "The Blind Side: Evolution of a Game" pióra Michaela Lewisa z 2006 roku.
Film nominowany do Oscara w kategorii najlepszego filmu roku. Nagrodę Oscara otrzymała za rolę w filmie Sandra Bullock, która wcieliła się w postać Leigh Anne Tuohy.
Film opowiada historię Michaela Ohera, czarnoskórego chłopca, który pochodzi z ubogiej rodziny. Fabuła filmu skupia się na pobycie Ohera w Wingate Christian School, gdzie grał w drużynie futbolowej, oraz na adopcji przez zamożną rodzinę Tuohy, która otacza Michaela opieką i wsparciem. W przyszłości Michael staje się graczem Baltimore Ravens w NFL.
Obsada.
i inni

</doc>
<doc id="1937963" url="https://pl.wikipedia.org/wiki?curid=1937963" title="Eda Erdem Dündar">
Eda Erdem Dündar

Eda Erdem Dündar (ur. 22 maja 1987 w Stambule) – turecka siatkarka, reprezentantka kraju, grająca na pozycji środkowej.
Osiągnięcia klubowe.
Mistrzostwo Turcji:
Superpuchar Turcji:
Puchar Turcji:
Puchar CEV:
Klubowe Mistrzostwa Świata:
Liga Mistrzyń:
Osiągnięcia reprezentacyjne.
Liga Europejska:
Mistrzostwa Europy:
Volley Masters Montreux:
Liga Narodów:

</doc>
<doc id="1937964" url="https://pl.wikipedia.org/wiki?curid=1937964" title="Suffer Our Pleasures">
Suffer Our Pleasures

Suffer Our Pleasures – siódmy album fińskiego zespołu Tarot.

</doc>
<doc id="1937966" url="https://pl.wikipedia.org/wiki?curid=1937966" title="Święty Mamaj">
Święty Mamaj

Mamaj – święty, katolikos Kościoła na terenie ówczesnej Gruzji w latach 731-744. Postać prawie legendarna, jednakże na pewno wiadomo, że był przeorem klasztoru w Zadazeni, od XVII wieku znajdującego się w ruinach. Jego imię jest wymienione w spisie ojców przeorów owego klasztoru. Jeden z ośmiu kanonizowanych katolikosów, co więcej zwierzchników, patriarchów obecnej Gruzińskiej Cerkwi Prawosławnej w której dniem jego pamięci jest 3 maja według kalendarza juliańskiego i 16 maja zgodnie z kalendarzem gregoriańskim.

</doc>
<doc id="1937970" url="https://pl.wikipedia.org/wiki?curid=1937970" title="Álfheiður Ingadóttir">
Álfheiður Ingadóttir

Álfheiður Ingadóttir (ur. 1 maja 1951 w Reykjavíku) – islandzka polityk, posłanka do Alþingi od 2007, minister zdrowia w rządzie Jóhanny Sigurðardóttir (od 1 października 2009). Należy do Ruchu Zieloni-Lewica.

</doc>
<doc id="1937972" url="https://pl.wikipedia.org/wiki?curid=1937972" title="Coari">
Coari

Coari – miasto w Brazylii, w stanie Amazonas. W 2010 roku liczba mieszkańców Coari wynosiła 67 412.
W mieście znajduje się stadion Estádio Municipal José Rosquildes.
Miasto jest siedzibą rzymskokatolickiej prałatury terytorialnej Coari.

</doc>
<doc id="1937973" url="https://pl.wikipedia.org/wiki?curid=1937973" title="Trish Stratus">
Trish Stratus

Patricia Anne Stratigias (ur. 18 grudnia 1975 w Toronto) – kanadyjska wrestlerka i modelka lepiej znana pod pseudonimem Trish Stratus. Przez całą karierę wrestlerki była związana z firmą WWE. Jest rekordową siedmiokrotną posiadaczką mistrzostwa WWE Women’s Championship i była pierwszą modelką, którą WWE wytrenowało na wrestlerkę. Jej popularność sprawiła, że zatrudnianie modelek w roli wrestlerek przez WWE stało się standardową praktyką.
Wczesne życie.
Urodziła się 18 grudnia 1975 w Toronto jako Patricia Anne Stratigias. Od najmłodszych lat była fanką wrestlingu i trenowała grę w piłkę nożną oraz hokej na trawie. Dorastała w Richmond Hill. Studiowała biologię i kinezjologię na Uniwersytecie York z zamiarem starania się o przyjęcie do szkoły medycznej. Jej plany uległy zmianie w czasie strajku nauczycieli. Po rezygnacji z dalszych studiów została modelką i w 1998 rozpoczęła pracę dla magazynu poświęconego kulturystyce i fitnessowi "MuscleMag International".
Kariera wrestlerska.
Trening i pierwsze wątki fabularne (2000).
Jej zdjęcia, które pojawiały się na okładkach licznych czasopism, gdy pracowała jako modelka, zwróciły uwagę organizacji wrestlingu World Wrestling Federation, która podpisała kontrakt ze Stratigias w 1999. Jej treningiem zajmował się Ron Hutchison. Stratus była pierwszą modelką, którą WWF postanowiło wytrenować na wrestlerkę. Pozytywny odbiór jej postaci zachęcił firmę do częstszego trenowania modelek na wrestlerki. Jej finisher nazywał się Stratusfaction.
19 marca 2000 Stratigas debiutowała w programie "Sunday Night Heat" pod pseudonimem Trish Stratus. Szybko zwróciła uwagę na również pochodzącego z Kanady wrestlera Testa, którego zachęciła do utworzenia tag teamu T&amp;A z Albertem. Sama była ich menedżerką. Na gali Backlash drużyna odniosła swoje pierwsze znaczące zwycięstwo, pokonując The Dudley Boyz. W czerwcu Stratus przekonała innego Kanadyjczyka, Vala Venisa, aby dołączył do tag teamu. Wkrótce sama po raz pierwszy wzięła udział w walce jako zawodniczka, pomagając T&amp;A pokonać Litę i The Hardy Boyz. W rywalizacji z Litą Trish Stratus pomagała Stephanie McMahon-Helmsley, która poprosiła swojego męża Triple H-a o lekcje wrestlingu dla Stratus. Gdy jednak McMahon nakryła Stratus i Triple H-a w kompromitującej pozycji, obie wrestlerki pokłóciły się.
W międzyczasie Val Venis zdobył mistrzostwo Intercontinental i bronił go razem z Trish Stratus w walce typu mixed match przeciwko Eddiemu Guerrero oraz Chynie na gali SummerSlam. Stratus została skutecznie przypięta przez Chynę, więc Venis stracił mistrzostwo i winiąc za to Stratus, zakończył z nią współpracę.
Nie mając już sojuszników, Trish Stratus związała się z prezesem WWF, Vince’em McMahonem. Prezes zdradzał z nią swoją żonę Lindę McMahon, która w tym czasie w kayfabe była w stanie śpiączki. McMahon traktował swoją nową partnerkę przedmiotowo. Pewnego razu kazał jej się rozebrać do bielizny w środku ringu, stanąć na czworaki i zaszczekać jak pies, a ona spełniła jego zachciankę. Vince McMahon sabotował partnerkę także w czasie jej walki przeciwko córce prezesa, Stephanie McMahon. W końcu Stratus się zbuntowała, spoliczkowała szefa na gali WrestleMania X-Seven i zerwała z nim.
Pierwsze panowania mistrzowskie i rywalizacja z Victorią (2001–2003).
Przez krótki czas była menedżerką Big Showa. Wkrótce zdecydowała się skoncentrować na własnej karierze wrestlerskiej. W 2001 na gali Survivor Series wygrała sześcioosobowy pojedynek przeciwko Jazz, Jacqueline, Ivory, Molly Holly oraz Licie, zdobywając zwakowane wówczas mistrzostwo WWF Women's Championship.
W lutym 2002 Jazz pokonała ją w walce o mistrzostwo WWF Women's Championship. Następnie Stratus pokonała Crash Holly w walce o WWE Hardcore Championship. Chwile później została zaatakowana, ciśnięta o stół przez Bubbę Dudleya i przypięta przez Steviego Richardsa, na rzecz którego natychmiast straciła mistrzostwo. Tydzień później pokonała Jazz i odzyskała WWE Women's Championship. Jej główną przeciwniczką w czasie drugiego panowania była Molly Holly, która przejęła mistrzostwo po wygranej walce 23 czerwca. Wkrótce Stratus stała się celem nowej wrestlerki Victorii, która oskarżała rywalkę o zdradę, gdy obie pracowały jako modelki fitness. 22 września Stratus odzyskała mistrzostwo kobiet, pokonując Holly, a na gali Survivor Series przegrała je w walce z Victorią.
W 2003 na gali WrestleMania XIX Stratus pokonała mistrzynię kobiet Victorię oraz drugą pretendentkę do tytułu Jazz i przejęła mistrzostwo WWE Women's Championship. Posiadała je do gali Backlash, kiedy została pokonana przez Jazz. Wkrótce w WWE debiutowała Gail Kim, z którą Stratus utworzyła tag team. Nowicjuszka jednak szybko zwróciła się przeciwko swojej partnerce i stworzyła nową drużynę z Molly Holly. Aby z nimi rywalizować, Stratus utworzyła własny tag team z powracającą po przerwie Litą.
Rywalizacja z Chrisem Jericho i Christianem (2004).
Wrestlerzy Chris Jericho i Christian w dzieciństwie założyli się o to kto pierwszy prześpi się z diwą WWE. Gdy dorośli i rozpoczęli pracę w tej organizacji wrestlingu, Jericho wybrał sobie na cel Trish Stratus, a Christian Litę. Gdy kobiety dowiedziały się o zakładzie, obraziły się, co doprowadziło do walki tag teamów na gali Armageddon. Mężczyźni pokonali zawodniczki.
Chris Jericho w końcu wyznał Trish Stratus, że darzy ją prawdziwym uczuciem, co doprowadziło do sporu między nim, a Christianem. Obaj zmierzyli się w 2004 na gali Wrestlemania XX. Stratus służyła Jericho jako menedżerka, ale zdradziła go i pomogła wygrać Christianowi. Jericho poprzysiągł zemstę, gdy był bity i poniżany w ringu przez Trish Stratus, Christiana i Tysona Tomko. Stratus wkrótce została menedżerką tego ostatniego.
Rywalizacja z Litą (2004–2005).
13 czerwca 2004 na gali Badd Blood Trish Stratus wygrała czteroosobową walkę o mistrzostwo kobiet WWE. Pokonała w niej Victorię, Litę i Gail Kim. Jesienią rywalizowała z Litą, która pokonała ją i przejęła mistrzostwo 6 grudnia.
9 stycznia 2005 na gali New Year's Revolution Stratud pokonała Litę i po raz szósty została mistrzynią kobiet WWE. W tym czasie Lita była związana z wrestlerem Kane’em, którego nazywano wielką czerwoną maszyną. Zaatakował on Stratus manewrem Chokeslam w Toronto, w jednym z odcinków Raw, doprowadzając ją w kayfabe do kontuzji szyi. Lita natomiast zaczęła trenować Christy Hemme, aby ta mogła wyzwać Status na pojedynek o mistrzostwo. Próba zdobycia tytułu przez Hemme zakończyła się niepowodzeniem. Aby bronić się przed Kane’em Stratus poprosiła o pomoc Viscerę. Wrestler zgodził się, ale zrezygnował z dalszej pomocy po przegranej walce przeciwko Kane’owi na Backlash. Po walce Stratus miała pretensje do Viscery i zwyzywała go, więc urażony Viscera przydusił ją, a potem zmiażdżył manewrem Splash.
Rywalizacja z Mickie James (2005–2006).
Po ataku Viscery Stratus była niedyspozycyjna do września 2005. Po powrocie pomagała zwyciężczyni Diva Search, Ashley, w walkach przeciwko Victorii, Torrie Wilson i Candice Michelle. Wkrótce Stratus zyskała uwagę nowej wrestlerki WWE, Mickie James, która nazywała siebie największą fanką Stratus i była nią zainteresowana seksualnie.
W 2006 Stratus ostatecznie odrzuciła zaloty prześladującej ją Mickie James, więc doszło między nimi do rywalizacji. Na gali WrestleMania 22 James pokonała Stratus w walce o mistrzostwo kobiet. Pojedynek rewanżowy miał miejsce na Backlash. James została zdyskwalifikowana, bo dusiła Stratus, ale ze względu na sposób przegranej zachowała pas mistrzowski. Ponadto Stratus zwichnęła ramię w czasie walki i nie brała udziału w walkach jako zawodniczka przez sześć tygodni rehabilitacji medycznej. Zamiast tego tymczasowo była menedżerką Beth Phoenix, która rywalizowała wówczas z James. Sama powróciła do walk 26 czerwca, kiedy stoczyła przegrany pojedynek przeciwko James. Później przez krótki czas rywalizowała razem z Carlito przeciwko Melinie i Johnny'emu Nitro.
Zakończenie kariery (2006).
21 sierpnia 2006 Stratus pokonała Victorię w walce o pierwszeństwo do starania się o mistrzostwo kobiet. Mistrzynią była wówczas Lita. Wkrótce oświadczono, że Stratus zamierza przejść na emeryturę. 17 września na gali Unforgiven, w swoim rodzinnym mieście Toronto, Stratus pokonała Litę i zdobyła mistrzostwo WWE Women’s Championship po raz siódmy, co było rekordowym osiągnięciem. Stratus otrzymała owację na stojąco i pożegnała się z publicznością, natychmiast wakując mistrzostwo.
Występy w WWE po zakończeniu kariery.
Po zakończeniu stałej kariery wrestlerki, Stratus wielokrotnie pojawiała się gościnnie w programach WWE. Wzięła między innymi w pierwszej głównej walce kobiet na Royal Rumble i w pierwszej w pełni kobiecej gali WWE Evolution.
6 kwietnia 2013 dołączyła do galerii sławy WWE Hall of Fame. W momencie dołączenia byłą najmłodszą osobą wprowadzoną do tej galerii. Została wprowadzona przez Stephanie McMahon.
Życie prywatne.
W 2006 poślubiła Rona Frisco, z którym umawiała się od czasów liceum. Mają dwójkę dzieci. Lita została matką chrzestną pierwszego syna Stratus, Maximusa.
Jest greckiego pochodzenia, a jej babcia była Polką.

</doc>
<doc id="1937981" url="https://pl.wikipedia.org/wiki?curid=1937981" title="Martin Mysicka">
Martin Mysicka



</doc>
<doc id="1937983" url="https://pl.wikipedia.org/wiki?curid=1937983" title="Strażacki pies">
Strażacki pies

Strażacki pies (ang. "Firehouse Dog", 2007) – amerykański film familijny w reżyserii Todda Hollanda.
Fabuła.
Pies Rexxx jest gwiazdą filmową. Słynie z wyczynów kaskaderskich i skłonności do kaprysów. W trakcie kręcenia sceny skoku ze spadochronem wypada z samolotu. Wszyscy uznają, że zginął. Tymczasem zwierzęciu udaje się przeżyć. Znajduje go nastoletni chłopiec Shane (Josh Hutcherson). Ojciec chłopca, Connor Fahey (Bruce Greenwood), jest komendantem jednostki straży pożarnej. Postanawia on wykorzystać umiejętności pupila syna w swojej pracy.

</doc>
<doc id="1937985" url="https://pl.wikipedia.org/wiki?curid=1937985" title="Cellar door">
Cellar door

Cellar door (pol. „drzwi do piwnicy”, wym. ) – złożenie w języku angielskim, często podawane jako przykład estetycznego brzmieniowo połączenia słów (eufonii), zwłaszcza gdy jest oceniane w oderwaniu od desygnatów tych słów. Słowa te były określane jako jedne z najpiękniejszych lub nawet jako najpiękniejsze w całym języku angielskim; pogląd ten przypisywano różnym pisarzom, naukowcom, a nawet nieanglojęzycznemu cudzoziemcowi.
Eufonia.
Znaczenie wyrażenia „cellar door” wynika wprost z jego składowych i oznacza drzwi prowadzące z zewnątrz budynku do jego piwnicy. Od XIX wieku wiele amerykańskich domów miało skośnie ustawione parzyste drzwi, po otwarciu prowadzące na schody do piwnicy. W połowie XX wieku ten rustykalny element domów był już rzadkością, a w 1953 roku William Chapman White pisał w „New York Herald Tribune”:
Nowoczesne domy pozbawiły dziś dzieci przyjemności zjeżdżania po drzwiach piwnicy w letnie popołudnie. Nie jest jasne, co dokładnie się stało z pochyłymi drzwiami do piwnicy (...) chociaż piwnice zostały, nic nie zniknęło tak cicho ze współczesnego życia jak te drzwi piwnicy.
Geoff Nunberg zasugerował, że użycie semantycznie trywialnego wyrażenia do zilustrowania idei piękna jest dla estetów okazją do „odkrywania piękna w nazwach prozaicznych rzeczy”. Ponadto uważał, że cechy fonetyczne wyrażenia „cellar door” nie są istotne ze względów czysto słuchowych, ale też ze względu na fonologiczne związki z językami „nasyconymi romantycznymi uprzedzeniami”.
Nunberg zauważył również, że semantyka „cellar door” nie pozostaje zupełnie bez znaczenia: zwyczajne drzwi mogą być przejściem do innego świata, jak w powieści "Lew, czarownica i stara szafa" C.S. Lewisa lub królicza nora w "Alicji w Krainie Czarów" Lewisa Carrolla. Pomysł ten został wykorzystany w filmie "Donnie Darko", w którym samo wyrażenie „cellar door” jest wspomniane w jednej ze scen, a prawdziwe drzwi do piwnicy pokazują się, w złowieszczym kontekście, w innej scenie.
Historia.
W 2010 roku amerykański leksykograf Grant Barrett omówił mem „cellar door” w prowadzonej przez siebie kolumnie poświęconej językowi w „New York Times”. Najwcześniejszy z cytowanych przez niego przykładów pochodzi z opublikowanej w 1903 roku powieści "Gee-Boy" Cyrusa Laurona Hoopera, gdzie słowa te przypisane są pewnemu „włoskiemu geniuszowi”. Barrett przypuszcza, że pomysł powstał w okresie, gdy Hooper pisał swoją powieść. William Dean Howells w wydaniu „Harper’s Magazine” z marca 1905 przypisuje „wytwornemu Hiszpanowi” cytat: „twój język również ma miękko brzmiące i piękne słowa, ale te nie zawsze są doceniane. Cóż może brzmieć bardziej jak muzyka, niż słowa "cellar door"?
Artykuły Franka Colby'ego z 1949 i L. M. Boyda z 1979 zawierały tezę, że „cellar door” były ulubionymi słowami Edgara Allana Poe i że refren „Nevermore” z "Kruka" został wybrany jako najbliższe słowom „cellar door”, jakie autor mógł wymyślić. To z kolei mogło pochodzić z eseju Almy Blount z 1914 roku:
Poe, który dokładnie badał efekty dźwiękowe, twierdził, że wybrał słowo „Nevermore” w „Kruku” głównie z tego powodu, że słowo to zawiera najbardziej dźwięczną samogłoskę, o, a także najbardziej „twórczą” spółgłoskę – „r”. Przytaczana jest zabawna historia o włoskiej damie, która nie znała słowa po angielsku, ale która słysząc słowa "cellar door" była przekonana, że wyrażenie to musi pochodzić z języka muzycznego. Gdyby to wyrażenie nie było w naszych umysłach beznadziejnie przywiązane do jego skromnego znaczenia, my też moglibyśmy być oczarowani połączeniem spółgłosek szczelinowych, płynnych i samogłosek.
W 1919 roku, gdy prohibicja w Stanach Zjednoczonych właśnie miała wejść w życie, czasopismo „Cartoons” w żartobliwy sposób przewidywało powstanie nielegalnych lokali z alkoholem ("speakeasies") ukrytych w piwnicach:
Ten profesor z Eastern Connecticut State University, który powiedział kiedyś że cellar-door jest najpiękniejszym słowem w języku angielskim, mówił proroczo (...) nawet jeśli cellar-door nie jest najpiękniejszym, prawdopodobnie teraz great drought [ang. „wielka susza”] jest u nas najpopularniejszym...
Rytmiczne lub muzyczne zalety omawianego wyrażenia były przywoływane przez H.L. Menckena w 1920, Davida Allena Robertsona w 1921, i George’a Jeana Nathana w 1935. W 1932 poeta Wilfred J. Funk opublikował w wydawnictwie Funk &amp; Wagnalls słownik, w którym znalazła się lista dziesięciu najpiękniejszych słów; „cellar door” na niej nie było. Kiedy na ten temat przeprowadzono ankietę wśród pisarzy, troje z nich, Hendrik Willem van Loon, Dorothy Parker, i Albert Payson Terhune, w swoich zestawieniach uwzględniło „cellar door”. „The Baltimore Sun” skomentował:
Trzech poetów zapytanych o ich preferencje zgodziło się, że rytm słowa i jego powiązania są dużo ważniejsze w ocenie jego piękna od samego dźwięku (...) Chociaż pisarze w Baltimore wykazali szerokie rozbieżności w swoich typowaniach, żaden z nich nie mógł zrozumieć, dlaczego autorzy z Nowego Jorku widzą „cellar door” na szczycie rankingu.
Ustęp z eseju J.R.R. Tolkiena z 1955 roku „English and Welsh” bywał błędnie cytowany jako źródło pochodzenia tego pomysłu:
Większość anglojęzycznych ludzi...przyzna że "cellar door" jest 'piękne', zwłaszcza gdy oderwane od jego wrażenia (i pisowni). Piękniejsze niż "say", "sky", i znacznie piękniejsze niż "beautiful". Tak więc walijski zawiera dla mnie nad wyraz wiele "cellar doors", a przechodząc na wyższy poziom obfituje też w słowa, w których znajduje przyjemność kontemplacji połączonych brzmienia i znaczenia.
Nastoletni bohater powieści Normana Mailera z 1967 roku "Why Are We in Vietnam?" przypisuje pomysł „językowej komisji profesorów (...) z 1936 roku”. Richard Lederer w "Crazy English" twierdzi, że H.L. Mencken w ankiecie z 1940 roku cytował „studenta z Chin” jako autora tej obserwacji.
Jacques Barzun w 1991 roku napisał:
Odkryłem jego ulotny charakter wiele lat temu, gdy mój przyjaciel Japończyk, z którym wielokrotnie rozmawiałem o literaturze, powiedział mi, że dla niego i niektórych jego anglojęzycznych przyjaciół najpiękniejszym słowem w tym języku jest „cellardoor”. Dla mnie nie było ono piękne i zastanawiałem się, w czym kryje się jego sugestywność dla Japończyków. Czy dlatego, że uważają l i r za trudne do wymówienia, a dzięki temu słowo wydaje się niedostępne i fascynujące? Spytałem Tatsuo Sakumę, tego przyjaciela, i dowiedziałem się, że nigdy nie widział amerykańskich drzwi do piwnicy, ani wewnątrz, ani na zewnątrz domu – typowych dwóch klap pod pochyłym gzymsem. Nie ma wątpliwości, że brak znajomości tego obrazu przydawał słowu uroku. Podobało mu się również, gdy idąc do restauracji słyszał kelnera pytającego, czy chciałby „sałatkę czy smażone warzywa” („salad or roast vegetables”), ponieważ i tym razem słyszał połączenie 'salad or'. Stwierdziłem, że jego brak uroku dla mówiących po angielsku leżał po prostu w jego znaczeniu. Ma "l" i "r", "d" i długie "o" uwielbiane przez analizujących muzykę, ale jest przyziemne. Porównajcie je z „celandine” [ang. jaskółcze ziele], obraz kwiatu od razu sprawia, że dźwięk słowa wydaje się piękny.
W końcu, uwaga ta przypisywana była „znanemu językoznawcy” w dialogu w "Donnie Darko". Pytany o pochodzenie tego zdania, scenarzysta i reżyser Richard Kelly wskazał Edgara Allana Poe jako możliwe źródło.
Denis Norden spytany o jego ulubione słowo w 2008, powiedział:
Kiedy chodziłem do szkoły nauczyciel powiedział mi, że najpiękniejsze słowo w języku angielskim to „cellar door” i uwierzyłem mu, mimo że są to właściwie dwa słowa, i uznałem je za swoje. Wiele lat później odkryłem, że słowo, które miał na myśli to „celador”. Mimo to wciąż jest moim ulubionym.
Paul Smith, który wyprodukował show Nordena "It’ll be Alright on the Night", był później współzałożycielem wytwórni filmowej i telewizyjnej Celador Productions, producenta m.in. teleturnieju "Who Wants to Be a Millionaire?", w Polsce znanego jako "Milionerzy".

</doc>
<doc id="1937987" url="https://pl.wikipedia.org/wiki?curid=1937987" title="Sons of System">
Sons of System

Sons of System - czwarty album francusko-duńskiej grupy metalowej Mnemic. 

</doc>
<doc id="1937989" url="https://pl.wikipedia.org/wiki?curid=1937989" title="Leo Geyr von Schweppenburg">
Leo Geyr von Schweppenburg

Leo Geyr von Schweppenburg (ur. 2 marca 1886 w Poczdamie, zm. 27 stycznia 1974 w Irschenhausen) – niemiecki wojskowy, generał wojsk pancernych. Uczestnik I i II wojny światowej.
Życiorys.
Do armii niemieckiej wstąpił w roku 1904, do 26 pułku dragonów jako zwykły szeregowy/dragon. Jeszcze tego samego roku awansował na gefreitera, a w 1905 na leutnanta. I wojnę światową zakończył w stopniu rotmistrza (Rittmeister).
Po zakończeniu działań bojowych został żołnierzem Reichswehry. W latach '30 pełnił funkcję Attaché wojskowego w Londynie. W roku 1937 objął dowództwo nad 3 Dywizją Pancerną.
II wojna światowa.
W czasie kampanii wrześniowej jego dywizja podlegała operacyjnie XIX korpusowi armijnemu generała Heinza Guderiana. W 1940 roku dowodził XXIV Korpusem Armijnym, walczącym w rejonie Alzacji i Lotaryngii. W roku 1941 wraz ze swoim korpusem uczestniczył w inwazji Niemiec na ZSRR. Następnie od 1942 roku dowodził XL Korpusem Pancernym w walkach na Ukrainie. Dnia 28 lipca 1943 roku objął dowództwo nad LVIII Korpusem Pancernym. Od 1944 był dowódcą Grupy Pancernej "West". Na tym stanowisku starał się przeciwdziałać inwazji aliantów w Normandii. 10 czerwca 1944 jego sztab został zbombardowany i rozproszony, a on sam poniósł lekkie rany. W związku z niepowodzeniami niemieckimi w Normandii zdymisjonowany przez Hitlera i zastąpiony przez generała Eberbacha. Po krótkim okresie pozbawienia dowództwa, w lipcu 1944 roku został mianowany Generalnym Inspektorem Wojsk Pancernych. Funkcję tę pełnił do końca wojny. W latach 1945-1947 przebywał w niewoli.

</doc>
<doc id="1937990" url="https://pl.wikipedia.org/wiki?curid=1937990" title="Nastrzelacz">
Nastrzelacz

Nastrzelacz – płaski pędzel do nakładania płatków złota. Wykonany jest z długiego, delikatnego, naturalnego włosia np. wiewiórki, borsuka, oprawionego w płaskie tekturki. Pędzle te mają z reguły oznaczenia informujące o szerokości podawanej w calach - np. 1', 2'. Nazwa pochodzi od delikatnego dźwięku, jaki towarzyszy dobrze wykonanej operacji nakładania płatka złota na pulment podczas złocenia.

</doc>
<doc id="1937992" url="https://pl.wikipedia.org/wiki?curid=1937992" title="Verdura">
Verdura

Verdura – rzeka na południu Sycylii, we Włoszech. Wypływa z jeziora Favara, i uchodzi do Morza Śródziemnego przy Torre Verdura, pomiędzy miastami Sciacca a Ribera.

</doc>
<doc id="1937994" url="https://pl.wikipedia.org/wiki?curid=1937994" title="Transtage">
Transtage

Transtage – amerykański człon rakietowy używany w rakietach podrodziny Titan III, produkowany przez firmę Martin Marietta. Użyty 40 razy, w tym 3 razy niepomyślnie, w latach 1964-1989.
Człon był testowany na rakietach Titan IIIA. Pierwsza z prób, Transtage 1, 1 września 1964, zakończyła się niepowodzeniem, oznaczonym w katalogu COSPAR jako 1964-F10, a w katalogu SATCAT, jako F00307 (rakieta) i F00308 (Transtage). Transtage nie uszczelnił się, co spowodowało przedwczesne wyłączenie się silnika i nieosiągnięcie orbity. Drugi lot, 10 grudnia 1964, zakończył się już pomyślnie.

</doc>
<doc id="1937997" url="https://pl.wikipedia.org/wiki?curid=1937997" title="Minab">
Minab

Minab (pers. میناب) – miasto w południowo-wschodnim Iranie, w ostanie Hormozgan, położone około 80 km na wschód od miasta Bandar-e Abbas. W 2010 roku liczba mieszkańców Minabu wynosiła 60 148.

</doc>
<doc id="1937998" url="https://pl.wikipedia.org/wiki?curid=1937998" title="István Nagy">
István Nagy



</doc>
<doc id="1938000" url="https://pl.wikipedia.org/wiki?curid=1938000" title="Podział administracyjny Kościoła katolickiego w Etiopii">
Podział administracyjny Kościoła katolickiego w Etiopii

Podział administracyjny Kościoła katolickiego w Etiopii – w ramach Kościoła katolickiego w Etiopii funkcjonuje obecnie 8 wikariatów apostolskich kościoła łacińskiego oraz 1 metropolia obejmująca 1 archidiecezję i 3 diecezje kościoła katolickiego obrządku etiopskiego. 
Jednostki administracyjne Kościoła katolickiego obrządku łacińskiego w Etiopii:
Jednostki administracyjne Kościoła katolickiego obrządku etiopskiego w Etiopii:

</doc>
<doc id="1938007" url="https://pl.wikipedia.org/wiki?curid=1938007" title="Imera Meridionale">
Imera Meridionale



</doc>
<doc id="1938010" url="https://pl.wikipedia.org/wiki?curid=1938010" title="Kudur-Mabuk">
Kudur-Mabuk

Kudur-Mabuk - przywódca amoryckiego ludu Emutbal (Jamutbal); w 1834 r. p.n.e. w niejasnych okolicznościach opanował on Larsę, wprowadzając na jej tron kolejno dwóch swoich synów: Warad-Sina (1834-1822 p.n.e.) i Rim-Sina I (1822-1763 p.n.e.).

</doc>
<doc id="1938012" url="https://pl.wikipedia.org/wiki?curid=1938012" title="Odznaka za Rany">
Odznaka za Rany

Odznaka za Rany (niem. "Verwundetenabzeichen") – niemiecka odznaka stworzona przez cesarza Wilhelma II w 1918 roku.
Wersje odznaki.
Odznakę przyznawano w trzech podstawowych wersjach:
Czarna Odznaka za Rany.
Odlewana z żeliwa lub mosiądzu. Czarną odznakę przyznawano w dwóch przypadkach:
Srebrna Odznaka za Rany.
Odlewana z tombaku lub cynku i posrebrzana. Srebrną odznakę przyznawano w dwóch przypadkach:
Złota Odznaka za Rany.
Odlewana z tombaku lub cynku i pozłacana. Złotą odznakę przyznawano w trzech przypadkach:
Odznaka za Rany od 1918.
Wilhelm II stworzył odznakę 3 marca 1918 dla członków Armii Cesarstwa Niemieckiego jako nagrodę za rany odniesione podczas I wojny światowej. Od 8 lipca 1918 odznaki mogły być również przyznawane członkom oddziałów kolonialnych Schutztruppe.
Odznaka za Rany dla Marynarki Wojennej.
Dla członków Cesarskiej Marynarki Wojennej, Wilhelm II 24 czerwca 1918 zmienił wygląd odznaki (zamiast hełmu pojawiła się kotwica). Odznaka była przyznawana tylko w przypadku gdy rany zostały odniesione w bitwie morskiej.
Odznaka za Rany podczas wojny domowej w Hiszpanii.
Odznaka za Rany dla niemieckich ochotników podczas wojny domowej w Hiszpanii została stworzona przez Adolfa Hitlera 22 maja 1939. Łącznie wydano 182 czarne i srebrne Odznaki za Rany.
Odznaka za Rany od 1 września 1939.
Odznaka miała być noszona po lewej stronie klatki piersiowej (zwykle na kieszeni), poniżej medali wojennych.
Zarządzenie Hitlera z 1 czerwca 1940.
1 czerwca 1940 Hitler zarządził, że każdy odbiorca srebrnej lub złotej Odznaki za Rany automatycznie dostawał Krzyż Żelazny II klasy, jeżeli wcześniej nie został udekorowany tym krzyżem.
Odznaka za Rany 20 lipca 1944.
Odznaka za Rany 20 lipca 1944 została stworzona w sierpniu 1944 dla osób które ucierpiały w zamachu na Hitlera (zostały ranne lub zabite). Pod hełmem napisane jest: „20 lipca 1944” i pod spodem jest podpis Adolfa Hitlera. 2 września 1944 na ceremonii odznakę przyznano 25 osobom (wliczając Hitlera).
Odznaka po wojnie.
Zgodnie z rozporządzeniem z dnia 26 lipca 1957 odznaka mogła być noszona po usunięciu swastyki (przed rozporządzeniem noszenie odznak było zabronione). Dodatkowo wprowadzono baretki; przedstawiające miniaturkę odznaki w formie okucia na czarnej wstążce.

</doc>
<doc id="1938014" url="https://pl.wikipedia.org/wiki?curid=1938014" title="Platani (rzeka)">
Platani (rzeka)

Platani (scn. Plàtani) – w czasach starożytnych znana jako Alico (Halykus), rzeka w południowej Sycylii we Włoszech. Jej długość wynosi 103 km, co czyni ją piątą pod względem długości rzeką Sycylii, po Salso, Simeto, Belice i Dittaino, i trzecią pod względem powierzchni dorzecza (1785 km²), po Simeto i Salso. Przepływa przez prowincje Palermo i Agrigento, tworząc granicę pomiędzy tą ostatnią a prowincją Caltanissetta.

</doc>
<doc id="1938017" url="https://pl.wikipedia.org/wiki?curid=1938017" title="Policjanci z Mt. Thomas">
Policjanci z Mt. Thomas

Policjanci z Mt. Thomas (ang. "Blue Heelers", 1994-2006) – australijski serial telewizyjny nadawany przez stację Seven Network od 18 stycznia 1994 r. do 4 czerwca 2006 r. W Polsce emitowany na kanałach AXN i AXN Crime.
Fabuła.
Akcja serialu toczy się w mieście Mt. Thomas w stanie Wiktoria w Australii. Opowiada o perypetiach policjantów z Mt. Thomas, którzy rozwiązują zagadki kryminalne, poczynając od sprzeczek i problemów społeczności do poważnych spraw i ciężkich przestępstw.

</doc>
<doc id="1938018" url="https://pl.wikipedia.org/wiki?curid=1938018" title="Spencer Redford">
Spencer Redford

Spencer Redford (ur. 10 sierpnia 1983 w Detroit, Michigan) – amerykańska aktorka znana z roli Loretty Modern w filmie "Wirtualny ideał" (ang. Pixel Perfect).
Pierwszą poważną rolę dostała w serialu Świat Raven (ang. That's So Raven). Zagrała tam fotografkę, Serinę, która pracuje dla szkolnej gazety i szuka dowodów na to, że Raven Baxter (Raven Symone) jest nienormalna. Poza tym grała również w Even Stevens, Joan of Arcadia, Arrestet Development, Jake in Progress i w Judging Amy.

</doc>
<doc id="1938020" url="https://pl.wikipedia.org/wiki?curid=1938020" title="Emutbal">
Emutbal

Emutbal (Jamutbal) - w II tys. p.n.e. nazwa krainy w Mezopotamii, lokalizowanej najczęściej na pograniczu elamicko-babilońskim, na wschodnim brzegu Tygrysu; nazwa wywodzi się najprawdopodobniej od nazwy jednego z koczowniczych plemion amoryckich, które ją zamieszkiwały.

</doc>
<doc id="1938021" url="https://pl.wikipedia.org/wiki?curid=1938021" title="Diecezja Mogadiszu">
Diecezja Mogadiszu

Diecezja Mogadiszu () – niefunkcjonująca rzymskokatolicka diecezja w Somalii.
Opis.
Siedziba biskupa znajdowała się przy katedrze w Mogadiszu, która w 2008 roku została zburzona przez muzułmanów. Podlegała bezpośrednio pod Stolicę Apostolską. Była to jedyna diecezja w Somalii.

</doc>
<doc id="1938022" url="https://pl.wikipedia.org/wiki?curid=1938022" title="Operacja Varsity">
Operacja Varsity

Operacja Varsity – operacja alianckich sił powietrznodesantowych, która miała miejsce pod koniec II wojny światowej na froncie zachodnim. Z udziałem ponad 16 tys. spadochroniarzy i kilku tysięcy samolotów była to największa operacja powietrznodesantowa w historii przeprowadzona jednego dnia i w jednym miejscu.
Varsity była częścią operacji Plunder, anglo-amerykańsko-kanadyjskiej operacji pod dowództwem feldmarsz. Bernarda Montgomery'ego, mająca na celu przekroczenie rzeki Ren i wejście do północnych Niemiec. Varsity miała pomóc oddziałom szturmowym przeprawiającym się przez rzekę zabezpieczyć przyczółek na drugim brzegu w pobliżu wioski Hamminkeln i miasta Wesel.
Plany operacji zakładały zrzucenie dwóch dywizji wchodzących w skład XVIII Korpusu Powietrznodesantowego pod dowództwem gen. Matthew B. Ridgwaya, w celu zajęcia kluczowego obszaru i ogólnego zakłócenia obrony niemieckiej, aby pomóc w rozwoju natarcia sił lądowych aliantów. Brytyjskiej 6 Dywizji Powietrznodesantowej nakazano zdobyć miejscowości Schnappenberg i Hamminkeln, usunąć część niemieckich sił z Lasu Diersfordt i zabezpieczyć trzy mosty nad rzeką Issel. Amerykańska 17 Dywizja Powietrznodesantowa miała przejąć miejscowość Diersfordt i oczyścić resztę Lasu Diersfordter z pozostałych sił niemieckich. Obie dywizje musiały następnie utrzymać terytorium, które opanowały, do czasu ich zluzowania przez nadciągające jednostki 21 Grupy Armii, a następnie przyłączyć się do dalszego uderzenia przez północne Niemcy.
Siły powietrznodesantowe popełniły kilka błędów, w szczególności gdy błąd jednego z pilotów spowodował, że spadochroniarze z 513 Pułku Piechoty Spadochronowej ze składu 17 Dywizji Powietrznodesantowej opuścili swoją strefę zrzutu i zamiast tego wylądowali w strefie brytyjskiej. Operacja zakończyła się jednak sukcesem; obie dywizje zdobyły mosty nad Renem i zabezpieczyły miejscowości, które mogłyby zostać wykorzystane przez Niemców do opóźnienia postępu brytyjskich sił lądowych. Spadochroniarze ponieśli ponad 2 tys. ofiar, ale wzięli do niewoli ok. 3,5 tys. żołnierzy niemieckich. Varsity była ostatnią aliancką operacją powietrznodesantową na dużą skalę przeprowadzoną podczas II wojny światowej.
Tło sytuacyjne.
Do połowy marca 1945 r. armie alianckie wkroczyły do Niemiec i dotarły do Renu. Rzeka ta stanowiła potężną naturalną przeszkodę dla dalszego natarcia Sprzymierzonych, ale jej przekroczenie dałoby aliantom dostęp do Niziny Północnoniemieckiej i możliwość rozwinięcia ostatecznego natarcia w kierunku Berlina i innych dużych miast w północnych Niemczech. Zgodnie ze strategią „szerokiego frontu” przyjętą przez gen. Dwighta D. Eisenhowera, najwyższego dowódcę alianckich sił ekspedycyjnych, podjęto decyzję o próbie przekroczenia Renu w kilku obszarach. Feldmarsz. Bernard L. Montgomery, dowodzący anglo-kanadyjską 21 Grupą Armii, opracował plan o kryptonimie operacja Plunder, który pozwoliłby siłom pod jego dowództwem na sforsowanie Renu, na co następnie przystał Eisenhower. Plan operacji Plunder zakładał przerzucenie brytyjskiej 2 Armii pod dowództwem gen. Milesa C. Dempseya i amerykańskiej 9 Armię pod dowództwem gen. Williama Simpsona przez Ren w rejonie miast Rees, Wesel i w obszarze na południe od kanału Lippe.
Aby upewnić się, że operacja zakończy się sukcesem, Montgomery nalegał, aby do planów dołączyć komponent powietrznodesantowy, który wesprze ataki rzeczne; nadano mu kryptonim Varsity. Do udziału w operacji wybrano początkowo trzy dywizje powietrznodesantowe, mianowicie: brytyjską 6 Dywizję oraz amerykańskie 13 i 17 Dywizje, z których wszystkie zostały przydzielone do XVIII Korpusu Powietrznodesantowego, dowodzonego przez gen. Matthew B. Ridgwaya. Jedna z tych formacji powietrznych, brytyjska 6 Dywizja Powietrznodesantowa, dowodzona przez gen. Erica Bolsa, była dywizją weteranów; uczestniczyła w operacji Overlord, inwazji na Normandię w czerwcu poprzedniego roku. Jednak 17 Dywizja Powietrznodesantowa pod dowództwem gen. Williama Mileya została sformowana dopiero w kwietniu 1943 r. i przybyła do Wielkiej Brytanii w sierpniu 1944 r., kiedy kampania normandzka była już na ukończeniu. Dywizja nie uczestniczyła także w operacji Market Garden. Brała co prawda udział w bitwie o Ardeny, ale jeszcze nie wykonała skoku bojowego. 13 Dywizja Powietrznodesantowa pod dowództwem gen. Eldridge'a Chapmana została sformowana także w sierpniu 1943 r. i przeniesiona do Francji dopiero w 1945 r.; formacja ta nigdy nie widziałaby akcji, gdyby jeden z jej pułków, 517 Pułk Piechoty Spadochronowej nie walczył przez krótki czas we Włoszech, a później w południowej Francji i bitwie ardeńskiej.
Preludium.
Przygotowania aliantów.
W związku z powyższym operacja Varsity została zaplanowana z myślą o tych trzech dywizjach powietrznodesantowych, z których wszystkie trzy zostaną zrzucone za niemieckimi liniami w celu wsparcia 21 Grupy Armii, która przeprowadzała swoje ataki desantowe, aby przedostać się na drugi brzeg Renu. Jednak na najwcześniejszych etapach planowania stało się jasne, że 13 Dywizja Powietrznodesantowa nie będzie mogła wziąć udziału w operacji, ponieważ w okolicy były dostępne samoloty transportowe wystarczające do przeniesienia tylko dwóch dywizji. Dlatego plan operacji został zmieniony, aby uwzględnić dwie pozostałe dywizje, 6. brytyjską i 17. amerykańską. Te dwie dywizje miały zostać zrzucone za niemieckimi liniami, a za ich cel postawiono wylądowanie wokół Wesel i zakłócenie obrony wroga, aby wspomóc natarcie brytyjskiej 2 Armii w kierunku tego miasta.
Aby to osiągnąć, obie dywizje miały być zrzucone w pobliżu wioski Hamminkeln, a ich zadaniem być szereg następujących po sobie celów: zajęcie lasu Diersfordter, w tym przebiegającej przeń drogi łączącej kilka dużych miast; kilka mostów nad mniejszym szlakiem wodnym, rzeką Issel także miało zostać przejętych, aby ułatwić przejście wojskom lądowym; a sama wioska Hamminkeln musiała zostać zdobyta. Las Diersfordter wybrał gen. Dempsey, dowódca brytyjskiej 2 Armii, jako początkowy cel, ponieważ jego zajęcie pozbawiłoby pozycji artylerię niemiecką, która mogłaby zakłócić operacje pomostowe 2 Armii i wreszcie 30 transportowców C-47 zestrzelonych i aż 339 uszkodzonych. Gdy cele te zostaną osiągnięte, wojska powietrznodesantowe skonsolidują swoje pozycje i będą czekać na przybycie alianckich sił lądowych, broniąc zdobytego terytorium przed siłami niemieckimi, o których było wiadomo, że na pewno są w okolicy.
Operacja Varsity miała być największą operacją powietrznodesantową z jednym przelotem transportowym przeprowadzoną kiedykolwiek podczas wojny lub konfliktu zbrojnego; co ważniejsze, byłoby to sprzeczne z poprzednią strategią powietrznodesantową, polegającą na przeprowadzaniu zrzutu spadochroniarzy po początkowym desancie wojsk lądowych, aby zminimalizować ryzyko dla żołnierzy wojsk powietrznodesantowych na podstawie doświadczeń z operacji Market Garden, katastrofalnej w skutkach próby zdobycia mostów nad Renem w Holandii w 1944 r.. W przeciwieństwie do Market Garden siły powietrznodesantowe miały zostać zrzucone na stosunkowo niewielką odległość za liniami niemieckimi, upewniając się w ten sposób, że posiłki w formie sojuszniczych wojsk lądowych będą mogły się z nimi połączyć w krótkim czasie: uniknięto w ten sposób ryzyka katastrofy podobnej do tej, która spotkała brytyjską 1 Dywizję Powietrznodesantową, kiedy została odcięta i praktycznie unicestwiona przez niemiecką piechotę i wojska pancerne w Arnhem. Dowódca 1 Alianckiej Armii Powietrznodesantowej, gen. Lewis Brereton, który dowodził teraz wszystkimi alianckimi siłami powietrznodesantowymi, w tym XVIII Korpusem Powietrznodesantowym, postanowił, że dwie dywizje uczestniczące w operacji Varsity zostaną desantowane jednocześnie w jednym rzucie zamiast rozkładania lądowań na kilka godzin, jak to uczyniono podczas operacji Market Garden. Zrzuty zaopatrzenia dla sił powietrznodesantowych zostałyby również wykonane tak szybko, jak to możliwe, aby zapewnić wystarczające zapasy dla spadochroniarzy podczas ich walki.
Przygotowania niemieckie.
W tej fazie wojny liczba niemieckich dywizji pozostających na froncie zachodnim gwałtownie spadała, zarówno pod względem liczby, jak i jakości, co jest faktem świadczącym wysoce na korzyść aliantów. Do nocy 23 marca Montgomery miał pod swoim dowództwem równowartość ponad 30 dywizji, podczas gdy Niemcy utrzymywali na Zachodzie tylko ok. 10 dywizji, wszystkie osłabione ciągłymi walkami. Najlepszą formacją niemiecką, jaką mogły napotkać siły powietrznodesantowe aliantów, była 1 Armia Spadochronowa, chociaż nawet ta formacja została osłabiona w wyniku strat, jakie poniosła we wcześniejszych walkach, szczególnie gdy w lutym związała siły alianckie w lesie Reichswaldzkim. 1 Armia Spadochronowa miała trzy korpusy stacjonujące wzdłuż Renu; II Korpus Spadochronowy na północy, LXXXVI Korpus w centrum i LXIII Korpus na południu. Z tych formacji II i LXXXVI Korpus miały wspólną granicę, która przebiegała przez planowany strefy zrzutu dla alianckich dywizji powietrznodesantowych, co oznacza, że formacja prowadząca każdego z tych korpusów - czyli 7 Dywizja Strzelców Spadochronowych i 84 Dywizja Piechoty - stanęły twarzą w twarz z alianckim desantem. Po wycofaniu się na linię Renu obie dywizje były słabe i nie liczyły więcej niż po 4 tys. żołnierzy, a 84 Dywizja Piechoty była wspierana tylko przez około 50 dział.
Siedmiu dywizjom, które utworzyły 1 Armię Spadochronową, brakowało siły ludzkiej i amunicji i chociaż okoliczne farmy i wioski były dobrze przygotowane do celów obronnych, brakowało mobilnych rezerw, sprawiając, że obrońcy nie mogli skoncentrować swoich sił przeciwko przyczółkowi aliantów, kiedy rozpoczął się atak. Mobilne rezerwy, które Niemcy jeszcze posiadali, składały się z około 150 opancerzonych pojazdów bojowych pod dowództwem 1 Armii Spadochronowej, z których większość należała do XLVII Korpusu Pancernego. Aliancki wywiad uważał, że z dwóch dywizji, które utworzyły XLVII Korpus Pancerny, 116 Dywizja Pancerna miała do 70 czołgów, a 15 Dywizja Pancerna 15 czołgów i od 20 do 30 dział szturmowych. Wywiad wskazał również na możliwość stacjonowania w okolicy ciężkiego batalionu przeciwpancernego. Ponadto Niemcy posiadali dużą liczbę broni przeciwlotniczej; 17 marca wywiad aliancki oszacował, że Niemcy mieli 103 ciężkie i 153 lekkie działa przeciwlotnicze. Liczba ta została drastycznie zmieniona tydzień później do 114 ciężkich i aż 712 lekkich dział przeciwlotniczych. Sytuacja niemieckich obrońców i ich zdolność do skutecznego przeciwdziałania każdemu atakowi uległy jednak pogorszeniu, gdy alianci przeprowadził atak powietrzny tydzień na dużą skalę przed operacją Varsity. Obejmował on ponad 10 tys. samolotów alianckich i skoncentrował się głównie na lotniskach Luftwaffe oraz niemieckim systemie transportowym. Obrońcom przeszkadzał również fakt, że nie mieli wiarygodnych danych wywiadowczych co do miejsca, w którym miałby nastąpić faktyczny atak; chociaż siły niemieckie wzdłuż Renu zostały powiadomione o ogólnej możliwości ataku alianckiego desantu z powietrza, dopiero wtedy, gdy brytyjscy inżynierowie zaczęli instalować generatory dymu naprzeciw Emmerich i rozstawiać zasłonę dymną o długości 97 km, Niemcy wiedzieli na pewno, gdzie nastąpi atak.
Bitwa.
Operacja Plunder rozpoczęła się o godz. 21:00 23 marca i wczesnym rankiem dnia następnego alianckie jednostki naziemne zabezpieczyły wiele przyczółków na wschodnim brzegu Renu. W ciągu pierwszych kilku godzin światła dziennego samoloty transportowe przewożące dwie dywizje powietrznodesantowe, które utworzyły operację Varsity, zaczęły startować z baz lotniczych w Wielkiej Brytanii i Francji, by spotkać się nad Brukselą, a następnie skręcić na północny wschód w kierunku stref zrzutu nad Renem. Siły powietrzne składały się z 541 samolotów transportowych przenoszących spadochroniarzy oraz kolejnych 1050 samolotów holujących 1350 szybowców. 17 Dywizja Powietrznodesantowa wysłała do walki 9387 żołnierzy, którzy zostali przetransportowani w 836 transportowcach C-47 Skytrain, 72 samolotach C-46 Commando i ponad 900 szybowcach Waco CG-4A. Brytyjska 6 Dywizja Powietrznodesantowa składała się z 7220 żołnierzy transportowanych 42 samolotami transportowymi Douglas C-54 i 752 C-47 Dakota, a także 420 szybowcami Airspeed Horsa i General Aircraft Hamilcar. Ta ogromna armada powietrzna rozciągnęła się na niebie na odległość 322 km, a minięcie przez nią dowolnego punktu zajmowało 2 godziny i 37 minut. Kolumna była osłaniana przez około 2153 alianckich myśliwców z amerykańskiej 9 Armii Powietrznej oraz brytyjskiego RAF-u. Połączenie dwóch dywizji w jednym rzucie sprawiło, że był to największy jednodniowy desant spadochroniarzy w historii. O 10:00 rano brytyjskie i amerykańskie oddziały należące do 6 i 17 Dywizji Powietrznodesantowej rozpoczęły lądowanie na niemieckiej ziemi, około 13 godzin po rozpoczęciu alianckiego ataku naziemnego.
6 Dywizja Powietrznodesantowa.
Pierwszym elementem brytyjskiej 6 Dywizji Powietrznodesantowej wyznaczonym do lądowania był 8. batalion spadochronowy, wchodzący w skład 3 Brygady Spadochronowej pod dowództwem bryg. Jamesa Hilla. Brygada faktycznie została zrzucona dziewięć minut wcześniej niż planowano, ale z powodzeniem wylądowała w strefie zrzutu A, stając w obliczu znaczącego ostrzału z broni indywidualnej i działek 20 mm. Brygada poniosła wiele ofiar, wiążąc walką siły niemieckie w Lesie Diersfordter, ale do godziny 11:00 strefa zrzutu była prawie całkowicie wolna od sił wroga i zrzucono na nią wszystkie bataliony brygady. Kluczowa miejscowość Schnappenberg została zajęta przez 9. batalion spadochronowy w połączeniu z kanadyjskim 1. batalionem spadochronowym, przy czym ta ostatnia jednostka straciła swojego dowódcę, płk. Jeffa Nicklina, w wyniku niemieckiego ostrzału z broni indywidualnej zaledwie kilka chwil po wylądowaniu. Pomimo poniesionych strat brygada Hilla oczyściła obszar z wojsk niemieckich i do godziny 13:45 mogła poinformować, że zabezpieczyła wszystkie swoje cele. Kanadyjski sanitariusz kpr. Frederick George Topham został odznaczony Krzyżem Wiktorii za wysiłki mające na celu odnalezienie rannych i zabranie ich do punktu opatrunkowego, pomimo własnych ran i wielkiego niebezpieczeństwa.
Następną zrzuconą brytyjską jednostką powietrznodesantową była 5 Brygada Spadochronowa dowodzona przez bryg. Nigela Poetta. Brygada została wyznaczona do lądowania w strefie zrzutu B i osiągnęła to, choć nie tak dokładnie jak 3 Brygada ze względu na słabą widoczność wokół strefy zrzutu, co utrudniało zrzut spadochroniarzy brygady. Strefa zrzutu znalazła się pod ciężkim ostrzałem stacjonujących w pobliżu żołnierzy niemieckich i została wkrótce poddana ostrzałowi z moździerzy, które spowodowały straty na obszarach spotkania batalionów. Jednak 7. batalion spadochronowy wkrótce oczyścił strefę lądowania z wojsk niemieckich, z których wiele znajdowało się w okolicznych farmach i domach, a 12. i 13. batalion spadochronowy szybko wypełniły pozostałe cele brygady. Brygadzie nakazano następnie przenieść się na wschód i oczyścić obszar w pobliżu Schnappenberga, a także związać walką siły niemieckie skupione na zachód od dużego domu wiejskiego, w którym wkrótce utworzono kwaterę główną 6 Dywizji Powietrznodesantowej. Do 15:30 brygada Poetta poinformowała, że zabezpieczyła wszystkie swoje cele i związała się z innymi brytyjskimi jednostkami powietrznodesantowymi.
Trzecią jednostką powietrzną, która stanowiła część 6 Dywizji Powietrznodesantowej, była 6 Brygada Powietrznodesantowa dowodzona przez bryg. Hugh Bellamy'ego. Brygada miała za zadanie wylądować w grupach wielkości kompanii i uchwycić kilka celów, w tym miejscowość Hamminkeln. Szybowce przenoszące jednostki powietrznodesantowe brygady wylądowały w strefach lądowania P, O, U i R pod znaczącym ostrzałem przeciwlotniczym; lądowanie było jeszcze trudniejsze z powodu dużej ilości mgły i dymu. Spowodowało to, że wielu pilotów szybowców nie było w stanie zidentyfikować swoich miejsc lądowania i straciło orientację; wiele szybowców wylądowało na niewłaściwych obszarach lub uległo awarii. Jednak większość z nich przetrwała, pozwalając batalionom brygady zabezpieczyć nietknięte trzy mosty nad rzeką Issel, a także wioskę Hamminkeln z pomocą amerykańskich spadochroniarzy z 513 Pułku Piechoty Spadochronowej, który został zrzucony przez pomyłkę w tym obszarze. Brygada zabezpieczyła wszystkie swoje pozostałe cele wkrótce po zdobyciu Hamminkeln.
17 Dywizja Powietrznodesantowa.
507 Pułk Piechoty Spadochronowej pod dowództwem płk. Edsona Raffa był główną formacją szturmową 17 Dywizji Powietrznodesantowej, a zatem był pierwszą amerykańską jednostką, która wylądowała w ramach operacji Varsity. Cały pułk miał zostać zrzucony w strefie zrzutu W, polanie położonej 3 km na północ od Wesel; jednak nadmierne zamglenie pomieszało szyki pilotom samolotów transportowych przenoszących pułk, przez co 507-my podzielił się na dwie niemal równe części. Płk Raff i około 690 spadochroniarzy wylądowali na północny zachód od strefy zrzutu w pobliżu miasta Diersfordt, zaś druga połowa pułku z powodzeniem wylądowała w strefie zrzutu W. Pułkownik zebrał oddzielonych od reszty sił spadochroniarzy i poprowadził ich do strefy zrzutu W, angażując się po drodze w walkę z napotkaną baterią niemieckiej artylerii, zabijając lub biorąc do niewoli załogi dział przed zjednoczeniem się z resztą pułku. Do 14:50 507 Pułk Piechoty Spadochronowej zabezpieczył wszystkie swoje cele i oczyścił obszar wokół Diersfordt, wiążąc walką liczne oddziały niemieckie, a także niszcząc nieprzyjacielski czołg. Działania 507 Pułku tego dnia zdobyły dla dywizji jej drugi Medal Honoru; otrzymał go pośmiertnie szer. George Peters za zniszczenie niemieckiego gniazda karabinu maszynowego ogniem z broni osobistej i granatami, czym umożliwił innym spadochroniarzom zebranie z drogi zasobników z zaopatrzeniem oraz zdobycie pierwszego celu pułku.
513 Pułk Piechoty Spadochronowej był drugą amerykańską jednostką powietrznodesantową, która wylądowała zaraz po 507 Pułku, pod dowództwem płk. Jamesa Couttsa. W drodze do strefy zrzutu samoloty transportowe przenoszące 513 Pułk miały nieszczęście przelecieć nad pasem niemieckiej obrony przeciwlotniczej, tracąc 22 zestrzelone samoloty transportowe C-46 i kolejnych 38 uszkodzonych. Podobnie jak 507, 513 Pułk również ucierpiał z powodu błędu pilota spowodowanego mgłą i dlatego jednostka faktycznie nie trafiła w wyznaczoną strefę zrzutu o numerze X i została zrzucona na jedną ze stref lądowania wyznaczoną dla brytyjskiej 6 Brygady Powietrznodesantowej. Pomimo tej niedokładności, spadochroniarze szybko zebrali się i pomogli brytyjskim żołnierzom szybowcowym, którzy lądowali w tym samym czasie, eliminując kilka niemieckich baterii artyleryjskich, które pokrywały ogniem ten obszar. Po wyeliminowaniu wojsk niemieckich w okolicy połączone siły amerykańskich i brytyjskich wojsk powietrznodesantowych wzięli szturmem Hamminkeln i zabezpieczyły miasto. Do godz. 14:00 płk Coutts zgłosił w Kwaterze Głównej, że 513 Pułk Piechoty Spadochronowej zabezpieczył wszystkie swoje cele, niszcząc podczas ataku dwa czołgi i dwa kompletne pułki artylerii. Podczas prób zabezpieczenia swoich celów pułk zdobył także trzeci Medal Honoru dla 17 Dywizji Powietrznodesantowej, kiedy szer. Stuart Stryker poprowadził atak na niemieckie gniazdo karabinu maszynowego, powodując rozproszenie uwagi wroga, aby umożliwić reszcie jego plutonu zajęcie ufortyfikowanej pozycji, za co sam zapłacił życiem.
Trzecim elementem 17 Dywizji Powietrznodesantowej biorącym udział w operacji był 194 Pułk Piechoty Szybowcowej pod dowództwem płk. Jamesa Pierce'a. Żołnierze 194 Pułku wylądowali dokładnie w strefie lądowania S, ale ich szybowce i samoloty holownicze poniosły ciężkie straty; 12 transportowców C-47 zostało utraconych z powodu ognia przeciwlotniczego, a kolejne 140 uszkodzonych. Pułk wylądował pośród szeregu niemieckich baterii artyleryjskich, które związały alianckie siły lądowe przeprawiające się przez Ren, dlatego wiele nisko lecących szybowców zostało ostrzelanych przez niemieckie działa, które miały opuszczone lufy do prowadzenia bezpośredniego ognia naziemnego. Jednak wszystkie te baterie artyleryjskie i ich załogi zostały pokonane przez piechotę szybowcową, a 194 Pułk wkrótce mógł poinformować, że jego cele zostały zabezpieczone, przy czym zniszczono 42 działa, 10 czołgów, 5 samobieżnych dział przeciwpancernych i 2 samobieżne działa przeciwlotnicze Wirbelwind.
Następstwa.
Operacja Varsity była w pełni udaną operacją powietrznodesantową na dużą skalę. Wszystkie cele, które przydzielono żołnierzom wojsk powietrznodesantowych, zostały zdobyte i utrzymane, większość w ciągu zaledwie kilku godzin od rozpoczęcia operacji. Mosty nad rzeką Issel zostały pomyślnie zdobyte, chociaż jeden później musiał zostać zniszczony, aby zapobiec jego zdobyciu przez kontratakujące siły niemieckie. Las Diersfordter został oczyszczony z oddziałów wroga, a drogi, którymi Niemcy mogli kierować posiłki przed natarciem, zostały przecięte przez spadochroniarzy i piechotę szybowcową. Wreszcie Hamminkeln, miejscowość, która dominowała nad tym obszarem i przez którą nieprzyjaciel mógł rozwinąć kontrnatarcie, została zabezpieczona przez jednostki powietrznodesantowe. Do zapadnięcia zmroku 24 marca 15 Szkocka Dywizja Piechoty połączyła się z elementami 6 Dywizji Powietrznodesantowej, a do północy pierwszy lekki most Baileya został przerzucony przez Ren. Do 27 marca nad Renem zainstalowano dwanaście mostów nadających się do udźwignięcia ciężkiego sprzętu, a alianci mieli 14 dywizji na wschodnim brzegu rzeki, sięgających do 16 km w głąb. Według gen. Fiebiga, dowódcy jednej z broniących się formacji niemieckich, 84 Dywizji Piechoty, siły niemieckie broniące tego obszaru były bardzo zaskoczone szybkością, z jaką dwie dywizje powietrznodesantowe wylądowały na swoich strefach zrzutu, tłumacząc, że ich nagłe pojawienie się wywarło „efekt rozbicia” na znacznie przewyższających ich liczebnie obrońców. Podczas przesłuchania niemiecki oficer wyjawił też, że jego dywizja została poważnie wyczerpana i mogła wystawić zaledwie 4 tys. żołnierzy zdolnych do walki.
17 Dywizja Powietrznodesantowa zdobyła czwarty Medal Honoru w dniach następujących bezpośrednio po operacji, kiedy sierż. Clinton M. Hedrick ze 194 Pułku Piechoty Szybowcowej pomógł w zdobyciu zamku Lembeck, który został zamieniony przez Niemców w ufortyfikowaną pozycję. On również otrzymał to odznaczenie pośmiertnie.
Straty.
Straty poniesione przez obie formacje powietrznodesantowe były dość ciężkie, choć mniejsze, niż zakładano. Do zmroku 24 marca 6 Dywizja Powietrznodesantowa poniosła straty wielkości ok. 1400 zabitych, rannych lub zaginionych w akcji z 7220 żołnierzy zrzuconych podczas operacji. Dywizja twierdziła przy tym, że wzięła do niewoli ok. 1500 jeńców wojennych. 17 Dywizja Powietrznodesantowa poniosła podobną liczbę strat, zgłaszając około 1300 ofiar spośród 9 650 żołnierzy, którzy wzięli udział w operacji, utrzymując, że wzięła 2 tys. jeńców, liczba podobna do tej zgłoszonej przez 6 Dywizję. W sumie w trakcie operacji wzięto ok. 3,5 tys. jeńców. W dniach 24–29 marca 17 Dywizja poniosła w sumie 1346 ofiar. Siły lotnicze zaangażowane w operację również poniosły straty; w sumie 24 marca zostało utraconych 56 samolotów transportowych oraz 16 bombowców z 8 Armii Powietrznej, zajmujących się zrzutem zasobników z zaopatrzeniem.
Tytuły honorowe.
W systemie tytułów honorowych Wielkiej Brytanii i Brytyjskiej Wspólnoty Narodów nie było nigdy wyraźnej nagrody za służbę w czasie operacji Varsity. Zamiast tego jednostki biorące udział w operacji zostały uwzględnione w tytułach przyznawanych w latach 1956–1959 dla wszystkich jednostek, które uczestniczyły w przeprawie przez Ren pomiędzy 23 marca a 1 kwietnia 1945 r.: Rhine lub The Rhine dla jednostek kanadyjskich, później przetłumaczonych na Le Rhin dla jednostek francuskojęzycznych.
Powojenne oceny.
Oceny pozytywne.
Ówcześni obserwatorzy i oficjalni historycy zgodzili się co do tego, że operacja Varsity zakończyła się powodzeniem. Gen. Eisenhower nazwał ją „najbardziej udaną operacją powietrznodesantową przeprowadzoną do tej pory”, a naoczny obserwator napisał później, że operacja wykazała „najwyższy stan rozwoju osiągnięty przez jednostki powietrznodesantowe i transportowe”. W oficjalnym podsumowaniu operacji gen. Ridgway napisał, że operacja przebiegła bezbłędnie oraz że dwie zaangażowane w nią dywizje zniszczyły obronę wroga, której pokonanie mogłoby zająć kilka dni, gdyby operacja się powiodła.
Kilku współczesnych historyków również pochwaliło operację i ulepszenia wprowadzone dla Varsity. G.G. Norton argumentował, że operacja skorzystała z wniosków wyciągniętych z poprzednich operacji, z czym Brian Jewell zgadza się, argumentując dodatkowo, że lekcje z Market Garden zostały wyciągnięte, ponieważ siły powietrznodesantowe skoncentrowały się i szybko zrzuciły spadochroniarzy, dając obrońcom niewiele czasu na odzyskanie sił. Norton twierdzi również, że wprowadzono usprawnienia w zakresie wspierania żołnierzy w powietrzu; zauważa, że dostępna była duża liczba artylerii do pokrycia stref zrzutu i że obserwatorzy artyleryjscy zostali zrzuceni wraz z siłami powietrznodesantowymi, zwiększając w ten sposób ich siłę ognia. Podkreśla się także rozwój techniki, która pozwoliła na lądowanie całych brygad w grupach taktycznych, co dało im większą elastyczność. Zrzucenie sił powietrznodesantowych po tym, jak siły lądowe przekroczyły już Ren, sprawiło również, że spadochroniarze nie musieli długo walczyć, zanim zostali zluzowani, co stanowiło znaczną poprawę względem tego, w jaki poprzednia wielka operacja powietrznodesantowa, Market Garden, została przeprowadzona.
Historyk Peter Allen twierdzi, że podczas gdy siły powietrznodesantowe poniosły ciężkie straty, operacja Varsity odwróciła uwagę Niemców od głównej przeprawy przez Ren. Dlatego żołnierze wojsk lądowych walczący o utworzenie przyczółka nad Renem ponieśli stosunkowo niewiele ofiar i byli w stanie „wydostać się znad Renu w ciągu godzin, a nie dni”.
Oceny krytyczne.
Pomimo wielu oficjalnych pochwał za sukces operacji, zgłoszono także szereg uwag krytycznych dotyczących jej przeprowadzenia i popełnionych błędów. Kilku historyków wojskowych zakwestionowało samą potrzebę przeprowadzenia operacji, a jeden z nich, Barry Gregory, argumentował, że „Operacja Varsity nie była całkowicie konieczna...”. Inny historyk, James A. Huston, twierdzi, że „...gdyby te same zasoby zostały wykorzystane na ziemi, możliwe jest, że postęp natarcia na wschód byłby nawet szybszy niż w rzeczywistości”.
Niedobory samolotów.
Jednym szczególnym niepowodzeniem w organizacji operacji był krytyczny brak samolotów transportowych potrzebnych do jej przeprowadzenia, nierozwiązany problem, towarzyszący każdej operacji powietrznodesantowej na dużą skalę, jaką przeprowadzili alianci podczas II wojny światowej. W pierwotnym planie operacji Varsity uwzględniono 13 Dywizję Powietrznodesantową; jednak brak samolotów transportowych do przeniesienia tej dywizji doprowadził do wykluczenia jej z ostatecznego planu. Tak więc nierozwiązany problem braku samolotów transportowych oznaczał, że jedna trzecia planowanych dla operacji żołnierzy została odrzucona, osłabiając znacząco siłę bojową formacji. W rzeczywistości wykorzystane oddziały faktycznie wystarczyły, aby wykonać zakładane cele operacji.
Niektórzy historycy skomentowali tę porażkę; Gerard Devlin twierdzi, że z powodu opisanego braku samolotów pozostałe dwie dywizje zostały zmuszone do samodzielnego przeprowadzenia operacji.
Straty wśród żołnierzy i samolotów.
Straty żołnierzy wojsk powietrznodesantowych były wysokie. Przyczynę tak dużej liczby ofiar można prawdopodobnie przypisać temu, że operację rozpoczęto w dzień, a nie w nocy. Zrzuty były wykonywane w świetle dnia głównie dlatego, że planiści wierzyli, iż operacja dzienna ma większą szansę na sukces niż nocna, a żołnierze na ziemi będą mniej rozproszeni.
Jednak lądowanie spadochroniarzy, a tym bardziej szybowców bez osłony ciemności sprawiło, że byli oni niezwykle podatni na ogień przeciwlotniczy. Oficjalna historia brytyjskich dywizji powietrznodesantowych podkreśla koszt tego rozwiązania, stwierdzając, że z 416 szybowców, które wylądowały, tylko 88 pozostało nieuszkodzonych przez ogień wroga, a 20–30 proc. pilotów szybowcowych zostało zabitych lub odniosło rany. Inny historyk twierdzi, że szybowce lądujące w świetle dziennym były katastrofą, a 194 Pułk Piechoty Szybowcowej miał dwie trzecie swoich szybowców trafionych ogniem naziemnym i poniósł ciężkie straty podczas lądowania. Częstotliwość wypadków na ziemi uległa zwiększeniu z powodu niskiej prędkości podczas odczepiania i opadania szybowców oraz faktu, że część samolotów holowała po dwa szybowce, spowalniając je jeszcze bardziej; finalnie czas desantu załogi szybowca był 3–4 razy dłuższy niż jednostki spadochronowej, szybowce były też bardziej podatne na ogień przeciwlotniczy.
Duża liczba samolotów spadochronowych również została trafiona i utracona. Było to w dużej mierze spowodowane wrogimi warunkami napotkanymi przez pilotów. Część spadochronowa operacji Varsity leciała w świetle dziennym przy niskich prędkościach na bardzo małej wysokości, przy użyciu nieuzbrojonych samolotów transportowych, w miejscu dużych koncentracji niemieckich dział przeciwlotniczych 20 mm, 37 mm i większego kalibru wykorzystujących pociski odłamkowe, zapalające i przeciwpancerne. Na tym etapie wojny niemieckie załogi dział przeciwlotniczych wyszkoliły się do wysokiego stanu gotowości; wiele baterii miało znaczne doświadczenie bojowe w namierzaniu i niszczeniu nawet szybkich, dobrze uzbrojonych myśliwców i samolotów myśliwsko-bombardujących. Wreszcie, podczas gdy wiele, jeśli nie wszystkie C-47 użyte w operacji Varsity zostały doposażone w samouszczelniające się zbiorniki paliwa, o wiele większe samoloty C-46 Commando wykorzystane w akcji nie otrzymały takiej modyfikacji. Mankament ten został wyostrzony przez niewentylowane skrzydła C-46, które miały tendencję do gromadzenia wyciekającej benzyny u nasady skrzydła, gdzie można ją było zapalić choćby przez iskrę. Chociaż aż 19 z 72 samolotów C-46 zostało zniszczonych podczas operacji Varsity, straty innych typów maszyn poniesione w wyniku ognia przeciwlotniczego były również znaczące, w tym 13 zestrzelonych szybowców, 14 rozbitych przy lądowaniu i 126 uszkodzonych; 15 bombowców B-24 Liberator zestrzelonych oraz 104 uszkodzone; i wreszcie 30 C-47 zestrzelonych oraz aż 339 uszkodzonych.
Płk Otway, który napisał oficjalną historię brytyjskich sił powietrznodesantowych podczas II wojny światowej, stwierdził, że operacja Varsity uwypukliła wrażliwość jednostek szybowcowych. Chociaż działały w ramach samodzielnych jednostek i były w stanie poruszać się szybciej niż spadochroniarze w powietrzu, szybowce były łatwym celem dla ognia przeciwlotniczego i broni krótkiego zasięgu po wylądowaniu; Otway doszedł do wniosku, że podczas przyszłych operacji żołnierze zrzuceni na spadochronach powinni zabezpieczyć strefy lądowania przed przybyciem jednostek szybowcowych. Tak więc, przeforsowując lądowanie prowadzone w świetle dziennym, aby zapewnić większą dokładność, alianccy planiści przyczynili się do znacznie większej liczby ofiar, szczególnie wśród jednostek przenoszonych przez szybowce. Operacja ucierpiała również na złym pilotażu. Mimo że był on znacznie lepszej jakości niż podczas operacji na Sycylii czy w Normandii, piloci nadal popełniali poważne błędy, zwłaszcza gdy wziąć pod uwagę, że zrzut został przeprowadzony w świetle dziennym. Istotny błąd wystąpił zwłaszcza wtedy, gdy piloci transportów przenoszących 513 Pułk Piechoty Spadochronowej zrzucili znaczną część pułku kilka kilometrów od wyznaczonych stref zrzutu, w sektorze brytyjskim.

</doc>
<doc id="1938025" url="https://pl.wikipedia.org/wiki?curid=1938025" title="Kultura Calima">
Kultura Calima

Kultura Calima - kultura prekolumbijska z rejonu doliny rzeki Cauca w Kolumbii, rozwijająca się od 1500 p.n.e. do XVI wieku n.e.
Pojęcie.
Pojęcie „kultura Calima” obejmuje różne grupy ludzi, które żyły w tym regionie w różnych okresach, ale z powodu podobieństw zaobserwowanych w pozostałościach archeologicznych oraz w związku z faktem, że ludzie ci zamieszkiwali te same tereny, są oni uznawani za przedstawicieli jednej kultury. 
Okresy kulturowe.
Rozróżnia się trzy różne okresy w historii kultury Calima, którym nadano nazwy Llama, Yotoco i Sonso.
Llama.
Okres ten rozciąga się od 1500 p.n.e. do 100 p.n.e. Pod względem organizacji społecznej, politycznej i gospodarczej społeczeństwo, które w tym okresie zamieszkiwało dolinę Cauca, znane jest słabo. Okres ten cechuje się tworzeniem ceramiki z obrazami przedstawiającymi sceny z życia codziennego zwykłych ludzi, z realistycznymi przedstawieniami zwierząt, które żyły w ich otoczeniu (koty, sowy, pancerniki, gołębie) oraz obrazami fantastycznych stworów z cechami ludzkimi i zwierzęcymi (kotów, płazów, nietoperzy, węży), mającymi prawdopodobnie podkreślać cechy tych zwierząt u przedstawianych ludzi. Odnalezione przedstawienia sugerują istnienie systemu władzy i ustalonej hierarchii społecznej, podkreślają związek człowieka z przyrodą oraz związki świata rzeczywistego z nadprzyrodzonym. 
Yotoco.
Okres Yotoco obejmuje lata od 200 p.n.e. do 1200 n.e. Okres ten znany jest najlepiej z powodu dużej ilości odnalezionych obiektów archeologicznych. 
W okresie tym wzrosła liczba ludności. Autonomiczne wobec siebie plemiona rządzone były przez kacyków, nie istniał żaden rząd centralny ani jednolity system prawny. Panowała poligamia z podziałem na pierwszą żonę i żony pozostałe. Kobiety odgrywały bardzo ważną rolę w życiu tego społeczeństwa, biorąc aktywny udział w działalności rolniczej, jak i uczestnicząc w wojnach. Zmarłych chowano w grobach o charakterze szybowo-komorowym, a zmarłym w grobach towarzyszyły maski grobowe i figurki ludzi oraz zwierząt. Władza prawdopodobnie nie była dziedziczna, a wybór przywódcy był związany z oceną jego predyspozycji indywidualnych. Przywództwo było podkreślane przez używanie wyrobów ze złota, mających potwierdzić dominację społeczną i polityczną wodza.
Domy były budowane na platformach na stokach, budowano drogi i kanały odwadniające, rozwinęło się rzemiosło i sztuka, w tym rzeźba, ceramika (naczynia gliniane w kształcie ptaka lub żaby, dominacja kolorów: czarnego, czerwonego i pomarańczowego), wyroby metalowe, złotnictwo. 
Podstawą wyżywienia ludności była kukurydza i inne rośliny uprawne, a dieta była uzupełniana rybami i olejami. Rozwojowi rolnictwa sprzyjał system kanałów odwadniających. Rozwinięty system dróg sprzyjał rozwojowi handlu z sąsiednimi obszarami. 
Wśród rzemiosł szczególny rozwój od pierwszych wieków n.e. notowało złotnictwo, a wyroby ze złota zaczęły być noszone przez przywódców plemiennych i składane do ich grobów po śmierci. Były to: diademy, ozdoby na nos, kolczyki, napierśniki (pektorały), bransolety, szpilki, wisiorki, poporo, maski grobowe oraz figurki ludzi i zwierząt. Szczególnie bogatym zbiorem złotych przedmiotów tej kultury dysponuje współcześnie Muzeum Złota w Bogocie. 
Sonso.
Okres trwający między 650 n.e. a 1700 n.e. Na początku tego okresu doszło do dużych przemian społecznych, politycznych i ekonomicznych. Doszło do znacznego przyrostu liczby ludności. Władza przywódców nie manifestowała się, jak w okresie Yotoco, prezentowaniem bogatych ozdób, lecz rzeczywistą kontrolą nad produkcją gospodarczą. Ludzie, podobnie jak we wcześniejszym okresie, budowali swoje domostwa na platformach, a rolnictwo opierali na polach uprawnych, chronionych przez system kanałów odwadniających. Główną cechą wyróżniającą ceramiki tego okresu jest wytwarzanie naczyń glinianych z trzema rączkami, które przypuszczalnie były używane podczas ceremonii i w celach rytualnych.
Galeria.
Złote pektorały (rys.1-3) i ozdoba na głowę (rys.4), okres Yotoco, I-VII wiek n.e., ze zbiorów Metropolitan Museum of Art w Nowym Jorku:

</doc>
<doc id="1938031" url="https://pl.wikipedia.org/wiki?curid=1938031" title="Ferdinand Feldhofer">
Ferdinand Feldhofer

Ferdinand Feldhofer (ur. 23 października 1979 w Vorau) – austriacki piłkarz występujący na pozycji obrońcy. Do 2013 roku grał w Sturmie Graz. W Bundeslidze debiutował w barwach właśnie Sturmu, w 1998 roku. Potem występował w Rapidzie Wiedeń i Wacker Innsbruck. W 2008 roku powrócił do klubu z Grazu. W 2002 roku zadebiutował w reprezentacji Austrii. Dotychczas wystąpił w niej 13-krotnie.

</doc>
<doc id="1938033" url="https://pl.wikipedia.org/wiki?curid=1938033" title="Kristiansund VBK">
Kristiansund VBK

Kristiansund VBK – norweski klub siatkarski z Kristiansund, założony w 1981 roku. Obecnie występuje w najwyższej klasie rozgrywkowej (Eliteserien).

</doc>
<doc id="1938034" url="https://pl.wikipedia.org/wiki?curid=1938034" title="Diecezja Nawakszut">
Diecezja Nawakszut

Diecezja Nawakszut (łac.: "Dioecesis Nuakchottensis") – rzymskokatolicka diecezja w Mauretanii.
Siedziba biskupa znajduje się w katedrze w Nawakszucie.
Podlega bezpośrednio pod Stolicę Apostolską.
Swoim zasięgiem obejmuje państwo Mauretania.

</doc>
<doc id="1938036" url="https://pl.wikipedia.org/wiki?curid=1938036" title="Abell 1185">
Abell 1185

Abell 1185 – gromada galaktyk znajdująca się w konstelacji Wielkiej Niedźwiedzicy w odległości około 400 milionów lat świetlnych od Ziemi. Gromada ta rozciąga się na przestrzeni miliona lat świetlnych. Należy ona do Supergromady w Lwie.
Większość spośród setek galaktyk należących do gromady to galaktyki eliptyczne. Należą jednak do niej również galaktyki spiralne, soczewkowate oraz nieregularne. Obserwacje tej gromady wykazały, że znajdują się również w niej gromady kuliste nie należące do żadnej konkretnej galaktyki, lecz oddziałujące z całą gromadą Abell 1185.
Do najbardziej znanych galaktyk gromady należy zderzenie co najmniej dwóch galaktyk NGC 3561 oraz PGC 33992, skatalogowane w Atlasie Osobliwych Galaktyk jako Arp 105, a bardziej znane jako „Gitara”.

</doc>
<doc id="1938039" url="https://pl.wikipedia.org/wiki?curid=1938039" title="Myosotis scorpioides">
Myosotis scorpioides



</doc>
<doc id="1938040" url="https://pl.wikipedia.org/wiki?curid=1938040" title="Martin Ehrenreich">
Martin Ehrenreich

Martin Ehrenreich (ur. 10 maja 1983) – austriacki piłkarz występujący na pozycji napastnika. Obecnie występuje w Sturmie Graz. Ehrenreich jest wychowankiem DSV Leoben. W 2005 roku został piłkarzem FC Gratkorn, dla którego zagrał w 121 meczach, strzelając 8 bramek. W 2009 roku przeniósł się do klubu Bundesligi, Sturmu Graz.

</doc>
<doc id="1938043" url="https://pl.wikipedia.org/wiki?curid=1938043" title="Kick-Ass (film)">
Kick-Ass (film)

Kick-Ass – brytyjsko-amerykański film akcji w reżyserii Matthew Vaughna na podstawie komiksu pod tym samym tytułem autorstwa Marka Millara i 

</doc>
<doc id="1938044" url="https://pl.wikipedia.org/wiki?curid=1938044" title="MOK Police">
MOK Police



</doc>
<doc id="1938045" url="https://pl.wikipedia.org/wiki?curid=1938045" title="Archidiecezja Tunisu">
Archidiecezja Tunisu

Archidiecezja Tunis (łac.: "Archidioecesis Tunetanus") – rzymskokatolicka archidiecezja w Tunisie Tunezja.
Siedziba biskupa znajduje się w katedrze św. Wincentego à Paulo w Tunisie.
Podlega bezpośrednio pod Stolicę Apostolską.
Swoim zasięgiem obejmuje państwo Tunezja.

</doc>
<doc id="1938046" url="https://pl.wikipedia.org/wiki?curid=1938046" title="Złota świątynia Dambulla">
Złota świątynia Dambulla

Złota Świątynia Dambulla, świątynia buddyjska składająca się z pięciu jaskiń powstawała w okresie od I wieku p.n.e. do XVIII wieku. Położona w centralnej części Sri Lanki w miejscowości Dambulla.
Na świątynie składają się groty:

</doc>
<doc id="1938047" url="https://pl.wikipedia.org/wiki?curid=1938047" title="Waldemar Okoń">
Waldemar Okoń

Waldemar Okoń (ur. 11 sierpnia 1953 we Wrocławiu) - poeta, polski historyk sztuki specjalizujący się w historii sztuki nowoczesnej i malarstwie polskim XIX i XX w. 
Życiorys.
Życiorys.
Urodził w 1953 we Wrocławiu. W 1972 ukończył IX Liceum Ogólnokształcące im. Juliusza Słowackiego we Wrocławiu. W latach 1972-1980 studiował na Uniwersytecie Wrocławskim najpierw filologię polską, a następnie historię sztuki, kończąc studia z wyróżnieniem. W 1979 rozpoczął pracę naukową na uczelni, najpierw jako asystent-stażysta w Katedrze, a następnie adiunkt w Instytucie Historii Sztuki. Stopień doktora nauk humanistycznych w zakresie historii sztuki otrzymał w 1988 w Instytucie Historii Sztuki Polskiej Polskiej Akademii Nauk na podstawie rozprawy pt.: "Malarstwo a literatura w Polsce (1850–1890)", napisanej pod kierunkiem prof. Wiesława Juszczaka. Następnie w 2002 otrzymał stopień doktora habilitowanego na podstawie pracy: "Stygnąca planeta. Polska krytyka artystyczna wobec malarstwa historycznego i historii". W 2004 otrzymał stanowisko profesora nadzwyczajnego. W latach 1996–1999 był zastępcą dyrektora Instytutu Historii Sztuki ds. ogólnych, będąc jednocześnie w latach 1996–2005 kierownikiem studiów wieczorowych. Od 2005 do 2012 roku piastował funkcję dyrektora Instytutu Historii Sztuki. W marcu 2009 otrzymał stopień naukowy profesora zwyczajnego. Obecnie kierownik Zakładu Historii Sztuki Nowoczesnej Uniwersytetu Wrocławskiego.
Jest autorem 9 książek z zakresu historii sztuki i blisko 40 rozpraw i artykułów. Publikacje te dotyczą głównie polskiej i europejskiej historii sztuki XIX i XX w. oraz sztuki nowoczesnej. Zajmuje się także twórczością literacką - opublikował 7 książek. Jest członkiem Stowarzyszenia Pisarzy Polskich od 1996. Obecnie pełni funkcję wiceprezesa wrocławskiego oddziału Stowarzyszenia Pisarzy Polskich. 
Studia.
Studiował na Uniwersytecie Wrocławskim w latach 1972-1980, najpierw na Wydziale Filologicznym, a później na Wydziale Filozoficzno-Historycznym uzyskując stopnie magistra filologii polskiej (praca „Elementy werbalne kodu filmowego”, promotor prof. dr hab. Jan Trzynadlowski) i historii sztuki (praca „Sztuka i narracja”, promotor prof. dr hab. Zofia Ostrowska-Kębłowska) - oba dyplomy z wyróżnieniem. Stopień doktora nauk humanistycznych w zakresie historii sztuki nadała mu w roku 1988 Rada Naukowa Instytutu Historii Sztuki Polskiej Akademii Nauk na podstawie pracy doktorskiej „Malarstwo a literatura w Polsce (1850-1890)” uznanej jako wyróżniająca się (promotor prof. dr hab. Wiesław Juszczak, recenzentki: prof. dr hab. M. Żmigrodzka i prof. dr hab. Maria Poprzęcka). Stopień doktora habilitowanego nauk humanistycznych w zakresie nauk o sztuce otrzymał na Uniwersytecie Wrocławskim w roku 2002; zatwierdziła go Rada Wydziału Nauk Humanistycznych po prezentacji rozprawy habilitacyjnej „Stygnąca planeta. Polska krytyka artystyczna wobec malarstwa historycznego i historii”. Stanowisko profesora nadzwyczajnego w Instytucie Historii Sztuki Uwr. otrzymał w roku 2004, a tytuł profesora belwederskiego nadany przez Prezydenta RP Lecha Kaczyńskiego, trzeciego kwietnia 2009 roku.
Praca zawodowa i naukowa.
Pracę zawodowa rozpoczął w 1979 roku jako asystent stażysta, początkowo w Katedrze, a później w Instytucie Historii Sztuki Uniwersytetu Wrocławskiego. W latach 1996-1999 był zastępcą dyrektora Instytutu Historii Sztuki ds. ogólnych, będąc jednocześnie, w latach 1996-2005, kierownikiem studiów wieczorowych (niestacjonarnych). W latach 2005- 2012 był dyrektorem Instytutu Historii Sztuki Uwr oraz, do chwili obecnej, kierownikiem Zakładu Historii Sztuki Nowoczesnej. Jest autorem szeregu książek z szeroko pojmowanej historii sztuki i kilkudziesięciu rozpraw i artykułów, wielokrotny uczestnik seminariów i sesji naukowych, w tym wielu zagranicznych. Jego publikacje dotyczą głównie polskiej i europejskiej sztuki XIX i XX wieku oraz sztuki nowoczesnej (lista najważniejszych publikacji książkowych w załączeniu). Stypendysta Fundacji Lanckorońskich i Funduszu Pomocy Niezależnej Literaturze i Nauce Polskiej. Jest członkiem Stowarzyszenia Pisarzy Polskich od 1996 r., od czterech lat pełni funkcję prezesa wrocławskiego oddziału tego Stowarzyszenia, również członkiem Zarządu Głównego SPP. Autor kilkunastu opublikowanych prac literackich. Współpracował przy realizacji projektów badawczych z wybitnymi uczonymi: prof. Wiesławem Juszczakiem, prof. Jerzym Axerem, prof. Andrzejem Makowieckim, prof. Ryszardą Czepulis-Rastenis, prof. Aliną Kowalczykową.
Promotor 9 prac doktorskich i blisko 240 magisterskich. Autor kilkudziesięciu recenzji wydawniczych oraz szeregu recenzji prac doktorskich, habilitacyjnych i profesorskich.
Wieloletni członek Państwowej Komisji Akredytacyjnej dla kierunku historia sztuki, organizator zagranicznych objazdów zabytkoznawczych, w których brali udział studenci studiów stacjonarnych, wieczorowych i podyplomowych.
Działalność artystyczna i kuratorska.
Jeden z inicjatorów na gruncie wrocławskim Dolnośląskiego Towarzystwa Zachęty Sztuk Pięknych. W zarządzie tej organizacji pracuje od chwili jej powstania, czyli od roku 2004, do dzisiaj. 
Stale współpracuje z Muzeum Współczesnym Wrocław (współorganizowanie wystaw, teksty do katalogów – ostatnio do wystawy Jerzego Olka). Od roku 2018 wchodzi w skład Rady tego Muzeum.
Stała współpraca z galerią mia Art Gallery. Kurator szeregu wystaw, autor wstępów do katalogów, w tym szczególnie do zainicjowanego wspólnie z galerią cyklu wystaw i publikacji pt. „Małe wielkie kolekcie”. Dotychczas udało się zrealizować wystawy i opublikować katalogi do prezentacji „Kolekcji Hermansdorferów”, „Kolekcji Bożeny Kowalskiej” i „Kolekcji Bogdana Góreckiego”.
Inicjator i autor programu działającej przez kilka lat przy Instytucie Historii Sztuki Galerii Szewska 36 oraz opiekun naukowy organizowanych przez studentów sesji naukowych.
Wieloletni współpracownik Akademii Sztuk Pięknych we Wrocławiu jako egzaminator z historii sztuki kilkudziesięciu doktorantów tej uczelni, w tym szeregu osób spoza granic naszego kraju, recenzent szeregu wydawnictw Akademii, w tym wszystkich tomów (dotychczas 18) bardzo istotnej nie tylko dla Wrocławia serii „Wrocławskie Środowisko Artystyczne”.
Od wielu lat juror Olimpiady Artystycznej. Z okazji XXX lecia tej Olimpiady otrzymał podziękowanie i dyplom honorowy „W uznaniu zasług w upowszechnianiu sztuki wśród młodzieży”.
Działalność redakcyjna i wydawnicza.
Autor koncepcji merytorycznej i wydawniczej oraz redaktor naczelny od roku 2006 Kwartalnika Instytutu Historii Sztuki „Quart” (dotychczas ukazały się 63 numery tego pisma), którego poziom merytoryczny i atrakcyjna szata graficzna wzbudzają zainteresowanie i uznanie w środowisku nie tylko historyków sztuki. Czasopismo jest indeksowane w bazie Index Copernicus oraz w bazie ERIH+, uzyskało grant „Wsparcie 500 czasopism naukowych” MNiSW na lata 2019-2020., Ministerstwo Edukacji i Nauki, przyznano, jako jednemu z nielicznych pism z tej dyscypliny, 70 punktów za artykuł.
Współpracownik Wydawnictwa Dolnośląskiego (opieka naukowa serii „A to Polska właśnie” oraz serii „Świadectwa sztuki” - współpraca z wydawnictwem A Dorling Kindersley Book), Wydawnictwa Uniwersytetu Wrocławskiego, wydawnictwa „Warstwy”, wydawnictwa „Akwedukt” i wydawnictw związanych ze Stowarzyszeniem Pisarzy Polskich.
Przewodniczący jury Wrocławskiego Programu Wydawniczego oraz członek jury przyznającego stypendia artystyczne z ramienia Wydziału Kultury Urzędu Miejskiego we Wrocławiu.
Współpracownik Ośrodka Kultury i Sztuki we Wrocławiu – konsultacje, redakcja tekstów, wstępy do wydawnictw – ostatnio do katalogu prac Miry Żelechower-Aleksiun oraz do książki o teatrze autorstwa Grzegorza Ćwiertniewicza.
Nagrody i odznaczenia.
Wielokrotnie (18 razy) nagradzany przez Rektora za działalność naukową, dydaktyczną i organizacyjną. Trzykrotny laureat nagrody indywidualnej Ministra Nauki i Szkolnictwa Wyższego za książki „Sztuka i narracja”, „Sztuki siostrzane” i „Stygnąca planet. Polska krytyka artystyczna wobec malarstwa historycznego i historii” oraz nagrody im. Księdza Dettloffa za książkę „Malarstwo i literatura w II połowie XIX wieku” w kategorii prac nieopublikowanych. Stypendysta Fundacji Lanckorońskich i Funduszu Pomocy Niezależnej Literaturze i Nauce Polskiej.
Życie prywatne.
Jest żonaty z Danutą, wicedyrektorką Zespołu Szkół nr 3 we Wrocławiu, z którą ma dwie córki: Natalię i Weronikę, absolwentki wrocławskiej Akademii Sztuk Pięknych. 
Publikacje książkowe.
Studia poświęcone sztuce XIX i XX wieku

</doc>
<doc id="1938048" url="https://pl.wikipedia.org/wiki?curid=1938048" title="Rezyliencja (psychologia)">
Rezyliencja (psychologia)

Rezyliencja (z łac. "resilire – odbić z powrotem, sprężyście odbić się") – umiejętność lub proces dostosowywania się człowieka do zmieniających się warunków, adaptacja do otoczenia, uodpornianie się, plastyczność umysłu, zdolność do odzyskiwania utraconych lub osłabionych sił i odporność na działanie szkodliwych czynników. Zdolność do regeneracji po urazach psychicznych.
Rezyliencja wynika z predyspozycji genetycznych i doświadczeń, może także być rozwijana. Sprzyja jej optymizm i wsparcie społeczne. 
Rezyliencja pomaga zapobiegać negatywnym skutkom stresu – sprzyja profilaktyce problemów psychicznych i chorób. Wspiera też ogólne funkcjonowanie i dobrostan.
Pojęcie odnosi się również do społeczności (lokalnych i większych), całych państw lub regionów i ich reakcji na znane lub nieznane zdarzenia o różnej gwałtowności i skali.

</doc>
<doc id="1938050" url="https://pl.wikipedia.org/wiki?curid=1938050" title="Vorau">
Vorau

Vorau – gmina targowa w Austrii, w kraju związkowym Styrii, w powiecie Hartberg-Fürstenfeld. Do 31 grudnia 2012 należała do powiatu Hartberg.

</doc>
<doc id="1938052" url="https://pl.wikipedia.org/wiki?curid=1938052" title="Myosotis versicolor">
Myosotis versicolor



</doc>
<doc id="1938055" url="https://pl.wikipedia.org/wiki?curid=1938055" title="Myosotis praecox">
Myosotis praecox



</doc>
<doc id="1938056" url="https://pl.wikipedia.org/wiki?curid=1938056" title="Myosotis stenophylla">
Myosotis stenophylla



</doc>
<doc id="1938057" url="https://pl.wikipedia.org/wiki?curid=1938057" title="HL-2">
HL-2

HL-2 „Haroldek” – sportowy, 2-osobowy samolot samodzielnie skonstruowany w latach 1926–1927 przez inż. Józefa Medweckiego, pracującego w poznańskiej wytwórni lotniczej „Samolot”.
Historia.
Protoplastą HL-2 był samolot "HL-1" (również autorstwa inż. Medweckiego), który jednak nie wyszedł poza sferę projektu. Przy projektowaniu samolotu Medwecki korzystał z czeskiego podręcznika pt. "Jak se stavi sportovne letadelko". Budowę samolotu rozpoczęto w połowie 1926 roku. Otrzymał on oznaczenie HL-2, (na cześć amerykańskiego komika Harolda Lloyda); nazywano go zdrobniale „Haroldek”. Zamiarem Medweckiego był udział w Pierwszym Krajowym Konkursie Awionetek w październiku 1927 roku. Jesienią 1927 roku samolot został oblatany przez pilota 3 Pułku Lotniczego w Poznaniu Władysława Szulczewskiego. W dniu 5 października Szulczewski wystartował z Poznania, aby na czas dolecieć do Warszawy, jednak po drodze pękł przewód paliwowy i samolot musiał awaryjnie lądować. Z powodu spóźnienia HL-2 „Haroldek” mógł wystartować na zawodach jedynie poza konkursem. Po kolejnej awarii (tym razem silnika – w czasie lotu konkursowego na trasie Warszawa–Dęblin), zepsuty silnik wyjęto z samolotu, natomiast kadłub został zniszczony w czasie wypadku samochodu ciężarowego przewożącego samolot do Poznania. Był to jedyny egzemplarz, jaki wyprodukowano.
Konstrukcja.
HL-2 „Haroldek” był konstrukcją drewnianą pokrytą sklejką, podwozie wzmocnione rurami stalowymi, osłonę silnika ze względów przeciwpożarowych wykonano z blachy aluminiowej. Jednostkę napędową stanowił silnik Anzani 3A2 o mocy 35 KM (3-cylindry w układzie gwiazdy, chłodzony powietrzem). Kolor: pomarańczowy (z wyjątkiem aluminiowej osłony silnika – nie pomalowanej).

</doc>
<doc id="1938059" url="https://pl.wikipedia.org/wiki?curid=1938059" title="Tadeusz Szeląg">
Tadeusz Szeląg

Tadeusz Szeląg ps. „Łeda”, „Stanisław” (ur. 1 maja 1920 w Klimontowie) – polski wojskowy, komendant obwodowy i okręgowy Batalionów Chłopskich.
Życiorys.
Tadeusz Szeląg urodził się 1 maja 1920 w Klimontowie. Do chwili wybuchu wojny uzyskał średnie wykształcenie. W 1940 wstąpił do podziemia, a jesienią tego roku został pierwszym komendantem Obwodu Sandomierz Okręgu Kielce Batalionów Chłopskich. Zagrożony aresztowaniem na skutek dekonspiracji, został przeniesiony na Lubelszczyznę w sierpniu 1941 roku. Tam między majem a sierpniem 1941 objął stanowisko zastępcy komendanta Okręgu Lublin BCh, które piastował do sierpnia 1942 Następnie został przeniesiony i od 1 maja 1942 roku objął stanowisko zastępcy komendanta Okręgu Warszawa Województwo BCh. W październiku 1943 wyznaczony na oficera do zadań specjalnych Komendy Głównej Batalionów Chłopskich. Koordynował działania Batalionów Chłopskich wobec działań okupanta na Zamojszczyźnie. Dowodził dwoma akcjami odwetowymi we wsiach Zawada i Wielącz. Prowadził działania pomocowe dla ludności żydowskiej ukrywającej się na południowej Lubelszczyźnie. Współorganizował akcję wysadzenia pociągu amunicyjnego pod Gołębiem. W maju 1944 objął stanowisko p.o. Okręgu Warszawa Województwo BCh. Był jednym z redaktorów czasopisma "Żywią i bronią". Wziął udział w powstaniu warszawskim.
Po wojnie był zatrudniony w Komendzie Głównej MO, kopalni węgla na Śląsku. W 1956 roku powrócił do Warszawy i podjął pracę w WSiP.

</doc>
<doc id="1938060" url="https://pl.wikipedia.org/wiki?curid=1938060" title="Claraville">
Claraville

Claraville (dawniej Kelso i Clarasillo) – obszar niemunicypalny w Kern County, w Kalifornii (Stany Zjednoczone), na wysokości 1921 m.

</doc>
<doc id="1938062" url="https://pl.wikipedia.org/wiki?curid=1938062" title="Sheep Island">
Sheep Island

Sheep Island – niewielka wyspa w zachodniej Szkocji, w hrabstwie Argyll and Bute, położona na zatoce Firth of Clyde, na północ od wyspy Sanda, oddalona o około 2 km od półwyspu Kintyre. Wyspa nie jest zamieszkana, jednak żyje na niej około 60 owiec rasy Soay.
W 2010 roku wyspa została nabyta za 2,5 mln funtów przez Michi Meiera.

</doc>
<doc id="1938063" url="https://pl.wikipedia.org/wiki?curid=1938063" title="Pułk Marszowy Kresowej Brygady Kawalerii">
Pułk Marszowy Kresowej Brygady Kawalerii

Pułk Marszowy Kresowej Brygady Kawalerii – improwizowany oddział kawalerii Wojska Polskiego. Sformowany w Żółkwi w czasie kampanii wrześniowej, walczył w składzie Armii "Małopolska".
Formowanie i działania wojenne we wrześniu 1939 roku.
9 września 1939 r. w Ośrodku Zapasowym Kresowej Brygady Kawalerii w Żółkwi, sformowano Dywizjon Rozpoznawczy rtm. Józefa Murasika, zwany również później Pułkiem Zapasowym Kresowej Brygady Kawalerii i Pułkiem Rozpoznawczym Kawalerii. W jego skład weszły konne szwadrony marszowe 6 Pułku Strzelców Konnych, 12 Pułku Ułanów, 14 Pułku Ułanów, 22 Pułku Ułanów oraz pluton ckm z 12 Pułku Ułanów.
W związku z niekorzystną sytuacją na froncie Dywizjon, wraz z całym Ośrodkiem Zapasowym Kresowej Brygady Kawalerii, został podporządkowany Grupie "Żółkiew" płk. Stefana Iwanowskiego broniącej północnego odcinka Obszaru Obrony Lwowa. 10 września Dywizjon wyruszył na rozpoznanie w kierunku zachodnim, w wyniku którego stwierdził marsz niemieckiej 2 Dywizji Pancernej z rejonu Jarosławia na Rawę Ruską i Niemirów. Wysyłane patrole rozpoznawcze z Brusna w kierunku Płazów, Cieszanów, Lubaczów nie wróciły, zlikwidowane przez wojska niemieckie. Dywizjon wycofał się w kierunku Żółkwi, a idący w straży tylnej szwadron 14 puł. pod wsią Oleszyce stoczył walkę z niemieckim podjazdem pancerno-motorowym niszcząc samochód pancerny i kilka motocykli. W trakcie rozpoznania stoczono drobne starcia z podjazdami pancernymi nieprzyjaciela, zaś podczas wycofywania się na Żółkiew, pod zajętym przez Niemców Niemirowem, idący w straży przedniej Dywizjonu szwadron marszowy 6 psk stoczył potyczkę z oddziałem piechoty 4 Dywizji Lekkiej. Następnie dywizjon osłaniany przez szwadron 12 puł. przekroczył szosę Niemirów-Rawa Ruska pod Wróblaczyn. 13 września dywizjon osiągnął Krechów. Wieczorem przez Żółkiew przegrupował się do Wiesenbergu. 12 września w rejon Żółkwi podeszła 10 Brygada Kawalerii, która otrzymała zadanie osłony Lwowa od północy. Płk. Maczkowi podporządkowano w tym celu Grupę "Żółkiew", zaś Dywizjon Rozpoznawczy rtm. Murasika, zwany od tej pory Pułkiem Rozpoznawczym Kawalerii, znalazł się w odwodzie 10 BK. W nocy 13/14 września szwadron 12 puł. został podporządkowany dowódcy dywizjonu ppanc. 10 BK.
Po zajęciu Zboisk w nocy z 13/14 września przez 99 pułk strzelców górskich niemieckiej 1 Dywizji Górskiej, połączenie pomiędzy Żółkwią a Lwowem zostało przerwane. 14 września rtm. Murasik wyznaczył do rozpoznania rejonu Zboisk szwadron 14 puł., spieszony szwadron stoczył potyczkę ogniową na lizjerze lasów brzuchowickich. Po czym wykorzystując ukrycia terenowe spieszony szwadron Jazłowiaków dotarł do zabudowań Zboisk, uderzył na znajdujących się w rejonie cmentarza niemieckich strzelców górskich wypierając ich w głąb wsi, zniszczono 3 samochody ciężarowe i kilka motocykli. Na skutek celnego ostrzału broni maszynowej i kontrakcji niemieckiej szwadron 14 puł. wycofał się ze Zboisk. Patrolując w nocy 14/15 września podejścia do wsi. Rozpoznanie pozwoliło zaplanować natarcie 10 BK i ustaliło, że połączenie rejonu ze Lwowem zostało przerwane. By je przywrócić, 15 września Dywizjon Przeciwpancerny 10 BK ze szwadronem 12 puł. oraz pododdziały 24 puł. uderzyły na Zboiska od czoła, zaś od tyłu, przez lasy brzuchowickie, uderzył pułk rtm. Murasika wsparty przez kompanię kolarzy 11 DP oraz 2 ckm i 2 moździerze. Wysokie straty poniósł szwadron 12 puł. atakujący wzg. 324 na którym stwierdzono obronę dwóch niemieckich kompanii strzelców górskich. 16 września o świcie ponowiono natarcie, tym razem od czoła atakując całością sił 10 BK, ponownie bez efektu, gdyż uderzenie oddziałów 35 Dywizji Piechoty rez. z załogi Lwowa nie zostało zsynchronizowane z akcją zgrupowania 10 BK. 17 września o godz. 5.00 płk. Maczek rozkazał kontynuować natarcie. Pułk Rozpoznawczy Kawalerii, mając w I rzucie natarcia szwadrony 6 psk i 14 puł. wsparty plutonem motocyklistów 10 psk zaatakował z lasów brzuchowickich na północ od Hołoska Wielkiego, powodując dezorganizację na niemieckich tyłach, i utrudniając przesuwanie się odwodów na główne rejony natarcia 10 BK. W efekcie po południu zdobyto wzgórze 324 i sąsiednie wzniesienia, przywracając połączenie pomiędzy Lwowem a Żółkwią. Szwadrony pułku poniosły duże straty w poległych i rannych wynoszące ogółem kilkudziesięciu kawalerzystów.
10 BK odeszła następnie, by wzmocnić obronę rumuńskiego przedmościa, zaś pułk rtm. Murasika odłączył się od niej i obszedłszy Lwów od wschodu, przez Winniki, Gliniany i Kurowice 19 września dotarł do Buska, gdzie z uwagi na podejście wojsk sowieckich rtm. Murasik rozwiązał pułk, żołnierzy zwolnił do domów, zbędne konie oddał ludności, ukrył dokumenty. Z grupą ochotników spośród oficerów i żołnierzy wyruszył w kierunku granicy węgierskiej, lecz prawdopodobnie 20 września grupa została otoczona w rejonie Złoczowa przez sowiecką kawalerię i broń pancerną i dostała się do niewoli. Pozostałość szwadronu 12 puł. po utracie kontaktu z grupą bojową ppłk. Mosczeńskiego z 10 BK w dniu 20 września, w sile ok. 40 ułanów pod dowództwem por. S. Brzezińskiego skierowała się na Brzuchowice. Starający się osłonić walki oddziałów gen. Sosnkowskiego, został odrzucony przez oddziały niemieckie w kierunku wschodnim i prawdopodobnie dostały się do niewoli sowieckiej. 

</doc>
<doc id="1938067" url="https://pl.wikipedia.org/wiki?curid=1938067" title="Sumuel">
Sumuel



</doc>
<doc id="1938069" url="https://pl.wikipedia.org/wiki?curid=1938069" title="Sineribam">
Sineribam



</doc>
<doc id="1938076" url="https://pl.wikipedia.org/wiki?curid=1938076" title="Narodowa Armia Ludowa NRD">
Narodowa Armia Ludowa NRD



</doc>
<doc id="1938077" url="https://pl.wikipedia.org/wiki?curid=1938077" title="Franciszek Chyb">
Franciszek Chyb

Franciszek Chyb (ur. 20 stycznia 1895 w Bobrzy, zm. 22 grudnia 1978 w Radomiu) – polski polityk PSL „Wyzwolenie”, Stronnictwa Chłopskiego, BBWR i OZN, poseł, legionista, członek POW, żołnierz ZWZ-AK.
Życiorys.
Pochodził z rodziny chłopskiej. Ukończył szkołę powszechną. W 1914 wstąpił do Legionów, a w latach 1917-1918 był jednym z organizatorów POW w powiecie kieleckim. Od 1919 do 1921 w Wojsku Polskim. Później powrócił do rodzinnej wsi. Tam był działaczem lokalnych organizacji samorządowych (był członkiem rady gminnej w Samsonowie, sejmiku oraz wydziału powiatowego w Kielcach), a także członkiem kółka rolniczego w Bobrzy.
Początkowo w PSL „Wyzwolenie”, z listy którego został wybrany na posła I kadencji z okręgu nr 20.
W latach 1926–1931 był członkiem Stronnictwa Chłopskiego, w którym zasiadał w Radzie Naczelnej ugrupowania. Jako poseł tej partii wszedł w skład Sejmu II i III kadencji (wybrany został z okręgu nr 19). Od 1933 w BBWR, a od 1937 w OZN.
Po wybuchu II wojny światowej był członkiem Związku Walki Zbrojnej i Armii Krajowej. Został aresztowany przez Niemców 4 września 1942. Więziony był przez okupanta w Radomiu, a później w obozach w Auschwitz, Stuttgarcie, Mittelbau-Dora i Sachsenhausen.
Po zakończeniu wojny powrócił do kraju i zamieszkał w Radomiu, gdzie w latach 1946–1965 pracował w Przedsiębiorstwie Budownictwa Miejskiego.

</doc>
<doc id="1938081" url="https://pl.wikipedia.org/wiki?curid=1938081" title="Zhou Haibin">
Zhou Haibin

Zhou Haibin (; ur. 19 lipca 1985 w Dalian) – chiński piłkarz występujący na pozycji pomocnika. Zhou karierę rozpoczął w szkółce piłkarskiej Shandong Luneng Taishan, zaś w pierwszej lidze zadebiutował w wieku 17 lat. W 2009 roku był piłkarzem holenderskiego PSV Eindhoven, lecz nie zagrał w nim żadnego meczu. W 2010 roku powrócił do swego macierzystego klubu, a w 2013 przeszedł do Tianjin Teda.
W 2007 roku, Zhou wystąpił wraz ze swoją reprezentacją na Pucharze Azji. Grał też w Pucharze Azji i Pucharze Azji 2004.

</doc>
<doc id="1938083" url="https://pl.wikipedia.org/wiki?curid=1938083" title="Leanna Carriere">
Leanna Carriere

Leanna Carriere, d. Wellwood (ur. 3 kwietnia 1985) – kanadyjska lekkoatletka specjalizująca się w skoku o tyczce.

</doc>
<doc id="1938084" url="https://pl.wikipedia.org/wiki?curid=1938084" title="Puchar Pięciu Narodów 1911">
Puchar Pięciu Narodów 1911

Puchar Pięciu Narodów 1911 – druga edycja Puchar Pięciu Narodów, corocznego turnieju w rugby union rozgrywanego pomiędzy pięcioma najlepszymi zespołami narodowymi półkuli północnej, która odbyła się pomiędzy 2 stycznia a 25 marca 1911 roku. Wliczając turnieje w poprzedniej formie, od czasów Home Nations Championship, była to dwudziesta dziewiąta edycja tych zawodów. W turnieju zwyciężyła Walia, która pokonała wszystkich rywali i tym samym zdobyła Triple Crown oraz Wielkiego Szlema.
Zgodnie z ówczesnymi zasadami punktowania dropgol był warty cztery punkty, podwyższenie dwa, natomiast przyłożenie i pozostałe kopy trzy punkty.

</doc>
<doc id="1938086" url="https://pl.wikipedia.org/wiki?curid=1938086" title="Beztkankowce">
Beztkankowce



</doc>
<doc id="1938090" url="https://pl.wikipedia.org/wiki?curid=1938090" title="Zheng Bin">
Zheng Bin

Zheng Bin (; ur. 4 lipca 1977 w Wuhanie) – chiński piłkarz występujący na pozycji obrońcy.
W 2007 roku, Zheng Bin wystąpił wraz ze swoją reprezentacją na Pucharze Azji.

</doc>
<doc id="1938092" url="https://pl.wikipedia.org/wiki?curid=1938092" title="Siniddinam">
Siniddinam



</doc>
<doc id="1938094" url="https://pl.wikipedia.org/wiki?curid=1938094" title="Architektura ANSI-SPARC">
Architektura ANSI-SPARC

Architektura ANSI-SPARC ("American National Standards Institute, Standards Planning And Requirements Committee") to abstrakcyjny standard projektowania systemów zarządzania bazami danych, zaproponowany po raz pierwszy w 1975 roku.
Większość powszechnie używanych współcześnie baz danych opiera się na tym schemacie, aczkolwiek nie został on nigdy sformalizowany.
Architektura trójwarstwowa.
Celem zastosowania architektury trójwarstwowej jest uniezależnienie prezentacji danych od sposobu, w jaki są one przechowywane.
Jest to pożądane z kilku powodów:

</doc>
<doc id="1938096" url="https://pl.wikipedia.org/wiki?curid=1938096" title="Mao Jianqing">
Mao Jianqing

Mao Jianqing (; ur. 8 sierpnia 1986 w Szanghaju) – chiński piłkarz występujący na pozycji pomocnika. Od 2017 występuje w Shanghai Shenhua.
W 2007 roku wystąpił wraz ze swoją reprezentacją na Pucharze Azji.

</doc>
<doc id="1938098" url="https://pl.wikipedia.org/wiki?curid=1938098" title="Wang Peng">
Wang Peng

Wang Peng (; ur. 16 czerwca 1978 w Dalian) – chiński piłkarz występujący na pozycji napastnika. Obecnie występuje w Shaanxi Zhongxin.
W 2007 roku wystąpił wraz ze swoją reprezentacją na Pucharze Azji.

</doc>
<doc id="1938100" url="https://pl.wikipedia.org/wiki?curid=1938100" title="Sitamon">
Sitamon

Sitamon (także Satamon, egip. "Córka Amona") – najstarsza córka faraona Amenhotepa III i królowej Teje.
Była ulubienicą ojca i cieszyła się niezwykle wysoką pozycją w królewskiej rodzinie. Około roku 31. dostąpiła największego wyniesienia, stając się królewską małżonką obok swej matki. Jej spraw doglądał słynny Amenhotep syn Hapu, który pełnił funkcję "Wielkiego Zarządcy księżniczki Sitamon". Miała ona własny pałac, posiadłości i meble, z których kilka znalazło się w grobowcu jej dziadków – Juja i Czuju. Jednym z najpiękniejszych znalezisk jest ozdobny fotel. Na jego oparciu widnieje scena, która ukazuje siedzącą Sitamon. Odbiera ona złoty naszyjnik, który podaje jej służąca. Księżniczka ma na sobie długa suknię i szeroki naszyjnik. Na jej czole zamiast podwójnego ureusza widnieją dwie głowy gazeli. Głowę zdobi krótka peruka oraz wymyślna korona z kwiatów lotosu. W rękach trzyma sistrum oraz naszyjnik "menit", co łączy ją z boginią Hathor. Sitamon określona jest jako "Najstarsza Córka Króla, który ją kocha". Później księżniczka otrzymała najwyższy tytuł "Wielkiej Małżonki Królewskiej", jednak nigdy nie przewyższyła rangą swej matki. Nie wiadomo, czy był to tytuł wyłącznie honorowy, czy też doszło do skonsumowania małżeństwa. Nie ma danych świadczących niezbicie, że księżniczka miała ze swym ojcem dziecko.
Sitamon została pochowana prawdopodobnie w grobie Amenhotepa III w zachodniej części Doliny Królów. Być może należy do niej mumia z grobowca KV35, zwana Młodszą Damą, zidentyfikowana jako córka Amenhotepa III i Teje oraz matka Tutanchamona.

</doc>
<doc id="1938101" url="https://pl.wikipedia.org/wiki?curid=1938101" title="Sinikiszam">
Sinikiszam



</doc>
<doc id="1938104" url="https://pl.wikipedia.org/wiki?curid=1938104" title="Erton Fejzullahu">
Erton Fejzullahu

Erton Fejzullahu (ur. 9 czerwca 1988 w Prisztinie) – kosowski piłkarz pochodzenia albańskiego występujący na pozycji napastnika, skrzydłowego lub ofensywnego pomocnika. Były reprezentant Szwecji. Zawodnik bez klubu.
Kariera klubowa.
Erton Fejzullahu jest wychowankiem klubu Högadal. W 2005 trafił do FC København, a zawodową karierę rozpoczął w 2007 w Mjällby AIF. Od początku pobytu w tej drużynie był jej podstawowym zawodnikiem. W pierwszej części sezonu 2009 Fejzullahu w 14 spotkaniach drugiej ligi zdobył 13 goli, czym wzbudził zainteresowanie kilku europejskich klubów. O pozyskanie Szweda zabiegało między innymi włoskie Udinese Calcio, w którym piłkarz przebywał na testach.
Ostatecznie 17 lipca 2009 Fejzullahu podpisał 4-letni kontrakt z holenderskim NEC Nijmegen. W Eredivisie zadebiutował 2 sierpnia w przegranym 0:2 wyjazdowym meczu z Feyenoordem Rotterdam. W następnym spotkaniu przeciwko Heerenveen Szwed strzelił swojego pierwszego gola dla NEC, a jego zespół zwyciężył ostatecznie 4:1. Od początku pobytu w Nijmegen Fejzullahu w linii ataku grał najczęściej razem z Belgiem Björnem Vleminckxem, a także Saidim Ntibazonkizą z Burundi. W 2011 roku został najpierw wypożyczony do Randers FC, a następnie do Mjällby AIF. Latem 2012 roku podpisał kontrakt ze szwedzkim klubem Djurgårdens IF. W 2014 roku został wypożyczony do Beijing Guo’an.
Kariera reprezentacyjna.
15 listopada 2009 Fejzullahu strzelił dla reprezentacji Szwecji do lat 21 4 bramki w zwycięskim 5:1 meczu z Kazachstanem.
Fejzullahu zadebiutował w reprezentacji Szwecji w meczu przeciwko Korei Północnej w Pucharze Króla Tajlandii 23 stycznia 2013 roku. W tym samym meczu zdobył swoją pierwszą bramkę dla drużyny narodowej.
Styl gry.
Fejzullahu jest uważany za piłkarza wszechstronnego. Może występować zarówno na pozycji napastnika, skrzydłowego, jak i ofensywnego pomocnika. W Szwecji porównywany jest do Zlatana Ibrahimovica.

</doc>
<doc id="1938106" url="https://pl.wikipedia.org/wiki?curid=1938106" title="Damikiliszu">
Damikiliszu



</doc>
<doc id="1938109" url="https://pl.wikipedia.org/wiki?curid=1938109" title="Yang Jun">
Yang Jun

Yang Jun, chiń. 杨君 (ur. 10 czerwca 1981 w Tiencinie) – chiński piłkarz występujący na pozycji bramkarza. Obecnie występuje w Guangzhou Evergrande.
Kariera reprezentacyjna.
W 2007 wystąpił wraz ze swoją reprezentacją na Pucharze Azji.

</doc>
<doc id="1938111" url="https://pl.wikipedia.org/wiki?curid=1938111" title="Urninurta">
Urninurta



</doc>
<doc id="1938113" url="https://pl.wikipedia.org/wiki?curid=1938113" title="Bursin">
Bursin



</doc>
<doc id="1938115" url="https://pl.wikipedia.org/wiki?curid=1938115" title="Enlilbani">
Enlilbani



</doc>
<doc id="1938119" url="https://pl.wikipedia.org/wiki?curid=1938119" title="Cao Yang">
Cao Yang

Cao Yang (chin. upr. 曹阳, chin. trad. 曹陽, pinyin "Cáo Yáng"; ur. 15 grudnia 1981 w Tiencinie) – chiński piłkarz występujący na pozycji obrońcy. Obecnie występuje w Tianjin Teda.
W 2007 roku wystąpił wraz ze swoją reprezentacją na Pucharze Azji.

</doc>
<doc id="1938120" url="https://pl.wikipedia.org/wiki?curid=1938120" title="Belice">
Belice

Belice (scn. Bèlici) – rzeka o długości 107 km, w zachodniej Sycylii we Włoszech. Od swojego głównego źródła niedaleko Piana degli Albanesi, płynie na południowy zachód przez ok. 45,5 km jako Belice Destra (Prawa Belice) aż do momentu kiedy łączy się ze swoją drugą odnogą o długości 42 km Belice Sinistro (Lewa Belice), która swoje źródła bierze z rozlewiska Rocca Busambra. Właściwa Belice płynie przez następne 30 km aż do ujścia do Morza Śródziemnego na wschód od miejsca, gdzie znajdowała się starożytna greckiej osada Selinus. W czasach klasycznych rzeka zwana była "Hypsas".

</doc>
<doc id="1938122" url="https://pl.wikipedia.org/wiki?curid=1938122" title="Sobór Trójcy Świętej w Chicago">
Sobór Trójcy Świętej w Chicago

Sobór Trójcy Świętej – prawosławna cerkiew w Chicago, wzniesiona w latach 1902–1903. Znajduje się na liście National Register of Historic Places.
Historia.
W 1895 parafię prawosławną w Chicago objął ks. Jan Koczurow, który rozpoczął starania na rzecz budowy w mieście wolno stojącej cerkwi oraz domu dla proboszcza. Uzyskał na ten cel wsparcie cara Mikołaja II i Świętego Synodu w wysokości czterech tysięcy dolarów. Pieniądze na budowę wpływały również z darów prywatnych. Projekt budynku wykonał Louis Henry Sullivan, dla którego inspiracją był wygląd szeregu drewnianych cerkwi w Rosji, w szczególności cerkwi we wsi Tatarskaja.
Kamień węgielny pod budowę cerkwi został położony 31 marca 1902, zaś gotowy budynek poświęcił w roku następnym biskup Tichon (Bieławin). Od 1923 cerkiew posiada status soboru. W latach 70. świątynia otrzymała status zabytku. Na początku XXI w. obiekt był remontowany w celu przywrócenia mu wyglądu z pierwszych lat istnienia, poprzez usunięcie późniejszych przeróbek architektonicznych.
Sobór jest katedrą diecezji Środkowego Zachodu Kościoła Prawosławnego w Ameryce.

</doc>
<doc id="1938125" url="https://pl.wikipedia.org/wiki?curid=1938125" title="Prefektura apostolska Sahary Zachodniej">
Prefektura apostolska Sahary Zachodniej

Prefektura Apostolska Sahary Zachodniej (łac.: "") – rzymskokatolicka prefektura apostolska w Saharze Zachodniej.
Siedziba prefekta apostolskiego znajduje się w Al-Ujun.
Podlega bezpośrednio pod Stolicę Apostolską.
Swoim zasięgiem obejmuje terytorium okupowane przez Maroko – Saharę Zachodnią.

</doc>
<doc id="1938128" url="https://pl.wikipedia.org/wiki?curid=1938128" title="Zong Lei">
Zong Lei

Zong Lei (; ur. 26 lipca 1981 w Tiencinie) – chiński piłkarz występujący na pozycji bramkarza. Od 2013 występuje w Tianjin Teda.
W 2007 roku wystąpił wraz ze swoją reprezentacją na Pucharze Azji.

</doc>
<doc id="1938130" url="https://pl.wikipedia.org/wiki?curid=1938130" title="Nyborg VBK">
Nyborg VBK

Nyborg VBK – norweski klub siatkarski z Bergen, założony w 1981 roku. Obecnie występuje w najwyższej klasie rozgrywkowej (Eliteserien).
Kadra.
Sezon 2013/2014

</doc>
<doc id="1938132" url="https://pl.wikipedia.org/wiki?curid=1938132" title="Frank Collison">
Frank Collison

Frank Collison (ur. 14 lutego 1950 w Evanston w Illinois, USA) – amerykański aktor, występował w roli Horace’a Binga z serialu "Dr. Quinn", debiutował w 1981 w serialu Posterunek przy Hill Street.
Żonaty z aktorką Laurą Gardner.

</doc>
<doc id="1938133" url="https://pl.wikipedia.org/wiki?curid=1938133" title="Indywidualne Mistrzostwa Szwecji na Żużlu 1987">
Indywidualne Mistrzostwa Szwecji na Żużlu 1987

Indywidualne Mistrzostwa Szwecji na Żużlu 1987 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Per Jonsson (Getingarna Sztokholm).

</doc>
<doc id="1938136" url="https://pl.wikipedia.org/wiki?curid=1938136" title="Indywidualne Mistrzostwa Szwecji na Żużlu 1988">
Indywidualne Mistrzostwa Szwecji na Żużlu 1988

Indywidualne Mistrzostwa Szwecji na Żużlu 1988 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Per Jonsson (Bysarna Visby). 

</doc>
<doc id="1938137" url="https://pl.wikipedia.org/wiki?curid=1938137" title="Jake Abel">
Jake Abel

Jacob Allen Abel (ur. 18 listopada 1987 w Canton) – amerykański aktor i piosenkarz.
Życiorys.
Wczesne lata.
Urodził się w Canton w Ohio w rodzinie pochodzenia niemieckiego, szwajcarskiego i angielskiego jako syn Kim Abel i Mike’a Abla. Wychowywał się ze starszym bratem Shaunem.
Kariera.
Debiutował na małym ekranie w roli Spencera w komedii familijnej Disney Channel Original Movies "I bądź tu mądra" ("Go Figure", 2005) z Brittany Curran. Wystąpił w serialach CBS takich jak "Threshold" (2005–2006) jako Brian Janklow, "Dowody zbrodni" ("Cold Case", 2006), ' (2007) i ' (2009). Pierwszą rolą na dużym ekranie była postać konserwatysty w komedii przygodowej "Dzikie łowy" ("Strange Wilderness", 2008) u boku Steve’a Zahna. Grywał też gościnnie w serialach NBC - "Powrót do życia" ("Life", 2008) i "Ostry dyżur" ("ER", 2009).
W październiku 2008 r. za rolę 21-letniego Dennisa w dramacie biograficznym "Przebłysk geniuszu" ("Flash of Genius", 2008) z Gregiem Kinnearem otrzymał nagrodę Rising Star na 16. Międzynarodowym Festiwalu Filmowym w Hamptons. W lutym 2009 przyjął rolę Adama Milligan w serialu "Nie z tego świata" ("Supernatural"). W internetowym serialu "Anioł śmierci" ("Angel of Death", 2009) zagrał Camerona Downesa. Był obsadzony w dramacie Petera Jacksona "Nostalgia anioła" (2009) i dreszczowcu Andrew Niccola "Intruz" (2013). Za kreację Luke’a Castellana w komedii fantastycznej Chrisa Columbusa "" (2010) był nominowany do MTV Movie Award i Teen Choice Awards za najlepszą walkę.
29 marca 2013 r. Abel i Wood wydali swoją pierwszą płytę, "Black Magic". Założył zespół z bliskim przyjacielem i aktorem Kylem Gallnerem pod nazwą Third Kind. 9 listopada 2013 r. poślubił pisarkę Allie Wood.

</doc>
<doc id="1938138" url="https://pl.wikipedia.org/wiki?curid=1938138" title="Huńskie kotły">
Huńskie kotły

Huńskie kotły – typowy wytwór kultury materialnej Hunów. 
Pozwalają one zrekonstruować trasę wędrówek Hunów. Najdalej znaleziony na wschodzie okaz pochodzi z Kysyl-Adyr po wschodniej stronie środkowego biegu rzeki Ural; na zachodzie – z północnej Francji. Są też jednym z dowodów na to, że Hunowie umieli obrabiać metal.
Charakteryzują się kształtem dzwonowatym lub cylindrycznym. Część przydenna przechodzi w regularną lub nieco spłaszczoną półkulę. Ponad krawędź wystaje para, zwykle prostokątnych, masywnych uchwytów, które bardzo często zdobią wypustki w kształcie spłaszczonych grzybków. Korpus sporządzano z 2–4 odlewanych i nitowanych ze sobą części. Podstawę w formie ściętego stożka, odlewano osobno i nitowano ze spodem. Często się łamała. Wysokość kotła wynosi 35–100 cm. Największy znaleziony, w Törtel na Węgrzech, waży 40–50 kg. 
Kotły wykonywano z nieczystego brązu (świadczy o tym sporo zanieczyszczeń), prawdopodobnie przy zastosowaniu w produkcji miechów. Hunowie nie wykorzystywali natomiast do ich budowy zdobycznych rzymskich narzędzi. Ślady częstego reperowania świadczą, że były używane na potrzeby życia codziennego, a nie tylko do sporządzania ofiar dla bóstw. Prawdopodobnie przekazywano je z pokolenia na pokolenie. 
W grobie huńskiej księżniczki (świadczy o tym zdeformowana czaszka) w Jędrzychowicach na Śląsku znaleziono taki kocioł z kilkoma zwierzęcymi kośćmi w środku. Innymi zabytkami z tego grobu są: miedziana misa, złoty łańcuch oraz dwie złote wysadzane półszlachetnymi kamieniami sprzączki do pasa i butów. Pas okuto częściami złotego, wysadzanego kamieniami diademu. 
Oprócz kotłów, charakterystycznymi dla Hunów wyrobami są łuki refleksyjne, złote lub pozłacane diademy wysadzane półszlachetnymi kamieniami (zwł. almandynem) lub barwnym szkłem i zapinki, w których kabłąk przedstawiał cykadę, ulubiony huński motyw zdobniczy.

</doc>
<doc id="1938139" url="https://pl.wikipedia.org/wiki?curid=1938139" title="Gaz Metan Mediaș">
Gaz Metan Mediaș

Club Sportiv Gaz Metan Mediaș – rumuński klub piłkarski, grający obecnie w Liga III, mający siedzibę w mieście Mediaș, leżącym w okręgu Sybin.
Historia.
W 1945 roku został utworzony klub, nazwany wówczas "Karres Mediaș". W 1947 roku z nową nazwą "CSM Mediaș" po raz pierwszy awansował do pierwszej ligi, ale nie utrzymał się w niej. W latach 1948-1949 występował jako "Gaz Mediaș". W 1951 drugoligowy klub "Flacăra Mediaș" pierwszy raz w historii dotarł do finału Pucharu Rumunii, w którym przegrał 1:3 z CCA Bukareszt. Klub również nazywał się "Partizanul Mediaș" oraz "Energia Mediaș" i występował w drugiej i trzeciej ligach. W 2000 roku po raz drugi już jako "Gaz Metan Mediaș" awansował do pierwszej ligi. Na zakończenie sezonu 2008/2009, klub zajął spadkowe 15 miejsce, ale utrzymał się w niej po decyzji karnej dla Argeș Pitești, który został zdegradowany przez aferę korupcyjną.
Największy sukces zespołu to 12. miejsce w pierwszej lidze w 1948. Jeden raz zespół wygrywał rozgrywki drugiej ligi i pięciokrotnie zostawał jej wicemistrzem.

</doc>
<doc id="1938141" url="https://pl.wikipedia.org/wiki?curid=1938141" title="CCA Bukareszt">
CCA Bukareszt



</doc>
<doc id="1938142" url="https://pl.wikipedia.org/wiki?curid=1938142" title="Gaz Metan Medias">
Gaz Metan Medias



</doc>
<doc id="1938143" url="https://pl.wikipedia.org/wiki?curid=1938143" title="CS Gaz Metan Mediaş">
CS Gaz Metan Mediaş



</doc>
<doc id="1938144" url="https://pl.wikipedia.org/wiki?curid=1938144" title="Tara Whitten">
Tara Whitten

Tara Whitten (ur. 13 lipca 1980 w Toronto) – kanadyjska kolarka torowa i szosowa, brązowa medalistka olimpijska oraz pięciokrotna medalistka mistrzostw świata.
Kariera.
Specjalizuje się w konkurencji omnium. Startowała w igrzyskach olimpijskich w 2008 w Pekinie, zajmując 5. miejsce w tej konkurencji. W 2010 roku w Kopenhadze zdobyła dwa złote medale mistrzostw świata (w omnium i wyścigu punktowym), a rok wcześniej została wicemistrzynią w omnium. W 2011 w Apeldoorn zdobyła złoty medal w omnium.
Tara Whitten startuje również w biegach narciarskich, jest reprezentantką kraju w mistrzostwach świata i Pucharze Świata.

</doc>
<doc id="1938145" url="https://pl.wikipedia.org/wiki?curid=1938145" title="Indywidualne Mistrzostwa Szwecji na Żużlu 1989">
Indywidualne Mistrzostwa Szwecji na Żużlu 1989

Indywidualne Mistrzostwa Szwecji na Żużlu 1989 – cykl turniejów żużlowych, mających wyłonić najlepszych żużlowców szwedzkich. Tytuł wywalczył Peter Karlsson (Örnarna Mariestad).

</doc>
<doc id="1938147" url="https://pl.wikipedia.org/wiki?curid=1938147" title="Administratura apostolska Kaukazu">
Administratura apostolska Kaukazu

Administratura Apostolska Kaukazu (łac. "Apostolica Administratio Caucasi Latinorum") – rzymskokatolicka jednostka podziału terytorialnego kościoła w Gruzji obejmująca swoim zasięgiem Gruzję i Armenię. Siedziba biskupa znajduje się w katedrze Wniebowzięcia Najświętszej Maryi Panny w Tbilisi.
Historia.
Administratura powstała 30 grudnia 1993 (wcześniej była częścią Administratury Apostolskiej Rosji Europejskiej)

</doc>
<doc id="1938148" url="https://pl.wikipedia.org/wiki?curid=1938148" title="Operacja Paraquet">
Operacja Paraquet

Operacja Paraquet – kryptonim brytyjskiej operacji odbicia okupowanego przez Argentynę terytorium South Georgia w kwietniu 1982 roku, a zarazem pierwsza operacja brytyjska w trakcie wojny falklandzkiej. Działania zakończyły się brytyjskim sukcesem. 25 kwietnia wojska brytyjskie opanowały całe terytorium South Georgia.

</doc>
