<doc id="1947735" url="https://pl.wikipedia.org/wiki?curid=1947735" title="Brook Benton">
Brook Benton

Brook Benton, właśc. Benjamin Franklin Peay (ur. 19 września 1931 w Camden, zm. 9 kwietnia 1988 w Nowym Jorku) – amerykański wokalista i kompozytor rhythmandbluesowy.
Zaczął nagrywać w 1953. Śpiewał w duecie z Dinah Washington. Wykonywał standardy, bluesy i negro spirituals. Jego kompozycje nagrywali m.in. Nat King Cole, Clyde McPhotter, Roy Hamilton.
Najpopularniejsze nagrania: "It's Just a Matter of Time" (1959), "So Many Ways" (1959), "The Boll Weevil Song" (1961), "Hotel Happiness" (1962), "Rainy Night in Georgia" (1970).
Linki zewnętrzne.
 

</doc>
<doc id="1947737" url="https://pl.wikipedia.org/wiki?curid=1947737" title="International Union of Pure and Applied Chemistry">
International Union of Pure and Applied Chemistry



</doc>
<doc id="1947738" url="https://pl.wikipedia.org/wiki?curid=1947738" title="Pierwszy rząd Viktora Orbána">
Pierwszy rząd Viktora Orbána

Pierwszy rząd Viktora Orbána (węg. "Első Orbán-kormány") – węgierski centroprawicowy gabinet koalicyjny, złożony z ministrów desygnowanych przez Fidesz, Węgierskie Forum Demokratyczne oraz Niezależną Partię Drobnych Posiadaczy (FKgP), istniejący w latach 1998–2002. Na czele rządu przez cały ten okres stał lider zwycięskiej formacji politycznej w wyborach 1998 – Viktor Orbán.
Historia.
Gabinet został powołany do życia na skutek wyborów z maja 1998 wygranych przez centroprawicowy Związek Młodych Demokratów – Węgierska Partia Obywatelska (popularnie: Fidesz), który uzyskał 148 mandatów w Zgromadzeniu Narodowym, przystępując do koalicji rządowej z Węgierskim Forum Demokratycznym (MDF, 17 mandatów) i Niezależną Partią Drobnych Posiadaczy (FKgP, 48 mandatów). Koalicja dysponowała większością 213 głosów w liczącym 386 Zgromadzeniu Narodowym. W opozycji wobec rządu znalazły się Węgierska Partia Socjalistyczna (134 mandatów) oraz Związek Wolnych Demokratów (24 mandatów), które w latach 1994–1998 tworzyły koalicję rządową, oraz Węgierska Partia Sprawiedliwości i Życia (15 mandatów).
Gabinet przystąpił do pracy 6 lipca 1998 i przetrwał do 26 maja 2002. 13 ministrów (łącznie z urzędem premiera) desygnował do rządu Fidesz, 4 Niezależna Partia Drobnych Posiadaczy, a jednego – Węgierskie Forum Demokratyczne.
Rząd zakończył pracę 26 maja 2002 w wyniku wyborów przegranych przez centroprawicową koalicję. Dwie partie tworzące gabinet: Fidesz i Węgierskie Forum Demokratyczne znalazły się w opozycji wobec socjalistów i liberałów, którzy wrócili do władzy, a Niezależna Partia Drobnych Posiadaczy nie uzyskała mandatów w parlamencie.

</doc>
<doc id="1947739" url="https://pl.wikipedia.org/wiki?curid=1947739" title="Stade El Menzah">
Stade El Menzah

Stade El Menzah (arabski: ستاد المنزه) – wielofunkcyjny stadion w Tunisie, w stolicy Tunezji. Najczęściej pełni rolę stadionu piłkarskiego, a swoje mecze rozgrywają na nim drużyny ligowe Club Africain Tunis i Espérance Tunis. Gości również spotkania tunezyjskiej reprezentacji rugby union. Stadion pomieści 45 tysięcy widzów i został zbudowany w 1967 roku. Posiada również bieżnię lekkoatletyczną.
W 1996 roku na Stade El Menzah swój jedyny koncert w Tunezji dał piosenkarz Michael Jackson. Z kolei 22 lipca 2006 i 24 lipca tamtego roku Mariah Carey wystąpiła na nim dwukrotnie.

</doc>
<doc id="1947740" url="https://pl.wikipedia.org/wiki?curid=1947740" title="John Reagan">
John Reagan



</doc>
<doc id="1947741" url="https://pl.wikipedia.org/wiki?curid=1947741" title="Gabriel Knight">
Gabriel Knight

Gabriel Knight – seria komputerowych gier przygodowych produkcji Sierra On-line i autorstwa Jane Jensen, opowiadająca o przygodach Gabriela Knighta, właściciela księgarni z używanymi książkami w Nowym Orleanie i pisarza amatora, a później "Schattenjägera", czyli Łowcy Cieni. W drugiej i trzeciej części gracz kieruje także akcjami Grace Nakimury, asystentki Gabriela z księgarni.
Seria składa się z trzech części:
Cechą wyróżniającą wszystkie części serii jest dopracowany scenariusz i scenografia, obejmująca wiele odwzorowanych autentycznych miejsc (Nowy Orlean w części I, Monachium i zamek Neuschwanstein w części II oraz miasteczko Rennes-le-Château w części III) oraz historii i legend z nimi związanych.

</doc>
<doc id="1947742" url="https://pl.wikipedia.org/wiki?curid=1947742" title="Stade Olympique de Sousse">
Stade Olympique de Sousse

Stade Olympique de Sousse (arab. آلملعب آلأولمبي بسوسة) – wielofunkcyjny stadion w mieście Susa, w Tunezji. Najczęściej pełni rolę stadionu piłkarskiego, a swoje mecze rozgrywa na nim ligowa drużyna Étoile Sportive du Sahel. Stadion pomieści 40 tysięcy widzów i został zbudowany w 1973 roku. Inauguracyjne spotkanie zostało rozegrane w tamtym roku pomiędzy Étoile Sportive du Sahel i Club Africain Tunis (0:1). Dwukrotnie był areną Pucharu Narodów Afryki: w 1994 roku i 2004 roku. W 1999 roku stadion przeszedł renowację.

</doc>
<doc id="1947746" url="https://pl.wikipedia.org/wiki?curid=1947746" title="Jan Rutkiewicz (lekarz)">
Jan Rutkiewicz (lekarz)

Jan Rutkiewicz (ur. 14 sierpnia 1904, zm. 7 lipca 1989) – polski lekarz, działacz państwowy.
Podczas II wojny światowej był przewodniczącym Komitetu Porozumiewawczego Lekarzy Demokratów i Socjalistów oraz organizował służbę zdrowia GL i AL.
Od 1951 do 1955 był prezesem PCK. W okresie 1959–1970 był wiceministrem zdrowia. Następnie – do 1974 – ponownie sprawował funkcję prezesa PCK.
Od 1945 należał do PPR, a od 1948 do 1983 – do PZPR.
Był odznaczony m.in.: Krzyżem Komandorskim i Kawalerskim (1946) Orderu Odrodzenia Polski, Orderem Sztandaru Pracy I klasy, Medalem 10-lecia Polski Ludowej (1955), Medalem 30-lecia Polski Ludowej, Krzyżem Partyzanckim, Medalem za Warszawę 1939–1945 (1946), Złotym i Srebrnym Medalem „Za zasługi dla obronności kraju”, Medalem Komisji Edukacji Narodowej i odznaczeniami zagranicznymi.
Pochowany na cmentarzu Powązki Wojskowe w Warszawie (kwatera C39-10-3).

</doc>
<doc id="1947747" url="https://pl.wikipedia.org/wiki?curid=1947747" title="Juan José Méndez (kolarz)">
Juan José Méndez (kolarz)

Juan José Méndez (ur. 27 marca 1964) – hiszpański niepełnosprawny kolarz. Srebrny i brązowy medalista paraolimpijski z Pekinu w 2008 roku.

</doc>
<doc id="1947748" url="https://pl.wikipedia.org/wiki?curid=1947748" title="Stade Taïeb Mhiri">
Stade Taïeb Mhiri

Stade Taïeb Mhiri (arabski: ملعب آلطيب آلمهيري) – wielofunkcyjny stadion w mieście Safakis, w Tunezji. Najczęściej pełni rolę stadionu piłkarskiego a swoje mecze rozgrywa na nim ligowa drużyna Club Sportif Sfaxien. Stadion pomieści 22 tysiące widzów i został zbudowany w 1938 roku. Dwukrotnie był areną Pucharu Narodów Afryki: w 1965 roku i 2004 roku.

</doc>
<doc id="1947749" url="https://pl.wikipedia.org/wiki?curid=1947749" title="Stade Taieb Mhiri">
Stade Taieb Mhiri



</doc>
<doc id="1947751" url="https://pl.wikipedia.org/wiki?curid=1947751" title="László Kövér">
László Kövér

László Kövér (ur. 29 grudnia 1959 w Pápie) – węgierski polityk, przewodniczący Fideszu (2000–2001), minister ds. służb specjalnych w rządzie Viktora Orbána (1998–2000). Od 2010 przewodniczący Zgromadzenia Narodowego. Pełniący obowiązki prezydenta od 2 kwietnia do 10 maja 2012.
Życiorys.
Ukończył studia na Wydziale Prawa i Administracji Uniwersytetu im. Loránda Eötvösa w Budapeszcie (ELTE). Od 1984 zajmował się nauczaniem przedmiotów prawniczych. W 1986 przez kilka miesięcy był zatrudniony w instytucie nauk społecznych przy komitecie centralnym Węgierskiej Socjalistycznej Partii Robotniczej.
Pod koniec lat 80. był stypendystą fundacji George’a Sorosa. W 1988 był jednym z członków założycieli Związku Młodych Demokratów (Fideszu), uczestniczył rozmowach okrągłego stołu. W 1990 po raz pierwszy został wybrany do Zgromadzenia Narodowego z ramienia swojego ugrupowania. Z powodzeniem ubiegał się o reelekcję w wyborach w 1994, 1998, 2002, 2006, 2010, 2014, 2018 i 2022.
W latach 1998–2000 zasiadał w rządzie Viktora Orbána jako minister ds. służb specjalnych. W latach 2000–2001 pełnił obowiązki przewodniczącego Fideszu. Po wygranych przez Fidesz wyborach parlamentarnych w 2010 został wybrany na przewodniczącego Zgromadzenia Narodowego.
2 kwietnia 2012, po rezygnacji prezydenta Pála Schmitta, przejął obowiązki głowy państwa, które pełnił do czasu zaprzysiężenia nowego prezydenta, Jánosa Ádera, 10 maja 2012. Po wyborach w 2014, 2018 i 2022 powoływany na przewodniczącego węgierskiego parlamentu kolejnych kadencji.
Życie prywatne.
Jest żonaty, ma troje dzieci.

</doc>
<doc id="1947752" url="https://pl.wikipedia.org/wiki?curid=1947752" title="Jack Reagan">
Jack Reagan



</doc>
<doc id="1947754" url="https://pl.wikipedia.org/wiki?curid=1947754" title="Stade Mustapha Ben Jannet">
Stade Mustapha Ben Jannet

Stade Mustapha Ben Jannet (arabski: ستاد مصطفى بن جانيت) – wielofunkcyjny stadion w mieście Monastyr, w Tunezji. Najczęściej pełni rolę stadionu piłkarskiego a swoje mecze rozgrywa na nim ligowa drużyna US Monastir. Stadion pomieści 20 tysięcy widzów i został zbudowany w 1958 roku. W 2004 roku był areną Pucharu Narodów Afryki 2004.

</doc>
<doc id="1947757" url="https://pl.wikipedia.org/wiki?curid=1947757" title="Erhard Altdorfer">
Erhard Altdorfer

Erhard Altdorfer (ur. po 1480, zm. po 1561) – niemiecki malarz i budowniczy, w latach 1512–1552 nadworny malarz i budowniczy księcia Meklemburgii Henryka V Zgodnego (1479–1552). 
Życiorys.
Erhard Altdorfer urodził się po 1480 roku. Był bratem malarza Albrechta Altdorfera. Nie jest do końca potwierdzone, gdzie Altdorfer się uczył – w warsztacie brata czy w ośrodkach na południu (w Pasawie i w Wiedniu). 
Tworzył obrazy o tematyce religijnej. Ok. 1510 roku wykonywał prace dla opactw austriackich w Lambach i Klosterneuburgu. W latach 1512–1552 był nadwornym malarzem i budowniczym księcia Meklemburgii Henryka V Zgodnego (1479–1552). 
Na temat budowniczej działalności Altdorfera niewiele wiadomo. 
Altdorfer zmarł po 1561 roku. 
Prace.
Wybór podany za Neue Deutsche Biographie:

</doc>
<doc id="1947758" url="https://pl.wikipedia.org/wiki?curid=1947758" title="Anthony Zahn">
Anthony Zahn

Anthony Zahn (ur. 14 października 1976, zm. 7 sierpnia 2020) – amerykański niepełnosprawny kolarz. Brązowy medalista paraolimpijski z Pekinu w 2008 roku.

</doc>
<doc id="1947760" url="https://pl.wikipedia.org/wiki?curid=1947760" title="Stadion 15 Października">
Stadion 15 Października

Stadion 15 Października (arabski: ملعب 15 أوكتوبر) – wielofunkcyjny stadion w mieście Bizerta, w Tunezji. Najczęściej pełni rolę stadionu piłkarskiego a swoje mecze rozgrywa na nim ligowa drużyna CA Bizertin. Stadion pomieści 20 tysięcy widzów i został zbudowany w 1963 roku. W 2004 roku był areną Pucharu Narodów Afryki 2004.

</doc>
<doc id="1947762" url="https://pl.wikipedia.org/wiki?curid=1947762" title="Stade 15 Octobre">
Stade 15 Octobre



</doc>
<doc id="1947763" url="https://pl.wikipedia.org/wiki?curid=1947763" title="Rząd Georga von Hertlinga">
Rząd Georga von Hertlinga

Rząd Georga von Hertlinga - 25 października 1917 – 4 października 1918 

</doc>
<doc id="1947767" url="https://pl.wikipedia.org/wiki?curid=1947767" title="Onolatria">
Onolatria

Onolatria (gr. "όνος" „osioł” + "λατρεία" „kult, służba”) – zarzut kierowany w starożytności wobec Żydów i chrześcijan, przypisujący im oddawanie czci osłu.
Posądzenia o onolatrię mają swój początek w epoce hellenistycznej. Na początku I wieku żyjący w Aleksandrii grecki pisarz Apion zarzucał Żydom oddawanie czci podobiźnie osła. Z traktatu apologetycznego Józefa Flawiusza "Przeciw Apionowi" dowiadujemy się, że w swoim niezachowanym do naszych czasów dziele Apion oskarżał Żydów, iż w Świątyni Jerozolimskiej przetrzymują wyobrażenie oślej głowy, otaczanej przez nich wielkim szacunkiem.
Relację o czczeniu przez Żydów osła przytoczył również Tacyt w V księdze "Dziejów". Według rzymskiego historyka po wyjściu z Egiptu Izraelici cierpieli na pustyni pragnienie z powodu braku wody pitnej. W chwili zagłady miało ich uratować stado dzikich osłów, które, wracając z pastwiska, naprowadziło ich do źródła. Po przybyciu do Ziemi Obiecanej mieli na pamiątkę umieścić w przybytku Bożym wizerunek osła i oddawać mu cześć.
W II wieku w Cesarstwie rzymskim kult osła zaczęto przypisywać chrześcijanom; zarzuty te odpierali w traktatach apologetycznych Tertulian i Minucjusz Feliks. Kult oślej głowy, obok m.in. mordów rytualnych na niemowlętach oraz uprawiania kazirodztwa, przypisuje chrześcijanom w swojej inwektywie Fronton z Cyrty. Na rzymskim Palatynie zachowało się starożytne graffiti nazywane graffiti Aleksamenosa, przedstawiające człowieka oddającego cześć ukrzyżowanej postaci z oślą głową. Datowany na I wiek i odkryty w 1881 roku fragment terakoty z Neapolu, jak również podobne znalezisko z Syrii, przedstawiają Jezusa jako człowieka z głową osła i księgą w ręce, przemawiającego do swoich uczniów. Tertulian wspomniał o Żydzie, który w Kartaginie namalował na murze karykaturę chrześcijańskiego Boga jako przyodzianą w togę istotę z oślimi uszami i kopytem u jednej nogi, trzymającą książkę.

</doc>
<doc id="1947768" url="https://pl.wikipedia.org/wiki?curid=1947768" title="Ellen Streidt">
Ellen Streidt

Ellen Streidt (z domu Strophal, ur. 27 lipca 1952 w Wittstock/Dosse) – wschodnioniemiecka lekkoatletka specjalizująca się w biegach sprinterskich, dwukrotna uczestniczka igrzysk olimpijskich w latach 1972 i 1976, dwukrotna medalistka olimpijska z 1976 z Montrealu: złota w sztafecie 4 x 400 metrów oraz brązowa w biegu na 400 metrów.

</doc>
<doc id="1947772" url="https://pl.wikipedia.org/wiki?curid=1947772" title="Beckdorf">
Beckdorf

Beckdorf (dolnoniem. "Beekdörp") - gmina w północnych Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Apensen. 

</doc>
<doc id="1947773" url="https://pl.wikipedia.org/wiki?curid=1947773" title="Beekdörp">
Beekdörp



</doc>
<doc id="1947774" url="https://pl.wikipedia.org/wiki?curid=1947774" title="Beekdoerp">
Beekdoerp



</doc>
<doc id="1947775" url="https://pl.wikipedia.org/wiki?curid=1947775" title="Renault PR 180">
Renault PR 180



</doc>
<doc id="1947778" url="https://pl.wikipedia.org/wiki?curid=1947778" title="Rząd Georga Michaelisa">
Rząd Georga Michaelisa

Rząd Georga Michaelisa - 14 lipca 1917 – 24 października 1917 

</doc>
<doc id="1947780" url="https://pl.wikipedia.org/wiki?curid=1947780" title="Sauensiek">
Sauensiek

Sauensiek (dolnoniem. "Sounsiek") - gmina w północnych Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Apensen. 

</doc>
<doc id="1947782" url="https://pl.wikipedia.org/wiki?curid=1947782" title="Renault FR1">
Renault FR1

Renault FR1 – model autobusu produkowany przez francuską firmę Renault w latach 1983–1997. Do jego napędu użyto turbodoładowanego silnika R6 o pojemności 9,8 litra. Moc przenoszona była poprzez 6-biegową manualną skrzynię biegów.

</doc>
<doc id="1947784" url="https://pl.wikipedia.org/wiki?curid=1947784" title="Sounsiek">
Sounsiek



</doc>
<doc id="1947810" url="https://pl.wikipedia.org/wiki?curid=1947810" title="Grand Prix Niemiec na Żużlu">
Grand Prix Niemiec na Żużlu



</doc>
<doc id="1947819" url="https://pl.wikipedia.org/wiki?curid=1947819" title="Grand Prix Nordyckie na Żużlu">
Grand Prix Nordyckie na Żużlu



</doc>
<doc id="1947821" url="https://pl.wikipedia.org/wiki?curid=1947821" title="Grand Prix Norwegii na Żużlu">
Grand Prix Norwegii na Żużlu



</doc>
<doc id="1947827" url="https://pl.wikipedia.org/wiki?curid=1947827" title="Grand Prix Polski na Żużlu">
Grand Prix Polski na Żużlu



</doc>
<doc id="1947830" url="https://pl.wikipedia.org/wiki?curid=1947830" title="Chiodos">
Chiodos

Chiodos – amerykański posthardcorowy zespół z Davison, Michigan, założony w 2001 roku.
Historia.
Pierwotnie znany jako „The Chiodos Bros”. Nazwa zespołu powstała na cześć filmowców Stephena, Charlesa i Edwarda Chiodo, twórców filmu "Mordercze klowny z kosmosu". Ich pierwszy album zatytułowany "All’s Well That Ends Well" ukazał się 26 lipca 2005 roku. Ich drugi album "Bone Palace Ballet", został wydany w Ameryce Północnej w dniu 4 września 2007 roku i zadebiutował na pozycji #5 na liście Billboard 200 i #1 w zestawieniu „Independent Albums”. Warner Bros Records wydała "Bone Palace Ballet" w dniu 26 stycznia 2009 r., w ramach nowego porozumienia o dystrybucji w Wielkiej Brytanii, wznowienie nosiło tytuł "Bone Palace Ballet: Grand Coda" i różniło się m.in. okładką.

</doc>
<doc id="1947832" url="https://pl.wikipedia.org/wiki?curid=1947832" title="Mistrzostwa Świata w Łyżwiarstwie Szybkim w Wieloboju 1983">
Mistrzostwa Świata w Łyżwiarstwie Szybkim w Wieloboju 1983

77. mistrzostwa świata w łyżwiarstwie szybkim w wieloboju odbyły się w dniach 12–13 lutego 1983 roku w stolicy Norwegii, Oslo. Zawodnicy startowali na naturalnym torze na Bislett Stadion po raz trzynasty (wcześniej w 1925, 1947, 1949, 1956, 1959, 1965, 1967, 1970, 1972, 1975, 1979 i 1981). Łyżwiarze startowali na czterech dystansach: 500 m, 1500 m, 5000 m, 10 000 m. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Mistrzem zostawał zawodnik, który wygrał przynajmniej 3 biegi lub, w przypadku gdy żadnemu zawodnikowi nie udała się ta sztuka, zdobył mniej punktów. Dlatego złoto zdobył Norwegow Rolf Falk-Larssen, mimo że mniej punktów zdobył Szwed Tomas Gustafson. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 35 łyżwiarzy z 17 krajów. Wszyscy zostali sklasyfikowani.

</doc>
<doc id="1947836" url="https://pl.wikipedia.org/wiki?curid=1947836" title="Estadio Olímpico Benito Juárez">
Estadio Olímpico Benito Juárez

Estadio Olímpico Benito Juárez - wielofunkcyjny stadion w meksykańskim mieście Ciudad Juárez, w stanie Chihuahua. Został zbudowany w 1981 roku, a nazwany na cześć byłego prezydenta Meksyku i bohatera narodowego Benito Juáreza. Może pomieścić 22,300 widzów, jest domowym stadionem klubu piłkarskiego Indios de Ciudad Juárez. Na jego inaugurację został zorganizowany mecz Reprezentacja Meksyku - Atlético Madryt. Właścicielem stadionu jest Universidad Autónoma de Ciudad Juárez. Fani Indios zawsze przychodzą na mecze w czerwonych lub białych koszulkach. 

</doc>
<doc id="1947844" url="https://pl.wikipedia.org/wiki?curid=1947844" title="Grand Prix Skandynawii na Żużlu">
Grand Prix Skandynawii na Żużlu



</doc>
<doc id="1947857" url="https://pl.wikipedia.org/wiki?curid=1947857" title="Grand Prix Szwecji na Żużlu">
Grand Prix Szwecji na Żużlu



</doc>
<doc id="1947859" url="https://pl.wikipedia.org/wiki?curid=1947859" title="Star In The Hood">
Star In The Hood

Star In The Hood to debiutancki album brytyjskiego piosenkarza Tinchy'ego Strydera. Został on wydany 13 sierpnia 2007 roku. Single pochodzące z tego albumu to "Breakaway", "Something About Your Smile" oraz "Mainstream Money".

</doc>
<doc id="1947875" url="https://pl.wikipedia.org/wiki?curid=1947875" title="Grand Prix Słowenii na Żużlu">
Grand Prix Słowenii na Żużlu



</doc>
<doc id="1947885" url="https://pl.wikipedia.org/wiki?curid=1947885" title="Grand Prix Wielkiej Brytanii na Żużlu">
Grand Prix Wielkiej Brytanii na Żużlu



</doc>
<doc id="1947890" url="https://pl.wikipedia.org/wiki?curid=1947890" title="Miasto Siedmiu Wież">
Miasto Siedmiu Wież

Miasto Siedmiu Wież – określenie Starego Miasta hanzeatyckiej Lubeki. Nazwa wywodzi się od charakterystycznej panoramy miasta, często przedstawianej w ikonografii już od czasów średniowiecza. 
Określenie „Miasto Siedmiu Wież” pochodzi od siedmiu wież pięciu gotyckich kościołów Lubeki – licząc od północy: św. Jakuba, Mariackiego, św. Piotra, św. Idziego oraz katedry. Kościoły katedralny i farny mają też wieże zachodnie, co było wynikiem współzawodnictwa dwóch warstw rywalizujących w średniowieczu w mieście o władzę: duchowieństwa i rosnącej w siłę warstwy mieszczańskiej. W przypadku kościoła NMP dwuwieżowy masyw zachodni oraz nawiązująca do francuskiego gotyku katedralnego architektura, zwłaszcza części wschodniej, są ściśle związane z ideowym przesłaniem fary jako katedry mieszczańskiej, co więcej lokalizacja fary w pobliżu rynku podnosiła znaczenie tej świątyni, stawiając w cieniu główny kościół biskupi.
Samo określenie „Miasto Siedmiu Wież” nie ma jednak rodowodu średniowiecznego, lecz pochodzi z czasów współczesnych. Na starszych sztychach (w tym Matthäusa Meriana) widniało nawet nie siedem lecz osiem wież - ósma wieża należała do nieistniejącego dziś kościoła pw. św. Marii Magdaleny, zburzonego w 1818 r. W obecnej postaci wysokość wszystkich wież (z wyjątkiem kościoła św. Idziego) przekracza 100 m. 
Charakterystyczna panorama miasta swoją sławę zawdzięcza ikonografii, której tradycja sięga II połowy XV w. Za najstarsze przedstawienie uważa się panoramę stanowiącą tło kwatery przedstawiającej wskrzeszenie za wstawiennictwem św. Mikołaja trzech zabitych młodzieńców; przedstawienie to znajduje się w prawym skrzydle zamkniętego poliptyku ołtarza głównego w kościele św. Mikołaja w Tallinnie. Dzieło namalowane zostało w 1481 przez lubeckiego malarza Hermena Rode. Wcześniejszym istniejącym do II wojny było malowidło Taniec Śmierci w kościele Mariackim w Lubece, pędzla Bernta Notke z 1463 r. We fragmencie malowidła widoczna była panorama miasta od strony wschodniej. Znana jest kopia tegoż dzieła z 1701 r. oraz replika przedstawiająca fragment kompozycji (bez panoramy Lubeki) w kościele św. Mikołaja w Tallinnie. Spośród późnogotyckich przedstawień wyróżnia się drzeworyt z panoramą miasta w wydanej w 1493 r. "Liber Chronicarum" Hartmanna Schedla. Do XVIII w. powstał szereg rycin z panoramą Lubeki, w tym panorama przypisywana Georgowi Braunowi i Franzowi Hogenbergowi (datowana na lata pomiędzy 1572 i 1618) oraz panorama Matthäusa Meriana, datowana po 1600 r. Przykładem ikonografii XIX-wiecznej jest obraz Johanna Heinricha Bleulera prezentowany obecnie w lubeckim St.-Annen-Museum. Współczesną sztukę reprezentują m.in. grafiki, etykiety i plakaty Alfreda Mahlau.

</doc>
<doc id="1947900" url="https://pl.wikipedia.org/wiki?curid=1947900" title="Port lotniczy Gorom Gorom">
Port lotniczy Gorom Gorom

Port lotniczy Gorom Gorom – międzynarodowy port lotniczy położony w Gorom-Gorom, w Burkinie Faso.

</doc>
<doc id="1947911" url="https://pl.wikipedia.org/wiki?curid=1947911" title="Grand Prix Włoch na Żużlu">
Grand Prix Włoch na Żużlu



</doc>
<doc id="1947916" url="https://pl.wikipedia.org/wiki?curid=1947916" title="Synod Jerozolimski">
Synod Jerozolimski



</doc>
<doc id="1947918" url="https://pl.wikipedia.org/wiki?curid=1947918" title="Port lotniczy Dikhil">
Port lotniczy Dikhil

Port lotniczy Dikhil (ang. Dikhil Airport) – lotnisko w Dżibuti. Znajduje się w mieście Dikhil.

</doc>
<doc id="1947922" url="https://pl.wikipedia.org/wiki?curid=1947922" title="Endomorfizm Frobeniusa">
Endomorfizm Frobeniusa

Endomorfizm Frobeniusa – szczególny endomorfizm pierścieni przemiennych o charakterystyce wyrażającej się liczbą pierwszą formula_1 w szczególności ciał. Endomorfizm przekształca każdy element w jego formula_2-tą potęgę. W niektórych okolicznościach endomorfizm ten jest automorfizmem, lecz nie jest to prawdą w ogólności. Nosi on miano od nazwiska Ferdinanda Georga Frobeniusa, matematyka.
Definicja.
Niech formula_3 będzie pierścieniem przemiennym o (dodatniej) charakterystyce wyrażającej się liczbą pierwszą formula_2 (charakterystyka zawsze jest liczbą pierwszą, jeżeli pierścień jest przykładowo dziedziną całkowitości). Endomorfizm Frobeniusa formula_5 określony jest wzorem
dla wszystkich elementów formula_7 Jest on zgodny z mnożeniem w formula_8 gdyż
a ponadto widać, iż formula_10 Interesujące jest jednak, że jest on również zgodny z dodawaniem w formula_11 Wyrażenie formula_12 można rozwinąć za pomocą twierdzenia o dwumianie: ponieważ formula_2 jest liczbą pierwszą, to dzieli ona formula_14 lecz nie dzieli formula_15 dla formula_16 skąd wynika, że formula_2 będzie dzielić licznik, ale nie mianownik jawnego wzoru na współczynniki dwumienne
dla formula_19 Dlatego też współczynniki wszystkich wyrazów poza formula_20 oraz formula_21 są podzielne przez formula_1 które jest charakterystyką, przez co znikają. Zatem
co dowodzi, że formula_5 jest homomorfizmem pierścieni.
W ogólności formula_5 nie jest automorfizmem. Niech formula_26 będzie na ciałem formula_27 tzn. ciałem skończonym o formula_2 elementach z dołączonym jednym elementem przestępnym formula_29 Okazuje się, że obraz formula_5 nie zawiera formula_31 co można pokazać przez sprzeczność: niech istnieje taki element formula_32 którego obrazem w formula_5 jest formula_29 Element ten jest funkcją wymierną formula_35 której formula_2-ta potęga formula_37 wynosi formula_29 W związku z tym formula_39 co jest niemożliwe. W ten sposób endomorfizm formula_5 nie jest suriektywny, przez co nie jest automorfizmem.
Jest również możliwe, by formula_5 nie było iniektywne; dzieje się tak wtedy i tylko wtedy, gdy pierścień formula_3 ma element nilpotentny rzędu nie większego niż formula_43
Punkty stałe.
Niech formula_3 będzie dziedziną całkowitości. Przekształcenie Frobeniusa przekształca na siebie wszystkie elementy formula_8 które spełniają równość formula_46 Są to wszystkie pierwiastki równania formula_47 a ponieważ jest ono stopnia formula_1 to może mieć ono co najwyżej formula_2 rozwiązań. Są to dokładnie elementy formula_50 Wynika stąd, że zbiór punktów stałych formula_5 jest ciałem prostym.
Iterowanie odwzorowania Frobeniusa daje ciąg elementów formula_3 postaci
Przyłożenie formula_54-tej iteracji formula_5 do pierścienia zawierającego ciało formula_26 o formula_57 elementach daje, podobnie jak w powyższym przykładzie, zbiór punktów stałych równy formula_58 Iteracje przekształcenia Frobeniusa wykorzystuje się również do definiowania domknięcia Frobeniusa i domknięcia ciasnego (ang. "tight closure") ideału.
Ciała skończone.
Niech formula_59 oznacza ciało skończone o formula_60 elementach, gdzie formula_61 Zgodnie z powyższym rozumowaniem formula_5 ustala formula_63 Jeżeli formula_64 to formula_65 druga iteracja przekształcenia Frobeniusa, ustala formula_66 elementów, zatem ustala także formula_67 W ogólności formula_68 ustala formula_69 Co więcej, formula_5 generuje grupę Galois dowolnego rozszerzenia ciał skończonych.
Schematy.
Korzystając z powyższej obserwacji łatwo rozszerzyć przekształcenie Frobeniusa na schematy. Niech formula_71 będzie schematem nad ciałem formula_72 charakterystyki formula_43 Wybierzmy dowolny podzbiór afiniczny formula_74 (zob. spektrum pierścienia). Ponieważ formula_71 jest formula_72-schematem, to formula_72 zawiera się w formula_11 Powoduje to, iż formula_3 musi być pierścieniem charakterystyki formula_1 dzięki czemu można zdefiniować endomorfizm Frobeniusa formula_5 dla formula_3 jak wyżej. Przekształcenie formula_5 komutuje z lokalizacją, przez co formula_5 skleja się dając endomorfizm formula_85
Jednakże formula_5 nie musi być endomorfizmem formula_72-schematów. Jeżeli formula_72 nie jest formula_89 to formula_5 nie ustali formula_72 i w konsekwencji nie będzie przekształceniem formula_72-algebr. Częściowym rozwiązaniem tego problemu jest zwrócenie uwagi na zawieranie formula_93 w formula_94 ponieważ formula_71 jest formula_72-schematem, to jest także formula_97-schematem. W ten sposób formula_5 jest także odwzorowaniem formula_97-schematów.
Ciała lokalne.
Definicja formula_5 dla schematów automatycznie przenosi się na definicje dla ciał lokalnych i globalnych, jednak ze względu na jasność opisu przypadki te zostaną potraktowane osobno.
Definicję endomorfizmu Frobeniusa dla ciał skończonych można rozszerzyć na inne rodzaje rozszerzeń ciał. Dla nierozgałęzionego rozszerzenia skończonego formula_101 ciał lokalnych istnieje pojęcie endomorfizmu Frobieniusa, które indukuje endomorfizm Frobeniusa na odpowiadającym rozszerzeniu ciał reszt.
Niech formula_101 będzie nierozgałęzionym rozszerzeniem ciał lokalnych wraz z pierścieniem liczb całkowitych formula_103 ciała formula_26 takim, że ciało reszt – liczby całkowite formula_26 modulo ich jednoznacznie określony ideał maksymalny formula_106 – jest ciałem skończonym rzędu formula_107 Jeżeli formula_108 jest ideałem pierwszym formula_109 nad formula_110 to nierozgałęzienie formula_101 oznacza, że liczby całkowite ciała formula_109 modulo formula_113 ciała reszt formula_114 jest ciałem skończonym rzędu formula_115 stanowiącym rozszerzenie ciała reszt formula_32 gdzie formula_117 oznacza stopień formula_118 Przekształcenie Frobeniusa można zdefiniować dla elementów pierścienia liczb całkowitych formula_119 ciała formula_109 wzorem
Ciała globalne.
W algebraicznej teorii liczb elementy Frobeniusa są zdefiniowane dla rozszerzeń formula_101 ciał globalnych, które są skończonymi rozszerzeniami Galois dla ideałów pierwszych formula_108 ciała formula_109 nierozgałęzionych w formula_118 Ponieważ rozszerzenie jest nierozgałęzione, to grupa rozkładu formula_108 jest grupą Galois rozszerzenia ciał reszt. Element Frobeniusa może być określony dla elementów pierścienia liczb całkowitych formula_114 jak w przypadku lokalnym, wzorem
gdzie formula_60 jest rzędem ciała rozkładu formula_130
Podniesienia endomorfizmów Frobeniusa są związane z "p"-pochodnymi.
Przykłady.
Wielomian formula_131 ma wyróżnik równy formula_132 jest więc nierozgałęziony dla liczby pierwszej formula_133 jest także nierozkładalny modulo formula_134 Dlatego dołączenie jego pierwiastka formula_135 do ciała liczb formula_136-adycznych formula_137 daje nierozgałęzione rozszerzenie formula_138 ciała formula_139 Można znaleźć obraz formula_135 w przekształceniu Frobeniusa poprzez wskazanie pierwiastka najbliższego formula_141 co można osiągnąć metodą Newtona. W ten sposób uzyskuje się element pierścienia liczb całkowitych formula_142 jest to wielomian czwartego stopnia względem formula_135 o współczynnikach będących formula_136-adycznymi liczbami całkowitymi formula_145 Wielomianem tym, modulo formula_146 jest
Jest on algebraiczny nad formula_148 i jest poprawnym obrazem endomorfizmu Frobeniusa w sensie zanurzenia formula_148 w formula_150 co więcej algebraiczne są współczynniki, dlatego wynik może być wyrażony algebraicznie. Jednakże są one stopnia formula_151 rzędu grupy Galois, co ilustruje fakt, iż obliczenia będą prostsze, jeżeli wystarczające będą wyniki formula_2-adyczne.
Jeżeli formula_101 jest rozszerzeniem abelowym ciał globalnych, to można uzyskać o wiele silniejsze przystawanie, ponieważ zależy ona tylko od elementu pierwszego formula_106 wyjściowego ciała formula_58 Rozważając przykładowo rozszerzenie formula_156 ciała formula_148 uzyskanego przez dołączenie pierwiastka formula_158 spełniającego
do formula_148 widać, iż rozszerzenie to jest cykliczne rzędu piątego i ma pierwiastki
gdzie formula_162 jest liczbą całkowitą. Ma ono pierwiastki będące wielomianami Czebyszewa zmiennej formula_163
są wynikami przekształcenia Frobeniusa dla liczb pierwszych formula_165 i tak dalej, dla większych liczb pierwszych różnych od formula_166 lub postaci formula_167 (które to są rozdzielcze). Widać wprost jak przekształcenie Frobeniusa daje wynik z dokładnością modulo formula_2 dla formula_2-tej potęgi pierwiastka formula_170

</doc>
<doc id="1947924" url="https://pl.wikipedia.org/wiki?curid=1947924" title="Grand Prix Łotwy na Żużlu">
Grand Prix Łotwy na Żużlu



</doc>
<doc id="1947925" url="https://pl.wikipedia.org/wiki?curid=1947925" title="Bill Dickens">
Bill Dickens

Bill “The Buddha” Dickens (ur. 1958 w Chicago) – basista, wykonujący głównie gatunki jazz fusion, funk, R&amp;B, soul i rock.
Nagrywał i występował wspólnie z takimi artystami, jak Pat Metheny, George Michael, Joe Zawinul, Janet Jackson, Grover Washington Jr., Chaka Khan, Mary J. Blige, Freddie Hubbard, Al Di Meola, Dennis Chambers, Steve Morse, Randy Newman i The Hooters.

</doc>
<doc id="1947936" url="https://pl.wikipedia.org/wiki?curid=1947936" title="Odrodzenie (tygodnik publicystyczny)">
Odrodzenie (tygodnik publicystyczny)

Odrodzenie – tygodnik publicystyczny wydawany w Jeleniej Górze od 26 czerwca do 13 grudnia 1981 roku. Jego pomysłodawcą i założycielem był Stefan Rogowicz. Zarząd Regionu NSZZ „Solidarność” w Jeleniej Górze podjął się natomiast pełnienia funkcji wydawcy pisma. Nakład tygodnika wynosił około 25 tys. egzemplarzy. Kolportaż kanałami związkowymi obejmował województwo jeleniogórskie oraz ważniejsze ośrodki miejskie kraju. Między czerwcem, a grudniem 1981 roku ukazały się 22 numery „Odrodzenia”. Wydanie 23 miało trafić do sprzedaży 14 grudnia 1981 roku.

</doc>
<doc id="1947942" url="https://pl.wikipedia.org/wiki?curid=1947942" title="Nagroda EWwy">
Nagroda EWwy

Nagroda EWwy (, także jako ) – nagroda pryznawana przez „Entertainment Weekly” (EW) w celu uhonorowania aktorów i seriali nienominowanych do Primetime Emmy Award. Nazwa i slogan ("We turn the Emmys upside down" – „Odwracamy Emmy do góry nogami”) nawiązują do graficznego podobieństwa liter w „Ewwy” do pisowni „Emmy”. Statuetka nagrody przedstawia owcę.
Głosowanie przeprowadza się online i każdy może w nim uczestniczyć.
Kategorie.
Nagrodę przyznaje się w dziesięciu kategoriach:
Pierwsze rozdanie nagród EWwy (2008).
Zdobywcy statuetek pierwszego rozdania nagród zostali ogłoszeni 22 września 2008 roku.
Drugie rozdanie nagród EWwy (2009).
Nominacje do drugiego rozdania nagród ogłoszono 31 sierpnia 2009 roku. Zwycięzcy zostali poznani 14 września 2009 roku, sześć dni po rozdaniu nagród Emmy 2009.
Trzecie rozdanie nagród EWwwy (2010).
Nominacje ogłoszono 16 sierpnia 2010. Nagrody rozdano 28 sierpnia 2010 roku, dzień przed ogłoszeniem zwycięzców nagród Emmy 2009.

</doc>
<doc id="1947949" url="https://pl.wikipedia.org/wiki?curid=1947949" title="Parlament Republiki Kazachstanu">
Parlament Republiki Kazachstanu

Parlament Kazachstanu (, ) – główny organ władzy ustawodawczej w Kazachstanie. Ma charakter bikameralny i składa się z Mażylisu oraz Senatu. 
Mażylis liczy 107 członków wybieranych na pięcioletnią kadencję. Dziewięćdziesięciu ośmiu spośród nich pochodzi z wyborów bezpośrednich, a dziewięciu z wyborów pośrednich. 
W skład Senatu wchodzi 49 członków, z czego 34 jest wybieranych przez władze regionalne, a pozostałą część nominuje prezydent. Kadencja trwa sześć lat, przy czym co trzy lata odnawiana jest połowa składu izby. 

</doc>
<doc id="1947956" url="https://pl.wikipedia.org/wiki?curid=1947956" title="Port lotniczy Adi Kejh">
Port lotniczy Adi Kejh

Port lotniczy Adi Kejh (ICAO: HHAK) – międzynarodowy port lotniczy położony w Adi Kejh. Jest szóstym co do wielkości portem lotniczym w Erytrei.

</doc>
<doc id="1947959" url="https://pl.wikipedia.org/wiki?curid=1947959" title="Jim Grabb">
Jim Grabb

Jim Grabb, właśc. James Franklin Grabb (ur. 14 kwietnia 1964 w Tucson) – amerykański tenisista, reprezentant kraju w Pucharze Davisa, zwycięzca French Open 1989 i US Open 1992 w grze podwójnej, lider rankingu ATP deblistów.
Kariera tenisowa.
W latach 1986–2000 występował jako tenisista zawodowy.
W grze pojedynczej wygrał 2 turnieje rangi ATP World Tour, najpierw w Seulu (1987), pokonując w finale Andre Agassiego oraz w Tajpej (1992), zwyciężając w pojedynku finałowym Jamiego Morgana. Jest również finalistą z Waszyngtonu (1990), ale przegrał w meczu o tytuł z Agassim.
W grze podwójnej Grabb wygrał 23 turnieje rangi ATP World Tour, w tym wielkoszlemowe French Open 1989, kiedy to razem z Patrickiem McEnroe zwyciężył w pojedynku finałowym z parą Mansur Bahrami–Éric Winogradsky 6:4, 2:6, 6:4, 7:6, oraz US Open 1992, pokonując w finale razem z Richeyem Renebergiem debel Kelly Jones–Rick Leach 3:6, 7:6, 6:3, 6:3. W 1989 roku odniósł triumf (z McEnroe) w kończącym sezon turnieju Masters Grand Prix, pokonując w decydującym meczu o mistrzowski tytuł duet John Fitzgerald–Anders Järryd 7:5, 7:6, 5:7, 6:3. Amerykanin jest również finalistą 27 innych deblowych turniejów, w których ostatecznie został pokonany, w tym wielkoszlemowego Wimbledonu (1992), przegrywając decydujący o tytule mecz (w parze z Renebergiem) z Johnem McEnroe i Michaelem Stichem 7:5, 6:7, 6:3, 6:7, 17:19.
W 1993 roku Grabb wystąpił w pojedynku 1 rundy Pucharu Davisa przeciwko reprezentacji Australii. Rozegrał mecz deblowy (w parze z Renebergiem) przegrany z Toddem Woodbridge’em i Markiem Woodforde’em 6:7(5) 2:6 6:3 7:6(3) 4:6. Ostatecznie Australijczycy pokonali w tej fazie rozgrywek Amerykanów 4:1. Tegoż samego roku zdobył z drużyną rozgrywany w Düsseldorfie Drużynowy Puchar Świata.
Najwyżej w rankingu singlistów był w lutym 1990 roku na 24. miejscu, z kolei w zestawieniu deblistów w czerwcu 1989 roku został sklasyfikowany na pozycji lidera. Na szczycie listy deblowej utrzymywał się łącznie przez 13 tygodni.

</doc>
<doc id="1947961" url="https://pl.wikipedia.org/wiki?curid=1947961" title="Salisbury (Anglia)">
Salisbury (Anglia)



</doc>
<doc id="1947969" url="https://pl.wikipedia.org/wiki?curid=1947969" title="Iron Man (serial animowany)">
Iron Man (serial animowany)



</doc>
<doc id="1947971" url="https://pl.wikipedia.org/wiki?curid=1947971" title="Freenbeek">
Freenbeek



</doc>
<doc id="1947976" url="https://pl.wikipedia.org/wiki?curid=1947976" title="Port lotniczy Navrongo">
Port lotniczy Navrongo

Port lotniczy Navrongo – port lotniczy zlokalizowany w ghańskim mieście Navrongo. Obsługuje połączenia lotnicze ze stolicą – Akrą.

</doc>
<doc id="1947987" url="https://pl.wikipedia.org/wiki?curid=1947987" title="Touchstone Television">
Touchstone Television

Touchstone Television – amerykańskie studio, które zajmowało się produkcją telewizyjną. Było jednostką zależną Walt Disney Television, dywizji The Walt Disney Company. Zostało uruchomione w 2014 roku jako Fox 21 Television Studios w wyniku połączenia Fox Television Studios and Fox 21. Nazwa została zmieniona w sierpniu 2020 roku po przejęciu aktywów 21st Century Fox przez Disneya. 1 grudnia tego samego roku postanawiono zamknąć studio, a jego pozostałe produkcje przejęło 20th Television.
Historia.
Fox Television Studios i Fox 21.
Fox Television Studios powstało w 1997 roku jak miejsce dla mniejszych jednostek produkcyjnych, między innymi dla Greenblatt-Janollari Studio. Greenblatt-Janollari rozpoczęło produkcję seriali w sezonie 1998 – 1999 trzema komediami dla ABC i CBS.
Fox 21 zostało utworzone w 2000 roku jako studio zajmujące się produkcją seriali z mniejszym budżetem.
Fox 21 Television Studios.
W grudniu 2014 roku poinformowano, że Fox 21 i Fox Television Studios zostaną połączone w jedno studio, Fox 21 Television Studios. Decyzja została podjęta po tym jak David Madden objął stanowisko szefa Fox Broadcasting Company. Miało na nią wpływ, że oba studia zajmowały się produkcją seriali na rynek telewizji kablowych. Kierownictwem nowego studia zajął się Bert Salke.
Touchstone Television.
Pod koniec marca 2019 roku nastąpiło sfinalizowanie transakcji zakupu aktywów 21st Century Fox przez The Walt Disney Company. Wskutek tego Fox 21 Television Studios stało się jednostką Disney Television Studios. W sierpniu 2020 roku nastąpił rebranding studiów przejętych przez Disneya rok wcześniej. 20th Century Fox Television zmieniono na 20th Television. Reaktywowano też markę Touchstone Television, która zastąpiła Fox 21 Television Studios. 1 grudnia tego samego roku postanowiono zamknąć studio, a jego pozostałe produkcje zostały przejęte przez 20th Television.

</doc>
<doc id="1947992" url="https://pl.wikipedia.org/wiki?curid=1947992" title="DGN (format pliku)">
DGN (format pliku)

DGN (Design) – format pliku CAD wspieranego przez Bentley Systems MicroStation oraz należące do Intergrapha Design Interactive Graphics System (IGDS) programy CAD.
Istnieją dwie wersje DGN:
Chociaż DGN nie jest tak powszechnie stosowany jak DWG Autodesku, to stosuje się go w wielu dużych projektach, w tym budynków, dróg, mostów, elektrowni, przemyśle stoczniowym. W 2008 Autodesk i Bentley podpisali porozumienie o wzajemnej wymianie bibliotek oprogramowania, w tym Autodesk RealDWG, aby poprawić zdolność odczytu i zapisu w formatach DWG i DGN w mieszanych środowiskach z większą wiernością. Ponadto obie firmy będą wspierać proces interoperacyjności między aplikacjami AEC poprzez wspieranie wzajemnego wykorzystania dostępnych interfejsów programowania aplikacji (API).
Bentley System jako członek Konsorcjum Open Design Alliance udostępnił specyfikację formatu .dgn w celu integracji obsługi przez biblioteki Teigha/ODA. Celem tego działania jest chęć zachowania i rozpowszechnienia obsługi formatu DGN w zastosowaniach projektowych.

</doc>
<doc id="1947993" url="https://pl.wikipedia.org/wiki?curid=1947993" title="Romet Rekord">
Romet Rekord

Romet Rekord - męski rower szosowo-turystyczny, produkowany w zakładach PREDOM Romet, na kołach 27 cali. Posiadał kierownicę typu "baran", sportowe siodło i dwie przerzutki czechosłowackiego producenta "Favorit", a na pedałach "noski". Wyposażono go jednocześnie w błotniki i bagażnik oraz oświetlenie na dynamo. Spokrewniony z Mistralem i Wagantem.

</doc>
<doc id="1947994" url="https://pl.wikipedia.org/wiki?curid=1947994" title="Touchstone Games">
Touchstone Games



</doc>
<doc id="1947996" url="https://pl.wikipedia.org/wiki?curid=1947996" title="Deinste">
Deinste

Deinste (dolnoniem. "Deinst") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Fredenbeck.

</doc>
<doc id="1947999" url="https://pl.wikipedia.org/wiki?curid=1947999" title="Deinst">
Deinst



</doc>
<doc id="1948007" url="https://pl.wikipedia.org/wiki?curid=1948007" title="Eurasia, rivista di studi geopolitici">
Eurasia, rivista di studi geopolitici

Eurasia – włoski kwartalnik poświęcony geopolityce, założonym w 2004 roku. Publikuje ją wydawnictwo Edizioni all'Insegna del Veltro w Parmie, pod kierunkiem Claudio Mutti.
Linia wydawnicza.
“Eurasia” określa swój cel jako promocję, pobudzanie oraz rozpowszechnianie badań w zakresie nauk geopolitycznych, zarówno w narodowym jak i międzynarodowym środowisku naukowym. Celem jest uczulenie czytelników na tematy Euro-Azjatyckie w zakresie spraw polityki, wojskowości, kultury, ekonomii oraz informacji. Taka szeroka perspektywa obejmuje nie tylko wąsko pojęte stosunki międzynarodowe, ale ma na celu “"zwrócenie uwagi specjalistów na ważność powtórnego odkrycia duchowej jedności Eurazji"” – i to pomimo deklaracji, że pismo to deklaruje „brak szczególnie wyróżnionego kierunku akademickiego”. Co więcej, publikowane są w nim “"'analizy mające na względzie geoekonomię, jako nową autonomiczną naukę geopolityki, oraz geofinansów, a to w celu identyfikacji metodologii jakie ożywiają ekonomiczne oraz finansowe strategie w skali planetarnej (zarówno wśród narodów dominujących jak i wewnątrz wielkich dominujących ekonomii), a także możliwości jakie mogą się pojawiać dla słabszych narodów; jednocześnie nie tracąc z pola widzenia studiów i refleksji dotyczących delikatnej sfery bezpieczeństwa interpretowanej zgodnie z kryteriami geostrategii"”
Redakcja i autorzy.
Zespół redakcyjny “Eurazji” stanowią Yves Bataille, Luca Bionda, Aldo Braccio, Enrico Galoppini, Alessandro Lattanzio, Claudio Mutti, Ernest Sultanov oraz Stefano Vernole; do zespołu tego należał także niedawno zmarły Carlo Terracciano. Jednakże większość artykułów publikowanych w kwartalniku pochodzi od autorów zewnętrznych. Wśród regularnych współpracowników pisma znajdują się Giovanni Armillotta, Alberto Buela Lamas, Côme Carpentier de Gourdon, F. William Engdahl, Vagif A. Gusejnov, Fabio Mini oraz Costanzo Preve i Susanne Scheidt. Ukazywały się w nim także artykuły (względnie wywiady z) Sergej N. Baburin, Vishnu Bhagwat, Massimo Campanini, Alfredo Canavero, Franco Cardini, Noam Chomsky, Michel Chossudovsky, Stefania Craxi, Vittorio Craxi, Alì Daghmoush, Alain De Benoist, Henry De Grossouvre, Aleksandr Dugin, Vladimir I. Jakunin, Gianfranco La Grassa, Alberto Mariantoni, Khaled Mashaal, Thierry Meyssan, Sergio Romano, Vinod Saighal, Israel Shamir, Webster Griffin Tarpley, Gennadij Zjuganov oraz Danilo Zolo.
Struktura.
Każdy numer pisma posiada około 250 stron i składa się z pięciu sekcji: Artykuł wstępny (zawsze sygnowany przez Tiberio Graziani), Kontynenty (eseje na rozmaite tematy), Dossier (zbiór esejów, w każdym numerze, poświęconych specyficznemu przedmiotowi), Wywiady i Recenzje. Wiele innych artykułów – zarówno oryginalnych, jak tłumaczonych lub wybranych z Internetu – ogólnie krótszych niż te publikowane w kwartalniku, jest publikowanych na portalu pisma. W szczególności chodzi tutaj o dodatek elektroniczny zwany „Reportaże euroazjatyckie”.
Wydania opublikowane.
Jak dotąd (grudzień 2009) wyszło 18 numerów pisma poświęconych w szczególności: 2004: Turcja; 2005: Islam, Rosja I jaj sąsiedzi, kraje śródziemnomorskie; 2006: Chiny, Indie, Nowa Azja, geopolityka i migracje; 2007: między jednym Związkiem a drugim, między Rosją a krajami śródziemnomorskimi, indiańsko-łacińską Ameryką, geopolityka i międzynarodowe prawa; 2008: Iran, epoka Kontynentów, Indio-Łacińska Ameryka w systemie międzynarodowym; 2009: NATO, Palestyna, Afryka.

</doc>
<doc id="1948009" url="https://pl.wikipedia.org/wiki?curid=1948009" title="Wierzbna (Aleksandrów Łódzki)">
Wierzbna (Aleksandrów Łódzki)



</doc>
<doc id="1948012" url="https://pl.wikipedia.org/wiki?curid=1948012" title="Kutenholz">
Kutenholz

Kutenholz (dolnoniem. "Kutenholt") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Fredenbeck.

</doc>
<doc id="1948014" url="https://pl.wikipedia.org/wiki?curid=1948014" title="Kutenholt">
Kutenholt



</doc>
<doc id="1948039" url="https://pl.wikipedia.org/wiki?curid=1948039" title="Ohlers">
Ohlers



</doc>
<doc id="1948041" url="https://pl.wikipedia.org/wiki?curid=1948041" title="Indywidualny Puchar Polski na Żużlu">
Indywidualny Puchar Polski na Żużlu



</doc>
<doc id="1948045" url="https://pl.wikipedia.org/wiki?curid=1948045" title="Zapasy zawodowe">
Zapasy zawodowe



</doc>
<doc id="1948047" url="https://pl.wikipedia.org/wiki?curid=1948047" title="Lista eliminacji Grand Prix na Żużlu">
Lista eliminacji Grand Prix na Żużlu



</doc>
<doc id="1948048" url="https://pl.wikipedia.org/wiki?curid=1948048" title="Mistrzostwa Czterech Narodów na Żużlu">
Mistrzostwa Czterech Narodów na Żużlu



</doc>
<doc id="1948059" url="https://pl.wikipedia.org/wiki?curid=1948059" title="Przysposobienie Wojskowe">
Przysposobienie Wojskowe

Przysposobienie Wojskowe (PW) – młodzieżowa organizacja wojskowa w Polsce w latach 1927–1939. Celem było przygotowanie młodzieży do służby wojskowej.
Historia.
Przysposobienie Wojskowe jako organizację powołano w Polsce w roku 1927 pod patronatem Państwowego Urzędu Wychowania Fizycznego i Przysposobienia Wojskowego (w latach 1925–1927 była to Naczelna Rada Wychowania Fizycznego i Przysposobienia Wojskowego). Szkolenia odbywały się na kursach i obozach. Obejmowały mężczyzn ochotników w wieku od 15 do 30 lat. Na przełomie 1935 i 1936 roku objęto nimi 0,3% obywateli w tym wieku (około 30 tysięcy osób). W 1937 roku przysposobienie wojskowe stało się przedmiotem obowiązkowym we wszystkich liceach i na wszystkich uczelniach. Edukacja tego przedmiotu trwała 2 lata.
Przysposobienie Wojskowe Kobiet zaczęło działalność w 1929 roku. Od roku 1939 wywierało większy nacisk na masowe szkolenie. Szkoleniami zdołano objąć 10% kobiet w wieku od 19 do 45 lat.
W 1927 roku z inicjatywy S. Młodzińskiego powstało Przysposobienie Wojskowe Konne. Za tym poszły inicjatywy powołujące Kolejowe Przysposobienie Wojskowe, Leśników oraz Pocztowe.
Za najwyższe odznaczenie za zasługi na polu przysposobienia wojskowego została uznana Honorowa Odznaka Komandorska.
Za następcę PW powszechnie uznaje się przysposobienie obronne.

</doc>
<doc id="1948069" url="https://pl.wikipedia.org/wiki?curid=1948069" title="Amos (miasto)">
Amos (miasto)

Amos – miasto w Kanadzie, w prowincji Quebec, w regionie Abitibi-Témiscamingue i MRC Abitibi, położone nad Harricaną. Amos jest trzecim najważniejszym miastem regionu, po Rouyn-Noranda i Val-d’Or.
Obszar dzisiejszego miasta należał aż do 13 lutego 1898 do Terytoriów Północno-Zachodnich. Tego dnia cały obszar dzisiejszego regionu Abitibi-Témiscamingue został dekretem federalnym włączony do Quebecu. Ten dziewiczy rejon szybko stał się celem kolonizacji francuskojęzycznych Kanadyjczyków znad Rzeki Świętego Wawrzyńca. Pierwsi osadnicy pojawili się nad Harricaną w 1910 roku. W 1914 roku powstała oficjalnie "wieś Amos", która w roku 1925 zmieniła status na miasto.
Liczba mieszkańców Amos wynosi 12 584. Język francuski jest językiem ojczystym dla 98,4%, angielski dla 0,8% mieszkańców (2006).

</doc>
<doc id="1948075" url="https://pl.wikipedia.org/wiki?curid=1948075" title="Val-d'Or (Quebec)">
Val-d'Or (Quebec)



</doc>
<doc id="1948082" url="https://pl.wikipedia.org/wiki?curid=1948082" title="1950 w NASCAR">
1950 w NASCAR



</doc>
<doc id="1948084" url="https://pl.wikipedia.org/wiki?curid=1948084" title="Bargst">
Bargst



</doc>
<doc id="1948087" url="https://pl.wikipedia.org/wiki?curid=1948087" title="Arcugowo (przystanek kolejowy)">
Arcugowo (przystanek kolejowy)

Arcugowo – dawny przystanek kolejowy (Gnieźnieńska Kolej Wąskotorowa) w Arcugowie, w województwie wielkopolskim, w Polsce. Oddany do użytku w 1884 roku.

</doc>
<doc id="1948102" url="https://pl.wikipedia.org/wiki?curid=1948102" title="Instytut Zdrowia Politechniki Radomskiej">
Instytut Zdrowia Politechniki Radomskiej



</doc>
<doc id="1948103" url="https://pl.wikipedia.org/wiki?curid=1948103" title="Karsewo (przystanek kolejowy)">
Karsewo (przystanek kolejowy)

Karsewo – dawny przystanek kolejowy (Gnieźnieńska Kolej Wąskotorowa) w Karsewie, w województwie wielkopolskim, w Polsce. Oddany do użytku w 1884 roku.

</doc>
<doc id="1948108" url="https://pl.wikipedia.org/wiki?curid=1948108" title="Mirabel (Quebec)">
Mirabel (Quebec)



</doc>
<doc id="1948121" url="https://pl.wikipedia.org/wiki?curid=1948121" title="Gorzykowo (przystanek kolejowy)">
Gorzykowo (przystanek kolejowy)

Gorzykowo – dawny przystanek kolejowy (Gnieźnieńska Kolej Wąskotorowa) w Gorzykowie, w województwie wielkopolskim, w Polsce. Oddany do użytku w 1884 roku.

</doc>
<doc id="1948128" url="https://pl.wikipedia.org/wiki?curid=1948128" title="Wyniki Grand Prix na Żużlu">
Wyniki Grand Prix na Żużlu



</doc>
<doc id="1948130" url="https://pl.wikipedia.org/wiki?curid=1948130" title="Odrowąż (przystanek kolejowy)">
Odrowąż (przystanek kolejowy)

Odrowąż – dawny przystanek kolejowy (Gnieźnieńska Kolej Wąskotorowa) w Odrowążu, w województwie wielkopolskim, w Polsce. Oddany do użytku w 1884 roku.

</doc>
<doc id="1948131" url="https://pl.wikipedia.org/wiki?curid=1948131" title="Jaworowo (przystanek kolejowy)">
Jaworowo (przystanek kolejowy)

Jaworowo – dawny przystanek kolejowy (Gnieźnieńska Kolej Wąskotorowa) w Jaworowie, w województwie wielkopolskim, w Polsce. Oddany do użytku w 1896 roku.

</doc>
<doc id="1948133" url="https://pl.wikipedia.org/wiki?curid=1948133" title="Trzęsienie ziemi w Elâzığ (2010)">
Trzęsienie ziemi w Elâzığ (2010)

Trzęsienie ziemi w Elâzığ – trzęsienie ziemi o magnitudzie 6,1 w skali Richtera, którego epicentrum znajdowało się w pobliżu wsi Başyurt, w prowincji Elâzığ w Turcji. Do trzęsienia doszło 8 marca 2010 o godzinie 4:32 czasu lokalnego. Pierwsze doniesienia mówiły o 57 osobach zabitych, jednak później zrewidowano je do 42 osób.
Gubernator prowincji Elâzığ poinformował, że ofiary śmiertelne pochodziły ze wsi Okcular, Yukari Kanatli i Kayali, gdzie trzęsienie spowodowało zawalenie się budynków i minaretów.

</doc>
<doc id="1948136" url="https://pl.wikipedia.org/wiki?curid=1948136" title="Mielżyn (stacja kolejowa)">
Mielżyn (stacja kolejowa)

Mielżyn – dawna stacja kolejowa (Gnieźnieńska Kolej Wąskotorowa) w Mielżynie, w województwie wielkopolskim, w Polsce. Oddany do użytku w 1896 roku.

</doc>
<doc id="1948140" url="https://pl.wikipedia.org/wiki?curid=1948140" title="Israel Castro">
Israel Castro

Israel Castro Macías (ur. 20 grudnia 1980 w mieście Meksyk) – meksykański piłkarz występujący na pozycji defensywnego pomocnika, obecnie zawodnik hiszpańskiego CD Toledo.
Kariera klubowa.
Castro pochodzi ze stołecznego miasta Meksyk i jest wychowankiem akademii juniorskiej tamtejszego klubu Pumas UNAM. Do pierwszego zespołu został włączony w wieku dwudziestu jeden lat przez szkoleniowca Hugo Sáncheza i w meksykańskiej Primera División zadebiutował 20 stycznia 2002 w zremisowanym 2:2 spotkaniu z Guadalajarą. Przez pierwszy rok pełnił wyłącznie rolę rezerwowego, jednak zaraz po tym wywalczył sobie niepodważalne miejsce w wyjściowym składzie, występując wówczas na pozycji prawego obrońcy. Premierowego gola w najwyższej klasie rozgrywkowej strzelił 2 maja 2004 w wygranej 6:1 konfrontacji z Veracruz, a w tym samym, wiosennym sezonie Clausura 2004 zdobył z Pumas swoje pierwsze mistrzostwo Meksyku, będąc kluczowym zawodnikiem drużyny. Jeszcze w tym samym roku triumfował z prowadzoną przez Sáncheza ekipą krajowy superpuchar – Campeón de Campeones, a także został bohaterem towarzyskiego meczu o Trofeo Santiago Bernabéu z Realem Madryt (1:0), zdobywając wówczas jedyną bramkę, która zapewniła jego zespołowi zwycięstwo w pojedynku z tym prestiżowym przeciwnikiem i zdobycie trofeum.
W jesiennych rozgrywkach Apertura 2004 Castro wywalczył z Pumas drugi z rzędu tytuł mistrza Meksyku, natomiast w 2005 roku zajął drugie miejsce w superpucharze kraju. Wówczas także dotarł do finału najbardziej prestiżowych rozgrywek kontynentu – Pucharu Mistrzów CONCACAF oraz do finału drugich co do ważności rozgrywek w Ameryce Południowej – Copa Sudamericana. W sezonie Apertura 2007, niezmiennie mając pewną pozycję w bloku defensywnym, zdobył ze swoim klubem wicemistrzostwo kraju, a niedługo potem został przekwalifikowany przez trenera Ricardo Ferrettiego na defensywnego pomocnika. W tej roli podczas rozgrywek Clausura 2009 osiągnął swoje trzecie mistrzostwo Meksyku, zostając wówczas wybrany w plebiscycie FMF najlepszym defensywnym pomocnikiem sezonu. W styczniu 2011, po odejściu z drużyny Sergio Bernala, został mianowany nowym kapitanem drużyny i już w sezonie Clausura 2011 zdobył z nią czwarty w karierze tytuł mistrza Meksyku, ponownie otrzymując w oficjalnym plebiscycie nagrodę dla najlepszego gracza ligi na swojej pozycji. Ogółem w barwach Pumas występował jako kluczowy piłkarz przez niemal dekadę, będąc jednym z najważniejszych graczy w historii klubu.
Latem 2011 Castro za sumę trzech milionów dolarów przeszedł do innego klubu ze stolicy – Cruz Azul. Tam od razu został podstawowym zawodnikiem zespołu, współtworząc czołowy duet środkowych pomocników w lidze meksykańskiej wraz z Gerardo Torrado. W wiosennym sezonie Clausura 2013 zdobył z ekipą prowadzoną przez Guillermo Vázqueza (swojego byłego trenera z Pumas) tytuł wicemistrza kraju oraz wywalczył puchar Meksyku – Copa MX. W Cruz Azul występował przez niecałe trzy lata, po czym w styczniu 2014 został zawodnikiem zespołu Chivas de Guadalajara. Jako jeden z ważniejszych piłkarzy ekipy dotarł z nią do finału krajowego pucharu w sezonie Clausura 2015, natomiast pół roku później, w sezonie Apertura 2015, powtórzył dawny sukces z Cruz Azul i wywalczył z Chivas to trofeum. W międzyczasie stracił pewne miejsce w wyjściowej jedenastce i zdecydowano nie przedłużać jego umowy.
W lipcu 2016 Castro wyjechał do Hiszpanii, gdzie jako wolny zawodnik podpisał kontrakt z trzecioligowym CD Toledo.
Kariera reprezentacyjna.
W seniorskiej reprezentacji Meksyku Castro zadebiutował za kadencji selekcjonera Hugo Sáncheza, 28 lutego 2007 w wygranym 3:1 meczu towarzyskim z Wenezuelą. W tym samym roku został powołany na turniej Copa América, gdzie był podstawowym zawodnikiem swojej drużyny, rozgrywając pięć z sześciu możliwych spotkań. Meksykanie dotarli natomiast na wenezuelskich boiskach do półfinału, zajmując trzecie miejsce w rozgrywkach po pokonaniu w meczu o trzecią lokatę Urugwaju (3:1). Dwa lata później znalazł się w ogłoszonym przez Javiera Aguirre składzie kadry na Złoty Puchar CONCACAF. Tam również miał pewne miejsce w wyjściowym składzie i wystąpił w pięciu z sześciu meczów, zaś jego zespół triumfował ostatecznie w tym turnieju, pokonując w finałowym spotkaniu USA (5:0). Pierwszego i zarazem jedynego gola w reprezentacji strzelił 12 sierpnia 2009 w wygranej 2:1 konfrontacji z USA w ramach udanych dla jego kadry eliminacji do Mistrzostw Świata 2010, podczas których zanotował ogółem siedem występów.
W 2010 roku Castro został powołany przez Aguirre na Mistrzostwa Świata w RPA. Tam pozostawał jednak rezerwowym drużyny i wystąpił tylko w jednym spotkaniu, wchodząc z ławki w grupowym pojedynku z Urugwajem (0:1), zaś Meksykanie odpadli wówczas z afrykańskiego mundialu w 1/8 finału. Rok później po raz drugi wziął udział w Złotym Pucharze CONCACAF, gdzie rozegrał pięć z sześciu meczów, będąc podstawowym defensywnym pomocnikiem swojej kadry, która prowadzona tym razem przez José Manuela de la Torre powtórzyła sukces sprzed dwóch lat i wygrała turniej, ponownie zwyciężając w finale z USA (4:2). Ogółem swój bilans reprezentacyjny Castro zamknął na 48 rozegranych spotkaniach.

</doc>
<doc id="1948141" url="https://pl.wikipedia.org/wiki?curid=1948141" title="Himmelporten">
Himmelporten



</doc>
<doc id="1948143" url="https://pl.wikipedia.org/wiki?curid=1948143" title="TOPtrendy 2010">
TOPtrendy 2010

VIII Sopot TOPtrendy Festiwal odbył się w dniach od 28 do 30 maja 2010 w Hipodromie w Sopocie. Składał się z koncertów TOP, Trendy oraz kabaretonu oraz recitali gwiazd. Festiwal został zorganizowany przez telewizję Polsat. Po raz pierwszy odbył się na Hipodromie w Sopocie. Pierwotnie konkurs miał odbyć się w dniach 25–27 czerwca.
Dzień pierwszy.
Koncert TOP.
Koncert TOP odbył się 28 maja. Wzięli w nim udział artyści, którzy sprzedali najwięcej płyt w okresie lipiec 2008 – grudzień 2009. Poprowadziły go dwie pary prezenterskie Katarzyna Cichopek i Dariusz Maciborek oraz Edyta Herbuś i Krzysztof Ibisz.
Klasyfikacja TOP 10:
Pan Maleńczuk – tak to ja.
Koncert jubileuszowy Macieja Maleńczuka. Poprowadziła go Agata Młynarska.
Dzień drugi.
20 piosenek na XX lecie.
Koncert jubileuszowy Edyty Górniak. Koncert poprowadził Tomasz Karolak.
Koncert Trendy.
Koncert Trendy odbył się 29 maja.
Nagrodą była promocja artysty na antenie telewizji Polsat oraz na stronie internetowej i w radiu, które w danej edycji festiwalu są partnerami medialnymi imprezy.
W konkursie wzięli udział: 
Wyniki głosowania widzów:
Dzień trzeci.
Sopocka Noc Kabaretowa.
Odbyła się ostatniego dnia festiwalu, 30 maja. Poprowadzili ją Piotr Bałtroczyk i Magda Mleczak. 
Wystąpili m.in.

</doc>
<doc id="1948145" url="https://pl.wikipedia.org/wiki?curid=1948145" title="Bronisław Minc">
Bronisław Minc

Bronisław Minc (ur. 5 maja 1913, zm. 28 stycznia 2004) – polski ekonomista marksistowski, publicysta, brat Hilarego Minca.
Życiorys.
Od 1930 do 1931 należał do Komunistycznego Związku Młodzieży Polski, a od 1931 do 1938 do Komunistycznej Partii Polski. W 1938 ukończył studia na Uniwersytecie Jagiellońskim. Od 1944 do 1945 był członkiem Związku Patriotów Polskich.
W 1946 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. W latach 1946–1952 dyrektor Departamentu Koordynacji w Centralnym Urzędzie Planowania i w Państwowej Komisji Planowania Gospodarczego. W latach 1948-1984 kierował katedrą w Szkole Głównej Planowania i Statystyki w Warszawie, wieloletni dziekan wydziału oraz prorektor do spraw nauki tej uczelni. W latach 1953-1968 kierował Zakładem Nauk Ekonomicznych Polskiej Akademii Nauk.
Tytuł doktora nauk ekonomicznych uzyskał w SGPiS w 1950. Od 1953 do 1956 pracował w Instytucie Kształcenia Kadr Naukowych przy KC PZPR. W 1955 mianowany profesorem nadzwyczajnym, a w sześć lat później profesorem zwyczajnym. Od 1984 na emeryturze. 
Zainteresowania naukowe Bronisława Minca skupiały się wokół zagadnień ekonomii politycznej, teorii zarządzania gospodarczego, przemian strukturalnych we współczesnej gospodarce, a w ostatnich latach życia także wokół problemów globalnego kapitalizmu.
Autor blisko 300 książek i artykułów opublikowanych w Polsce i za granicą. Pochowany na Wojskowych Powązkach w Warszawie (kwatera C17-5-3).
Odznaczenia i wyróżnienia.
Doktor honoris causa Uniwersytetu Clermont-Ferrand we Francji (1967). W 1950 odznaczony Orderem Sztandaru Pracy II klasy. Był odznaczony także Złotym Krzyżem Zasługi, Medalem 10-lecia Polski Ludowej oraz Odznaką tytułu Zasłużony Nauczyciel PRL.

</doc>
<doc id="1948147" url="https://pl.wikipedia.org/wiki?curid=1948147" title="Jason Young (lekkoatleta)">
Jason Young (lekkoatleta)

Jason Young (ur. 27 maja 1981) – amerykański lekkoatleta, dyskobol. Olimpijczyk.
W maju 2017 został ukarany czteroletnim zawieszeniem za stosowanie niedozwolonych środków dopingujących (biegnącym od 17 listopada 2016) oraz anulowaniem wszystkich wyników osiągniętych przez niego od 24 stycznia 2013.

</doc>
<doc id="1948148" url="https://pl.wikipedia.org/wiki?curid=1948148" title="Cavalieri">
Cavalieri

Cavalieri to nazwisko włoskie.
Osoby:
Miejsca:

</doc>
<doc id="1948149" url="https://pl.wikipedia.org/wiki?curid=1948149" title="Jason Young">
Jason Young



</doc>
<doc id="1948150" url="https://pl.wikipedia.org/wiki?curid=1948150" title="Düdenbüttel">
Düdenbüttel

Düdenbüttel – miejscowość i gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Oldendorf-Himmelpforten. Do 31 grudnia 2013 należała do gminy zbiorowej Himmelpforten.

</doc>
<doc id="1948151" url="https://pl.wikipedia.org/wiki?curid=1948151" title="Mikołajewice (przystanek kolejowy)">
Mikołajewice (przystanek kolejowy)

Mikołajewice – dawny przystanek kolejowy (Gnieźnieńska Kolej Wąskotorowa) w Mikołajewicach, w województwie wielkopolskim, w Polsce. Zlikwidowany w 1984.

</doc>
<doc id="1948152" url="https://pl.wikipedia.org/wiki?curid=1948152" title="Duedenbuettel">
Duedenbuettel



</doc>
<doc id="1948154" url="https://pl.wikipedia.org/wiki?curid=1948154" title="Malczewo (przystanek kolejowy)">
Malczewo (przystanek kolejowy)

Malczewo – dawny przystanek kolejowy (Gnieźnieńska Kolej Wąskotorowa) w Malczewie, w województwie wielkopolskim, w Polsce. Zlikwidowany w 1984.

</doc>
<doc id="1948158" url="https://pl.wikipedia.org/wiki?curid=1948158" title="Engelschoff">
Engelschoff

Engelschoff (dolnoniem. "Engelschopp") – miejscowość i gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Oldendorf-Himmelpforten. Do 31 grudnia 2013 należała do gminy zbiorowej Himmelpforten.

</doc>
<doc id="1948159" url="https://pl.wikipedia.org/wiki?curid=1948159" title="Grotkowo (przystanek kolejowy)">
Grotkowo (przystanek kolejowy)

Grotkowo – dawny przystanek kolejowy (Gnieźnieńska Kolej Wąskotorowa) w Grotkowie, w województwie wielkopolskim, w Polsce. Został otwarty w 1897 roku.

</doc>
<doc id="1948160" url="https://pl.wikipedia.org/wiki?curid=1948160" title="Engelschopp">
Engelschopp



</doc>
<doc id="1948164" url="https://pl.wikipedia.org/wiki?curid=1948164" title="Mierzewo (stacja kolejowa)">
Mierzewo (stacja kolejowa)

Mierzewo – dawna stacja kolejowa (Gnieźnieńska Kolej Wąskotorowa) w Mierzewie, w województwie wielkopolskim, w Polsce. Została otwarta w 1896 roku.

</doc>
<doc id="1948166" url="https://pl.wikipedia.org/wiki?curid=1948166" title="Großenwörden">
Großenwörden

Großenwörden (dolnoniem. "Grootwöörn") – miejscowość i gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Oldendorf-Himmelpforten. Do 31 grudnia 2013 należała do gminy zbiorowej Himmelpforten.

</doc>
<doc id="1948167" url="https://pl.wikipedia.org/wiki?curid=1948167" title="Grossenwoerden">
Grossenwoerden



</doc>
<doc id="1948170" url="https://pl.wikipedia.org/wiki?curid=1948170" title="Grootwöörn">
Grootwöörn



</doc>
<doc id="1948171" url="https://pl.wikipedia.org/wiki?curid=1948171" title="Grootwoeoern">
Grootwoeoern



</doc>
<doc id="1948174" url="https://pl.wikipedia.org/wiki?curid=1948174" title="Hammah">
Hammah

Hammah – miejscowość i gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Oldendorf-Himmelpforten. Do 31 grudnia 2013 należała do gminy zbiorowej Himmelpforten.

</doc>
<doc id="1948175" url="https://pl.wikipedia.org/wiki?curid=1948175" title="Sharpless 2-212">
Sharpless 2-212

Sharpless 2-212 – obszar H II (również mgławica emisyjna) znajdujący się w konstelacji Perseusza w odległości 25 000 lat świetlnych od Ziemi. Został skatalogowany przez Stewarta Sharplessa w jego katalogu pod numerem 212. Sharpless 2-212 rozciąga się na około 20 lat świetlnych.
W centrum obszaru Sharpless 2-212 znajdują się masywne gwiazdy należące do gromady otwartej NGC 1624. Energetyczne światło tych gwiazd jonizuje otaczające je atomy wodoru wzbudzając czerwone światło. Obszar ten zawiera również niewielkie ilości pyłu oraz pierwiastków ciężkich jak atomy siarki. Pył skutecznie pochłania światło, a emisja siarki podświetla obszar na niebiesko. Sharpless 2-212 ma wyraźne granice na skraju obszaru H II.

</doc>
<doc id="1948177" url="https://pl.wikipedia.org/wiki?curid=1948177" title="Matthias Witthaus">
Matthias Witthaus

Matthias Witthaus (ur. 11 października 1982 w Oberhausen) – niemiecki hokeista na trawie, dwukrotny medalista olimpijski.
Występuje w napadzie. W reprezentacji Niemiec debiutował w 1999. Brał udział w trzech igrzyskach (IO 00, IO 04, IO 08), na dwóch zdobywał medale: brąz w 2004 i złoto cztery lata później. W trzech turniejach zdobył sześć bramek. Z kadrą brał udział m.in. w mistrzostwach świata w 2002 i 2006 (tytuły mistrzowskie), 2010 (srebro) oraz kilku turniejach Champions Trophy i mistrzostwach Europy

</doc>
<doc id="1948178" url="https://pl.wikipedia.org/wiki?curid=1948178" title="Miasteczko Śląskie Huta">
Miasteczko Śląskie Huta

Miasteczko Śląskie Huta – dawny przystanek kolei wąskotorowej w Miasteczku Śląskim.
W pobliżu przystanku znajduje się Huta Cynku Miasteczko Śląskie.

</doc>
<doc id="1948179" url="https://pl.wikipedia.org/wiki?curid=1948179" title="Żyglin Wąskotorowy">
Żyglin Wąskotorowy

Żyglin Wąskotorowy – dawny przystanek kolei wąskotorowej w Miasteczku Śląskim,w dzielnicy Żyglin-Żyglinek.

</doc>
<doc id="1948183" url="https://pl.wikipedia.org/wiki?curid=1948183" title="Muzeum Chopina">
Muzeum Chopina



</doc>
<doc id="1948185" url="https://pl.wikipedia.org/wiki?curid=1948185" title="Gothenborg">
Gothenborg



</doc>
<doc id="1948186" url="https://pl.wikipedia.org/wiki?curid=1948186" title="Sobór Florencki">
Sobór Florencki



</doc>
<doc id="1948190" url="https://pl.wikipedia.org/wiki?curid=1948190" title="Australian Championships 1968">
Australian Championships 1968

Turniej tenisowy Australian Championships, dziś znany jako wielkoszlemowy Australian Open, rozegrano w 1968 roku w Melbourne w dniach 19 - 29 stycznia.

</doc>
<doc id="1948191" url="https://pl.wikipedia.org/wiki?curid=1948191" title="Bliersdörp">
Bliersdörp



</doc>
<doc id="1948192" url="https://pl.wikipedia.org/wiki?curid=1948192" title="Bliersdoerp">
Bliersdoerp



</doc>
<doc id="1948193" url="https://pl.wikipedia.org/wiki?curid=1948193" title="Parafia św. Michała Archanioła w Bytomiu-Suchej Górze">
Parafia św. Michała Archanioła w Bytomiu-Suchej Górze

Parafia Świętego Michała Archanioła w Bytomiu-Suchej Górze – rzymskokatolicka parafia w Bytomiu-Suchej Górze, należąca do metropolii katowickiej, diecezji gliwickiej, dekanatu Bytom. Powstała w 1952 roku.

</doc>
<doc id="1948197" url="https://pl.wikipedia.org/wiki?curid=1948197" title="Jarmo Ollanketo">
Jarmo Ollanketo

Jarmo Ollanketo (ur. 30 listopada 1958) – fiński niewidomy kolarz, biegacz narciarski i biathlonista. Wicemistrz paraolimpijski z Pekinu w 2008 roku.

</doc>
<doc id="1948215" url="https://pl.wikipedia.org/wiki?curid=1948215" title="Olivier Donval">
Olivier Donval

Olivier Donval (ur. 9 maja 1979) – francuski niewidomy kolarz. Brązowy medalista paraolimpijski z Pekinu w 2008 roku.

</doc>
<doc id="1948219" url="https://pl.wikipedia.org/wiki?curid=1948219" title="Australian Championships 1967">
Australian Championships 1967

Turniej tenisowy Australian Championships, dziś znany jako wielkoszlemowy Australian Open, rozegrano w 1967 roku w Melbourne w dniach 20 - 30 stycznia.

</doc>
<doc id="1948221" url="https://pl.wikipedia.org/wiki?curid=1948221" title="Lista obecnych mistrzów w WWE">
Lista obecnych mistrzów w WWE

Mistrzowie WWE najczęściej są wyłaniani w walkach, choć czasem zostają też nagrodzeni w szczególnych sytuacjach będących częścią wyreżyserowanego wątku fabularnego (na przykład bezpośrednio obdarowani przez managera). WWE jest podzielona na dwa główne brandy, Raw i SmackDown i jeden brand rozwojowy, NXT. Każdy z nich posiada inny zestaw mistrzostw.
Mistrzowie.
Główny roster.
Raw.
Niniejsza lista przedstawia mistrzostwa, które mogą być bronione w brandzie Raw.
SmackDown.
Niniejsza lista przedstawia mistrzostwa, które mogą być bronione w brandzie SmackDown.
Tytuły międzybrandowe.
Niniejsza lista przedstawia mistrzostwa, które mogą być bronione w różnych brandach:
Status mistrzów:
Roster rozwojowy.
NXT.
Niniejsza lista przedstawia mistrzostwa, które mogą być bronione w brandzie NXT.

</doc>
<doc id="1948222" url="https://pl.wikipedia.org/wiki?curid=1948222" title="Altenburger">
Altenburger

Altenburger – ser wytwarzany z mleka owczego w Turyngii; także ser typu Camembert z mleka koziego i krowiego ("Altenburger Ziegenkäse") produkowany już od poł. XIX wieku w Turyngii i Saksonii.
Ser ten dojrzewa ok. 8-10 dni, dodaje się do niego kminku i płucze się w solance. Zawartość tłuszczu wynosi w altenburgerze ok. 30%.

</doc>
<doc id="1948223" url="https://pl.wikipedia.org/wiki?curid=1948223" title="Zawodowe zapasy">
Zawodowe zapasy



</doc>
<doc id="1948225" url="https://pl.wikipedia.org/wiki?curid=1948225" title="Nottensdörp">
Nottensdörp



</doc>
<doc id="1948226" url="https://pl.wikipedia.org/wiki?curid=1948226" title="Nottensdoerp">
Nottensdoerp



</doc>
<doc id="1948227" url="https://pl.wikipedia.org/wiki?curid=1948227" title="Metro w San Juan">
Metro w San Juan

Metro w San Juan (hiszp. "Tren Urbano de San Juan") – system publicznego transportu miejskiego w postaci metra, łączącego stolicę Portoryko – San Juan z okolicznymi miastami Guaynabo oraz Bayamón. "Tren Urbano" stanowi obecnie jedna linia o łącznej długości 17,2 km z 16 stacjami, które zazwyczaj umieszczone są wysoko nad ziemią, a nie pod jak większość tradycyjnych systemów metra, stąd też w tradycyjnej nazwie systemu nie występuje słowo "metro". Cały system na każdej ze stacji jest zsynchronizowany z godzinami przyjazdów i odjazdów autobusów i wspólnie z nimi jest zarządzany przez jedno przedsiębiorstwo transportowe "Alternativa de Transporte Integrad" (ATI).
Historia.
Pierwsze plany budowy kolei naziemnej w San Juan, zaczęto sukcesywnie wprowadzać jeszcze w XIX wieku, kiedy Portoryko było zamorską kolonią Hiszpanii. Wówczas wobec gwałtownego napływu mieszkańców do miasta i jego ekspansji oraz coraz to większej liczby samochodów zaczęto realizować plany budowy szybkiej kolejki. Pierwszy wniosek w sprawie budowy metra wpłynął w 1967 r., ale dopiero w 1993 r. wydano zgodę na finansowanie i budowę pierwszej linii metra, której budowa rozpoczęła się pod koniec lat 90. XX wieku. System został zainaugurowany 17 grudnia 2004 a całość kosztowała 2,2 miliarda USD.
Linie.
Obecnie funkcjonuje jedna linia metra o łącznej długości 17,2 km z rozstawem szyn 1435 mm oraz z 16 stacjami:
Przyszłość i rozbudowa.
Obecnie system jest w rozbudowie. Planowana jest rozbudowa linii 1 o kolejne stacje i budowa drugiej linii, która będzie realizowana w formie szybkiego tramwaju / premetra.

</doc>
<doc id="1948230" url="https://pl.wikipedia.org/wiki?curid=1948230" title="Marvel">
Marvel

Firmy należące do The Walt Disney Company:
Związane z Filmowym Uniwersum Marvela:
Listy produkcji związanych z Marvel Comics:
Pozostałe:

</doc>
<doc id="1948233" url="https://pl.wikipedia.org/wiki?curid=1948233" title="Biała Armia (1948–1949)">
Biała Armia (1948–1949)

Biała Armia (rum. Armata Albă) – rumuńska organizacja antykomunistyczna w latach 1948–1949.
Została założona w 1948 r. w mieście Kluż-Napoka przez b. kapitana marynarki wojennej Alexandru Suciu. Składała się prawdopodobnie z ok. 100 członków (nauczycieli, kupców, studentów, duchownych, chłopów, b. wojskowych). Przywódcami byli - oprócz A. Sociu - Gheorghe Muresan, Lazar Bondor i Ionel Manu. Miała silne oparcie w okolicznych wsiach. Posiadała charakter monarchistyczny. Opowiadała się za obaleniem reżimu komunistycznego i przywróceniem na tron króla Michała I. W dokumentach organów bezpieczeństwa występowała pod nazwami "Partizanii Regelui Mihai" lub "Partizanii Majestatii Sale Regele Mihai I". Nawiązała bliskie kontakty z inną nielegalną organizacją antykomunistyczną Biała Gwardia (Garda Albă), działającą w okręgu Hunedoara. W maju 1949 r. w wyniku zdrady Biała Armia została rozbita przez Securitate. Aresztowano 74 jej członków, których skazano na kary śmierci lub wieloletniego więzienia. Niektórzy członkowie organizacji, którzy uniknęli schwytania, zbiegli do Doliny Someşului w rejonie Kluż-Napoki, gdzie prowadzili zbrojną aktywność.

</doc>
<doc id="1948235" url="https://pl.wikipedia.org/wiki?curid=1948235" title="Marcello Moretti">
Marcello Moretti

Marcello Moretti (ur. 1910 w Wenecji, zm. 1961 w Rzymie) – włoski aktor.
Występował od 1940, m.in. w Piccolo Teatro w Mediolanie. Podczas jego występów zagranicznych widzowie w wielu krajach europejskich (w 1958 był w Polsce) i w Ameryce Północnej oglądali jego najwybitniejszą kreację – Arlekina w "Słudze dwóch panów" Carla Goldoniego.

</doc>
<doc id="1948236" url="https://pl.wikipedia.org/wiki?curid=1948236" title="Australian Championships 1966">
Australian Championships 1966

Turniej tenisowy Australian Championships, dziś znany jako wielkoszlemowy Australian Open, rozegrano w 1966 roku w Melbourne w dniach 21–31 stycznia.

</doc>
<doc id="1948238" url="https://pl.wikipedia.org/wiki?curid=1948238" title="Dotknięcie pustki">
Dotknięcie pustki

Dotknięcie pustki () – książka autorstwa brytyjskiego alpinisty Joe Simpsona dokumentująca jego wyprawę w 1985 w masyw Cordillera Huayhuash, w Andach peruwiańskich, podczas której razem z partnerem Simonem Yatesem podjął próbę zdobycia szczytu Siula Grande.
Książka była debiutem pisarskim autora. Początkowo nie cieszyła się dobrą sprzedażą. Stała się szerzej znana po przyznaniu w 1988 r. nagrody Boardmana Taskera w kategorii literatury górskiej. Wydanie amerykańskie ukazało się rok później, a podczas promocji książki Joe Simpson odbył tournée autorskie. Uczyniło to autora bardzo popularnym i przyniosło kolejne nagrody. Książka Simpsona wygrała m.in. rywalizację z "Krótką historią czasu" Stephena Hawkinga.
"Dotknięcie pustki" przetłumaczono na 14 języków, a łączny nakład przekroczył pół miliona egzemplarzy. Polskie wydanie ukazało się nakładem wydawnictwa Stapis w roku 1992, a tłumaczami są Danuta Hołata i Wacław Sonelski. Drugie wydanie, w nowej szacie graficznej, ukazało się w 2004 r.
Ekranizacje.
Książka została zekranizowana dwukrotnie:

</doc>
<doc id="1948239" url="https://pl.wikipedia.org/wiki?curid=1948239" title="Neekark">
Neekark



</doc>
<doc id="1948242" url="https://pl.wikipedia.org/wiki?curid=1948242" title="Mariano Moreno">
Mariano Moreno

 
Mariano Moreno (ur. 1778, zm. 1811) – przywódca argentyńskiego ruchu niepodległościowego. Od 1810 członek junty patriotycznej, pierwszego niezależnego rządu argentyńskiego. Jako zwolennik radykalnych reform i całkowitego oderwania się od Hiszpanii znalazł się w mniejszości. Zmuszony do rezygnacji, przeszedł do służby dyplomatycznej.

</doc>
<doc id="1948243" url="https://pl.wikipedia.org/wiki?curid=1948243" title="Sants-Montjuic">
Sants-Montjuic



</doc>
<doc id="1948245" url="https://pl.wikipedia.org/wiki?curid=1948245" title="Piłka (gimnastyka)">
Piłka (gimnastyka)

Piłka – jeden z obowiązkowych przyrządów, z jakimi występują zawodniczki w gimnastyce artystycznej. Wykorzystywana jest w układach indywidualnych. 
Piłka, używana w gimnastyce, wykonana jest z gumy lub innego materiału syntetycznego (pod warunkiem, że zachowuje te same właściwości). Jej średnica musi mieścić się między 18 a 20 cm, a waga nie może być mniejsza niż 400 g. Kolor nie ma znaczenia – może być jedno- lub wielobarwna; zwykle barwa piłki zsynchronizowana jest ze strojem zawodniczki.
Do obowiązkowych ćwiczeń wykonywanych z piłką należą m.in. podrzuty, kozłowanie i toczenie. Zawodniczka nie może piłki upuścić (zgubić). Powinna pracować obydwoma rękami, na całej powierzchni planszy.

</doc>
<doc id="1948246" url="https://pl.wikipedia.org/wiki?curid=1948246" title="Australian Championships 1965">
Australian Championships 1965

Turniej tenisowy Australian Championships, dziś znany jako wielkoszlemowy Australian Open, rozegrano w 1965 roku w Melbourne w dniach 22 stycznia - 1 lutego.

</doc>
<doc id="1948247" url="https://pl.wikipedia.org/wiki?curid=1948247" title="Grünendeich">
Grünendeich

Grünendeich (dolnoniem. "Greundiek") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Lühe.

</doc>
<doc id="1948248" url="https://pl.wikipedia.org/wiki?curid=1948248" title="Gruenendeich">
Gruenendeich



</doc>
<doc id="1948249" url="https://pl.wikipedia.org/wiki?curid=1948249" title="Krzysztof Jabłoński (pianista)">
Krzysztof Jabłoński (pianista)

Krzysztof Jabłoński (ur. 2 marca 1965 we Wrocławiu) – polski pianista oraz kameralista, profesor, pedagog i organizator pianistycznych kursów mistrzowskich, laureat wielu konkursów muzycznych, w tym III nagrody na XI Międzynarodowym Konkursie Pianistycznym im. Fryderyka Chopina w Warszawie (1985) oraz juror międzynarodowych konkursów pianistycznych.
Życiorys.
Naukę gry na fortepianie rozpoczął w wieku 6 lat u Janiny Butor, u której się doskonalił przez dwanaście lat. Będąc wybitnie uzdolnionym został stypendystą różnych organizacji i towarzystw muzycznych, m.in. Towarzystwa im. Fryderyka Chopina. Mając dwanaście lat zagrał po raz pierwszy z orkiestrą. Następnie wziął udział w konkursach pianistycznych, najpierw krajowych, a następnie zagranicznych. Będąc najmłodszym uczestnikiem (15 lat) zajął V miejsce na Konkursie "Premio Dino Ciani" w Mediolanie w 1980. Przewodniczący jury tego konkursu Nikita Magaloff zaprosił go wówczas na swoje kursy mistrzowskie. W latach 1983–1986 studiował w Akademii Muzycznej im. Karola Szymanowskiego w Katowicach w klasie prof. Andrzeja Jasińskiego, kończąc je z wyróżnieniem, a następnie w 1997 uzyskał na tej uczelni stopień doktora.
Po zdobyciu brązowego medalu w XI Konkursie Chopinowskim w Warszawie rozpoczął intensywną karierę na estradach krajowych i zagranicznych oraz nagrał wiele płyt w studiach nagraniowych dla różnych wytwórni. Gościł na estradach: Europy, Ameryki Północnej i Południowej oraz m.in. w Meksyku, Izraelu, Japonii oraz Korei Południowej.
Współpracował z takimi dyrygentami, jak: Mario Bernardi, Andrzej Boreyko, Frans Brüggen, Sergiu Comissiona, Jacek Kaspszyk, Jerzy Katlewicz, Jan Krenz, Jesús López-Cobos, Grzegorz Nowak, Krzysztof Penderecki, Marek Pijarowski, Witold Rowicki, Michael Stern, Yukinori Tezuka czy Ronald Zollman.
Artysta występował z wieloma orkiestrami całego świata, m.in. z: Orchestra of the 18th Century, Berner Symphonieorchester, Jenaer Philharmonie, Radio-Sinfonieorchester Stuttgart des SWR, London Philharmonic Orchestra, Orkiestrą Symfoniczną Filharmonii Narodowej, Düsseldorfer Symphoniker, Hamburger Symphoniker, Festival Orchestra of the Grand Teton Music Festival, Helsinki Philharmonic Orchestra, Lahti Symphony Orchestra, Tokijską Orkiestrą Filharmoniczną, Kirishima Festival Orchestra czy Narodową Orkiestrą Symfoniczną Polskiego Radia w Katowicach.
Dwukrotnie wystąpił w ramach cyklu koncertów mistrzowskich w Filharmonii Berlińskiej.
Jest również wybitnym kameralistą. Występował m.in. z: Deseret String Quartet, Israel Chamber Orchestra String Quartet, Shanghai Quartet oraz z takimi artystami, jak: Andrzej Bauer, Roberto Díaz, Daniel Gaede, Ewa Iżykowska, Stefan Kamasa, Tamaki Kawakubo, Konstanty Andrzej Kulka, Shauna Rolston czy Tomasz Strahl, z którym założył zespół "Chopin Duo". Od 2005 jest członkiem "Kwintetu Warszawskiego", założonego w 1963 przez Władysława Szpilmana i Bronisława Gimpla. W 2008 zainicjował powstanie zespołu "Kulka Trio" w składzie: Konstanty Andrzej Kulka (skrzypce), Tomasz Strahl (wiolonczela) i Krzysztof Jabłoński (fortepian).
Obok najbardziej znanych dzieł literatury fortepianowej sięga także do mniej znanych pozycji jak Koncerty fortepianowe Henry Litolffa czy Ernsta von Dohnanyi. Był zapraszany do współpracy z baletem, operą oraz do udziału w realizacjach spektakularnych, multimedialnych projektów jak np. wykonanie „Prometeusza” Aleksandra Skriabina z Düsseldorfer Symphoniker, baletu „Fortepianissimo” do choreografii Leonida Miasina w Teatrze Wielkim w Warszawie czy wykonania fortepianowej wersji dramatu lirycznego Claude'a Debussy'ego „Peleas i Melisanda” (w reżyserii Tomasza Koniny). Był specjalnym gościem Opernball w Wiedniu, gdzie wykonywał muzykę Fryderyka Chopina podczas słynnego Balu w Operze Wiedeńskiej wraz z Vienna State Opera Ballet do choreografii Giorgio Madii. Zagrał dla wielotysięcznej publiczności wraz z Grant Park Symphony Orchestra pod batutą Krzysztofa Urbańskiego w Jay Pritzker Pavilion w Parku Milenijnym w Chicago. W lutym 2013 wykonał I koncert fortepianowy Czajkowskiego pod batutą Walerija Giergijewa z Helsinki Philharmonic Orchestra podczas koncertu charytatywnego „Clean Baltic Sea Concert” w Helsinkach. Koncert został zarejestrowany przez telewizję fińską. Jubileusz 30-lecia pracy artystycznej rozpoczął wykonaniem I koncertu fortepianowego Fryderyka Chopina z Yomiuri Nippon Symphony Orchestra w Tokio w styczniu 2015. I Koncert fortepianowy Chopina powtórzył w Filharmonii Narodowej w Warszawie podczas festiwalu „Chopin i jego Europa”. Jubileuszowy rok zakończył wykonaniem II Koncertu fortepianowego g-moll op. 22 Camille'a Saint-Saënsa z Orkiestrą Filharmonii Narodowej w Warszawie pod batutą Patricka Fournilliera.
W 2016 otrzymał od Narodowego Instytutu Fryderyka Chopina w Warszawie zaszczytną propozycję, będącą – jak sam stwierdził – „projektem życia”, zarejestrowania kompletu dzieł Fryderyka Chopina na fortepianach współczesnych oraz historycznych, która – jak szacuje – potrwa około czterech lat.
W 1999 Minister Kultury Turcji odznaczył pianistę za wkład w popularyzację muzyki oraz złożył specjalne podziękowania za udział w obchodach Roku Chopinowskiego w Turcji. Od 2000 jest członkiem Zarządu Międzynarodowego Towarzystwa Chopinowskiego w Wiedniu.
Jest również wybitnym pedagogiem muzycznym. W latach 1994–1995 prowadził klasę fortepianu w Akademii Muzycznej im. Karola Lipińskiego we Wrocławiu, w latach 1997–1999 w Akademii Muzycznej im. Karola Szymanowskiego w Katowicach. Od 2004 do 2017 był wykładowcą Uniwersytetu Muzycznego Fryderyka Chopina w Warszawie. Obecnie działa na wydziale fortepianu Konserwatorium w Calgary (ang. "Mount Royal University - The Conservatory in Calgary"). Ponadto w okresie 2016–2017 był także profesorem na Wydziale Sztuk Pięknych Uniwersytetu w Lethbridge (ang. "Faculty of Fine Arts of the University of Lethbridge").
W 2006 otrzymał z rąk prezydenta Lecha Kaczyńskiego tytuł profesora. Prowadzi też kursy mistrzowskie oraz wykłady na różnych uczelniach. Brał udział w pracach jury międzynarodowych konkursów pianistycznych, m.in. XV i XVIII Międzynarodowego Konkursu Pianistycznego im. Fryderyka Chopina w Warszawie, International Frederic Chopin Piano Competition in ASIA oraz The Seventh National Chopin Piano Competition of the United States.
Od 1998 mieszka w Calgary w Kanadzie.
Nagrody i wyróżnienia.
Zdobył wiele nagród w prestiżowych międzynarodowych konkursach pianistycznych:
Dyskografia.
Ma w dorobku wiele płyt kompaktowych nagranych w Japonii, Niemczech i w Polsce. W ramach Wydania Narodowego Dzieł Fryderyka Chopina pod redakcją prof. Jana Ekiera zarejestrował komplety etiud, preludiów, impromptu (1998), a także wariacje op. 2 i Rondo à la Krakowiak z orkiestrą Sinfonia Varsovia pod dyrekcją Jacka Kaspszyka (2000). Wraz z Kwintetem Warszawskim nagrał Kwintety fortepianowe Grażyny Bacewicz i Juliusza Zarębskiego, a z Tomaszem Strahlem oraz Krzysztofem Andrzejem Kulką - komplet dzieł kameralnych Chopina. Poza tym jego nagrania zostały wydane na innych płytach kompilacyjnych wraz z nagraniami innych wykonawców i orkiestr.

</doc>
<doc id="1948250" url="https://pl.wikipedia.org/wiki?curid=1948250" title="Greundiek">
Greundiek



</doc>
<doc id="1948251" url="https://pl.wikipedia.org/wiki?curid=1948251" title="Katedra w Schwerinie">
Katedra w Schwerinie

Katedra w Schwerinie (niem. Schweriner Dom St. Maria und St. Johannes – Katedra Najświętszej Maryi Panny i św. Jana w Schwerinie) – kościół ewangelicko-luterański, położony w centrum Schwerinu. Jest katedrą i siedzibą biskupa okręgu Evangelisch-Lutherische Landeskirche Mecklenburgs – jednego z okręgów Kościoła Ewangelickiego Niemiec.
Historia.
Budowę katedry rozpoczęto w 1172. W 1248 stała się ona siedzibą biskupstwa Schwerin. Otrzymała wezwanie Najświętszej Maryi Panny i św. Jana Ewangelisty. W 1222 w trakcie budowy katedry hrabia Schwerinu Henryk przywiózł z wyprawy krzyżowej relikwie Krwi Pańskiej – krople krwi Chrystusa oprawione w kamień szlachetny. Z tego powodu nowo wznoszona świątynia stała się kościołem pielgrzymkowym.
W XIV wieku miała miejsce rozbudowa katedry na wzór katedr francuskich – w 1327 poświęcono prezbiterium i otaczający go wieniec kaplic, a w 1374 ukończono korpus główny. Wybudowano też transept. Wzorcami budowlanymi były: kościół Mariacki w Lubece, kościół św. Mikołaja w Stralsundzie i katedra w Ratzeburgu.
W XV w. wybudowano krużganki.
W latach 1889–1892 wybudowano neogotycką wieżę o wysokości 117,50 m.
Wyposażenie.
Do najcenniejszych elementów wyposażenia katedry należą: ołtarz główny z 1495, chrzcielnica z brązu z końca XIV w., epitafium księżnej Heleny meklemburskiej, dzieło norymberskiego warsztatu Vischerów z lat 1525–1527 oraz grobowce: księcia Krzysztofa Meklemburskiego i jego małżonki Elżbiety szwedzkiej z 1595, dzieło Roberta Coppensa z Antwerpii oraz wielkiego księcia Meklemburgii-Schwerin Pawła Fryderyka z małżonką Aleksandrą pruską.

</doc>
<doc id="1948254" url="https://pl.wikipedia.org/wiki?curid=1948254" title="Reprezentacja Argentyny w hokeju na trawie kobiet">
Reprezentacja Argentyny w hokeju na trawie kobiet

Reprezentacja Argentyny w hokeju na trawie kobiet ("Las Leonas") jest klasyfikowana w ścisłej czołówce światowej w tej dyscyplinie. Zdobyła w swej historii cztery medale Igrzysk Olimpijskich i dwa złote medale Mistrza Świata (2002, 2010). Poza tym sześciokrotnie zwyciężała w igrzyskach panamerykańskich (1987, 1991, 1995, 1999, 2003, 2007).
Reprezentacja Argentyny zwyciężyła także sześciokrotnie w zawodach Champions Trophy (2001, 2008, 2009, 2010, 2012, 2014).

</doc>
<doc id="1948255" url="https://pl.wikipedia.org/wiki?curid=1948255" title="Australian Championships 1964">
Australian Championships 1964

Turniej tenisowy Australian Championships, dziś znany jako wielkoszlemowy Australian Open, rozegrano w 1964 roku w Brisbane w dniach 4 – 13 stycznia.

</doc>
<doc id="1948256" url="https://pl.wikipedia.org/wiki?curid=1948256" title="Gràcia (dzielnica Barcelony)">
Gràcia (dzielnica Barcelony)

Gràcia – jeden z dystryktów (nr VI) Barcelony. Jest to najmniejsza pod względem powierzchni dzielnica Barcelony. Zajmuje obszar 4,19 km² i liczy 123 973 mieszkańców (2009). Graniczy z dzielnicami Eixample na południu, Sarrià-Sant Gervasi na zachodzie oraz z Horta-Guinardó na wschodzie. Administracyjnie dzieli się na 6 dzielnic: Barrio de Gracia, Camp d'en Grassot y Gracia Nova, La Salud, El Coll, Vallcarca i Penitentes. Główną atrakcją tej dzielnicy jest Park Güell, z wieloma elementami architektonicznymi zaprojektowanymi przez Antonio Gaudíego. Innymi charakterystycznymi miejscami są: Plaza Vila de Gràcia, Calle Gran de Gràcia, Travessera de Gràcia czy Plaza del Sol.

</doc>
<doc id="1948259" url="https://pl.wikipedia.org/wiki?curid=1948259" title="Guderhandviertel">
Guderhandviertel

Guderhandviertel (dolnoniem. "Goderhandveerdel") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Lühe.

</doc>
<doc id="1948260" url="https://pl.wikipedia.org/wiki?curid=1948260" title="Goderhandveerdel">
Goderhandveerdel



</doc>
<doc id="1948261" url="https://pl.wikipedia.org/wiki?curid=1948261" title="Australian Championships 1963">
Australian Championships 1963

Turniej tenisowy Australian Championships, dziś znany jako wielkoszlemowy Australian Open, rozegrano w 1963 roku w Adelaide w dniach 10 − 19 stycznia.

</doc>
<doc id="1948262" url="https://pl.wikipedia.org/wiki?curid=1948262" title="Irena Domańska">
Irena Domańska

Irena Domańska z domu Twardowska (ur. 1903, zm. 28 stycznia 1985 w Warszawie) – polska lekarka, działaczka partyjna i państwowa.
Życiorys.
Od 1923 należała kolejno do: KPP, FPK, PPR i PZPR. W okresie II wojny światowej działała we francuskim ruchu oporu. Od 1952 do 1956 była posłem na Sejm PRL I kadencji. W latach 1955–1970 i ponownie 1974–1979 była prezesem PCK.
Została pochowana na cmentarzu Powązkowskim w Warszawie (kwatera 234-1-13/14).

</doc>
<doc id="1948265" url="https://pl.wikipedia.org/wiki?curid=1948265" title="Hollern-Twielenfleth">
Hollern-Twielenfleth

Hollern-Twielenfleth (dolnoniem. "Hullern-Twielenfleth") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Lühe.

</doc>
<doc id="1948266" url="https://pl.wikipedia.org/wiki?curid=1948266" title="Australian Championships 1962">
Australian Championships 1962

Turniej tenisowy Australian Championships, dziś znany jako wielkoszlemowy Australian Open, rozegrano w 1962 roku w Sydney w dniach 5 - 15 stycznia.

</doc>
<doc id="1948267" url="https://pl.wikipedia.org/wiki?curid=1948267" title="Hullern-Twielenfleth">
Hullern-Twielenfleth



</doc>
<doc id="1948268" url="https://pl.wikipedia.org/wiki?curid=1948268" title="Sant Andreu (dzielnica Barcelony)">
Sant Andreu (dzielnica Barcelony)

Sant Andreu – jeden z dystryktów (nr IX) Barcelony. Zajmuje powierzchnię 6,56 km², zamieszkiwany jest przez ok. 170 000 mieszkańców. Znajduje się w północnej części miasta. Administracyjnie obejmuje 6 dzielnic: San Andrés, La Sagrera, Trinitat Vella, Bon Pastor y Baro de Viver procedentes de Santa Coloma de Gramanet, Navas i Congrés. Na terenie dystryktu budowana jest nowa stacja szybkiej kolei - Barcelona-Sagrera do obsługi międzynarodowych połączeń pomiędzy Hiszpanią, Francją i Wielką Brytanią.

</doc>
<doc id="1948269" url="https://pl.wikipedia.org/wiki?curid=1948269" title="Mistrzostwa Świata w Łyżwiarstwie Szybkim w Wieloboju 1984">
Mistrzostwa Świata w Łyżwiarstwie Szybkim w Wieloboju 1984

78. mistrzostwa świata w łyżwiarstwie szybkim w wieloboju odbyły się w dniach 25–26 lutego 1984 roku w szwedzkim Göteborgu. Zawodnicy startowali na sztucznym torze na stadionie Nya Ullevi po raz szósty (wcześniej w 1961, 1966, 1968, 1971 i 1978). Łyżwiarze startowali na czterech dystansach: 500 m, 1500 m, 5000 m, 10 000 m. Najlepszy, w debiutanckim starcie, był panczenista radziecki Oleg Bożjew. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 34 łyżwiarzy z 14 krajów. Sklasyfikowanych zostało 33.

</doc>
<doc id="1948270" url="https://pl.wikipedia.org/wiki?curid=1948270" title="Król królów (ujednoznacznienie)">
Król królów (ujednoznacznienie)



</doc>
<doc id="1948271" url="https://pl.wikipedia.org/wiki?curid=1948271" title="Australian Championships 1961">
Australian Championships 1961

Turniej tenisowy Australian Championships, dziś znany jako wielkoszlemowy Australian Open, rozegrano w 1961 roku w Melbourne w dniach 20 - 30 stycznia.

</doc>
<doc id="1948272" url="https://pl.wikipedia.org/wiki?curid=1948272" title="Mittelnkirchen">
Mittelnkirchen

Mittelnkirchen (dolnoniem. "Mittelskark") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Lühe.

</doc>
<doc id="1948274" url="https://pl.wikipedia.org/wiki?curid=1948274" title="Mittelskark">
Mittelskark



</doc>
<doc id="1948276" url="https://pl.wikipedia.org/wiki?curid=1948276" title="Max Weber (kolarz)">
Max Weber (kolarz)

Max Weber (ur. 9 sierpnia 1964) – niemiecki niepełnosprawny kolarz. Wicemistrz paraolimpijski z Pekinu w 2008 roku.

</doc>
<doc id="1948277" url="https://pl.wikipedia.org/wiki?curid=1948277" title="Doktryna ograniczonej wojny jądrowej Cartera">
Doktryna ograniczonej wojny jądrowej Cartera

Doktryna ograniczonej wojny jądrowej Cartera - sformułowana została w dyrektywie prezydenckiej (P-59), która została podpisana przez prezydenta Jimmy'ego Cartera 25 lipca 1980 roku. Doktryna wyrażała ogólne zasady dotyczące prowadzenia przez Stany Zjednoczone wojny jądrowej o charakterze ograniczonym w strategicznej skali. Sformułowano ją tak, aby w wypadku amerykańskiego ataku jądrowego, zniszczeniu uległy tylko te cele wroga, które pozbawiłyby go szans na skuteczną obronę i zmasowany odwet (centra dowodzenia, miejsca składowania i przenoszenia broni jądrowej, zaplecze gospodarcze). Doktryna w swej istocie zakładała, iż Stany Zjednoczone dążą do zadania takich ciosów przeciwnikowi w pierwszym uderzeniu jądrowym, by uniknąć skutków ataku odwetowego. 

</doc>
<doc id="1948278" url="https://pl.wikipedia.org/wiki?curid=1948278" title="Australian Championships 1960">
Australian Championships 1960

Turniej tenisowy Australian Championships, dziś znany jako wielkoszlemowy Australian Open, rozegrano w 1960 roku w Brisbane w dniach 22 stycznia - 1 lutego.

</doc>
<doc id="1948281" url="https://pl.wikipedia.org/wiki?curid=1948281" title="Steinkirchen (Dolna Saksonia)">
Steinkirchen (Dolna Saksonia)

Steinkirchen (dolnoniem. "Steenkark") - gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Lühe.

</doc>
<doc id="1948285" url="https://pl.wikipedia.org/wiki?curid=1948285" title="Steinkirchen">
Steinkirchen

Niemcy:
Zobacz też:

</doc>
<doc id="1948286" url="https://pl.wikipedia.org/wiki?curid=1948286" title="Australian Championships 1959">
Australian Championships 1959

Turniej tenisowy Australian Championships, dziś znany jako wielkoszlemowy Australian Open, rozegrano w 1959 roku w Adelaide w dniach 16 − 26 stycznia.

</doc>
<doc id="1948287" url="https://pl.wikipedia.org/wiki?curid=1948287" title="Varanus bitatawa">
Varanus bitatawa

Varanus bitatawa – gatunek jaszczurki z rodziny waranowatych występującej na terenie Filipin.
"Varanus bitatawa" osiąga duże rozmiary – może dorastać do ponad 2 m długości, co czyni z niego jednego z największych waranów. Jest jaskrawo ubarwiony – grzbietowa strona ciała jest przeważnie czarna z jasnozłotymi lub żółtymi plamami i pasami. Przednie kończyny bardziej żółte niż czarne, podczas gdy tylne są czarne z żółtymi plamami. Ogon ubarwiony w poprzeczne czarne i żółte pasy.
Przeprowadzona przez Weltona i współpracowników analiza filogenetyczna uwzględniająca cechy morfologiczne oraz DNA jądrowego i mitochondrialnego sugeruje, że najbliższym krewnym "V. bitatawa" jest waran Graya, przy czym genetycznie są one bardzo odrębne. Podobnie jak on, "V. bitatawa" prowadzi nadrzewny tryb życia i żywi się – jako jeden z zaledwie trzech gatunków współczesnych waranów – owocami i prawdopodobnie również jest skryty i nigdy nie opuszcza lasów. Zasięgi występowania tych dwóch gatunków dzieli około 150 km, obszar ten jest przecięty trzema dolinami rzecznymi.
Pomimo dużych rozmiarów "V. bitatawa" został formalnie opisany dopiero w 2010 roku na podstawie osobników odnalezionych w trudno dostępnej dolinie rzecznej w północnej części filipińskiej wyspy Luzon. Gatunek ten już wcześniej był jednak dobrze znany członkom plemion Agta i Ilongot, którym służy on jako główne źródło białka.

</doc>
<doc id="1948289" url="https://pl.wikipedia.org/wiki?curid=1948289" title="Biuletyn Katyński">
Biuletyn Katyński

Biuletyn Katyński – pismo niezależne wydawane przez Instytut Katyński w Krakowie w latach 1978–2000.
Pierwszych 15 numerów pisma przygotowano po utworzeniu Instytutu Katyńskiego wiosną 1978, przed ujawnieniem jego istnienia. Początkowo jako miejsce wydania podawano (dla zmylenia Służby Bezpieczeństwa): Warszawa – Kraków – Wrocław – Lublin. Druk i kolportaż pisma rozpoczęto w kwietniu 1979 (po ujawnieniu się Instytutu). Pierwsze numery pisma ukazywały się w maszynopisie w nakładzie kilkudziesięciu egzemplarzy. Pierwszym wydanym drukiem w wielotysięcznym nakładzie był dopiero numer 23 ze stycznia 1981. Do 13 grudnia 1981 wydano 32 numery pisma plus numery specjalne (nienumerowane). Po 13 grudnia 1981 wydawano nowe numery oraz dokonywano reedycji starych. Od nr 33 w 1991 ukazuje się legalnie. Ostatni znany: numer 45 z 2000.

</doc>
<doc id="1948292" url="https://pl.wikipedia.org/wiki?curid=1948292" title="Zbrodnia i kara (animacja)">
Zbrodnia i kara (animacja)

Zbrodnia i kara – polski animowany film krótkometrażowy w reżyserii Piotra Dumały. Film jest adaptacją powieści Fiodora Dostojewskiego.
Rysunki wykonane zostały unikalną metodą - na płytach gipsowych. Umożliwiło to płynne przechodzenie jednego obrazu filmowego w drugi, a także uzyskiwanie faktur zbliżonych do malarstwa olejnego.
Treść.
Ubogi student Raskolnikow, mieszkający na poddaszu starej kamienicy, chcąc zyskać pieniądze na kształcenie morduje lichwiarkę Alonę Iwanownę oraz jej przyrodnią siostrę Lizawietę, która przypadkiem znalazła się w mieszkaniu. Po dokonanym mordzie Raskolnikow wraca do swojego pokoju. Zapada tam na ciężką chorobę, która jest wynikiem dokonanego czynu. Dręczą go halucynacje i wyrzuty sumienia.

</doc>
<doc id="1948297" url="https://pl.wikipedia.org/wiki?curid=1948297" title="Australian Championships 1958">
Australian Championships 1958

Turniej tenisowy Australian Championships, dziś znany jako wielkoszlemowy Australian Open, rozegrano w 1958 roku w Sydney w dniach 17 - 27 stycznia.

</doc>
<doc id="1948303" url="https://pl.wikipedia.org/wiki?curid=1948303" title="Australian Championships 1957">
Australian Championships 1957

Turniej tenisowy Australian Championships, dziś znany jako wielkoszlemowy Australian Open, rozegrano w 1957 roku w Sydney w dniach 17 - 27 stycznia.

</doc>
<doc id="1948305" url="https://pl.wikipedia.org/wiki?curid=1948305" title="From Memphis to Vegas/From Vegas to Memphis">
From Memphis to Vegas/From Vegas to Memphis

From Memphis to Vegas/From Vegas to Memphis – 36 album studyjny Elvisa Presleya.
Lista utworów.
Strony pierwsza i druga oznaczone są jako "Elvis In Person at the International Hotel" strony trzecia i czwarta jako "Back In Memphis".

</doc>
<doc id="1948308" url="https://pl.wikipedia.org/wiki?curid=1948308" title="Australian Championships 1956">
Australian Championships 1956

Turniej tenisowy Australian Championships, dziś znany jako wielkoszlemowy Australian Open, rozegrano w 1956 roku w Brisbane w dniach 20 - 30 stycznia.

</doc>
<doc id="1948311" url="https://pl.wikipedia.org/wiki?curid=1948311" title="Ernst van Dyk">
Ernst van Dyk

Ernst van Dyk (ur. 4 kwietnia 1973) – południowoafrykański niepełnosprawny lekkoatleta i kolarz. Mistrz paraolimpijski z Pekinu w 2008 roku.

</doc>
<doc id="1948315" url="https://pl.wikipedia.org/wiki?curid=1948315" title="Australian Championships 1955">
Australian Championships 1955

Turniej tenisowy Australian Championships, dziś znany jako wielkoszlemowy Australian Open, rozegrano w 1955 roku w Adelaide w dniach 21 − 31 stycznia.

</doc>
<doc id="1948316" url="https://pl.wikipedia.org/wiki?curid=1948316" title="Plagiosterna aenea">
Plagiosterna aenea



</doc>
<doc id="1948317" url="https://pl.wikipedia.org/wiki?curid=1948317" title="Chrysomela aenea">
Chrysomela aenea



</doc>
<doc id="1948319" url="https://pl.wikipedia.org/wiki?curid=1948319" title="David Mercier">
David Mercier

David Mercier (ur. 12 grudnia 1968 w Cognac) – francuski niepełnosprawny kolarz. Wicemistrz paraolimpijski z Pekinu w 2008 roku.

</doc>
<doc id="1948321" url="https://pl.wikipedia.org/wiki?curid=1948321" title="Australian Championships 1954">
Australian Championships 1954

Turniej tenisowy Australian Championships, dziś znany jako wielkoszlemowy Australian Open, rozegrano w 1954 roku w Sydney w dniach 22 stycznia - 1 lutego.

</doc>
<doc id="1948326" url="https://pl.wikipedia.org/wiki?curid=1948326" title="Cabinho">
Cabinho

Cabinho, właśc. Evanivaldo Castro Silva (ur. 28 kwietnia 1948 w Salvadorze) – brazylijski piłkarz grający na pozycji napastnika, posiada również obywatelstwo meksykańskie. Legenda futbolu meksykańskiego i ośmiokrotny król strzelców tamtejszej ligi. Z 312 golami jest najlepszym strzelcem w historii tamtejszej Primera División.
Kariera klubowa.
Swoją profesjonalną karierę piłkarską rozpoczął w słynnym brazylijskim CR Flamengo, gdzie zagrał w 6 meczach i strzelił jedną bramkę. Po kilku pomniejszych epizodach w mniej znaczących klubach brazylijskich, 19 lipca 1974 przybył do Meksyku, aby reprezentować barwy UNAM Pumas. W pierwszym sezonie gry w Primera División de México nie rozwinął w pełni skrzydeł, gdyż zdobył tylko 16 goli. Następne sezony w drużynie popularnych „Pum” były dla niego bardziej udane, cztery razy z rzędu zostawał królem strzelców ligi – w sezonach 1975/1976 (29 goli), 1976/1977 (34 gole), 1977/1978 (33 gole) i 1978/1979 (26 goli, razem z Hugo Sánchezem). W lipcu 1977 zdobył z UNAM pierwszy tytuł mistrza Meksyku – trenerem drużyny był wtedy Jorge Marik.
Po pięciu sezonach spędzonych w Pumas przeniósł się do Atlante FC, gdzie również zostawał najlepszym strzelcem ligi – tym razem trzykrotnie – w sezonach: 1979/1980 (30 goli), 1980/1981 (29 goli) i 1981/1982 (32 gole). W czasie gry dla „Potros de Hierro” Cabinho zdobył w sumie 102 bramki.
Jego kolejnym klubem był León. W sezonie 1984/1985 z zespołem tym dotarł do półfinałów fazy play-off, w których León grał przeciwko byłej drużynie Cabinho, UNAM Pumas. W tymże sezonie Brazylijczyk po raz ostatni został królem strzelców Primera División z 23 bramkami na koncie.
Po opuszczeniu Club León Cabo grał przez rok w Brazylii, w Paysandu SC, aby w 1986 roku powrócić do Meksyku, do Tigres UANL, gdzie zakończył karierę. W sumie w najwyższej lidze meksykańskiej zdobył 312 goli w 415 spotkaniach, co daje średnią 0,75 gola na mecz.
Kariera trenerska.
Po zakończeniu kariery piłkarskiej Cabinho został trenerem. Prowadził drugoligowy zespół Lobos BUAP, w międzyczasie przyjmując meksykańskie obywatelstwo.

</doc>
<doc id="1948331" url="https://pl.wikipedia.org/wiki?curid=1948331" title="Australian Championships 1953">
Australian Championships 1953

Turniej tenisowy Australian Championships, dziś znany jako wielkoszlemowy Australian Open, rozegrano w 1953 roku w Sydney w dniach 9 - 17 stycznia.

</doc>
<doc id="1948332" url="https://pl.wikipedia.org/wiki?curid=1948332" title="Michael Gallagher (kolarz)">
Michael Gallagher (kolarz)

Michael Gallagher (ur. 14 grudnia 1978) – australijski niepełnosprawny kolarz. Mistrz paraolimpijski z Pekinu w 2008 roku. Dwukrotny mistrz świata z 2006 roku.
Linki zewnętrzne.
 

</doc>
<doc id="1948334" url="https://pl.wikipedia.org/wiki?curid=1948334" title="Wischhoben">
Wischhoben



</doc>
<doc id="1948338" url="https://pl.wikipedia.org/wiki?curid=1948338" title="Australian Championships 1952">
Australian Championships 1952

Turniej tenisowy Australian Championships, dziś znany jako wielkoszlemowy Australian Open, rozegrano w 1952 roku w Adelaide w dniach 19 − 28 stycznia.

</doc>
<doc id="1948339" url="https://pl.wikipedia.org/wiki?curid=1948339" title="Wstążka (gimnastyka)">
Wstążka (gimnastyka)

Wstążka – jeden z obowiązkowych przyrządów, z jakimi występują zawodniczki w gimnastyce artystycznej. Wykorzystywana jest zarówno w układach indywidualnych, jak i zbiorowych. Uznawana jest za jeden z najtrudniejszych przyrządów.
Wstążka wykonana jest z satyny lub innego podobnego materiału. Jej kolor nie ma znaczenia (zwykle jest dopasowany do stroju zawodniczki). Obowiązkowa szerokość wstążki musi mieścić się między 4 a 6 cm, długość – min. 6 m dla seniorek oraz min. 5 m dla juniorek (wstążka musi też stanowić jedną całość). Nie może ważyć mniej niż 35 g. Wstążka przymocowana jest do specjalnego kijka, wykonanego z drewna, bambusa, plastiku lub włókna szklanego, o średnicy max. 1 cm i długości 50–60 cm. 
Do obowiązkowych ćwiczeń wykonywanych ze wstążką należą m.in. podrzuty, koła, wężyki. Wstążka nie może się zaplątać ani dotknąć ciała zawodniczki. Gimnastyczka nie może jej też upuścić.

</doc>
<doc id="1948340" url="https://pl.wikipedia.org/wiki?curid=1948340" title="FSR 1767">
FSR 1767

FSR 1767 (również "2MASS-GC04") – gromada kulista znajdująca się w kierunku konstelacji Skorpiona w odległości około 4900 lat świetlnych od Ziemi. Została odkryta w 2006 roku w programie 2MASS przez Dirka Froebricha, Aleksa Scholza i C. J. Raftery’ego i skatalogowana jako FSR 1767. W 2007 roku na podstawie badań ruchu własnego oraz szczegółowej analizy strukturalnej "FSR 1767" została zidentyfikowana jako gromada kulista przez zespół astronoma C. Bonatto. Ponieważ jest to czwarta gromada kulista odkryta w programie 2MASS, otrzymała też oznaczenie "2MASS-GC04".
"FSR 1767" jest najbliższą Ziemi gromadą kulistą. Znajduje się w odległości około 18,6 tys. lat świetlnych od jądra Drogi Mlecznej. Ma ona 6,5 roku świetlnego średnicy. Jej jasność absolutna wynosi –4,7. Jest podobna do gromad o niskiej masie jak AL 3, Palomar 13 czy Arp-Madore 4. Zawiera też jedną dziesiątą jasnych gwiazd w porównaniu ze znajdującą się w pobliżu Messier 4.

</doc>
<doc id="1948342" url="https://pl.wikipedia.org/wiki?curid=1948342" title="Żary Kunice">
Żary Kunice

Żary Kunice – przystanek kolejowy w Żarach, w dzielnicy Kunice w województwie lubuskim, w Polsce.
W roku 2017 przystanek obsługiwał 19 pasażerów na dobę.

</doc>
<doc id="1948345" url="https://pl.wikipedia.org/wiki?curid=1948345" title="Tomáš Kvasnička">
Tomáš Kvasnička

Tomáš Kvasnička (ur. 4 lutego 1990) - czeski niepełnosprawny kolarz. Trzykrotny brązowy medalista z Pekinu w 2008 roku.

</doc>
<doc id="1948348" url="https://pl.wikipedia.org/wiki?curid=1948348" title="Australian Championships 1951">
Australian Championships 1951

Turniej tenisowy Australian Championships, dziś znany jako wielkoszlemowy Australian Open, rozegrano w 1951 roku w Sydney w dniach 20–31 stycznia.

</doc>
<doc id="1948349" url="https://pl.wikipedia.org/wiki?curid=1948349" title="Olendörp">
Olendörp



</doc>
<doc id="1948350" url="https://pl.wikipedia.org/wiki?curid=1948350" title="Chrysomela vigintipunctata">
Chrysomela vigintipunctata



</doc>
<doc id="1948351" url="https://pl.wikipedia.org/wiki?curid=1948351" title="Australopiteki">
Australopiteki



</doc>
<doc id="1948352" url="https://pl.wikipedia.org/wiki?curid=1948352" title="Olendoerp">
Olendoerp



</doc>
<doc id="1948353" url="https://pl.wikipedia.org/wiki?curid=1948353" title="Australopithecus sediba">
Australopithecus sediba

Australopithecus sediba – gatunek hominida żyjącego na przełomie pliocenu i plejstocenu w południowej Afryce. Mierząc około 130 cm wzrostu, osiągał rozmiary typowe dla innych australopiteków, jednak wiele cech łączy ten gatunek z rodzajem "Homo". Przez niektórych naukowców uznawany jest za ostatniego wspólnego przodka tego rodzaju lub jego bliskiego krewnego.
Budowa.
Ogólną budową "Australopithecus sediba" przypominał inne australopiteki – poruszał się na tylnych kończynach, osiągał niewielkie rozmiary, miał stosunkowo długie ręce z dużymi powierzchniami stawowymi, a jego kończyny były prymitywnie zbudowane. Stojąc, "A. sediba" osiągał około 130 cm wzrostu, co jest rozmiarem typowym dla innych australopiteków. Cechy czaszki upodabniają go w szczególności do "A. africanus". Od tego gatunku "A. sediba" odróżnia jednak m.in. budowa szkieletu pozaczaszkowego. W jego kości miednicznej występowało wiele cech zaawansowanych obecnych u przedstawicieli rodzaju "Homo", lecz niewystępujących u innych australopiteków. Objętość czaszki MH1 wynosi prawdopodobnie około 420 cm3, a jego mózg był w co najmniej 95% tak duży, jak mózg w pełni dorosłego osobnika. Budowa płata czołowego jest podobna jak u innych australopiteków, jednak można dostrzec w niej zapowiedzi reorganizacji nerwowej, która miała miejsce podczas ewolucji "Australopithecus" i "Homo", takie jak przesunięcie opuszki węchowej ku tyłowi. Widoczna jest również asymetria między prawą i lewą półkulą, co wskazuje na ich specjalizację, typową dla "Homo".
Pozycja filogenetyczna.
Berger i współpracownicy spekulują, że "A. sediba" powstał z "A. africanus" w wyniku kladogenezy około 3–2,4 mln lat temu. Ze względu na liczne cechy zaawansowane łączące "A. sediba" z wczesnymi przedstawicielami rodzaju "Homo", autorzy sugerują, że może on być przodkiem tego rodzaju lub jego bliskim krewnym. Stwierdzają jednak, że nie można precyzyjnie ustalić pozycji filogenetycznej "A. sediba". Według analizy przeprowadzonej przez Thackeraya istnieje stosunkowo duże prawdopodobieństwo, że okaz MH1 jest konspecyficzny (należy do tego samego gatunku) z "A. africanus" lub "Homo habilis". Wspierają to szczególnie cechy budowy czaszki. Niektórzy naukowcy uważają, że "A. sediba" powinien zostać włączony do rodzaju "Homo", jednak inni nie zgadzają się z taką interpretacją, gdyż wymagałoby to przedefiniowania tego rodzaju. Berger i współpracownicy uznali, że ze względu na niektóre cechy czaszki, takie jak jej stosunkowo niewielka objętość, lepiej umieścić "A. sediba" w rodzaju "Australopithecus", a nie "Homo". Prawdopodobnie gatunek ten był podobny do ostatniego wspólnego przodka rodzaju "Homo". Jeśli pierwsi przedstawiciele tego rodzaju wyewoluowali w Afryce wschodniej, a nie południowej, jego przodkami mogą być "A. afarensis" lub "A. garhi" – "A. sediba" byłby wówczas boczną linią ewolucyjną.
Historia odkryć.
"Australopithecus sediba" został opisany w 2010 roku przez Lee Bergera i współpracowników na podstawie niekompletnego szkieletu młodocianego (MH1), choć prawdopodobnie bliskiego osiągnięcia pełnej dorosłości osobnika, obejmującego fragmentaryczną czaszkę, żuchwę i szkielet pozaczaszkowy. Pierwszą odnalezioną skamieniałością był prawy obojczyk, odkryty 15 sierpnia 2008 roku przez Matthew Bergera, dziewięcioletniego syna Lee Bergera. Matthew został początkowo uwzględniony jako jeden z autorów publikacji, jednak pomysł ten odrzucili recenzenci „Science”. Szczątki drugiego, dorosłego osobnika, obejmujące pojedynczy ząb szczękowy, fragment żuchwy oraz niekompletny szkielet pozaczaszkowy, desygnowano na paratyp. Holotyp i paratyp są przechowywane w University of the Witwatersrand. Wiek tych skamieniałości początkowo oceniono na interwał między 1,95–1,78 mln lat, co odpowiada wczesnemu plejstocenowi. Odnaleziono je w jaskini Malapa w prowincji Gauteng w Republice Południowej Afryki, około 15 km na północny wschód od Sterkfontein, Swartkrans i Kromdraai. Później za pomocą analiz uranowo-ołowiowych połączonych z analizami paleomagnetycznymi i stratygraficznymi wiek warstwy osadów z kośćmi "A. sediba" z jaskini określono na 1,977 mln lat, co oznaczałoby, że "A. sediba" jest starszy niż najstarsze niekwestionowane szczątki przedstawicieli rodzaju "Homo".
Nazwa gatunkowa "sediba" pochodzi z języka sotho, w którym oznacza „fontanna” lub „źródło”.
Paleobiologia.
Podobnie jak wiele innych części jego szkieletu, również dłonie i stopy "A. sediba" wykazywały mozaikę cech prymitywnych, typowych dla australopiteków, oraz zaawansowanych, występujących u "Homo". Z wyjątkiem długiego kciuka, palce jego dłoni uległy skróceniu – cechy te sugerują, że dłonie "A. sediba" były przystosowane do większej niż u australopiteków precyzji, przy jednoczesnym zachowaniu siły potrzebnej do wspinania się na drzewa. Możliwe, że "A. sediba" produkował narzędzia kamienne. Miednica i kostka miały zaawansowaną budowę, jednak pięta i piszczel były zbudowane bardziej prymitywnie, co sugeruje, że "A. sediba" mógł wykazywać unikatowe połączenie dwunożności i pewnego stopnia nadrzewności.
Badania fitolitów wyekstrahowanych z zębów "A. sediba" oraz analizy izotopowe jego uzębienia sugerują, że przedstawiciele tego gatunku żywili się niemal wyłącznie roślinami okrytozalążkowymi, zarówno dwu-, jak i jednoliściennymi – ich liśćmi, owocami, drewnem lub korą. Dowodzi to, że dieta "A. sediba" różniła się od diety innych wczesnych homininów, a najbardziej zbliżona jest do pożywienia "Ardipithecus ramidus" i sawannowych szympansów.

</doc>
<doc id="1948357" url="https://pl.wikipedia.org/wiki?curid=1948357" title="Burweg">
Burweg

Burweg – miejscowość i gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Oldendorf-Himmelpforten. Do 31 grudnia 2013 należała do gminy zbiorowej Oldendorf.

</doc>
<doc id="1948360" url="https://pl.wikipedia.org/wiki?curid=1948360" title="Strzybnica Wąskotorowa">
Strzybnica Wąskotorowa

Strzybnica Wąskotorowa – dawna stacja kolejowa Górnośląskich Kolei Wąskotorowych w Strzybnicy (dzielnicy Tarnowskich Gór) zlokalizowana w kilometrze 5,8 (stacja końcowa) linii kolejowej Tarnowskie Góry Lasowice (posterunek odgałęźny) – Strzybnica Wąskotorowa.

</doc>
<doc id="1948361" url="https://pl.wikipedia.org/wiki?curid=1948361" title="Jezioro Gorzyńskie">
Jezioro Gorzyńskie

 
Jezioro Gorzyńskie – jezioro w woj. wielkopolskim, w powiecie międzychodzkim, w gminie Międzychód, we wsi Gorzyń, leżące na terenie Pojezierza Poznańskiego.
Jest jeziorem typu rynnowego, pierwszym w ciągu 3 takich zbiorników wodnych, leżącym między wsiami Gorzyń i Muchocin. Największe jezioro gminy Międzychód.
Dane morfometryczne.
Akwen rozciąga się na długości 1350 m oraz szerokości 940 m. Powierzchnia zwierciadła wody według różnych źródeł wynosi od 74,0 ha przez 76,2 ha lub 78 ha bądź 81 ha do 85,59 ha .
Zwierciadło wody położone jest na wysokości 44,4 m n.p.m. lub 45 m n.p.m. Średnia głębokość jeziora wynosi 17,3 m, natomiast głębokość maksymalna 34 m lub 35,0 m. Linia brzegowa rozwinięta, brzegi dość wysokie, częściowo zalesione. W części środkowej wydłużona wyspa długości ok. 90 m.
Od południa do jeziora wpływa ciek wodny z odległego o 5 km Jeziora Dormowskiego Małego. Odpływ z jeziora na zachód, do Warty, przez jeziora Wiejskie (Gorzyckie) i Tuczno.
Na wschodnim brzegu, we wsi Gorzyń, niewielka piaszczysta plaża i kąpielisko.
W oparciu o badania przeprowadzone w 1997 roku wody jeziora zaliczono do III klasy czystości. W roku 2006 jezioro zaliczono do II klasy czystości i II kategorii podatności na degradację.

</doc>
<doc id="1948362" url="https://pl.wikipedia.org/wiki?curid=1948362" title="Naser Khader">
Naser Khader

Naser Khader, arab. ناصر خضر (ur. 1 lipca 1963 w Damaszku) – duński publicysta i polityk pochodzenia arabskiego. Poseł do Folketingetu od 2001 do 2011, założyciel ruchu demokratycznych muzułmanów, powstałego w okresie kryzysu wywołanego publikacją tzw. karykatur Mahometa.
Życiorys.
Naser Khader jest synem palestyńskiego uchodźcy i Syryjki. Jego ojciec w latach 60. opuścił Syrię w celach zarobkowych, rodzina dołączyła do niego w 1974, osiedlając się w Kopenhadze. W 1983 ukończył szkołę średnią (Rysensteen Gymnasium). W 1993 został absolwentem Uniwersytetu Kopenhaskiego. Następnie kształcił się m.in. na Uniwersytecie w Aarhus (gdzie studiował retorykę i komunikację), w 1997 prowadził badania w zakresie islamu na teologicznej uczelni Al-Azhar w Kairze.
Pracował jako tłumacz języka arabskiego oraz konsultant, m.in. w Danmarks Radio. Opublikował kilka książek poświęconych islamowi, życiu imigrantów i historii własnej rodziny. Zaangażował się w działalność socjalliberalnego ugrupowania Det Radikale Venstre. Z jej ramienia w 2001 i 2005 uzyskiwał mandat posła do Folketingetu (duńskiego parlamentu).
Po opublikowaniu tzw. karykatur Mahometa przez dziennik „Jyllands-Posten” Naser Khader bronił tej publikacji, powołując się na wolność słowa, a także wskazując na konieczność dialogu muzułmanów z Zachodem. Jego postawa w czasie kryzysu wywołanego tą publikacją była szeroko krytykowana przez islamskich radykałów. Francuska stacja telewizyjna France 2 ujawniła w 2006 nagranie z ukrytej kamery, w którym rzecznik organizacji duńskich imamów Ahmed Akkari w rozmowie z innym działaczem muzułmańskim twierdził, że w przypadku objęcia przez Nasera Khadera teki ministra ds. integracji „należałoby do niego posłać dwóch facetów, którzy wysadziliby go w powietrze”. Prowadzone dochodzenie policyjne nie doprowadziło do przedstawienia zarzutów w tej sprawie. Sam Ahmed Akkari publicznie wyraził ubolewanie, oświadczając, iż wówczas żartował.
W tym okresie Naser Khader stał się założycielem ruchu politycznego pod nazwą Demokratyczni Muzułmanie w Danii (Demokratiske Muslimer). Stowarzyszenie to określiło się jako forum dla muzułmańskich imigrantów, stawiając sobie za cel podjęcie działań promujących możliwość pogodzenia islamu z demokratycznym ustrojem państwa.
W maju 2007 Naser Khader opuścił swoje dotychczasowe ugrupowanie. Razem z europosłami Andersem Samuelsenem (wcześniej również socjalliberałem) i Gitte Seeberg (z Konserwatywnej Partii Ludowej) utworzyli nową formację pod nazwą Nowy Sojusz. W wyborach krajowych w listopadzie tego samego roku po raz trzeci z rzędu zdobył mandat poselski; kierowana przez niego partia uzyskała łącznie 5 mandatów i 2,8% głosów, tj. znacznie mniej aniżeli w przedwyborczych sondażach. W sierpniu 2008 ugrupowanie zmieniło nazwę na Sojusz Liberalny, w styczniu 2009 Naser Khader zrezygnował z członkostwa w tej formacji, a dwa miesiące później przystąpił do frakcji parlamentarnej Konserwatywnej Partii Ludowej. W parlamencie zasiadał do 2011, powrócił do niego z ramienia konserwatystów w wyniku wyborów w 2015, a mandat poselski utrzymał również w 2019. W sierpniu 2021 znalazł się poza klubem poselskim partii, doszło do tego wkrótce po publikacji, w której zarzucono mu nadużycia seksualne wobec kobiet.

</doc>
<doc id="1948363" url="https://pl.wikipedia.org/wiki?curid=1948363" title="Jan Minkiewicz">
Jan Minkiewicz

Jan Minkiewicz (ros. Иван Иванович Минкевич, ur. 14 kwietnia 1826 w Newlu, zm. w Tyflisie) – rosyjski lekarz i chirurg polskiego pochodzenia, naczelny chirurg armii kaukaskiej, tajny radca stanu.
Życiorys.
Był synem kupca. Do szkoły początkowej uczęszczał w rodzinnym mieście, następnie uczył się w gimnazjum w Witebsku. Ukończył studia medyczne w Moskwie, jako stypendysta rządowy został wysłany do służby wojskowej w twierdzy Temir-Chan-Szura w Dagestanie, gdzie przebywał w latach 1848–1849. 26 października 1850 obronił dysertację na stopień doktora medycyny. Następnie kształcił się w chirurgii pod kierunkiem Nikołaja Pirogowa i odbył pierwszą podróż naukową za granicę. Podczas wojny krymskiej został głównym lekarzem Tymczasowego Szpitala Wojskowego Nr 14 w Sewastopolu. Potem mianowany chirurgiem w szpitalu wojskowym w Erywaniu. Od 1856 do 1883 główny chirurg armii kaukaskiej. W latach 1859–1862 w podróży naukowej po klinikach europejskich, uczył się m.in. u Rudolfa Virchowa, Bernharda Langenbecka, Franza Pithy, Ludwiga Traubego, Johanna Oppolzera, Ferdinanda Hebry, Carla Sigmunda i Édouarda Chassaignac. Kolejną podróż zagraniczną odbył w 1869 roku.
Współzałożyciel Kaukaskiego Towarzystwa Lekarskiego, siedmiokrotnie pełnił funkcję prezesa. Był członkiem korespondentem Towarzystwa Lekarskiego Warszawskiego i Wileńskiego Towarzystwa Lekarskiego, członkiem honorowym Płockiego Towarzystwa Lekarskiego. W 1884 przeszedł w stan spoczynku i osiadł w Tyflisie. Zmarł w 1887, pochowany jest na cmentarzu starokatolickim w Sołołakach.

</doc>
<doc id="1948364" url="https://pl.wikipedia.org/wiki?curid=1948364" title="Maczugi (gimnastyka)">
Maczugi (gimnastyka)

Maczugi – jedne z obowiązkowych przyborów, z jakimi występują zawodniczki w gimnastyce artystycznej. Wykorzystywane są zarówno w wyczynie jak i w rekreacji. Występuje się z nimi indywidualnie lub w układzie zbiorowym.
Zawodniczki zawsze występują z dwiema maczugami. Maczugi są wykonane z tworzywa sztucznego. Mają od 40 do 51,5cm długości i ważą min. 149 g. Ich końcówki są zaokrąglone, co ułatwia chwytanie i operowanie nimi. Mają magnesiki w środku by łączyć maczugi ze sobą Ich kolor jest dowolny, dopasowany zwykle do stroju zawodniczki. Czasami są obklejone taśmą.
Ćwiczenia z maczugami wiążą się głównie z rzucaniem nimi, przy jednoczesnym wykonywaniu wag, skoków i piruetów.

</doc>
<doc id="1948365" url="https://pl.wikipedia.org/wiki?curid=1948365" title="Maczugi">
Maczugi



</doc>
<doc id="1948366" url="https://pl.wikipedia.org/wiki?curid=1948366" title="Heinbockel">
Heinbockel

Heinbockel – miejscowość i gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Oldendorf-Himmelpforten. Do 31 grudnia 2013 należała do gminy zbiorowej Oldendorf.

</doc>
<doc id="1948368" url="https://pl.wikipedia.org/wiki?curid=1948368" title="Kranenburg (Dolna Saksonia)">
Kranenburg (Dolna Saksonia)

Kranenburg – miejscowość i gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Oldendorf-Himmelpforten. Do 31 grudnia 2013 należała do gminy zbiorowej Oldendorf.

</doc>
<doc id="1948370" url="https://pl.wikipedia.org/wiki?curid=1948370" title="Silviu Lung Jr.">
Silviu Lung Jr.

Silviu Lung (ur. 4 czerwca 1989 w Krajowie) to rumuński piłkarz występujący na pozycji bramkarza w klubie Kayserispor oraz w reprezentacji Rumunii. Jest synem Silvia Lung, byłego reprezentanta Rumunii.

</doc>
<doc id="1948373" url="https://pl.wikipedia.org/wiki?curid=1948373" title="Estorf (powiat Stade)">
Estorf (powiat Stade)

Estorf (dolnoniem. "Esdörp") – miejscowość i gmina w Niemczech, w kraju związkowym Dolna Saksonia, w powiecie Stade, wchodzi w skład gminy zbiorowej Oldendorf-Himmelpforten. Do 31 grudnia 2013 należała do gminy zbiorowej Oldendorf.

</doc>
<doc id="1948374" url="https://pl.wikipedia.org/wiki?curid=1948374" title="Esdörp">
Esdörp



</doc>
<doc id="1948375" url="https://pl.wikipedia.org/wiki?curid=1948375" title="Esdoerp">
Esdoerp



</doc>
<doc id="1948379" url="https://pl.wikipedia.org/wiki?curid=1948379" title="Alkajos">
Alkajos



</doc>
<doc id="1948380" url="https://pl.wikipedia.org/wiki?curid=1948380" title="Mącznicy">
Mącznicy



</doc>
<doc id="1948381" url="https://pl.wikipedia.org/wiki?curid=1948381" title="Ilha da Queimada Grande">
Ilha da Queimada Grande

Ilha da Queimada Grande (zwana Wyspą Węży) – niewielka wyspa u wybrzeży Brazylii, znana głównie z powodu olbrzymiej liczby zamieszkujących ją węży. Na wyspie znajduje się latarnia morska.
Opis.
Wyspa, która oddzieliła się od głównego lądu ok. 100 000 lat temu, zajmuje powierzchnię 0,43 km² i jest położona na południe od São Paulo. Porośnięta głównie gęstym lasem i niezamieszkana, wyspa jest siedliskiem tysięcy nadrzewnych węży z endemicznego gatunku żararaki wyspowej (łac. "Bothrops insularis"). Zwierzęta te mierzą ok. pół metra i są niebezpieczne dla człowieka (ich jad jest śmiertelny), w związku z tym władze Brazylii wydały zakaz lądowania na brzegach Queimada Grande. Obecnie na wyspę mogą się dostać jedynie osoby posiadające specjalne pozwolenie.
Z powodu obecności tak licznych gadów na wyspie nie występują żadne ssaki, gnieżdżą się natomiast na niej ptaki stanowiące pożywienie węży. Być może prawa ewolucji i właśnie ten rodzaj pożywienia spowodowały, że jad węży z wyspy jest znacznie silniejszy od jadu ich żywiących się gryzoniami kontynentalnych krewniaków – ptak musi zginąć, nim zdąży odlecieć.

</doc>
<doc id="1948383" url="https://pl.wikipedia.org/wiki?curid=1948383" title="Skakanka (gimnastyka)">
Skakanka (gimnastyka)

Skakanka – jeden z obowiązkowych przyrządów, z jakimi występują zawodniczki, w gimnastyce artystycznej. Wykorzystywana jest w układach indywidualnych. Jest najłatwiejszym do operowania ze wszystkich przyrządów gimnastycznych i pierwszym, z jakim naukę rozpoczynają przyszłe zawodniczki.
Skakanka wykonana jest z konopi bądź materiału syntetycznego. Jej długość uzależniona jest od wzrostu gimnastyczki – trzymana luźno przez gimnastyczkę powinna środkiem sięgać ziemi, a jej końcówki powinny dotykać pach zawodniczki. 
Końce skakanki zwinięte są w węzły. Skakanka może być czarna, dowolnego innego koloru lub wielobarwna.
Podstawowe ćwiczenia ze skakanką to skoki, piruety, huśtawki, wyrzuty itp.

</doc>
<doc id="1948390" url="https://pl.wikipedia.org/wiki?curid=1948390" title="Narok">
Narok

Kenia:

</doc>
<doc id="1948393" url="https://pl.wikipedia.org/wiki?curid=1948393" title="Estorf">
Estorf

Niemcy:
Zobacz też:

</doc>
<doc id="1948394" url="https://pl.wikipedia.org/wiki?curid=1948394" title="Stanisław Kowalczyk (1910–1992)">
Stanisław Kowalczyk (1910–1992)

Stanisław Kowalczyk (ur. 24 kwietnia 1910 w Sosnowcu, zm. 1 kwietnia 1992) – polski ślusarz i polityk komunistyczny, poseł do Krajowej Rady Narodowej, na Sejm Ustawodawczy oraz Sejm PRL I kadencji.
Życiorys.
Syn Norberta i Agnieszki, brat Anastazego. W latach 1927–1939 był związany z Czerwonym Harcerstwem Towarzystwa Uniwersytetu Robotniczego, gdzie był członkiem Rady Głównej. W czasie II wojny światowej działał w ruchu oporu.
W okresie II RP był działaczem Polskiej Partii Socjalistycznej w Zagłębiu Dąbrowskim, do której wstąpił w 1928. Od września 1948 do grudnia 1948 był przewodniczącym Rady Naczelnej „lubelskiej” PPS. Następnie należał do Polskiej Zjednoczonej Partii Robotniczej, gdzie od 23 grudnia 1948 do 4 czerwca 1949 był I sekretarzem Komitetu Wojewódzkiego w Krakowie. Jednocześnie do 1954 był członkiem Komitetu Centralnego. Następnie – do 1971 – był członkiem Centralnej Komisji Rewizyjnej.
Pełnił mandat poselski do Krajowej Rady Narodowej (zgłoszony przez Centralną Komisję Związków Zawodowych), na Sejm Ustawodawczy (z okręgu Myślenice) oraz Sejm PRL I kadencji (z okręgu Jelenia Góra). W grudniu 1983 wyróżniony Pamiątkowym Medalem z okazji 40. rocznicy powstania Krajowej Rady Narodowej. W grudniu 1987 odznaczony przez I sekretarza KC PZPR gen. Wojciecha Jaruzelskiego Medalem im. Ludwika Waryńskiego. 28 listopada 1988 wszedł w skład Honorowego Komitetu Obchodów 40-lecia Kongresu Zjednoczeniowego PPR-PPS – powstania PZPR.

</doc>
<doc id="1948398" url="https://pl.wikipedia.org/wiki?curid=1948398" title="Marianne Jelved">
Marianne Jelved

Marianne Bruus Jelved z domu Hirsbro (ur. 5 września 1943 w Charlottenlund) – duńska polityk, nauczycielka, długoletnia posłanka do Folketingetu, minister gospodarki w latach 1993–2001, od 2012 do 2015 minister kultury.
Życiorys.
W 1967 ukończyła kolegium nauczycielskie (Hellerup Seminarium), a w 1979 studia pedagogiczne w Danmarks Lærerhøjskole. Od 1967 pracowała jako nauczycielka języka duńskiego w szkołach podstawowych, od 1979 do 1987 była wykładowcą na kursach dla nauczycieli. Była radną i (w latach 1982–1985) wiceburmistrzem miejscowości Gundsømagle. Opublikowała kilka pozycji poświęconych szkoleniom i edukacji.
W 1987 została po raz pierwszy deputowaną do duńskiego parlamentu z ramienia socjalliberalnej partii Det Radikale Venstre. Skutecznie ubiegała się od tego czasu o reelekcję w kolejnych wyborach krajowych (w 1988, 1990, 1994, 1998, 2001, 2005, 2007, 2011, 2015 i 2019).
W latach 1988–1993 była przewodniczącą klubu poselskiego radykałów, a od 1990 liderem politycznym partii. W styczniu 1993 premier Poul Nyrup Rasmussen powierzył jej resort gospodarki, we wrześniu 1994 została także ministrem współpracy nordyckiej. Obie te funkcje zajmowała do listopada 2001, kiedy to lewicowa koalicja utraciła większość w parlamencie. Powróciła wówczas na stanowisko przewodniczącej frakcji socjalliberałów w Folketingecie. Z funkcji lidera politycznego ustąpiła na rzecz Margrethe Vestager w sierpniu 2007, wkrótce po rozłamie dokonanym przez Nasera Khadera. W tym samym roku odnowiła mandat poselski na kolejną kadencję, utrzymała go również w 2011. Po raz kolejny została wybrana liderką grupy parlamentarnej Det Radikale Venstre. 6 grudnia 2012 zastąpiła Uffe Elbæka na stanowisku ministra kultury, ponownie wchodząc tym samym w skład duńskiego rządu (gabinetu Helle Thorning-Schmidt). W 2014 dodatkowo została ministrem ds. kościelnych. Zakończyła urzędowanie wraz z całym gabinetem w 2015.

</doc>
<doc id="1948399" url="https://pl.wikipedia.org/wiki?curid=1948399" title="Irina Meszynski">
Irina Meszynski

Irina Meszynski (ur. 24 marca 1962 w Berlinie) – wschodnioniemiecka lekkoatletka, która specjalizowała się w rzucie dyskiem.
Pierwszym sukcesem zawodniczki był złoty medal mistrzostw Europy juniorów, który zdobyła w 1979 roku. Złota medalistka zawodów Przyjaźń 84. Podczas tej imprezy wynikiem 73,36 ustanowiła nowy rekord świata. Rekord życiowy: 73,36 (17 sierpnia 1984, Praga).

</doc>
<doc id="1948401" url="https://pl.wikipedia.org/wiki?curid=1948401" title="Kranenburg">
Kranenburg

Niemcy:

</doc>
<doc id="1948403" url="https://pl.wikipedia.org/wiki?curid=1948403" title="Radio Edit">
Radio Edit



</doc>
<doc id="1948404" url="https://pl.wikipedia.org/wiki?curid=1948404" title="Niemiecki Front Pracy">
Niemiecki Front Pracy



</doc>
<doc id="1948406" url="https://pl.wikipedia.org/wiki?curid=1948406" title="Sferisterio w Maceracie">
Sferisterio w Maceracie

Sferisterio w Maceracie (wł. "Sferisterio di Macerata") – teatr na otwartym powietrzu na planie odcinka koła w Maceracie, we Włoszech. Budowę ukończono w 1829 roku, a projektantem był Ireneo Aleandri. Budowla jest w stylu neoklasycystycznym.
Pierwotnym przeznaczeniem budowli były rozgrywki lokalnej drużyny popularnej w XIX-wiecznych Włoszech gry w piłkę, "pallone col bracciale". Po przebudowaniu na teatr, na widowni Sferisterio może zasiąść jednocześnie 2800 widzów. Sławę na Półwyspie Apenińskim zdobył dzięki odbywającemu się w nim festiwalowi Sferisterio Opera Festival. Festiwal ten odbył się po raz pierwszy w 1921 roku (początkowo był organizowany pod nazwą Macerata Opera).
W 2005 roku w Sferisterio miała miejsce gala festiwalu muzycznego Musicultura. Do tej pory festiwal ten odbywał się w Recanati.
Historia.
Sferisterio di Macerata, jak większość budowli tego typu wzniesionych na przełomie XVIII i XIX w., powstał z inicjatywy zamożnych mieszczan. Zaproponowano dobrowolny podatek w celu zebrania odpowiedniej sumy. 9 maja 1819 stowarzyszenie sportowe Il Circo ogłosiło konkurs na projekt budowli. Wybrano jurorów z akademii sztuk pięknych w Bolonii i Akademii Świętego Łukasza w Rzymie. Jako pierwszy budową Sferisterio kierował miejscowy architekt Salvatore Innocenzi. Prace rozpoczęto w 1820 roku, następnie wstrzymano je na trzy lata. W 1823 roku innemu architektowi Ireneo Aleandriemu powierzono dokończenie budowli według nowego projektu. Architekt ten w tym samym czasie pracował również przy budowie Teatro Feronia w San Severino Marche. Obiekt oficjalnie otwarto w 1829 roku.
Pierwotnie obiekt służył do rozgrywek miejscowej drużyny sportowej. Odbywały się w nim mecze gry w piłkę "pallone col bracciale", która była wówczas sportem narodowym we Włoszech. Urządzano tam też walki byków (wł. "la giostra dei tori").
Inskrypcja na budowli głosi:
W 1920 roku przebudowano gmach i odrestaurowano jego wnętrza, aby mógł gościć przedstawienia operowe. Pierwszą operą zaprezentowaną publiczności w 1921 roku była "Aida" Giuseppe Verdiego, wystawiona dzięki staraniom miejskiego stowarzyszenia, na którego czele stał conte Pieralberto Conti. Arena została wówczas zamieniona w prawdziwą scenę teatralną, zbudowano też ogromne podium z miejscem dla orkiestry oraz widownię z ponumerowanymi fotelami. "Aida" doczekała się wtedy 17 przedstawień.
W 1922 roku przedstawiono "La Giocondę" Amilcarego Ponchiellego. W następnych latach amfiteatr pozostawał zamknięty. Dopiero w 1927 roku odbył się w nim koncert pochodzącego z pobliskiego Recanati śpiewaka, Beniamino Gigliego.
W latach 60. dzięki staraniom Carlo Perucciego powrócono do praktyki organizowania przedstawień operowych. Do 2006 roku wystawiono m.in. "Traviatę", "Toskę", "Oberta, Conte di San Bonifacio" i "Otella" Verdiego (w jednej z ról wystąpił Mario Del Monaco), "Madame Butterfly", "Cyganerię" i "Turandot" Pucciniego, "Don Giovanniego" Mozarta, "Łucję z Lammermooru" Gaetana Donizettiego, czy "Fausta" Charles’a Gounoda.
Na deskach Sferisterio wystąpili m.in. Luciano Pavarotti, Plácido Domingo, Montserrat Caballé, Marilyn Horne, Fiorenza Cossotto, Ruggero Raimondi, Mariella Devia, José Carreras, Katia Ricciarelli, Renato Bruson i Rajna Kabaiwanska.
W 2006 roku zainaugurowano Sferisterio Opera Festival. Dyrektorem festiwalu został Pier Luigi Pizzi. Wystawiono wówczas "Czarodziejski flet" Mozarta z okazji 250. rocznicy urodzin kompozytora. W następnym roku wystawiono "Makbeta" Verdiego, "Marię Stuart" Donizettiego oraz "Normę" Belliniego. W 2008 roku w czasie festiwalu orkiestrą dyrygował pochodzący z Maceraty trzykrotny zdobywca Oscara, Dante Ferretti. W 2009 roku zaprezentowano m.in. ponownie "Don Giovanniego" i "Madame Butterfly".

</doc>
<doc id="1948410" url="https://pl.wikipedia.org/wiki?curid=1948410" title="Stan Ridgway">
Stan Ridgway

Stan Ridgway (ur. 5 kwietnia 1954 w Barstow) – amerykański multiinstrumentalista, autor piosenek, założyciel grupy Wall of Voodoo.
Autor utworu "Camouflage" notowanego najwyżej na drugim miejscu na liście przebojów Trójki (Notowanie nr 235z dnia 20.09.1986, prowadzący: Marek Niedźwiecki)

</doc>
<doc id="1948414" url="https://pl.wikipedia.org/wiki?curid=1948414" title="Altered Images">
Altered Images

Altered Images – szkocki zespół muzyczny, działający w latach 1979–1984.
W pierwszym składzie zespołu występowali szkolni koledzy: Clare Grogan (śpiew), Tony McDaid (gitara, bas), Jim McIven (gitara, instr. klawiszowe), Johnny McElhone (bas, gitara) i Michel Anderson (perkusja). W 1982 ze składu odeszli McIven i Anderson, a dołączył doń gitarzysta Stephen Lironi.
Do największych przebojów grupy należą: „Happy Birthday”, „I Could Be Happy”, „See Those Eyes”, „Pinky Blue”, „Don’t Talk to Me About Love”.
Dyskografia.
Spis sporządzono na podstawie materiału źródłowego.

</doc>
<doc id="1948418" url="https://pl.wikipedia.org/wiki?curid=1948418" title="Manfred Moelgg">
Manfred Moelgg



</doc>
<doc id="1948421" url="https://pl.wikipedia.org/wiki?curid=1948421" title="Bernady">
Bernady

Bernady (biał. "Бернады") – dawniej wieś na Białorusi, położona w obwodzie brzeskim w rejonie brzeskim w sielsowiecie Herszony, od 1 czerwca 2007 roku w granicach miasta Brześć. 
Znajduje się tu przystanek Mitki (Митьки) na trasie Kolei Białoruskich Brześć Centralny – Włodawa (w Tomaszówce).

</doc>
<doc id="1948425" url="https://pl.wikipedia.org/wiki?curid=1948425" title="Test transformacji limfocytów">
Test transformacji limfocytów

Test transformacji limfocytów (LTT, z ang. "lymphocyte transformation test") – metoda stosowana w biologii molekularnej, która pozwala na określenie zdolności proliferacyjnej uprzednio aktywowanych limfocytów.
Przebieg.
Test polega na wykonaniu kolejno:
Wynik testu określany jest jako pozytywny, gdy poziom promieniowania dla hodowli w obecności antygenu dwukrotnie przewyższa poziom dla hodowli bez podania antygenu.

</doc>
<doc id="1948426" url="https://pl.wikipedia.org/wiki?curid=1948426" title="Boardman Tasker Prize for Mountain Literature">
Boardman Tasker Prize for Mountain Literature

Boardman Tasker Prize for Mountain Literature ("Nagroda Boardmana i Taskera dla Literatury Górskiej") – doroczna nagroda w wysokości 3000 funtów przyznawana w Wielkiej Brytanii przez Boardman Tasker Charitable Trust dla autora lub autorów za "oryginalne dzieło, które wniosło wybitny wkład do literatury górskiej". Ufundowana została pamięci Petera Boardmana i Joe Taskera po ich śmierci na północno-wschodniej ścianie Mount Everestu w 1982 roku. Może być przyznana za fikcję literacką lub dokument, poezję lub dramat, choć muszą być one napisane w języku angielskim lub przetłumaczone na ten język.

</doc>
<doc id="1948427" url="https://pl.wikipedia.org/wiki?curid=1948427" title="Karissa Whitsell">
Karissa Whitsell

Karissa Whitsell (ur. 15 czerwca 1981) - amerykańska niewidoma kolarka. Dwukrotna mistrzyni paraolimpijska z Aten w 2004 roku i mistrzyni z Pekinu w 2008 roku.

</doc>
<doc id="1948430" url="https://pl.wikipedia.org/wiki?curid=1948430" title="Mitki">
Mitki

Mitki (biał. "Міцькі") – dawniej wieś na Białorusi, położona w obwodzie brzeskim w rejonie brzeskim w sielsowiecie Herszony, od 1 czerwca 2007 roku w granicach miasta Brześć. 

</doc>
<doc id="1948431" url="https://pl.wikipedia.org/wiki?curid=1948431" title="Dwupromieniste">
Dwupromieniste

Dwupromieniste (Biradiata) – zwierzęta, których ciało wykazuje symetrię dwupromienistą, tzn., że można przez nie przeprowadzić dwie płaszczyzny symetrii.
W klasyfikacjach zwierząt opartych na badaniach morfologicznych doszukujących się strukturalnych podobieństw budowy organizmów rozważana jest hipoteza podziału zwierząt w oparciu o symetrię ciała. Jedną z koncepcji był podział na promieniste (Radiata), dwupromieniste (Biradiata) i dwubocznie symetryczne (Bilateria). W takim ujęciu do dwupromienistych zaliczane są żebropławy (Ctenophora). Biradiata postrzegane były jako prawdopodobne ogniwo pośrednie w ewolucji symetrii ciała.
Analizy morfologiczne wykazały, że niektóre struktury budowy żebropławów wykazują symetrię promienistą. Wyodrębnianie dwupromienistych nie znalazło potwierdzenia w filogenomice. Żebropławy są coraz częściej traktowane jako grupa siostrzana zwierząt dwubocznie symetrycznych (Bilateria), z którymi łączone są w kladzie zwierząt trójwarstwowych lub w kladzie Acrosomata, łączącym zwierzęta, których plemniki zawierają akrosom.

</doc>
<doc id="1948432" url="https://pl.wikipedia.org/wiki?curid=1948432" title="Purity Cherotich Rionoripo">
Purity Cherotich Rionoripo

Purity Cherotich Rionoripo (ur. 10 czerwca 1993) – kenijska lekkoatletka specjalizująca się w biegach długich.
W 2009 roku została mistrzynią świata juniorek młodszych. Dwukrotna medalistka przełajowych mistrzostw świata z 2010 roku.

</doc>
<doc id="1948435" url="https://pl.wikipedia.org/wiki?curid=1948435" title="Kotelnia Bojarska">
Kotelnia Bojarska

Kotelnia Bojarska (biał. "Кацельня-Баярская") – dawniej wieś na Białorusi, położona w obwodzie brzeskim w rejonie brzeskim w sielsowiecie Herszony, od 1 czerwca 2007 roku w granicach miasta Brześć.
W XIX w. Kotelnia Bojarska znajdowała się w gminie Kamienica Żyrowiecka w powiecie brzeskim guberni grodzieńskiej. 
W okresie międzywojennym Kotelnia Bojarska należała do gminy Kamienica Żyrowiecka w powiecie brzeskim województwa poleskiego. Według spisu powszechnego z 1921 r. była to wieś licząca razem 35 domów. Mieszkało tu 191 osób: 85 mężczyzn i 106 kobiet. Wszyscy mieszkańcy byli prawosławni. 138 mieszkańców deklarowało narodowość białoruską, 32 – narodowość tutejszą, miejscową, poleszucką i ruską, 14 – rusińską, 7 – polską.
Po II wojnie światowej Kotelnia Bojarska znalazła się w granicach ZSRR i od 1991 r. – w niepodległej Białorusi.

</doc>
<doc id="1948436" url="https://pl.wikipedia.org/wiki?curid=1948436" title="Tu-77">
Tu-77



</doc>
<doc id="1948438" url="https://pl.wikipedia.org/wiki?curid=1948438" title="Yakuza (zespół muzyczny)">
Yakuza (zespół muzyczny)

Yakuza – amerykańska grupa muzyczna pochodząca z Chicago w stanie Illinois, wykonująca szeroko rozumiany metal zawierający elementy muzyki eksperymentalnej i progresywnej. Muzyka zespołu jest także określana jako jazz metal bądź metal awangardowy.
Charakterystyka i inspiracje.
Zespół został założony w Chicago pod koniec 1999 przez perkusistę Jamesa Staffela i gitarzystę Erica Plonkę. Ich zamiarem było granie ostrej muzyki, ale innej niż wszyscy. Do składu dołączyli jeszcze basista Eric Clark oraz wokalista Bruce Lamont. Stworzony przez nich materiał muzyczny wydali samodzielnie na debiutanckim albumie pt. "Amount to Nothing". Po pochlebnych recenzjach tej płyty grupa podpisała kontrakt z wytwórnią Century Media Records, która jesienią 2002 wydała ich album "Way of the Dead". Kilka miesięcy później z grupy odszedł Plonka, a jego miejsce na przełomie 2002/2003 zajął Andrei Cabanban z grupy American Heritage.
Bazując na metalowym brzmieniu, zespół zaadaptował do swego stylu dźwięki art-rockowe, jazzowe czy post-rockowe. W konsekwencji muzyka Yakuza określana została jako mikstura King Crimson, John Coltrane'a, Tortoise oraz Napalm Death. Muzycy przyznają się też otwarcie do fascynacji free jazzem i w szczególności twórczością Johna Zorna. Od początków istnienia Yakuzy członkowie grupy równolegle funkcjonowali w projekcie pobocznym o nazwie Kabuki-Mono, stanowiącym niejako alter-ego dla podstawowej formacji, zaś dokonywali w nim przeróbek i dekonstrukcji utworów Yakuzy. W tymże projekcie podchodzili odmiennie do tworzenia muzyki i niekiedy materiał powstały na sesji Kabuki-Mono wchodził następnie do repertuaru Yakuzy (np. utwór „01000011110011”)
Sami członkowie określając swoją muzykę podkreślają od wielu lat, iż jest to przekrój od Sun Ra po Napalm Death. Jak przyznał Bruce Lamont, "nienawidzi on lapidarnego mianowania muzyki grupy jako metal awangardowy" (dosł. "avant metal") i uważa to za "okropne stwierdzenie".
Nazwa grupy została zaczerpnięta od określenia Yakuza (oznaczającego członka tradycyjnych japońskich grup przestępczych). W przekonaniu członków zespołu wpływ na taki wybór miało ich własne zainteresowanie kulturą Wschodu, w szczególności mroczną kulturą z podziemia.

</doc>
<doc id="1948440" url="https://pl.wikipedia.org/wiki?curid=1948440" title="Maryja Smalaczkowa">
Maryja Smalaczkowa

Maryja Smalaczkowa (ur. 10 lutego 1985 w Mińsku) – białoruska lekkoatletka, młociarka.

</doc>
<doc id="1948442" url="https://pl.wikipedia.org/wiki?curid=1948442" title="Przyłuki">
Przyłuki



</doc>
<doc id="1948443" url="https://pl.wikipedia.org/wiki?curid=1948443" title="Mariya Smaliachkova">
Mariya Smaliachkova



</doc>
<doc id="1948444" url="https://pl.wikipedia.org/wiki?curid=1948444" title="My Worlds">
My Worlds



</doc>
<doc id="1948446" url="https://pl.wikipedia.org/wiki?curid=1948446" title="Park Bydgoskiego Harcerstwa">
Park Bydgoskiego Harcerstwa

Park Bydgoskiego Harcerstwa (do 2017 Park Zbigniewa Załuskiego) – park miejski w Bydgoszczy, liczący 16,86 hektarów powierzchni.
Nazewnictwo.
Pierwotnie jego patronem był pułkownik Zbigniew Załuski (1926–1978) – komunistyczny działacz partyjny, oficer polityczny LWP, pisarz i publicysta. W roku 2017 jego nazwa została zmieniona na "Park Bydgoskiego Harcerstwa".
Lokalizacja.
Park jest położony w północno-wschodniej części osiedla Leśnego, między ulicami: Józefa Sułkowskiego, Modrzewiową, Stefana Wyszyńskiego i Czerkaską. 
Teren zajmowany przez park ma wymiary ok. 550 x 250 m i sąsiaduje od północy z Lasem Gdańskim, zaś od wschodu i południa z zabudową mieszkalną.
Historia.
Park został założony w 1965 roku na terenie podmiejskiego lasu sosnowego. Powstał jako jeden z końcowych etapów budowy osiedla, którego wznoszenie rozpoczęto w latach 30. XX wieku. 
Drzewostan parku przez lata przebudowywano w kierunku wprowadzenia większości gatunków liściastych: klonu, brzozy, topoli, dębu czerwonego, wierzby. W latach 70. XX w. alejki parkowe wyposażono w nawierzchnię asfaltową. W latach 2009–2010 dokonano modernizacji infrastruktury i zieleni na terenie parku. Główne aleje uzyskały nawierzchnię z kostki betonowej, wymieniono ławki, nasadzono nowe drzewa i krzewy.
Charakterystyka.
Park jest wyposażony w sieć ścieżek z ławkami, znajduje się w nim również plac zabaw dla dzieci. W zachodniej jego części znajdowała się niegdyś najokazalsza byliniarnia w mieście oraz obelisk z tablicą i płaskorzeźbą patrona parku. 

</doc>
<doc id="1948447" url="https://pl.wikipedia.org/wiki?curid=1948447" title="Iryna Fiadotawa">
Iryna Fiadotawa

Iryna Fiadotawa (ur. 23 maja 1968) – białoruska niewidoma kolarka, trzykrotna mistrzyni paraolimpijska, uczestniczka igrzysk paraolimpijskich w Sydney, Atenach i Pekinie.

</doc>
<doc id="1948448" url="https://pl.wikipedia.org/wiki?curid=1948448" title="Nagroda Boardmana i Taskera dla Literatury Górskiej">
Nagroda Boardmana i Taskera dla Literatury Górskiej



</doc>
<doc id="1948450" url="https://pl.wikipedia.org/wiki?curid=1948450" title="Park Zenona Załuskiego w Bydgoszczy">
Park Zenona Załuskiego w Bydgoszczy



</doc>
<doc id="1948451" url="https://pl.wikipedia.org/wiki?curid=1948451" title="Samsara">
Samsara

Samsara to:

</doc>
<doc id="1948452" url="https://pl.wikipedia.org/wiki?curid=1948452" title="Bubble Tag">
Bubble Tag

Bubble Tag - technologia zabezpieczeń oparta na kodach pęcherzykowych. &lt;br&gt;
Trójwymiarowe pęcherzyki powstają w samorzutnie jako naturalne zjawisko w polimerach. Ich rozmieszczenie i wielkość jest przypadkowe; nie można sterować tym procesem. Na konkretniej płytce polimerowej pojawia się praktycznie niepowtarzalny układ pęcherzyków. 
Jeśli płytkę z pęcherzykami przyporządkujemy jakiejś konkretnej rzeczy (np. dokumentowi) i stworzymy bazę danych w postaci par: zeskanowana płytka polimerowa i przypisany do niej przedmiot, wówczas ten przedmiot uzyskuje zabezpieczenie, którego nie sposób podrobić. &lt;br&gt;
Prooftag brany jest pod uwagę przez UEFA jako forma zabezpieczenia produktów na Mistrzostwa Europy 2012.

</doc>
<doc id="1948454" url="https://pl.wikipedia.org/wiki?curid=1948454" title="Przyłuki (obwód brzeski)">
Przyłuki (obwód brzeski)

Przyłuki (biał. "Прылукі") – dawniej wieś na Białorusi, położona w obwodzie brzeskim w rejonie brzeskim w sielsowiecie Znamienka. 
Znajdują się tu drewniana parafialna cerkiew prawosławna pw. Opieki Matki Bożej z 1870 roku oraz dwa przystanki kolejowe: Wierasy i Przyłuki, położone na linii Brześć - Tomaszówka.
Historia.
Wieś królewska położona była w końcu XVIII wieku w ekonomii brzeskiej w powiecie brzeskolitewskim województwa brzeskolitewskiego. 

</doc>
<doc id="1948459" url="https://pl.wikipedia.org/wiki?curid=1948459" title="Jayne Parsons">
Jayne Parsons

Jayne Parsons (ur. 18 marca 1962 w Lower Hutt, Nowa Zelandia) – nowozelandzka niewidoma kolarka. Brązowa medalistka z Pekinu w 2008 roku.

</doc>
<doc id="1948460" url="https://pl.wikipedia.org/wiki?curid=1948460" title="Centrum Innowacji, Rozwoju i Transferu Technologii Politechniki Poznańskiej">
Centrum Innowacji, Rozwoju i Transferu Technologii Politechniki Poznańskiej

Centrum Innowacji, Rozwoju i Transferu Technologii Politechniki Poznańskiej (skrót: CIRiTT) - jednostka mająca na celu zwiększenie efektywności współpracy między nauką a biznesem, należące do Politechniki Poznańskiej. 
Celem działania Centrum jest efektywne łączenie nauki i biznesu oraz wspieranie rozwiązań innowacyjnych, mających za zadanie zwiększenie konkurencyjności polskich przedsiębiorstw. Centrum oferuje usługi doradcze, szkoleniowe, informacyjne i promocyjne (m.in. przygotowywanie wniosków aplikacyjnych do projektów finansowanych z funduszy strukturalnych, wspomaganie rozliczeń projektów, ochrona własności intelektualnej, analizy finansowe i ekonomiczne, inspirowanie i wspieranie inicjatyw gospodarczych, audyty technologiczne i inne). 
Usługi CIRiTT są adresowane do przedsiębiorców, konsorcjów naukowo-przemysłowych, instytucji otoczenia biznesu, oraz pracowników Politechniki Poznańskiej. 
Siedziba Centrum mieści się przy pl. Marii Skłodowskiej-Curie 5 w Poznaniu.

</doc>
<doc id="1948466" url="https://pl.wikipedia.org/wiki?curid=1948466" title="Samsara (album Yakuzy)">
Samsara (album Yakuzy)

Samsara – drugi album studyjny amerykańskiego zespołu Yakuza.

</doc>
<doc id="1948468" url="https://pl.wikipedia.org/wiki?curid=1948468" title="Zakazanka">
Zakazanka

Zakazanka () – wieś na Białorusi, położona w obwodzie brzeskim w rejonie brzeskim w sielsowiecie Znamienka. We wsi znajduje się przystanek osobowy Zakazanka na linii Brześć-Włodawa.
Historia.
W XIX w. Zakazanka znajdowała się w gminie Miedna ujezdu brzeskiego guberni grodzieńskiej. W okresie międzywojennym Zakazanka należała do gminy Miedna w powiecie brzeskim województwa poleskiego. Według spisu powszechnego z 1921 r. była to wieś licząca 8 domów. Mieszkały tu 53 osoby: 29 mężczyzn, 24 kobiety. Wszyscy byli prawosławni i wszyscy mieszkańcy deklarowali narodowość białoruską.
Zakazanka w kulturze.
Miejscowość jest pierwowzorem fikcyjnej wsi Dobratycze, głównego miejsca akcji powieści Natalli Babiny pt. "Miasto ryb". Dobratycze bardzo przypominają Zakazankę pod względem położenia, geografii, historii i struktury etnicznej mieszkańców.

</doc>
<doc id="1948469" url="https://pl.wikipedia.org/wiki?curid=1948469" title="Zbrodnia w Ludwikówce">
Zbrodnia w Ludwikówce

Zbrodnia w Ludwikówce – zbrodnia dokonana w nocy z 17 na 18 lutego 1944 r. na polskich mieszkańcach wsi Ludwikówka, położonej w powiecie rohatyńskim województwa stanisławowskiego, popełniona przez sotnię Ukraińskiej Powstańczej Armii „Siromancy” pod dowództwem Dmytra Karpenki „Jastruba”. 
Przed zbrodnią.
Ludwikówka była wsią czysto polską, w której istniała samoobrona uzbrojona w broń białą, pełniąca warty ostrzegające przed napadami. W nocy 15 lutego 1944 r. wartownicy starli się z patrolem UPA przejeżdżającym przez Ludwikówkę. Zginął członek samoobrony Władysław Szyndler, a drugi został ranny. Ranny został również jeden z intruzów.
Przebieg napadu.
W nocy z 17 na 18 lutego 1944 r. Ludwikówka została otoczona i zaatakowana przez oddział UPA i lokalną bojówkę OUN. W wyniku ostrzału pociskami zapalającymi we wsi wybuchły pożary; spłonęło 180 gospodarstw. Polaków zabijano bez względu na płeć i wiek przy użyciu siekier i noży, do uciekających strzelano. Część zabitych zginęła w płonących budynkach, część zamarzła ukrywając się w bieliźnie na polach. Ustalono 127 nazwisk ofiar. Zdaniem Sz. Siekierki, H. Komańskiego i E. Różańskiego w wyniku napadu zginęło około 200 Polaków, 27 osób zostało rannych. Według raportu UPA zabito 330 ludzi, w tym 295 mężczyzn, 30 kobiet i 5 dzieci; strat własnych nie odnotowano.
Dzień po zbrodni do wsi przyjechali Niemcy i zabrali ocalałych mieszkańców do Rohatyna.

</doc>
<doc id="1948470" url="https://pl.wikipedia.org/wiki?curid=1948470" title="Parafia św. Barbary w Łęknicy">
Parafia św. Barbary w Łęknicy

Parafia Świętej Barbary w Łęknicy – rzymskokatolicka parafia, położona w dekanacie Łęknica, diecezji zielonogórsko-gorzowskiej, metropolii szczecińsko-kamieńskiej w Polsce, erygowana 29 czerwca 1981.

</doc>
<doc id="1948473" url="https://pl.wikipedia.org/wiki?curid=1948473" title="Transmutations">
Transmutations

Transmutations – trzeci album studyjny amerykańskiego zespołu Yakuza.

</doc>
<doc id="1948478" url="https://pl.wikipedia.org/wiki?curid=1948478" title="Way of the Dead">
Way of the Dead

Way Of The Dead – pierwszy album studyjny amerykańskiego zespołu Yakuza.
Płyta została wydana w Stanach Zjednoczonych jesienią 2002, zaś w Europie 27 stycznia 2003.
Ostatni utwór na płycie - "01000011110011", trwa aż 43 minuty. Pierwotnie powstał on podczas sesji projektu pobocznego muzyków Yakuzy, o nazwie Kabuki-Mono.

</doc>
<doc id="1948479" url="https://pl.wikipedia.org/wiki?curid=1948479" title="Stradecz">
Stradecz

Stradecz, Stradocz (biał. "Страдзеч") – wieś na Białorusi, położona w rejonie brzeskim obwodu brzeskiego, do 17 września 2013 r. centrum sielsowietu Stradecz, następnie w sielsowiecie Znamienka. 
We wsi znajduje się parafialna cerkiew prawosławna pw. Świętych Wiary, Nadziei, Miłości i ich matki Zofii oraz przystanki kolejowe Stradecz i Kodeń, położone na linii Brześć – Włodawa. W pobliżu występują bogate złoża torfu, na okolicznych stawach o powierzchni 800 ha eksploatowanych przez przedsiębiorstwo rybackie Stradecz siedliska perkoza rdzawoszyjego, wpisanego do Czerwonej księgi Białorusi.
Do 1939 roku znajdował się tutaj majątek kuzynów poety Pawła Hertza, który jako uchodźca przybył do niego po wybuchu II wojny światowej, co opisał w książce "Sedan". W pobliżu folwarku znajdowały się liczne stawy hodowlane założone przez wuja matki Hertza.

</doc>
<doc id="1948480" url="https://pl.wikipedia.org/wiki?curid=1948480" title="Julio Daniel Dos Santos">
Julio Daniel Dos Santos



</doc>
<doc id="1948481" url="https://pl.wikipedia.org/wiki?curid=1948481" title="Ben Jipcho">
Ben Jipcho

Benjamin Wabura Jipcho (ur. 1 marca 1943, zm. 24 lipca 2020) – kenijski lekkoatleta, który specjalizował się w biegach średnich i długich.
Dwa razy startował w igrzyskach olimpijskich zdobywając w 1972 roku srebrny medal w biegu na 3000 m z przeszkodami. W 1973 dwukrotnie ustanawiał rekord świata w biegu przeszkodowym uzyskując wyniki: 8:19,8 oraz 8:13,91. Zwycięzca plebiscytu Track &amp; Field Athlete of the Year w roku 1973.
Dziadek Esther Chemtai.

</doc>
<doc id="1948483" url="https://pl.wikipedia.org/wiki?curid=1948483" title="Esther Chemtai">
Esther Chemtai

Esther Chemtai (ur. 2 listopada 1993) – kenijska lekkoatletka specjalizująca się w biegach długich.
W 2010 roku wywalczyła złoto w drużynie oraz brązowy medal w indywidualnym biegu juniorek podczas przełajowych mistrzostw świata pokonując cały dystans 6 km na boso. Stanęła na podium przełajowych mistrzostw Afryki w 2012. 
Wnuczka Bena Jipcho.

</doc>
<doc id="1948490" url="https://pl.wikipedia.org/wiki?curid=1948490" title="Johann Ferber">
Johann Ferber

Johann Ferber (ur. 20 stycznia 1430, zm. 31 sierpnia 1501) – patrycjusz gdański, rajca od 1475 roku, burmistrz w latach 1479-1501, burgrabia królewski w Gdańsku 1495, reprezentant Gdańska na zjazdach Hanzy.
Życiorys.
Twórca potęgi rodu Ferberów, armator i bankier, spekulował gruntami, czerpał zyski z wynajmu domów i spekulacji rentą miejską. Prowadził też handel morski, zajmował się eksportem drewna, płodów rolnych i miedzi oraz importem wina, śledzi, soli, sukna i artykułów kolonialnych. Swój kapitał ulokował przede wszystkim w nieruchomościach w Gdańsku i w kosztownościach.
Miał licznych synów, z których największe znaczenie uzyskali Eberhard – burmistrz i burgrabia królewski w Gdańsku, oraz Maurycy (Mauritius) – biskup warmiński.
Po śmierci został pochowany w kościele Mariackim, gdzie przetrwały też jego malarskie wizerunki na skrzydłach dwóch ufundowanych przez niego ołtarzy: Dużego Ołtarza Ferberów z l. 1481/4, którego rzeźbione retabulum zaginęło w czasie II wojny światowej, i zachowanego w całości Małego Ołtarza Ferberów (ok. 1485).

</doc>
<doc id="1948492" url="https://pl.wikipedia.org/wiki?curid=1948492" title="Jan Ferber">
Jan Ferber



</doc>
<doc id="1948494" url="https://pl.wikipedia.org/wiki?curid=1948494" title="Sobór Nicejski">
Sobór Nicejski



</doc>
<doc id="1948495" url="https://pl.wikipedia.org/wiki?curid=1948495" title="Izba Zgromadzenia">
Izba Zgromadzenia

Izby parlamentów państw:
Parlamenty terytoriów zależnych:
Izby parlamentów stanowych w Australii:

</doc>
<doc id="1948496" url="https://pl.wikipedia.org/wiki?curid=1948496" title="Izba Zgromadzenia (Gibraltar)">
Izba Zgromadzenia (Gibraltar)



</doc>
<doc id="1948497" url="https://pl.wikipedia.org/wiki?curid=1948497" title="María Laura Corradini Falomir">
María Laura Corradini Falomir



</doc>
<doc id="1948498" url="https://pl.wikipedia.org/wiki?curid=1948498" title="Miedna">
Miedna



</doc>
<doc id="1948500" url="https://pl.wikipedia.org/wiki?curid=1948500" title="Faith Kipyegon">
Faith Kipyegon

Faith Chepngetich Kipyegon (ur. 10 stycznia 1994 w Bomet) – kenijska lekkoatletka specjalizująca się w biegach długich.
W roku 2010 sięgnęła wraz z koleżankami z drużyny po złoty medal przełajowych mistrzostw świata. W rywalizacji indywidualnej biegu juniorek zajęła podczas tych zawodów 4. miejsce. Rok później podczas kolejnego przełajowego czempionatu zdobyła dwa medale – złoto i srebro. Mistrzyni świata kadetek w biegu na 1500 metrów (2011). Złota medalistka mistrzostw Afryki w przełajach (2012). W tym samym roku zdobyła złoto mistrzostw świata juniorów oraz startowała na igrzyskach olimpijskich w Londynie, na których odpadła w eliminacjach biegu na 1500 metrów. Złota medalistka juniorskich zmagań podczas mistrzostw świata w przełajach z 2013. W tym samym roku zajęła 5. miejsce na mistrzostwach świata w Moskwie. Złota medalistka biegu na 1500 metrów podczas igrzysk Wspólnoty Narodów w Glasgow (2014). Srebrna medalistka mistrzostw świata w Pekinie na dystansie 1500 metrów (2015). Mistrzyni olimpijska na 1500 metrów (Rio de Janeiro 2016) i świata na tym samym dystansie (Londyn 2017). W 2019 zdobyła swój drugi srebrny medal mistrzostw świata. Dwa lata później drugi raz w karierze triumfowała na igrzyskach olimpijskich. W 2022 zdobyła swój drugi w karierze tytuł mistrzyni świata.
24 maja 2014 w Nassau kenijska sztafeta 4 × 1500 metrów w składzie Mercy Cherono, Kipyegon, Irene Jelagat, Hellen Obiri ustanowiła aktualny rekord świata na tym dystansie (16:33,58).

</doc>
<doc id="1948502" url="https://pl.wikipedia.org/wiki?curid=1948502" title="The Panic Broadcast">
The Panic Broadcast

The Panic Broadcast – ósmy album szwedzkiej melodic death metalowej grupy Soilwork. Premiera płyty przewidziana jest na 2 lipca 2010 nakładem Nuclear Blast.
Lista utworów.
Źródło.

</doc>
<doc id="1948504" url="https://pl.wikipedia.org/wiki?curid=1948504" title="Miedna (obwód brzeski)">
Miedna (obwód brzeski)

Miedna, Miedno (biał. "Медна") – wieś (agromiasteczko) na Białorusi, położona w obwodzie brzeskim w rejonie brzeskim w sielsowiecie znamienieckim, 20 km na południe od Brześcia i 7,5 km na wschód od granicy z Polską.
Siedziba dwóch parafii prawosławnych (w dekanacie brzeskim rejonowym) – pw. Przemienienia Pańskiego i pw. Trzeciego Odnalezienia Głowy św. Jana Chrzciciela.
Wieś magnacka położona była w końcu XVIII wieku w powiecie brzeskolitewskim województwa brzeskolitewskiego. 
Wieś znajdowała się w granicach Polski i była siedzibą gminy Miedna w województwie poleskim w latach 1921–1939.
W miejscowości znajduje się cerkiew Przemienienia Pańskiego z XVIII wieku i muzeum etnograficzne. Trwa budowa drugiej cerkwi. Na północny wschód od wsi znajduje się kompleks stawów Stradecz o powierzchni 800 ha, a na południowy zachód nad jeziorem Białym położone jest centrum turystyczne.
W 2010 r. miejscowość otrzymała status agromiasteczka.

</doc>
<doc id="1948508" url="https://pl.wikipedia.org/wiki?curid=1948508" title="Sobór watykański I">
Sobór watykański I

Sobór watykański I – dwudziesty sobór powszechny Kościoła katolickiego, zwołany przez papieża Piusa IX obradujący w latach 1869–1870. Zwołano go 300 lat po soborze trydenckim. W obradach uczestniczyło 49 kardynałów, 10 patriarchów, 7 prymasów, 124 arcybiskupów, 522 biskupów, 6 opatów, 49 wikariuszy apostolskich, 46 przedstawicieli zakonów.
W soborze brali udział Polacy: abp Mieczysław Halka-Ledóchowski, abp Grzegorz Michał Szymonowicz, bp Józef Alojzy Pukalski, bp Antoni Gałecki, bp Antoni Monastyrski i ks. Sosnowski.
Sobór został zawieszony, kiedy wojska włoskie zdobyły Rzym; nigdy nie wznowiono obrad.
Postanowienie soborowe.
Sobór uchwalił konstytucję dogmatyczną "Pastor aeternus", która zawiera wypowiedź doktrynalną: „Romani Pontificis definitiones esse ex sese irreformabiles, non autem ex consensu Ecclesiae” (definicje Papieża Rzymskiego są same z siebie niezmienne, a nie wynika to ze zgody Kościoła). To zdanie oraz dogmat o nieomylności papieża w sprawach wiary i moralności kształtuje dziś w znacznej mierze stosunki w Kościele katolickim.
Obok dogmatu o nieomylności ważnym wkładem soboru była konstytucja "De fide catholica", która traktowała o Bogu Stworzycielu, o objawieniu, wierze, stosunku wiary do wiedzy. Dołączone kanony odrzucały ateizm, racjonalizm, materializm i panteizm. Sobór stwierdzał m.in. że możliwe jest dojście do istnienia Boga „przy pomocy rozumowania naukowego i filozoficznego”.
Pośrednim skutkiem uchwał soboru była ogłoszona 1 listopada 1950 przez Piusa XII definicja o Wniebowzięciu Najświętszej Maryi Panny (jeden z przypadków użycia nieomylności dla wprowadzenia nowego dogmatu po definicji soborowej, wcześniej z nieomylności skorzystał już np. Pius IX, ogłaszając naukę o niepokalanym poczęciu Najświętszej Maryi Panny (1854), gdyż nieomylność papieska należała do depozytu wiary katolickiej, a jej definicja tylko ją potwierdziła, później skorzystał z niej papież Jan Paweł II rozstrzygając kwestię kapłaństwa kobiet).

</doc>
<doc id="1948509" url="https://pl.wikipedia.org/wiki?curid=1948509" title="Biesak">
Biesak

 Biesak (381 m n.p.m.) – zalesiony szczyt w Paśmie Posłowickim Gór Świętokrzyskich, położony na terenie Kielc.
Przez wzniesienie przebiega niebieski szlak z Chęcin do Łagowa.

</doc>
<doc id="1948511" url="https://pl.wikipedia.org/wiki?curid=1948511" title="Constantin Ferber I">
Constantin Ferber I

Constantin (Konstantyn) Ferber, zwany starszym (niem. Constantin Ferber der Ältere) (9 czerwca 1520 - 15 lutego 1588) – wieloletni burmistrz Gdańska, burgrabia królewski w Gdańsku.
Życiorys.
Urodził się w patrycjuszowskiej rodzinie gdańskiej jako najmłodszy syn burmistrza Eberharda Ferbera. W 1548 został ławnikiem, a 1549 członkiem Rady Miasta, a 1555 wybrano go jednym z burmistrzów.
Dzięki jego staraniom otwarto w 1558 wyższą szkołę ewangelicką, tzw. partykularz (łac. i niem. "Particular"), w dawnym klasztorze franciszkanów. Został pierwszym przełożonym szkoły na Starym Przedmieściu (później znanej jako Gdańskie Gimnazjum Akademickie) i przeznaczał na jej utrzymanie znaczne dochody ze swoich dóbr.
Prowadził politykę obrony przywilejów nadanych Gdańskowi, sprzeciwiając się wszelkim próbom ich ograniczania i ściślejszego zespolenia Prus Królewskich z Polską. Zajmował nieprzychylne stanowisko wobec Komisji Morskiej utworzonej przez Zygmunta Augusta, m.in. w 1568 nakazał uwięzić i stracić 11 kaprów królewskich, co doprowadziło do otwartego konfliktu miasta z królem. Wezwany przed sąd na sejmie w Lublinie w 1569 został oskarżony o obrazę majestatu, pozbawiony urzędu burmistrza i wraz z Johannem Proite uwięziony na rok w Piotrkowie. Uwolniony, gdy posłowie gdańscy przebłagali króla na sejmie warszawskim, powrócił do Gdańska i ponownie objął urząd burmistrza.
W czasie elekcji w 1575 poparł w imieniu Gdańska kandydaturę cesarza Maksymiliana II. Po uzyskaniu przewagi przez Stefana Batorego zalecał swojemu miastu ustępstwa i podporządkowanie się nowemu królowi. Przewodniczył delegacji na sejm walny obradujący jesienią 1576 w Toruniu, która przedstawiła propozycję uznania Batorego pod warunkiem potwierdzenia przez niego wszystkich przywilejów Gdańska. Wraz z innymi członkami poselstwa został ponownie uwięziony w Łowiczu. Po półrocznej niewoli powrócił do Gdańska i stanął na czele delegacji, która w Malborku składała przeprosiny na ręce Batorego.
Prowadził rozległy handel drewnem i zbożem z Niderlandami i Szwecją. Skupił i dzierżawił liczne posiadłości ziemskie wokół Gdańska. W swoich majątkach prowadził akcję osuszania bagien, osadzał kolonistów (Holendrów), zagospodarowywał odłogi, budował młyny i inne zakłady gospodarcze. Ponadto był bankierem, udzielał znacznych pożyczek Zygmuntowi Augustowi (np. 40 tys. talarów w 1571 roku), królowi szwedzkiemu Janowi III i księciu pruskiemu Albrechtowi Hohenzollernowi. Właściciel Lipców z karczmą "Trzy Świńskie Łby" oraz Niegowa, zwanego początkowo od jego imienia Konstantynopolem.
Po śmierci pochowany w kościele Mariackim w Gdańsku.

</doc>
<doc id="1948512" url="https://pl.wikipedia.org/wiki?curid=1948512" title="Konstanty Ferber Starszy">
Konstanty Ferber Starszy



</doc>
<doc id="1948513" url="https://pl.wikipedia.org/wiki?curid=1948513" title="Constantin Ferber der Aeltere">
Constantin Ferber der Aeltere



</doc>
<doc id="1948514" url="https://pl.wikipedia.org/wiki?curid=1948514" title="Constantin Ferber Starszy">
Constantin Ferber Starszy



</doc>
<doc id="1948515" url="https://pl.wikipedia.org/wiki?curid=1948515" title="1,8-Diazabicyklo(5.4.0)undek-7-en">
1,8-Diazabicyklo(5.4.0)undek-7-en

1,8-Diazabicyklo[5.4.0]undek-7-en, DBU – organiczny związek chemiczny z grupy amidyn. W warunkach standardowych DBU jest bezbarwną cieczą. Wykazuje bardzo silne właściwości zasadowe w układach niewodnych; w tetrahydrofuranie (p"K"a = 20,0) i acetonitrylu (p"K"a = 24,3) jest ok. milion razy silniejszą zasadą niż trietyloamina (p"K"a odpowiednio 13,7 i 18,8).
DBU stosowany jest w syntezie organicznej głównie jako katalizator, ligand kompleksujący oraz jako zasada organiczna, np. w reakcjach sprzęgania. DBU zazwyczaj zachowuje się jako zasada nienukleofilowa, znane są jednak stosunkowo rzadkie reakcje, w których reaguje jako nukleofil.

</doc>
<doc id="1948520" url="https://pl.wikipedia.org/wiki?curid=1948520" title="Kamienna Góra (Pasmo Posłowickie)">
Kamienna Góra (Pasmo Posłowickie)

 Kamienna Góra (366 m n.p.m.) – zalesione wzniesienie w Paśmie Posłowickim Gór Świętokrzyskich, położone na terenie Kielc. U jego północnych podnóży znajduje się rezerwat przyrody Biesak-Białogon.

</doc>
<doc id="1948521" url="https://pl.wikipedia.org/wiki?curid=1948521" title="Bitwa nad Święcianą">
Bitwa nad Święcianą

Bitwa nad Święcianą – starcie zbrojne, które miało miejsce w roku 798 pomiędzy wodzem Obodrytów Drożkiem i sprzymierzonym z nim legatem Franków Eburisem, a saskim plemieniem Nordalbingów nad potokiem Święcianą (niem. "Alte Schwentine") niedaleko miasta Bornhöved.
Bitwa zakończyła się klęską Sasów, według rocznika frankijskiego miało ich polec 4 tysiące (dane prawdopodobnie zawyżone).
O tych wydarzeniach Annales Laurissenses relacjonują następująco:
Bezpośrednim wynikiem bitwy było kilkuletnie objęcie, z woli Karola Wielkiego, zwierzchności nad terenami Nordalbingów przez Związek obodrycki
Wynik bitwy zadecydował o złamaniu oporu Sasów zamieszkujących rejony północnej Łaby, którzy od roku 782 toczyli wojnę z Karolem Wielkim a także rozpoczęciu chrystianizacji na tych terenach. W wyniku przesiedleń i wędrówek miejscowych ludów, Półwysep Jutlandzki mocno się wyludnił, a zamieszkujący ten rejon od VI w Duńczycy i Sasi podejmowali migrację do zachodniego Holsztynu. Tak wielka liczba ludności napływowej musiała w końcu doprowadzić do sporów, zakończonych w roku 811 ustaleniem rzeki Eider jako granicznej strefy pomiędzy Danią oraz Cesarstwem Franków. W roku 810 utworzono strefę "Limes Saxoniae". Strefa ta była dla Franków i Sasów swoistym buforem ochronnym przed atakami Obodrytów zamieszkujących ziemie obecnego wschodniego Holsztynu.

</doc>
<doc id="1948522" url="https://pl.wikipedia.org/wiki?curid=1948522" title="Aroldo">
Aroldo

Aroldo – opera Giuseppe Verdiego w czterech aktach na podstawie libretta Francesco Maria Piave, której premiera odbyła się 19 sierpnia 1857 roku w Teatro Nuovo Comunale w Rimini

</doc>
<doc id="1948529" url="https://pl.wikipedia.org/wiki?curid=1948529" title="Simon Boccanegra">
Simon Boccanegra

Simon Boccanegra – opera Giuseppe Verdiego w trzech aktach z prologiem na podstawie libretta Francesco Maria Piave, której prapremiera odbyła się 12 marca 1857 r. w Teatro La Fenice w Wenecji

</doc>
<doc id="1948531" url="https://pl.wikipedia.org/wiki?curid=1948531" title="Bitwy nad rzeką Swentaną">
Bitwy nad rzeką Swentaną



</doc>
<doc id="1948532" url="https://pl.wikipedia.org/wiki?curid=1948532" title="Don’t Cry Daddy">
Don’t Cry Daddy

Don’t Cry Daddy – piosenka napisana przez Scotta Davisa i nagrana przez Elvisa Presleya. Jest to jego singel z 1969 roku.

</doc>
<doc id="1948535" url="https://pl.wikipedia.org/wiki?curid=1948535" title="ECA">
ECA

ECA ("Ephedrine, Caffeine, Aspiryn") - połączenie efedryny, kofeiny i aspiryny – silny środek termogeniczny, używany w celu utraty tkanki tłuszczowej. Przyjmowanie dawek powyżej 60 mg efedryny i 600 mg kofeiny może mieć niekorzystny wpływ na zdrowie, ze skutkiem śmiertelnym włącznie.
Utrata tkanki tłuszczowej.
Kontrolne badania względem placebo konsekwentnie wykazywały, że efedryna w małych dawkach w połączeniu z kofeiną jest skutecznym środkiem powodującym umiarkowaną utratę tkanki tłuszczowej bez zwiększania poważnych działań niepożądanych w porównaniu z placebo.
Dozowanie.
Przeważnie ECA przyjmuje się dwa do trzech razy dziennie, w jednorazowych dawkach nie większych niż 20–25 mg efedryny, 200 kofeiny, 200-350 Aspiryny - proporcje te uznaje się za najbardziej efektywne. Zalecane jest przyjmowanie ostatniej dawki najpóźniej na 6 godzin przed snem ze względu na wywoływaną bezsenność.
W niektórych starszych badaniach, o krótkim czasie trwania terapii, nie stwierdzono działań niepożądanych, jednak później zaobserwowano występowanie znacznego wzrostu ciśnienia krwi, przyspieszenia akcji serca, wzrostu stężenia glukozy na czczo, insuliny, wolnych kwasów tłuszczowych i mleczanów.

</doc>
<doc id="1948536" url="https://pl.wikipedia.org/wiki?curid=1948536" title="Śniegowe ciastko">
Śniegowe ciastko

Śniegowe ciastko (Tort ze śniegu; oryg. "Snow Cake") – brytyjsko-kanadyjski niezależny dramat filmowy z 2006 roku, wyreżyserowany przez walijczyka, Marca Evansa.
Akcja rozgrywa się głównie w Wawie w prowincji Ontario. Film opowiada o przyjaźni między autystyczną Lindą (Sigourney Weaver) i introwertycznym Brytyjczykiem, Alexem (Alan Rickman).
Autorką scenariusza jest, debiutująca w tej roli, Brytyjka Angela Pell. Napisała ona scenariusz w dwa dni, korzystając z własnych doświadczeń związanych autyzmem jej kilkuletniego syna.
Premiera filmu miała miejsce 8 września 2006 w Wielkiej Brytanii.
Zdjęcia do filmu kręcono w prowincji Ontario w Kanadzie: w Wawie (gmina Michipicoten) oraz w Grosso Jacobson Studios w Toronto.
Opis fabuły.
Jest wczesna wiosna. Małomówny Brytyjczyk w średnim wieku, Alex Hughes (Alan Rickman), niedawno opuścił więzienie, gdzie odbywał karę za zabicie człowieka. Podróżując autem do Winnipeg przez zaśnieżone północne Ontario, poznaje 19-letnią autostopowiczkę, Vivienne Freeman (Emily Hampshire). Dziewczyna zmierza do swojego domu w miasteczku Wawa. Alex decyduje się podwieźć dziewczynę. Ta, będąc otwartą i rozmowną osobą, zaprzyjaźnia się z mężczyzną i skłania go do opowiedzenia o swoim życiu. Nagle samochód taranuje ciężarówka i Vivienne ginie na miejscu. Alex nie doznaje poważniejszych obrażeń. Jasnym jest, że zawinił kierowca ciężarówki (Callum Keith Rennie). Hughes, będąc w szoku, postanawia odwiedzić matkę dziewczyny i wyjaśnić jej okoliczności wypadku.
Linda Freeman (Sigourney Weaver) okazuje się być w spektrum autyzmu. Została poinformowana o wypadku przez policję, ale nie okazuje smutku. Alex dowiaduje się od niej, że jej córka chciała być pisarką. Vivienne postanowiła jeździć (autostopem) z najbardziej samotnymi osobami, ponieważ jej zdaniem są one najlepszym źródłem ciekawych historii.
Linda ma obsesję na punkcie porządku i czystości. Nie jest w stanie dotknąć worków ze śmieciami, toteż zajmowała się nimi jej córka. Rodzice Lindy są na biwaku i nie ma z nimi kontaktu. Kobieta namawia Alexa, by został z nią do wtorku, kiedy to przyjadą śmieciarze. Przy okazji Brytyjczyk pomaga jej zorganizować pogrzeb i opiekuje się psem Vivienne. Stopniowo zaprzyjaźnia się z Lindą i nawiązuje romans z jej sąsiadką, Maggie (Carrie-Anne Moss).
W trakcie filmu, widz powoli dowiaduje się o przeszłości Alexa. Cztery lata temu jego syn, 18-letni Ryan, zmierzając na pierwsze w życiu spotkanie z ojcem, zginął w wypadku drogowym. Winnym zdarzenia okazał się policjant, który po pijanemu wjechał na chłopaka. Zrozpaczony ojciec odnalazł winnego kierowcę i uderzył go tak, że ten upadł, uderzając głową o kamienną posadzkę. Policjant zmarł, a Hughes trafił do więzienia. Teraz zmierza do Winnipeg, by tam spotkać się z matką Ryana.
Piosenki wykorzystane w filmie.
Opracowano na podstawie materiału źródłowego.

</doc>
<doc id="1948537" url="https://pl.wikipedia.org/wiki?curid=1948537" title="Tort ze śniegu">
Tort ze śniegu



</doc>
<doc id="1948538" url="https://pl.wikipedia.org/wiki?curid=1948538" title="Shinya">
Shinya



</doc>
<doc id="1948539" url="https://pl.wikipedia.org/wiki?curid=1948539" title="Snow Cake">
Snow Cake



</doc>
<doc id="1948540" url="https://pl.wikipedia.org/wiki?curid=1948540" title="Zespół Korpusu Kadetów im. Suworowa w Warszawie">
Zespół Korpusu Kadetów im. Suworowa w Warszawie



</doc>
<doc id="1948541" url="https://pl.wikipedia.org/wiki?curid=1948541" title="Camillo Berneri">
Camillo Berneri

Camillo Berneri (ur. 28 maja 1897 w Lodi, zm. 5 maja 1937 w Barcelonie) – włoski profesor filozofii i działacz anarchistyczny.
Berneri urodził się w 1897 roku w Lodi w prowincji Lombardia. Podczas I wojny światowej służył na froncie włoskim. Po wojnie pracował jako profesor nauk humanistycznych na uniwersytecie we Florencji. Berneri był przeciwny przejęciu władzy przez włoskich faszystów i działał w ruchu oporu przeciwko ówcześnie panującej władzy.
W 1926 roku Berneri wyjechał do Francji aby następnie udać się do Szwajcarii, Niemiec, Belgii, Luksemburga oraz Holandii, gdzie ostatecznie się osiadł. W ciągu następnych lat Berneri pisał liczne artykuły o tematyce antyfaszystowskiej i antyklerykalnej.
Po rozpoczęciu hiszpańskiej wojny domowej, Berneri stworzył wraz Carlo Rossellim kolumnę włoskich ochotników walczących z oddziałami wojsk generała Francisco Franco. Berneri i jego kolumna walczyła m.in. w bitwie pod Monte Pelado oraz w potyczce o miasto Huesca, gdzie Berneri walczył wraz z kolumną hiszpańskiego anarchisty Francisco Ascaso.
Na początku maja 1937 roku, na ulicach Barcelony doszło do walk pomiędzy anarchistami i stalinistami. 5 maja 1937 roku, grupa członków komunistycznej partii Hiszpanii (prawdopodobnie posiadająca rozkazy z Moskwy), wyciągnęła Berneriego z jego domu a następnie zastrzeliła. Ciało Camillo Berneriego znaleziono niedaleko siedziby Generalitat de Catalunya.
Życie prywatne.
Berneri był żonaty z Giovanną Berner. Miał także dwójkę dzieci Marie-Louise Berneri oraz Gilliane Berneri. Obie córki w latach późniejszych były związane z ruchem anarchistycznym.

</doc>
<doc id="1948548" url="https://pl.wikipedia.org/wiki?curid=1948548" title="Corpo Italiano di Liberazione">
Corpo Italiano di Liberazione



</doc>
<doc id="1948549" url="https://pl.wikipedia.org/wiki?curid=1948549" title="Everybody's Fine">
Everybody's Fine



</doc>
<doc id="1948550" url="https://pl.wikipedia.org/wiki?curid=1948550" title="Diablada">
Diablada

Diablada lub Danza de Diablos (hiszp. „taniec diabłów”) – tradycyjny taniec z Ameryki Południowej pochodzący z andyjskiego Altiplano, charakteryzuje się maskami i strojami diabła noszonymi przez tancerzy. Taniec jest mieszaniną tradycji teatralnych Hiszpanów i andyjskich obrzędów religijnych, takich jak taniec Llama llama na cześć boga Tiw ludu Uru (ich opiekuna w kopalniach, jeziorach i rzekach) i rytuał ajmarskich górników ku czci Anchanchu (strasznego demona - ducha jaskiń i innych odosobnionych miejsc).
Pochodzenie i tożsamość tego tańca są przedmiotem sporów między władzami i historykami Boliwii, Chile i Peru, gdzie jest on wykonywany, jako ważnej części ich kultury. Istnieje styl tańca właściwy dla Ekwadoru o nazwie Diablada Pillareña i odmiany diablady powstałe w innych krajach takich jak Argentyna, USA i Austria.

</doc>
<doc id="1948551" url="https://pl.wikipedia.org/wiki?curid=1948551" title="Grupa Ionescu Diamandi">
Grupa Ionescu Diamandi

Grupa Ionescu Diamandi (rum. Grupul Ionescu Diamandi) - rumuńska antykomunistyczna grupa zbrojna w latach 1949-1950
Kapitan lotnictwa Ionescu Diamandi 19 listopada 1946 r. został aresztowany przez funkcjonariuszy bezpieczeństwa za protesty w sprawie sfałszowania wyborów parlamentarnych. W 1949 r. udało się mu się jednak zbiec z więzienia wraz z innym oficerem lotnictwa. Schronili się w lasach na obszarze okręgu Valea Ierii. Oburzeni represjami reżimu komunistycznego rozpoczęli prowadzić propagandę przeciwko niemu w okolicznych wsiach. Dosyć szybko zgrupowali wokół siebie pewną liczbę chłopów, tworząc oddział zbrojny. Latem 1949 r. oddział, ukrywający się w Górach Băişoara, zajął dużą wieś Muntele Băişoara, rozbijając miejscowy posterunek milicji i opanowując budynek władz lokalnych. Spalono akta i materiały propagandowe, przecięto linie telefoniczne. Milicjanci i urzędnicy zostali zamknięci w magazynie na obrzeżach wsi jako zakładnicy. Dopiero po 24 h do Muntele Băişoara wkroczył oddział Securitate. W tej sytuacji partyzanci wycofali się w lasy. Securitate w odwecie aresztowała ponad 500 chłopów, z których wielu było torturowanych. 7 osób zostało zamordowanych. Następnie funkcjonariusze organów bezpieczeństwa wykryli i zaatakowali oddział partyzancki, rozbijając go. 1 grudnia 1950 r. trybunał wojskowy w Klużu-Napoce skazał I. Diamandi i 2 innych partyzantów na karę śmierci przez rozstrzelanie, którą natychmiast wykonano. Pozostali otrzymali kary wieloletniego więzienia. Podczas ich odbywania zostali zamordowani 2 członkowie oddziału I. Diamandi.

</doc>
<doc id="1948552" url="https://pl.wikipedia.org/wiki?curid=1948552" title="HAT-P-3 b">
HAT-P-3 b

HAT-P-3 b (Teberda) – planeta pozasłoneczna znajdująca się w konstelacji Wielkiej Niedźwiedzicy w odległości około 457 lat świetlnych od Ziemi. Planeta ta została odkryta 28 lipca 2007 w programie HATNet dzięki obserwacji tranzytu. Obiega ona gwiazdę HAT-P-3 (GSC 03466-00819).
Planeta HAT-P-3 b okrąża swoją macierzystą gwiazdę w ciągu niecałych 3 dni. Masa planety wynosi ok. 0,6 masy Jowisza, a jej promień to 0,8 . HAT-P-3 b obiega swoją gwiazdę w odległości 0,04 jednostki astronomicznej od niej.
Nazwa.
Planeta ma nazwę własną Teberda, pochodzącą od rzeki Teberda w Kaukazie Północnym w Rosji, której szybki przepływ skojarzył się proponującym z szybkim obiegiem planety wokół gwiazdy. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Rosji mogli wybrać nazwę dla tej planety. Spośród nadesłanych propozycji zwyciężyła nazwa Teberda dla planety i Dombay dla gwiazdy.

</doc>
<doc id="1948553" url="https://pl.wikipedia.org/wiki?curid=1948553" title="Łono Abrahamowe">
Łono Abrahamowe

Łono Abrahamowe – zwrot jest konceptem judaistycznym Drugiej Świątyni, który odnosi się do miejsca w Szeolu (greckie Hades), gdzie – jak niektórzy Żydzi wierzyli – prawi po śmierci czekali na Dzień Sądu.
Podczas okresu Pierwszej Świątyni w żydowskim koncepcie Szeol był miejscem gdzie umarli byli cisi i bez świadomości (patrz: Ps. 6:5 itd.). Pierwszą osobą, która wymienia Szeol, jest patriarcha Jakub; "W żałobie zejdę do syna mego do grobu. I opłakiwał go ojciec." (Księga Rodzaju 37:35). Z kolei w Starym Testamencie nie robi się żadnej różnicy pomiędzy przeznaczeniem prawych i nieprawych. Wszyscy udają się do tego samego miejsca (Ekl. 3:19). Wiara w życie pozagrobowe ograniczała się do zmartwychwstania. I tak Anna modli się słowami: "Bóg zadaje śmierć ale i przywraca do życia. Strąca do krainy umarłych, ale i wyprowadza." (1 Sm. 2:6).
Jednak w okresie pomiędzy Starym Testamentem a Nowym wiara w świadomość duszy po śmierci stała się popularna w judaizmie jako miejsce tymczasowe aż do zmartwychwstania w dniu ostatecznym. Na przykład Szeol u Henocha jest podzielony na cztery obszary: dla prawych, którzy będą wskrzeszeni ale nie wymagają sądu, dla prawych którzy będą wskrzeszeni a potem sądzeni i zaakceptowani, dla niegodziwych, którzy będą wskrzeszeni i dla niegodziwych, którzy nie będą wskrzeszeni. Ponieważ ta apokryficzna księga, 1 Henocha, spisana została hipotetycznie przez “Henocha”; w związku z czym przed Abrahamem, Henoch nie mógł spotkać się z Abrahamem.
Pseudoepigraficzne książki przypisane późniejszemu okresowi starotestamentowemu wymieniają Abrahama jako rządzącego patriarchami. Na przykład apokryf pseudoepigraficzny "Apokalipsa Sofoniasza" opisuje Sofoniasza oprowadzanego po zaświatach, który przechodzi z ciemnej strony Hadesu na stronę Abrahama: "potem przeszedł na stronę prawych, mianowicie Abrahama i Izaaka i Jakuba i Enocha i Eliasza i Dawida (Apokalipsa Sofoniasza 9:4) Wpływ myśli greckiej Hadesu jest widoczny po zwycięstwie Aleksandra Wielkiego i hellenizacji Palestyny. Widać to w łódce przepływającej rzekę: Przewoźnik anielski w micie żydowskim jest adaptacją z przewoźnika w greckim micie, Charon.
Żydowscy męczennicy w Egipcie wyrażają swoje przekonanie, że jeżeli umrą, Abraham, Izaak i Jakub powitają ich i wszyscy będą ich chwalić (4 Księga Machabejska13,17). W papirusach również jest to opisane jako "łono Abrahama, Izaaka i Jakuba", i w babilońskim Talmudzie przyjmuje się, że rabin Adda bar Ahaba (rabin III wieku) zmarł i udał się na "łono Abrahama”. Możemy to porównać z oświadczeniem Rabiego Levi (2 wiek) że "w świecie, który nadejdzie, Abraham będzie siedział przy bramie Gehenny nie pozwalając nikomu kto nosi pieczęć przymierza wejść do ognia." (Bereshit Rabbah 158). Odpowiada to żydowskiemu oczekiwaniu, że w czasie zmartwychwstania żydzi zostaną wskrzeszeni i leżeć będą przy stole Abrahama, Izaaka i Jakuba w królestwie Boga na ziemi.
Zwrot "łono Abrahama" wszedł do chrześcijaństwa poprzez koncept podany przez Jezusa w przypowieści o bogatym człowieku i Łazarzu (Łk 16:19-31); Niektórzy uważają, że Jezus użył konceptu żydowskiej mitologii takiego jak łono Abrahama jako ataku na Faryzeuszy, ponieważ Jezus utożsamia tych, którzy "kochają pieniądze" z Faryzeuszami w 16:17. Jednakże ta identyfikacja w 16:17 może być w celach identyfikacji Faryzeuszy tematem poprzedniej przypowieści; stąd przypowieść o nieuczciwym zarządcy zmieniającym dług (Łk 16:1-16) odnosi się do praktyk Faryzeuszy dotyczących zamiany listu rozwodowego.
Alternatywnym wyjaśnieniem jest, że przypowieść o bogatym człowieku i Łazarzu jest atakiem na Saduceuszy. Sugeruje to niemiecki teolog Johann Nepomuk Sepp, który identyfikuje 5 synów bogatego człowieka z 5 synami Annasza, o którym mowa u Józefa Flawiusza, w związku z tym bogacz to Kajfasz arcykapłan odziany w purpurę, więc i ktoś kto nie wierzy w zmartwychwstanie. Zgadza się z tym francuski komentator opat Claude-Joseph Drioux, który identyfikuje przepowiednie Abrahama, iż nawet jeżeli Łazarz wstałby z grobu ojciec bogacz i 5 braci nie uwierzą (Łk 16:29-30) z faktem, że historyczny Annasz i Kajfasz nie wierzyli w zmartwychwstanie historycznego Łazarza, Łazarza Betanii, i próbowali go odesłać na stałe w zaświaty (J 17:10).

</doc>
<doc id="1948557" url="https://pl.wikipedia.org/wiki?curid=1948557" title="Van den Bergh-Hagen 176">
Van den Bergh-Hagen 176

van den Bergh-Hagen 176 (również "vdBH 176") – gromada kulista znajdująca się w kierunku konstelacji Węgielnicy w odległości 61,6 tys. lat świetlnych od Ziemi. Została odkryta w 1975 roku przez Sidneya van den Bergha i Gretchen Hagen. W tym samym roku odkrywcy potwierdzili, że jest to gromada kulista i skatalogowali w swoim katalogu jako vdBH 176.
Gromada van den Bergh-Hagen 176 znajduje się w odległości około 42,1 tys. lat świetlnych od jądra Drogi Mlecznej.

</doc>
<doc id="1948560" url="https://pl.wikipedia.org/wiki?curid=1948560" title="Kpz">
Kpz



</doc>
<doc id="1948570" url="https://pl.wikipedia.org/wiki?curid=1948570" title="Oplątwa brodaczkowa">
Oplątwa brodaczkowa

Oplątwa brodaczkowa ("Tillandsia usneoides" L.) – gatunek rośliny z rodziny bromeliowatych ("Bromeliaceae"). Występuje w Ameryce Południowej, Środkowej oraz południowych obszarach Ameryki Północnej. 

</doc>
<doc id="1948571" url="https://pl.wikipedia.org/wiki?curid=1948571" title="Hubert Marischka">
Hubert Marischka

Hubert Marischka (ur. 27 sierpnia 1882 w Brunn am Gebirge, zm. 4 grudnia 1959 w Wiedniu) – austriacki aktor, śpiewak (tenor) i reżyser, wydawca muzyczny, od 1923 roku dyrektor Theater an der Wien.
Hubert Marischka urodził się w 1882 roku w rodzinie wiedeńskich snycerzy i pozłotników. Karierę artystyczną rozpoczął na prowincji w 1904 roku w teatrze muzycznym w St. Pölten. Występował potem w Brnie skąd Victor Léon ściągnął go na festiwal operetkowy do Mannheimu. Wystąpił tak dobrze, że natychmiast zaangażowano go do Theater an der Wien, obsadzając we wznowieniu "Wiedeńskiej krwi". Współdyrektor teatru Wallner nie był z niego zadowolony, i chociaż główny dyrektor teatru Wilhelm Karczag oponował ("Moja połowa Marischki jest bardzo utalentowana!" - twierdził), aktora zwolniono jeszcze w tym samym sezonie. Marischka przeszedł wtedy do Carl-Theater. Po sukcesie "Rozwódki" Leo Falla oraz epizodzie Kajetana w "Cygańskiej miłości" Lehára zyskał sobie ogromną sympatię publiczności oraz Lizzy, młodziutkiej córki Victora Léona, z którą wkrótce się ożenił. Po sukcesie scenicznym został ponownie zaangażowany w Theater an der Wien stając się gwiazdą tej sceny. Po przedwczesnej śmierci Lizzy, jesienią 1918 roku, ożenił się z Lilian, córką Karczaga, swego szefa. Teść wprowadził go w arkana zarządzania teatrem, powierzając mu funkcję współdyrektora. Po jego śmierci w 1923 roku objął dyrekcję teatru, odnosząc w tej roli szereg sukcesów: premiery "Hrabiny Maricy" i "Księżniczki cyrkówki" Kálmána. Został pochowany na wiedeńskim cmentarzu Hietzinger.

</doc>
<doc id="1948575" url="https://pl.wikipedia.org/wiki?curid=1948575" title="Wariant moskiewski">
Wariant moskiewski



</doc>
<doc id="1948580" url="https://pl.wikipedia.org/wiki?curid=1948580" title="Nizina Wielkich Jezior">
Nizina Wielkich Jezior

Nizina Wielkich Jezior – określenia Dolne Wielkie Jeziora używa się w odniesieniu do jezior Ontario i Erie i tak też nazwano towarzyszące im niziny. Cały region jest zbudowany z płasko ułożonych, paleozoicznych, skał osadowych. Nizina rejonu Wielkich Jezior ma kształt podobny do wydłużonego trójkąta i bywa nazywana „półwyspem”, gdyż jej południową i południowo-wschodnią granicę stanowią jeziora Ontario i Erie, a zachodnią i północno-zachodnią jezioro Huron.
Rzeźba terenu.
Charakterystycznym elementem rzeźby tego obszaru jest tzw. Próg Niagary ciągnący się od doliny rzeki Niagara do brzegów jeziora Huron. Jest to kuesta, której linia grzbietowa wznosi się od 180 do 480 m n.p.m. Powierzchnia jest urozmaicona różnymi osadami i formami polodowcowymi. W skałach osadowych regionu występuje gaz ziemny.

</doc>
<doc id="1948584" url="https://pl.wikipedia.org/wiki?curid=1948584" title="Obrona berlińska">
Obrona berlińska



</doc>
<doc id="1948588" url="https://pl.wikipedia.org/wiki?curid=1948588" title="Ülz’n">
Ülz’n



</doc>
<doc id="1948589" url="https://pl.wikipedia.org/wiki?curid=1948589" title="Uelz'n">
Uelz'n



</doc>
<doc id="1948590" url="https://pl.wikipedia.org/wiki?curid=1948590" title="Cykl peryglacjalny">
Cykl peryglacjalny

Cykl peryglacjalny - cykl geomorfologiczny przebiegający w warunkach zimnego klimatu poza lodowcami lub lądolodami. 
Charakterystyka.
Głównym procesem rzeźbotwórczym jest tu spełzanie zwietrzeliny (soliflukcja) po zamarzniętym podłożu pod wpływem jej powierzchniowego odmarzania oraz działalność wód roztopowych. Formy wytworzone w cyklu peryglacjalnym określa się jako formy peryglacjalne. Okres, w którym przebiega cykl peryglacjalny używa się błędnie w znaczeniu krajobrazu z zachowanymi niektórymi cechami rzeźby peryglacjalnej. Powinno się go stosować wyłącznie do terenu, w którym aktualnie rozwijają się procesy peryglacjalne, czego warunkiem jest sąsiedztwo lodowca, skąpa i przeważnie tundrowa roślinność, a przede wszystkim zimny klimat.

</doc>
<doc id="1948591" url="https://pl.wikipedia.org/wiki?curid=1948591" title="Samoczynne ponowne załączanie">
Samoczynne ponowne załączanie

Samoczynne ponowne załączanie (SPZ) – proces samoczynnego przywrócenia do normalnej pracy elementu elektroenergetycznego
(zwykle linii elektroenergetycznej) po wyłączeniu go przez układ zabezpieczający (np. po zwarciu lub obniżeniu napięcia).

</doc>
<doc id="1948593" url="https://pl.wikipedia.org/wiki?curid=1948593" title="Niziny Wewnętrzne">
Niziny Wewnętrzne

Niziny Wewnętrzne () – obszar fizjograficzny położony pomiędzy między zachodnią krawędzią Tarczy Kanadyjskiej a fałdowym systemem Gór Skalistych; szeroka synklina, wypełniona skałami osadowymi datowanymi od paleozoiku do kenozoiku. Na tym podłożu wykształciły się trzy regiony tzw. „równin prerii”, przedzielone dwoma wyraźnymi progami morfologicznymi. Równiny te obniżają się ku północy, przechodząc w rzekę Mackenzie i dochodząc do brzegu Morza Beauforta. Ich południową granicę wyznaczają miasta Dallas i San Antonio.
Serie skalne zawierają liczne pokłady surowców energetycznych, takich jak: węgiel kamienny, ropa naftowa i gaz ziemny. Poza tym występuje tam potas, sól i gips. Całą powierzchnię Zachodnich Równin Wewnętrznych pokrywają osady lodowcowe.

</doc>
<doc id="1948594" url="https://pl.wikipedia.org/wiki?curid=1948594" title="Scion xB">
Scion xB

Scion xB – subkompaktowy samochód osobowy produkowany przez japońską firmę Scion od roku 2004. Dostępny jako 5-drzwiowy crossover. Do napędu użyto kilku różnych silników R4. Moc przenoszona była na oś przednią poprzez 5-biegową manualną bądź 4-biegową automatyczną skrzynię biegów. Obecnie sprzedawana jest druga generacja modelu.

</doc>
<doc id="1948597" url="https://pl.wikipedia.org/wiki?curid=1948597" title="Lates calcarifer">
Lates calcarifer

Lates calcarifer – gatunek ryby okoniokształtnej z rodziny Latidae. Drapieżnik, ryba dwuśrodowiskowa, żyje w wodach słodkich i słonych. W wielu językach określany zwyczajowo nazwą barramundi lub barramunda.
W naturze ryba ta występuje w północnej Australii, Azji Południowo-Wschodniej i w wodach Oceanu Spokojnego. Obecnie pozyskiwana głównie z hodowli. W naturze osiąga ponad metr długości i masę ponad 50 kg. Jest obojnakiem. Rodzi się jako samiec, potem po około 4-5 latach zmienia płeć. Z hodowli do restauracji trafiają najczęściej ryby roczne, o wadze 1 kg i ok. 60 cm długości.

</doc>
<doc id="1948600" url="https://pl.wikipedia.org/wiki?curid=1948600" title="Bad Bodenteich">
Bad Bodenteich

Bad Bodenteich – miasto (niem. "Flecken") uzdrowiskowe w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Aue.
Do 31 października 2011 miasto było siedzibą gminy zbiorowej Bodenteich. 

</doc>
<doc id="1948601" url="https://pl.wikipedia.org/wiki?curid=1948601" title="Ebstorf">
Ebstorf

Ebstorf – miasto (niem. "Flecken") w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen-Ebstorf. 
Do 31 października 2011 miasto było siedzibą gminy zbiorowej Altes Amt Ebstorf.

</doc>
<doc id="1948602" url="https://pl.wikipedia.org/wiki?curid=1948602" title="Historia Sochaczewa">
Historia Sochaczewa

Średniowieczny Sochaczew do 1476 roku.
Pierwsze wzmianki o Sochaczewie pochodzą z 1138 roku. Wtedy to w klasztorze benedyktynów Świętej Trójcy miał umrzeć książę Bolesław Krzywousty.
Następna wzmianka wskazuje w 1221 roku na kasztelana Falantę – Sochaczew był zatem już wtedy stolicą kasztelanii, ówczesnego ośrodka administracji. Jego siedzibą był gród drewniano-ziemny. W tym czasie na terenie Sochaczewa istniała osada targowa powstała na skrzyżowaniu ważnych dróg wiodących z południa na północ (Kalisz – Łowicz – Sochaczew – Czerwińsk – Ciechanów – Prusy) i ze wschodu na zachód (Litwa – Liw – Warszawa – Błonie – Sochaczew – Łowicz – Łęczyca – Gniezno – Poznań i dalej na zachód). Należy domniemywać, że Sochaczew i okolice stosunkowo dobrze wtedy się rozwijały. Świadczą o tym dwie duże inwestycje podjęte w I połowie XIII wieku: budowa kościoła farnego św. Wawrzyńca na Poświętnem i kościoła oo. Dominikanów św. Mikołaja. Obie budowle zostały konsekrowane przez biskupa płockiego w 1257 roku.
W 1286 roku miał miejsce najazd litewski na Sochaczew.
Po ponad półwiecznej nieobecności osadnictwa na obecnej Górze Zamkowej zdecydowano się na budowę murowanego zamku w połowie XIV wieku.
Rangę Sochaczewa podkreślił książę Siemowit III, który zorganizował tutaj zjazd książąt mazowieckich i innych ważnych osobistości Mazowsza, by uchwalić statut praw dla Księstwa Mazowieckiego.
Choć data uzyskania praw miejskich jest nieznana, to według różnych źródeł stało się to przed 1368 rokiem, kiedy to Sochaczew był już wymieniony jako miasto („civitas”).
Następuje wcielenie miasta i ziemi do Korony w 1476 roku.
Lata 1476-1793 – Sochaczew w Koronie.
4 lutego 1476 Sochaczew został wcielony do Korony przez króla Kazimierza Jagiellończyka. Kupcy otrzymali wówczas przywilej handlu suknem w Lublinie i na Rusi a miasto prawo organizowania dorocznego jarmarku w drugą niedzielę po Wielkiejnocy. Ówcześnie miasto miało stosunkowo dużo wyspecjalizowanych rzemieślników – odnotowano obecność 22 bractw cechowych, m.in. byli to: rzeźnicy, sukiennicy, ślusarze, kowale, miecznicy, munsztukarze, rusznikarze i łucznicy.
W XVI wieku w Sochaczewie organizowano już więcej, bo cztery jarmarki na które przybywali kupcy z Warszawy, Gostynina, Błonia, Łowicza, i Bolimowa.
W 1476 roku działał na Bzurze królewski młyn posiadający 6 kół wodnych. Dwa lata później zakończono budowę kościoła parafialnego św. Wawrzyńca i Marii Magdaleny na Poświętnem, a w 1487 roku drewnianego budynku szpitala i kościoła św. Ducha założonego w 1457 roku (okolice obecnej ul. Warszawskiej i 1 Maja).
Pomimo pomyślnego rozwoju miasta w XV i XVI wieku następowały mniej lub bardziej uciążliwe kataklizmy w postaci pożarów bądź epidemii. Jednym z pierwszych odnotowanych był ten w 1461 roku kiedy to spłonęła większość miasta. Później kolejno w 1506, 1539, 1590 (całe miasto), 1618 (połowa miasta) oraz w 1644 roku.
Z 1507 roku pochodzi pierwsze świadectwo istnienia osiedla żydowskiego w Sochaczewie.
W rejestrze poborowym z 1563 roku wymieniono 17 kupców i kramarzy, 211 rzemieślników 13 specjalności (60 piekarzy, 39 szewców, 20 kuśnierzy, 18 krawców, 24 sukienników).
Przez drewniany most na Bzurze na trasie do Wyszogrodu i Płocka w 1564 roku przejechało 1900 koni kupieckich.
W 1570 roku w Sochaczewie były trzy murowane budynki – 2 kościoły i jedna kamienica. Łącznie w mieście były 394 domy w tym 336 mieszczańskich, 58 kościelnych, szlacheckich, starościńskich i żydowskich. Szacuje się, że Sochaczew miał wtedy ok. 3000 mieszkańców i był otoczony drewnianym parkanem.
Koniec „Złotego Wieku” miasta zapowiada wielki pożar który w lipcu 1590 roku strawił 129 z 329 domów. Lustracja z 1599 roku wymienia 329 domów zamieszkanych, 7 pustych, 40 komorników, 32 klasztornych. W 1602 roku wymienia się już 200 domów mieszkalnych w tym 20 żydowskich; Żydzi posiadali również szpital i bożnicę. Zamek starościński z armatami miał zewnętrzne mury ceglane a w środku był drewniany – już wtedy był w złym stanie. W 1630 roku w trakcie przebudowy drewniane elementy zastąpiono ceglanymi.
Przed 1609 roku zbudowano drewniany klasztor dominikanek; w 10 lat później, w 1618 roku wielki pożar miasta strawił połowę miasta w tym farę, kościół i klasztor dominikanów.
W 1630 roku w Sochaczewie było 110 domów – 18% mieszkańców było Żydami.
Następne dziesięciolecia przyniosły miastu dalszy upadek: w 1644 roku wybuchł kolejny pożar – spłonęły kościoły: farny, dominikanów i św. Ducha. Klasztor dominikanów zastąpiono drewnianym (murowany na skarpie Bzury był podmywany przez rzekę).
Istotnym czynnikiem, który się przyczynił do ostatecznego upadku miasta, były liczne wojny prowadzone na terenie Polski – był to między innymi potop szwedzki. 5 września 1655 roku Sochaczew zajęli Szwedzi, którzy następnie podążyli stąd do Warszawy. Zarówno Szwedzi jak i wojska Rakoczego nie oszczędzili Sochaczewa – w 1661 roku było tu 13 zamieszkanych domów. Istniejący tu od wieków sześciokołowy młyn został zniszczony – odbudowano go tylko z jednym kołem wodnym.
Druga połowa XVII wieku jak i początek XVIII nie były zbyt szczęśliwym okresem dla terenu całej Rzeczypospolitej. Epidemie chorób i III wojna północna, w której Polska de facto nie brała udziału, ostatecznie wykrwawiły i tak już mocno nadwerężoną gospodarkę kraju.
Gdy pojawiły się pierwsze, delikatne oznaki ożywienia na ziemiach polskich, w Sochaczewie zaakcentowano ten fakt poprzez fundację budowli kościelnych. W 1748–1755 – wymurowano klasztor i kościół dominikanek, natomiast ok. 1760–1784 roku kościół dominikanów został przebudowany w stylu barokowym i postawiono murowany klasztor. W 1783 roku zamknięto szpital i kościół św. Ducha. Zrujnowany zamek mieścił archiwa sądu grodzkiego. Ulice miasta nie posiadały bruku – tylko ul. Wodna i częściowo rynek były nim pokryte. W ratuszu magistrat wykorzystywał tylko jedną salę – reszta (4 sale) służyły jako wyszynk. Ratusz został rozebrany przed 1818 rokiem. W mieście nie było szpitala ani apteki (najbliższa w Łowiczu). Nie istniał również budynek szkoły – chłopcy byli uczeni przez organistę i wikarego, natomiast burmistrz miasta nie umiał pisać.
II połowa XVIII wieku była również schyłkiem państwowości polskiej. Echa wydarzeń ogólnokrajowych dało się również odczuć w Sochaczewie i na terenach ziemi sochaczewskiej. W 1769 roku miejscowa szlachta przystąpiła do konfederacji barskiej. W 1793 roku dwaj zaborcy porozumieli się co do przeprowadzenia II rozbioru Polski. W wyniku postanowień traktatu granica Królestwa Pruskiego oparła się na Bzurze. Pomimo tego, że Sochaczew oficjalnie nadal był miastem Rzeczypospolitej, wojska pruskie wkroczyły do miasta, zyskując przyczółek, jak się okazało przydatny podczas insurekcji kościuszkowskiej.
Lata 1793-1850 – rozwój Sochaczewa pod zaborami.
W 1793 Prusacy przeprowadzili lustrację zajętego miasta. W Sochaczewie mieszkały wtedy 1152 osoby, w tym 997 Żydów. Wśród zawodów wymieniono 133 rzemieślników, m.in.: 50 krawców, 18 kuśnierzy, 7 piwowarów, 12 łaziebników, 16 kupców, 21 kramarzy. Miasto posiadało 148 budynków mieszkalnych, w tym: 3 murowane, 145 drewnianych, 28 miało jako pokrycie strzechę. 16 domów należało do duchowieństwa a 75% budynków było bliskich ruinie. Na środku rynku stał budynek ratusza. Magistrat wykorzystywał jedną salę oraz piwnicę jako areszt a w pozostałych pomieszczeniach był szynk. W zamku znajdowało się archiwum sądu grodzkiego. Na Bzurze istniały dwa drewniane mosty oraz młyn, a w wodę miasto zaopatrywało 5 studni. Poza tym do mieszczan należało 16 włók pól uprawnych.
Rok 1793 nie był zbyt szczęśliwy dla miasta – już 8 kwietnia spłonął kościół farny na Poświętnem. Siedzibę parafii przeniesiono do kościoła ojców dominikanów, a cegłę sprzedano Żydom na budowę synagogi.
Mimo że Sochaczew został zajęty przez Prusaków w 1793 roku, oficjalnie przypadł im na mocy postanowień traktatu przeprowadzającego trzeci rozbiór Polski. Sytuacja zaczęła obierać odmienny bieg dziesięć lat później – w listopadzie 1806 roku, wojska Napoleona toczyły walki na Mazowszu (również pod Sochaczewem) z Rosjanami i Austriakami. W 1807 roku miasto znalazło się w granicach Księstwa Warszawskiego. Ze znaczniejszych wydarzeń tego okresu należy wymienić pożar miasta z 1808 roku, który pochłonął znaczną część śródmieścia. Już 14 września 1808 roku minister spraw wewnętrznych i religijnych Księstwa Warszawskiego zatwierdził „Plan restauracji Miasta Sochaczewa”.
W 1815 roku, na mocy postanowień kongresu wiedeńskiego, miasto znalazło się ponownie pod panowaniem cara rosyjskiego w autonomicznym Królestwie Polskim. 16 stycznia 1817 utworzono obwód sochaczewski z siedzibą w Łowiczu. W sierpniu roku 1818 niszczycielski pożar pochłonął zabudowę wokół rynku. Po tym wydarzeniu Rajmund Rembieliński, prezes Komisji Województwa Mazowieckiego, zlecił sporządzenie „Planu Sytuacyinego Miasta Sochaczewa”. Kolejny plan restauracji miasta zawierał m.in.: postulat powiększenia rynku i regulację ulic. Został przedstawiony do zatwierdzenia Komisji Rządowej Spraw Wewnętrznych i Policji w lipcu 1819 roku. W latach 1819-23 zrealizowano następujące zamierzenia tego planu: wybrukowano rynek i kilka ulic (w mieście było ich tylko dziewięć), wybudowano szlachtuz (rzeźnia, z niem. Schlachthaus) i murowany budynek łaźni.
Z innych zmian które nastąpiły w mieście należy wymienić kasatę klasztoru sióstr dominikanek przeprowadzoną 24 grudnia 1820 roku. Budynki przekazano Komisji Rządowej Wojny która umieściła tam lazaret, pomieszczenia sztabu, a w kościele skład i szwalnię.
Ze względu na rozwój Kalisko-Mazowieckiego Okręgu Przemysłowego wzrosło znaczenie traktu fabrycznego, który przebiegał również przez Sochaczew (Warszawa-Łódź-Kalisz-Prusy). W związku z tym 12 grudnia 1823 Rajmund Rembieliński, prezes Komisji Województwa Mazowieckiego, zatwierdził mapę regulacyjną Sochaczewa. W wyniku tego wyprostowano ul. Warszawską, usypano groblę (i obsadzono topolami), zbudowano nowy most na Bzurze. Wybudowano szereg budynków: ratusz, kramnice (hala targowa) (oddane do użytku przed 1833 r.) oraz budynek poczty przy ulicy Warszawskiej. Chociaż nakazano budować murowane elewacje domów w mieście, to większość budynków pozostała drewniana (miasto wspierało budowę murowanych budynków prywatnych). Na końcu ul. Warszawskiej i Łowickiej postawiono rogatki miejskie.
W 1828 roku przeniesiono targowisko ze Starego na Nowy Rynek (plac przed dzisiejszym budynkiem Straży Pożarnej) ze względu na liczne parady i musztry stacjonującego tu wojska. W tym samym roku oddano do użytku nowy ratusz projektu Bonifacego Witkowskiego. Koszt wzniesienia obiektu wyceniono na 45630 zł (wybudowany przez hr. Michała Skarbka). Ratusz w pierwotnej formie przypominał magistrat w Łowiczu projektu tego samego budowniczego.
W przeciągu 35 lat liczba ludności miasta wzrosła trzykrotnie – w 1828 r. było 3237 mieszkańców (w tym 76% Żydów). Wychodząc naprzeciw rosnącym potrzebom jak i wymogom nowoczesnej higieny, ok. 1830 roku założono nowy cmentarz parafialny za rogatkami miasta przy ul. Boryszewskiej (dzisiejszej ul. Traugutta). Wydzielony został z włości dziedzica Czerwonki, gen. Augusta Radwana. Na jego terenie znajdowały się również kwatery ewangelicka i prawosławna. Najwymowniejszą pozostałością po kwaterze prawosławnej jest kapliczka zbudowana na pocz. XX wieku. Mniej więcej w tym samym czasie utworzono cmentarz mahometański dla carskich żołnierzy stacjonujących w Sochaczewie. O istnieniu cmentarza przypomina kapliczka mahometańska tzw. baszta tatarska. Jest to niewielka budowla, obecnie w stanie ruiny, pobudowana w latach 30. XIX wieku.
Echa ogólnopolskich wydarzeń odbiły się również w Sochaczewie i okolicach. W 1831 roku miały miejsce potyczki powstańców listopadowych z wojskami zaborcy w rejonie miasta. Efektem zrywu było zniszczenie ratusza (przebudowa w latach 1833-37) oraz wstrzymanie modernizacji miasta.
Po zastoju związanym z powstaniem, powstało kilka budowli użyteczności publicznej. W latach 30. XIX wieku przy ulicy Warszawskiej zbudowano zajazd Daniela Rutkowskiego (jednopiętrowy budynek mieszkalno-usługowy). Natomiast w 1847 roku wzniesiono jatki rzeźnicze na rogu ul. Krótkiej i Rzeźniczej – parterowe, murowane, kryte dachem gontowym.
II połowa XIX wieku – okres zastoju gospodarczego.
Połowa XIX wieku przynosi miastu załamanie rozwoju gospodarczego. Powodem jest upadek znaczenia traktu fabrycznego wywołany budową kolei warszawsko-wiedeńskiej. Nieszczęścia dopełnił pożar miasta 14 lutego 1851. Dane z tamtego okresu świadczą o postępującej stagnacji. W 1858 roku mieszkało w Sochaczewie 3913 osób (w tym 80% Żydzi). Pomimo licznych zabiegów było tylko 59 domów murowanych. W tym samym roku pożar pochłonął synagogę. Nowy, monumentalny obiekt wybudowano w 1861 roku (przy ulicy Podzamcze od strony ul.Traugutta). W drugiej połowie XIX wieku Sochaczew stał się ważnym ośrodkiem ruchu chasydzkiego, skupionego wokół dworu cadyka Abrahama Bornsztajna (osiedlił się tutaj w 1883 r.).
W takich okolicznościach miasto powitało wybuch powstania styczniowego. Ze względu na obecność dużych kompleksów leśnych w okolicy – Puszczy Kampinoskiej i Bolimowskiej, odbyło się tu wiele potyczek powstańców z Rosjanami w latach 1863-64.
W odróżnieniu od losu wielu polskich miast, okres popowstaniowy przyniósł miastu awans – w 1867 roku utworzono ponownie powiat sochaczewski. Jednocześnie przeprowadzono kasatę klasztoru dominikanów 11 czerwca 1867 roku. Odtąd kościół pełnił rolę kościoła parafialnego a klasztor zmieniono na plebanię. Sytuacja gospodarcza miasta przedstawiała się już znacznie gorzej. Na początku lat 70. XIX wieku brakowało zakładów przemysłowych w mieście. Sochaczew mógł się pochwalić jedynie kilkoma zakładami (zatrudniającymi kilkanaście osób), istniały tu mianowicie: 2 małe garbarnie, 2 olejarnie, fabryka octu, 3 młyny.
Z powodu cyklicznie powtarzających się pogorzeli w mieście (kolejna w 1876 roku), 9 lipca 1880 roku utworzono Ochotniczą Straż Ogniową w Sochaczewie (jedna z pierwszych w zaborze). W tamtym czasie na 244 domy mieszkalne tylko 75 było murowanych.
Niekorzystne zmiany przyniósł miastu kryzys agrarny lat 90. XIX wieku – istniała wtedy tylko jedna garbarnia. Z tego powodu zaszły niepokojące zmiany w demografii miasta. O ile w 1888 roku mieszkało tu 6794 osoby (w tym 78% Żydzi), w 1897 roku zameldowane były 7741 osoby, z których w rzeczywistości zamieszkiwało tylko 6065.
1900-1918 ożywienie gospodarcze w Sochaczewie i zagłada miasta.
Pierwsze zwiastuny ożywienia gospodarczego przyniósł początek XX wieku. Już 2 lipca 1899 powstało Towarzystwo Pożyczkowo-Oszczędnościowe (dzisiejszy Bank Spółdzielczy). Towarzystwo funkcjonowało od 19 lipca 1901 roku i swą działalnością objęło początkowo teren miasta, a od 1905 roku gminy Chodaków, Kozłów Biskupi, Młodzieszyn i Szymanów. W 1902 roku okoliczne dwory założyły mleczarnię „Spójnia” (zatrudniała 10 osób) – masło i sery sprzedawano w kantorze w al. Jerozolimskich (Warszawa).
Wspaniałą wiadomością dla władz miasta oraz przedsiębiorców było ogłoszenie zamiaru budowy drogi żelaznej – kolei kaliskiej Warszawa – Łódź – Kalisz. W 1903 roku miasto zostało połączone linią kolejową z Warszawą. W listopadzie tego samego roku ukończono budowę sochaczewskiego szpitala przy ul. Trojanowskiej (ob.Staszica).
Pomimo tego, że Sochaczew nie był silnym ośrodkiem produkcji przemysłowej, i tutaj dała o sobie znać Rewolucja lat 1905-07. Już w 1905 roku odnotowano strajki na terenie powiatu sochaczewskiego i w samym Sochaczewie – przeważnie w majątkach ziemskich. 1 listopada 1906 roku u stóp Góry Zamkowej rozstrzelano 3 członków SDKPiL – uczestników tamtych zajść. Tablica z grobowca została przeniesiona do parku przy pl. Kościuszki.
Sochaczew w okresie przed I wojną światową był dogodnym miejscem do inwestowania. Duża podaż siły roboczej (w 1908 miasto liczyło 9567 mieszkańców), a przede wszystkim linia kolejowa ściągnęła znaczącego inwestora. 19 grudnia 1911 roku w Brukseli 103 udziałowców zawiązało Belgijską Spółkę Akcyjną z kapitałem zakładowym 5 mln franków belgijskich. Spółka ta otworzyła 2 grudnia 1913 fabrykę sztucznego jedwabiu w Boryszewie, zatrudniającą 600 osób. Po wojnie w fabryce produkowano proch bezdymny. W tym czasie istniały również inne zakłady przemysłowe w mieście: wytwórnia kafli Urbańskiego, olejarnia Eismana, zakład tkacki Goldkranda oraz 2 zakłady szewskie: Blocha i Troickiego.
Zagładę miastu przyniosła I wojna światowa. 3 października 1914 rozegrała się bitwa o Sochaczew. 5 października Niemcy ponownie zajęli i spalili miasto, wysadzili w powietrze wieżę ciśnień, dworzec kolejowy oraz zniszczyli tory. Od grudnia 1914 do lipca 1915 prowadzono zacięte walki niemiecko-rosyjskie na linii Bzury i Rawki. W wyniku tego całkowicie zniszczono miasto (ucieczka ludności) i pobudowaną przed rokiem fabrykę w Boryszewie. Od 1915 roku nadzór nad miastem sprawowało wojsko niemieckie. Mieszkańcy przybywali do swoich domów i życie powoli wracało do normy, np. władze niemieckie zezwoliły na działalność Straży Pożarnej, którą reaktywowano 11 listopada 1917.
I wojna światowa w Sochaczewie zakończyła się rozbrojeniem pozostających w mieście żołnierzy niemieckich.
Lata 1918-1939 – Sochaczew w Polsce międzywojennej.
Ze względu na duże zniszczenia, w okresie powojennym władze ukierunkowały swoje działania na odbudowę miasta. Ludność bardzo zubożała co wymusiło budowanie tańszych, drewnianych domów. Ze względu na bliskość Puszczy Kampinoskiej, gdzie zlokalizowany był tartak należący do powiatu, dnia 19 kwietnia 1919 roku sejmik powiatowy podjął decyzję o budowie kolei wąskotorowej z Sochaczewa do wsi Piaski Królewskie. Choć w założeniu miała być to kolej konna, zmieniono plan, ponieważ zakupiono dwa parowozy i wagony z likwidowanej linii Ruszki-Wyszogród. Dworzec kolejki w Sochaczewie został zbudowany w 1920 roku. Szybkie tempo budowy umożliwiło już 18 września 1922 roku otwarcie linii Sochaczew-Tułowice. W 1923 roku pociąg dojechał do Piasków Królewskich, a w 1924 do Wyszogrodu.
Priorytetowe znaczenie dla miasta miała linia kolejowa Warszawa-Sochaczew-Kalisz. Jeszcze podczas działań wojennych zadbano o możliwość użytkowania torowiska jak i dworca kolejowego. Wysadzona w powietrze wieża ciśnień została odbudowana w 1921 roku.
W okresie powojennym odbudowano fabrykę boryszewską zmieniając przy tym jej profil działania. Dobrą wiadomością dla mieszkańców miasta i powiatu była decyzja o budowie Fabryki Przędzy i Tkanin Sztucznych „Chodaków” S.A. Warszawski przemysłowiec Józef Korc sprzedał 5 lutego 1926 roku Chodaków (72 ha) i Chodaków Nadrzeczny (19 ha) Szwajcarowi, Karolowi Wehrli-Thielenowi za 23500 dolarów amerykańskich (umowa zawarta 16.06.1926 r.). Budowę fabryki rozpoczęto w 1927 roku, kapitał zakładowy wynosił 1 mln zł. Spółka miała siedzibę w Warszawie przy ul.Wspólnej 60.
Z ważniejszych wydarzeń związanych z zakładami przemysłowymi należy wymienić budowę mleczarni w Sochaczewie oraz fabryki tekstylnej w Gawłowie. Gawłowski przemysłowiec Konstanty Blumtritt zatrudniał około 70 robotników.
Dzięki rozwojowi gospodarczemu możliwa była elektryfikacja i częściowa kanalizacja miasta. Pobudowano również studnie artezyjskie.
Oprócz odbudowy centrum, odnotowano rozwój urbanistyczny miasta w kierunku stacji kolejowej oraz w rejonie nowo wybudowanych zakładów przemysłowych. Można tu wymienić kamienice, domy jednorodzinne oraz budynki użyteczności publicznej w rejonie ulic: Traugutta, 15 sierpnia (gimnazjum powiatowe), Ziemowita, Licealnej, Botanicznej, Towarowej (wspomniany dworzec kolei wąskotorowej). W Chodakowie ufundowano szereg budynków mieszkalnych dla kadry kierowniczej chodakowskiej fabryki (ul.Topolowa i Parkowa). Wybudowano szereg kamienic i domów jednorodzinnych przy ul.Chodakowskiej, gdzie umiejscowiono również szkołę powszechną.
Dzięki decyzjom władz miasta jak i sprzyjającej koniunkturze, Sochaczew rozwijał się dynamicznie przez cały okres międzywojenny. Pewne wyobrażenie na temat sytuacji demograficznej dają przeprowadzone w tym okresie dwa spisy powszechne – w 1921 i 1931 roku.
Z pierwszego spisu ludności z 30 września 1921 roku wynika że w mieście było zameldowanych 5070 osób, w tym 2404 mężczyzn i 2666 kobiet. Zamieszkiwali oni w 292 budynkach. 39% mieszkańców wyznawało judaizm (1981 osób), resztę stanowili katolicy (3089 osób).
Drugi spis ludności przeprowadzono 9 grudnia 1931 roku. Ludność miasta wzrosła do 10797 osób, w tym 5258 mężczyzn i 5539 kobiet. Tak znaczny przyrost populacji ludzkiej miasta w dużej części wynikał z decyzji administracyjnych. Z dniem 1 października 1929 roku do Sochaczewa przyłączono Boryszew oraz Rozlazłów. Dzięki temu przybyło 1916 sochaczewian (z 7501 do 9417 osób). Analogicznie powierzchnia zwiększyła się do 940 ha w 1931 roku (obecnie 2613 ha).
Około 60% (6298) mieszkańców trudniło się rzemiosłem lub było zatrudnionych w przemyśle. Sektor usług przedstawiał się następująco: 16% (1783 osoby) zatrudnionych było w handlu, 1021 osób w transporcie i komunikacji. W sektorze rolnictwa pozostawało nadal zatrudnionych 348 osób. Dosyć wysoki był odsetek analfabetyzmu – 26% (1829 osób), jedynie 74% mieszkańców miasta (7967 osób) umiało czytać i pisać. W strukturze wyznaniowej można dostrzec wzrost liczby katolików w stosunku do wyznawców judaizmu. W ciągu 10 lat odsetek wzrósł o 10% (do 71%), co przedstawiało się następująco: katolicy – 7693, Żydzi – 3011 osób.
Wychodząc naprzeciw wzrastającej liczbie ludności miasta i jej potrzebom, podjęto kilka istotnych decyzji z zakresu oświaty i opieki zdrowotnej. Z inicjatywy starosty i właściciela gruntu Włodzimierza Garbolewskiego, starosty Tadeusza Ołpińskiego, Zygmunta Repsza, inż.arch.Kazimierza Hugo-Badera i inż.Stanisława Szuberta powstało Gimnazjum Koedukacyjne Wydziału Powiatowego Sejmiku Sochaczewskiego. Budynek szkoły wybudowany został według projektu Franciszka Wilczkowskiego. Działalność rozpoczęło 1 września 1926 roku – naukę zaczęło pobierać trzydziestu uczniów. Czesne jak na ówczesne czasy było dosyć wysokie, bo wynosiło od 30 do 50 zł. Na gruntach właściciela Czerwonki, Włodzimierza Garbolewskiego powstała również szkoła powszechna przy obecnej ulicy Ryszarda Kaczorowskiego.
Dnia 11 listopada 1928 z inicjatywy starosty Tadeusza Reindla założono Ludowy Uniwersytet Rolniczy. Natomiast 5 czerwca 1934 roku rozpoczęto budowę szkoły w Chodakowie – placówka przy ul.Chodakowskiej została wybudowana w ciągu 3 miesięcy.
Podjęto również próbę wydawania gazety lokalnej. 15 lutego 1927 roku wydano pierwszy numer dwutygodnika „Echa Sochaczewskiego” – gazeta kosztowała 30 gr. 12 października 1927 roku gazetę zaprzestano drukować.
Z inicjatywy lokalnych działaczek 28 marca 1929 roku założono Związek Pracy Obywatelskiej Kobiet. Za cel postawił sobie opiekę nad sierocińcem (trzydzieścioro dzieci) i zakładem dla starców (trzydziestu pensjonariuszy). Natomiast 15 grudnia tego roku otwarto stację opieki nad matką i dzieckiem. W tym czasie sochaczewski szpital posiadał 60 łóżek na oddziałach: chirurgicznym, położniczym, dziecięcym i zakaźnym.
Wspomniany powyżej Włodzimierz Garbolewski ofiarował ziemię przeznaczoną pod przyszły stadion miejski. Dnia 26 czerwca 1932 roku oddano do użytku stadion w Sochaczewie. Gospodarzem obiektu był klub sportowy „Orkan”. W sąsiednim Chodakowie również istniał klub sportowy założony w 1929 roku przy Fabryce Przędzy i Tkanin Sztucznych „Chodaków” S.A., którego organizatorem był Michał Henke.
W Sochaczewie 24 czerwca 1933 roku powołano sekcję wodną Polskiego Towarzystwa Krajoznawczego, której celem było wybudowanie i prowadzenie przystani wodnej nad Bzurą.
Od sierpnia 1939 roku działał tu obóz dla internowanych obywateli polskich pochodzenia niemieckiego.
Lata 1939–1945 – bitwa nad Bzurą i okupacja.
1 września 1939 roku wojska hitlerowskie Niemcy napadły na Polskę. Mieszkańcy Sochaczewa bezpośrednio odczuli działania wojenne 3 września, kiedy na miasto spadły pierwsze bomby, m.in. na stację kolejową. 6 września Luftwaffe zbombardowało Chodaków, gdzie na ul.Chodakowskiej zginęli ludzie. Już 9 września, w godzinach popołudniowych wojska 8 armii niemieckiej gen. Johannesa von Blaskowitza wkroczyły do Sochaczewa od południowej strony. Ze względu na wielu rannych, zaistniała potrzeba adaptacji szkoły przy ul. Kaczorowskiego na szpital polowy. Od 18 września został przemianowany na szpital jeniecki i działał do 2 kwietnia 1940 roku. Drugi szpital tego typu urządzono w stołówce chodakowskiej fabryki.
O godzinie 6 rano 13 września do miasta wkroczył II batalion 18 pp pod dowództwem majora Feliksa Kozubowskiego, który w dniach 13-16 września dowodził obroną Sochaczewa w ramach bitwy nad Bzurą. Od początku walk miasto ostrzeliwane było silnym ogniem artyleryjskim i prawdopodobnie z tego powodu mjr Kozubowski w nocy z 13 na 14 wyprowadził wojsko z miasta na lewy brzeg Bzury. W godzinach rannych został zawrócony przez pułkownika Tadeusza Parafińskiego z rozkazem odbicia miasta. Zadanie było karkołomne ze względu na porę dnia i niekorzystne podejście do centrum od strony wysokiej skarpy. Wysokim kosztem oddział zdobył rynek i okoliczne osiedla. Ponieważ straty wyniosły 80% stanu osobowego, po południu 15 września miasto przeszło w ręce niemieckie. Batalion wycofał się po moście pontonowym na Bzurze, w czasie przeprawy zginął jednak mjr Kozubowski. Od południa 15 września przez prawie 30 godzin Niemcy byli wstrzymywani ogniem artyleryjskim z lewego brzegu rzeki przez 5. baterię 26 DP pod dowództwem por. Andrzeja Doroszewskiego. Walka o utrzymanie przeprawy zakończyła się wraz z odjazdem pułkownika Świtalskiego, dowódcy grupy bojowej.
Wskutek bitwy nad Bzurą, miasto uległo znacznemu zniszczeniu. W trakcie walk obronnych w gruzach legły zabudowa rynku (nie zniszczono jedynie pierzei wschodniej), dzielnica żydowska (bożnica, łaźnia, rzeźnia rytualna, szkoła), zabudowa ulic Farnej i Traugutta, most na rzece oraz stacja kolejowa. W czasie okupacji Niemcy rozbierali pozostałości po zabudowie przyrynkowej (np. w 1939 roku wysadzono ruiny kościoła podominikańskiego) przygotowując Sochaczew do przebudowy na miasto aryjskie. Gruzy z dzielnicy i cmentarza żydowskiego, kościoła i klasztoru dominikanów i dominikanek oraz domów prywatnych, posłużyły jako podsypka pod budowane przez Niemców lotnisko w Bielicach.
Mimo deklaracji przestrzegania konwencji genewskich, wojska niemieckie już od początku pozwalały sobie na bestialskie zachowania. 22 września na terenie boryszewskiej cegielni rozstrzelano 50 jeńców wojennych z bydgoskiego Batalionu Obrony Narodowej. Był to odwet za zdławienie V kolumny w Bydgoszczy.
Z dniem 26 października stanowiska administracyjne objęły władze okupacyjne – dotychczas władzę w okupowanym mieście sprawował Wehrmacht. Starostwo sochaczewskie znajdowało się w obecnym urzędzie miasta. Wszyscy trzej starostowie z okresu okupacji hitlerowskiej zamieszkiwali w dworze w Czerwonce. Burmistrz urzędował w magistracie przy rynku. W Sochaczewie umieszczono również wiele innych urzędów i placówek władz okupacyjnych. Arbeitsamt mieścił się w kamienicy przy ul.1 Maja 13 – w 1942 roku podczas pożaru strażacy przenieśli ogień na dokumenty miejscowej ludności chroniąc ich w ten sposób przed represjami. W Chodakowie przy ul.Pocztowej 5 siedzibę miał Schutzpolizei. W Domu Dziecka Rodziny Policyjnej umieszczono powiatową komendanturę żandarmerii, która od wiosny 1941 roku miała siedzibę na rogu ul.1 Maja i Warszawskiej (tzw. Dom Kobka).
Niemcy prowadzili represyjną politykę wobec miejscowej ludności – na początku 1940 roku na terenie fabryki w Boryszewie założono cywilny obóz dla Polaków. Przeciętnie więziono tam ok. 400 osób. Od 1941 roku w obozie umieszczano tylko jeńców radzieckich. W założeniu był to pokazowy obóz w którym wyniszczano więźniów poprzez głód i choroby. Zlikwidowano go na przełomie 1942/1943 roku.
Zdecydowanie najgorzej Niemcy obeszli się z Polakami żydowskiego pochodzenia. Już od początku okupacji ustanowiono dla ludności żydowskiej obostrzenia. Wprowadzono Judenrat, obowiązek pracy i zakaz poruszania się po terenie powiatu. Decyzją władz okupacyjnych w Sochaczewie utworzono getto żydowskie. Teren ten był ogrodzony drutem kolczastym gdzie przebywało 300 osób (7-11 osób na izbę). Pod koniec stycznia teren getta rozszerzono o kolejne ulice. Terror wciąż nasilał się w stosunku do pozostałej ludności miasta.
Rok 1943 był okresem załamania nastrojów w okupowanym kraju. Wśród żołnierzy podziemia podjęto szereg działań mających na celu podtrzymanie ducha walki i nadziei na wyzwolenie. Taką akcję przeprowadzono 25 maja 1943 roku – żołnierze AK zdjęli ze słupa w rynku „szczekaczkę” przez którą Niemcy nadawali własną wersję aktualnych wydarzeń. Dzień później, 26 maja na mocy wyroku podziemnego sądu AK, wykonano karę śmierci na zastępcy starosty. Herman Albert Volbichler znany był ze swego nienawistnego stosunku wobec Polaków. Zamachu dokonał w godzinach rannych Stanisław Janicki ps. „Kordon”, na ul.Reymonta, gdzie mieszkał Volbichler. Inną akcję przeprowadzono w nocy z 4 na 5 sierpnia 1943 roku – grupa AK zmieniła nazwę ul.Warszawskiej na Sikorskiego. Akcja małego sabotażu odbyła się miesiąc po katastrofie gibraltarskiej. W tym okresie miejscowi żołnierze AK podjęli również nieudaną próbę zniszczenia wyposażenia sochaczewskiego kina przy ul. Warszawskiej.
W 1944 roku Niemcy zdawali sobie sprawę ze zbliżającej się od wschodu Armii Czerwonej. Wiosną tego roku z rozkazu niemieckiego Dowództwa Wojsk Lądowych (OKH) Niemcy rozpoczęli budowę umocnień pasa „a”. Najbardziej wysunięty na wschód, przebiegał od ujścia Bzury, przez środkową Pilicę, Nidę, Wisłokę do Karpat. Pozostałością są bunkry we wschodniej części miasta w rejonie ul. Warszawskiej i stacji kolejowej oraz na Rozlazłowie. Sochaczew stał się węzłem oporu (tzw. Gruppensystem) o kształcie jeleniego rogu, składający się ze schronów żelbetonowych dla około 12 żołnierzy, garaży (remiz) dla dział przeciwpancernych, żelbetowych i ziemnych stanowisk dla broni maszynowej. W skład obiektów fortyfikacyjnych znajdujących się w Sochaczewie wchodzą schrony bierne piechoty, schron typu Tobruk (Ringstand 58 c) oraz schrony na działa przeciwpancerne.
Wybuch powstania Warszawskiego w sierpniu 1944 roku, wymusił na władzach okupacyjnych przeniesienie do Sochaczewa władz dystryktu warszawskiego.
Od września 1944 roku na terenie powiatu sochaczewsko-błońskiego (również Żyrardowa) zakwaterowano ok. 75000 wygnańców z niszczonej Warszawy, pogarszając tym i tak ciężkie położenie miejscowej ludności.
17 stycznia 1945 roku w ramach operacji wiślańsko-odrzańskiej do miasta wkroczyły oddziały Armii Czerwonej i tym samym zakończyły pięcioletni okres okupacji niemieckiej. Miasto zostało zdobyte przez 2 armię pancerną gwardii gen. Siemiona Bogdanowa. Sochaczew stanowił punkt oporu obrony niemieckiej 9 Armii.
W wyniku działań wojennych na terenie Sochaczewa zniszczeniu uległo ponad 40% budynków i orientacyjnie zginęło 4000 mieszkańców.
Lata 1945–1989 – Sochaczew w Polsce Ludowej.
Miasto zostaje wyzwolone przez jednostki Armii Czerwonej 17 stycznia 1945 r. Po wojnie zbudowane zostały osiedla „Polna” i „Warszawska”. Odbudowano i rozbudowano zakłady Boryszew, powstały zakłady przemysłu spożywczego i metalowego, zakłady ceramiki budowlanej. W latach 1960 – 64 na rynku, na miejscu zniszczonej świątyni dominikanów, zbudowano kościół wg projektu Mieczysława Gliszczyńskiego. Na pobliskim skwerze stoi obelisk ku czci Chopina wzniesiony w 1961 roku. W 1977 r. do miasta zostaje przyłączony pobliski Chodaków. W 1979 roku uruchomiono miejską komunikację autobusową.
Sochaczew od 1989.
W 1999 roku Sochaczew ponownie został stolicą powiatu sochaczewskiego.
W ostatnich latach w mieście przeprowadzono liczne inwestycje, w tym modernizację ul. Olimpijskiej, przebudowę stadionu "Orkan" i renowację Parku Garbolewskich. W 2019 roku rozpoczęły się prace renowacyjne w muszli koncertowej i Parku Fryderyka Chopina. Od niedawna w Wójtówce k. Sochaczewa działają dwa centra handlowe: Sonata Park i MultiShop.

</doc>
<doc id="1948604" url="https://pl.wikipedia.org/wiki?curid=1948604" title="Hayrulla Karimov">
Hayrulla Karimov

Hayrulla Karimov (ur. 22 kwietnia 1978 w Namanganie) - uzbecki piłkarz grający na pozycji obrońcy.
Kariera klubowa.
Karierę piłkarską Karimov rozpoczął w rodzinnym Namanganie, w tamtejszym klubie Navbahor Namangan. W 1996 roku zadebiutował w jego barwach w pierwszej lidze uzbeckiej. W debiutanckim sezonie wywalczył z Navbahorem mistrzostwo Uzbekistanu. W 1998 roku zdobył z nim Puchar Uzbekistanu, a w 1999 roku - Superpuchar.
W 2005 roku Karimov przeszedł do Mash'al Muborak i w tamtym roku został z nim wicemistrzem kraju. W Mash'al grał przez 3 sezony, a na początku 2008 roku odszedł do Bunyodkoru Taszkent, do sierpnia 2008 znanego jako Kuruvchi Taszkent. W 2008 i 2009 roku dwukrotnie z rzędu wywalczył mistrzostwo Uzbekistanu, a w 2008 roku zdobył też krajowy puchar.
Kariera reprezentacyjna.
W reprezentacji Uzbekistanu Karimov zadebiutował w 2007 roku. W tym samym roku został powołany przez selekcjonera Raufa Inileyeva do kadry na Puchar Azji 2007. Tam wystąpił w 4 spotkaniach: z Iranem (1:2), z Malezją (5:0), z Chinami (3:0) i ćwierćfinale z Arabią Saudyjską (1:2).

</doc>
<doc id="1948608" url="https://pl.wikipedia.org/wiki?curid=1948608" title="Gmina zbiorowa Altes Amt Ebstorf">
Gmina zbiorowa Altes Amt Ebstorf

Gmina zbiorowa Altes Amt Ebstorf (niem. "Samtgemeinde Altes Amt Ebstorf") – dawna gmina zbiorowa położona w niemieckim kraju związkowym Dolna Saksonia, w powiecie Uelzen. Siedziba administracji gminy zbiorowej znajdowała się w mieście Ebstorf.
1 listopada 2011 gmina zbiorowa została połączona z gminą zbiorową Bevensen tworząc nową gminę zbiorową Bevensen-Ebstorf.
Podział administracyjny.
Do gminy zbiorowej Altes Amt Ebstorf należały cztery gminy oraz jedno miasto ("Flecken"):

</doc>
<doc id="1948609" url="https://pl.wikipedia.org/wiki?curid=1948609" title="Altes Amt Ebstorf">
Altes Amt Ebstorf



</doc>
<doc id="1948610" url="https://pl.wikipedia.org/wiki?curid=1948610" title="Kate McGregor">
Kate McGregor

Kate McGregor, Katherine McGregor – australijska historyk specjalizująca się w historii Indonezji, wykładowca na Uniwersytecie w Melbourne.
Jest autorką książki "History in Uniform: Military Ideology and the Construction of Indonesia's Past" (2007) oraz artykułów zamieszczanych na łamach czasopism „Asian Studies Review”, „Indonesia”, „History Australia”, „Southeast Asia Research”, „Australian Journal of Asian Law”, „Critical Asian Studies” i „Kajian Malaysi”. 
Należy do redaktorów „Inside Indonesia”.

</doc>
<doc id="1948611" url="https://pl.wikipedia.org/wiki?curid=1948611" title="Kładka Żernicka">
Kładka Żernicka

Kładka Żernicka – kładka położona we Wrocławiu, w rejonie osiedla Żerniki, stanowiąca przeprawę nad rzeką Ślęzą.
Kładka wybudowana została w 2007 roku. Przez kładkę przeprowadzona jest droga dla pieszych i droga rowerowa. Wybudowana została obok Mostu Żernickiego, powyżej mostu, na południe od niego. Potrzeba jej budowy wynikała z braku chodników na moście położonym w ciągu ulicy Żernickiej.
Całkowita długość kładki wynosi 53,7 m, całkowita szerokość 4,46 m, a szerokość drogi 4,0 m. Konstrukcja kładki to płyta o zmiennej wysokości, dwuprzęsłowa, z obustronnymi wspornikami.

</doc>
<doc id="1948613" url="https://pl.wikipedia.org/wiki?curid=1948613" title="Gmina zbiorowa Bevensen">
Gmina zbiorowa Bevensen

Gmina zbiorowa Bevensen (niem. "Samtgemeinde Bevensen") – dawna gmina zbiorowa położona w niemieckim kraju związkowym Dolna Saksonia, w powiecie Uelzen. Siedziba administracji gminy zbiorowej znajdowała się w mieście Bad Bevensen.
1 listopada 2011 gmina zbiorowa została połączona z gminą zbiorową Altes Amt Ebstorf tworząc nową gminę zbiorową Bevensen-Ebstorf.
Podział administracyjny.
Do gminy zbiorowej Bevensen należało osiem gmin, w tym jedno miasto:

</doc>
<doc id="1948614" url="https://pl.wikipedia.org/wiki?curid=1948614" title="Richard Pennell">
Richard Pennell

Richard Pennell – brytyjski historyk, wykładowca na Uniwersytecie w Melbourne.
Ukończył arabistykę i iberystykę na Uniwersytecie w Leeds, a następnie uzyskał tytuł doktora na tej samej uczelni. Pracę doktorską pisał z historii islamu. 
Wykładał na uczelniach w Singapurze, Nairobi, Bengazi i Stambule.
Publikował artykuły m.in. na łamach „La Aventura de la Historia”, „Journal of North African Studies”, „International Journal of Human Rights” i „Australian Journal of Asian Law”.

</doc>
<doc id="1948618" url="https://pl.wikipedia.org/wiki?curid=1948618" title="Lista Watykańska 45 filmów">
Lista Watykańska 45 filmów



</doc>
<doc id="1948620" url="https://pl.wikipedia.org/wiki?curid=1948620" title="Klimczok (zbójnik)">
Klimczok (zbójnik)

Klimczok lub Klimczak – postać półlegendarna, hetman zbójnicki, działający pod koniec XVII wieku na terenie dzisiejszej Żywiecczyzny i Beskidu Śląskiego. Postać ta posiada cechy trzech postaci historycznych – zbójników: Wojciecha (zm. 1695 r. w Oświęcimiu), Mateusza (zm. 1697 r. w Krakowie) i Jana Klimczaków. Banda Klimczoka łupiła bogatych kupców, gospodarzy a nawet księży w okolicach Żywca (dokonała zuchwałego napadu na miasto), Bielska, Białej i Andrychowa. Kryjówką bandy miały być lasy na Klimczoku i Trzech Kopcach.
Legendy.
Klimczok miał pochodzić ze szlachetnego rodu lub wychowywać się na Zamku Sułkowskich w Bielsku. Tu miał dorastać z Klementyną Sułkowską, w której z czasem zakochał się ze wzajemnością. Jej ręka miała być jednak przeznaczona wiedeńskiemu księciu, wobec czego Klimczok uciekł w góry, gdzie zorganizował bandę, która rabowała bogatych, a pomagała biednym. Nie mogąc jednak zapomnieć o ukochanej, porwał ją przed ślubem z kaplicy zamkowej i uprowadził w góry. Wybudował dla niej kamienny dwór w miejscu, gdzie stoi schronisko PTTK na Klimczoku (zwane „Klementynówką”). Jednak po pewnym czasie Klementyna zatęskniła za matką i zapragnęła się z nią zobaczyć. Nie mogąc jej odmówić, Klimczok ruszył z nią w doliny. Tu został rozpoznany, a jeden z wieśniaków – skuszony nagrodą – zawiadomił komendanta straży książęcej. Urządzono zasadzkę, w której zbójnik został ranny i pojmany. Zmarł, powieszony na haku za żebro.
Od jego imienia pochodzi nazwa szczytu Klimczoka, a on sam miał zamieszkiwać znajdującą się nieopodal jaskinię.

</doc>
<doc id="1948622" url="https://pl.wikipedia.org/wiki?curid=1948622" title="Gmina zbiorowa Bodenteich">
Gmina zbiorowa Bodenteich

Gmina zbiorowa Bodenteich (niem. "Samtgemeinde Bodenteich") – dawna gmina zbiorowa położona w niemieckim kraju związkowym Dolna Saksonia, w powiecie Uelzen. Siedziba administracji gminy zbiorowej znajdowała się w mieście Bad Bodenteich.
1 listopada 2011 gmina zbiorowa połączyła się z gminą zbiorową Wrestedt tworząc nową gminę zbiorową Aue.
Podział administracyjny.
Do gminy zbiorowej Bodenteich należały trzy gminy, w tym jedno miasto "(Flecken)":

</doc>
<doc id="1948628" url="https://pl.wikipedia.org/wiki?curid=1948628" title="Gmina zbiorowa Rosche">
Gmina zbiorowa Rosche

Gmina zbiorowa Rosche (niem. "Samtgemeinde Rosche") – gmina zbiorowa położona w niemieckim kraju związkowym Dolna Saksonia, w powiecie Uelzen. Siedziba administracji gminy zbiorowej znajduje się w miejscowości Rosche.
Podział administracyjny.
Do gminy zbiorowej Rosche należy pięć gmin:

</doc>
<doc id="1948630" url="https://pl.wikipedia.org/wiki?curid=1948630" title="Rejon siewierobajkalski">
Rejon siewierobajkalski

Rejon siewierobajkalski (ros. Северо-Байкальский район; bur. Хойто-Байгал аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest Niżnieangarsk (5,5 tys. mieszkańców). Rejon został utworzony 10 września 1925 roku.
Położenie.
Rejon zajmuje powierzchnię 53 990 km ². Położony jest w północnej części Republiki Buriacji. Rejon z trzech stron otacza północną część jeziora Bajkał. Przez rejon przepływa rzeka Górna Angara (na terenie rejonu uchodzi do jeziora Bajkał).
Ludność.
Rejon zamieszkany jest przez 14 876 osób (2007 r.). Średnia gęstość zaludnienia w rejonie wynosi 0,28 os./km².
Podział administracyjny.
Rejon podzielony jest na 4 osiedla typu miejskiego i 6 osiedli wiejskich. W granicach rejonu znajduje się również miasto wydzielone Siewierobajkalsk (25,4 tys. mieszkańców).

</doc>
<doc id="1948631" url="https://pl.wikipedia.org/wiki?curid=1948631" title="Gmina zbiorowa Suderburg">
Gmina zbiorowa Suderburg

Gmina zbiorowa Suderburg (niem. "Samtgemeinde Suderburg") – gmina zbiorowa położona w niemieckim kraju związkowym Dolna Saksonia, w powiecie Uelzen. Siedziba administracji gminy zbiorowej znajduje się w miejscowości Suderburg.
Podział administracyjny.
Do gminy zbiorowej Suderburg należą trzy gminy:

</doc>
<doc id="1948632" url="https://pl.wikipedia.org/wiki?curid=1948632" title="Gmina zbiorowa Wrestedt">
Gmina zbiorowa Wrestedt

Gmina zbiorowa Wrestedt (niem. "Samtgemeinde Wrestedt") – dawna gmina zbiorowa położona w niemieckim kraju związkowym Dolna Saksonia, w powiecie Uelzen. Siedziba administracji gminy zbiorowej znajduowała się w miejscowości Wrestedt.
1 listopada 2011 gmina zbiorowa połączyła się z gminą zbiorową Bodenteich tworząc nową gminę zbiorową Aue.
Podział administracyjny.
Do gminy zbiorowej Wrestedt należały trzy gminy:

</doc>
<doc id="1948633" url="https://pl.wikipedia.org/wiki?curid=1948633" title="Asror Aliqulov">
Asror Aliqulov

Asror Chorievich Aliqulov (ur. 12 września 1978) – uzbecki piłkarz grający na pozycji obrońcy.
Kariera klubowa.
Karierę piłkarską Karimov rozpoczął w klubie Mash'al Muborak. W 1995 roku zadebiutował w jego barwach w pierwszej lidze uzbeckiej. Grał w nim do połowy 1997 roku, a następnie przeszedł do Nasafu Karszy. Zawodnikiem tego klubu był do końca sezonu 2002.
W 2003 roku Aliqulov przeszedł do Paxtakoru Taszkent i w tamtym roku został z nim po raz pierwszy w karierze mistrzem kraju. Zdobył też wówczas Puchar Uzbekistanu. Od 2004 do 2007 roku jeszcze czterokrotnie z rzędu wywalczył z Paxtakorem tytuł mistrzowski. W latach 2004, 2005, 2006, 2007 i 2009 zdobył pięć pucharów kraju. W połowie 2009 roku odszedł z Paxtakoru do Sho'rtanu G'uzor.
Kariera reprezentacyjna.
W reprezentacji Uzbekistanu Aliqulov zadebiutował 11 lipca 1999 roku w wygranym 3:0 towarzyskim spotkaniu z Malezją. W 2004 roku wystąpił w 4 meczach Pucharu Azji 2004: z Irakiem (1:0), z Irakiem (1:0), z Arabią Saudyjską (1:0), z Turkmenistanem (1:0) i ćwierćfinale z Bahrajnem (2:2, k. 3:4). Z kolei w 2007 roku został powołany przez selekcjonera Raufa Inileyeva do kadry na Puchar Azji 2007. Tam był rezerwowym i nie rozegrał żadnego spotkania.

</doc>
<doc id="1948635" url="https://pl.wikipedia.org/wiki?curid=1948635" title="Japhet Kipyegon Korir">
Japhet Kipyegon Korir

Japhet Kipyegon Korir (ur. 30 czerwca 1993 w Kericho) – kenijski lekkoatleta specjalizujący się w biegach długich.
Trzykrotnie startował w mistrzostwach świata w przełajach zdobywając 5 medali (w tym trzy złote). 

</doc>
<doc id="1948636" url="https://pl.wikipedia.org/wiki?curid=1948636" title="Rasputin (film 1996)">
Rasputin (film 1996)

Rasputin () – amerykańsko-węgierski telewizyjny film biograficzny z 1996 roku. Tematem filmu są dzieje słynnego Rasputina.

</doc>
<doc id="1948639" url="https://pl.wikipedia.org/wiki?curid=1948639" title="Rasputin (ujednoznacznienie)">
Rasputin (ujednoznacznienie)



</doc>
<doc id="1948645" url="https://pl.wikipedia.org/wiki?curid=1948645" title="Clement Kiprono Langat">
Clement Kiprono Langat

Clement Kiprono Langat (ur. 18 grudnia 1991) – kenijski lekkoatleta specjalizujący się w biegach średnich.
Swoją międzynarodową karierę rozpoczął od zdobycia złotego i srebrnego medalu podczas przełajowych mistrzostw świata w Bydgoszczy (2010). Mistrz Afryki w biegach przełajowych z 2012 roku.

</doc>
<doc id="1948648" url="https://pl.wikipedia.org/wiki?curid=1948648" title="Stanisław Czaykowski">
Stanisław Czaykowski

Stanisław Czaykowski, za granicą znany również jako Stanislas Czaykowski oraz Stanislaus Czaykowsky (ur. 10 czerwca 1899 w Hadze w Holandii, zm. 10 września 1933 w Monzy we Włoszech) – polsko-francuski kierowca wyścigowy, hrabia.
Życiorys.
Jego rodzice byli arystokratami. W 1914 roku rodzina Czaykowskich przeprowadziła się do Paryża. Rok później Stanisław Czaykowski uzyskał francuskie obywatelstwo. W trakcie I wojny światowej służył jako ochotnik w piechocie francuskiej. Po wojnie prowadził interesy w Wielkiej Brytanii, dzięki czemu zarobił dużo pieniędzy. Pozwoliło mu to na debiut w wyścigach samochodowych w 1929 roku, w wyścigu Grand Prix Comminges za kierownicą Bugatti T37A. W czerwcu 1930 roku zakupił ośmiocylindrowy Bugatti T35C. Pierwszy jego poważny sukces nastąpił w roku 1931, kiedy to jadąc tym modelem wygrał niezaliczane do mistrzostw Grand Prix Casablanki. Po zawodach tych w Bugatti T54 ustanowił w AVUS rekord prędkości na poziomie 213,842 km/h. W kwietniu zakupił model T51. W tym samym roku zajął drugie miejsca w Grand Prix Dieppe i Grand Prix Comminges, a trzecie w Grand Prix de la Marne, Monzy i Brignoles. W sezonie 1932 wygrał Grand Prix Prowansji, a trzecie miejsca zajął w Grand Prix Nîmes i Casablanki.
W sezonie 1933 wygrał British Empire Trophy na Bugatti T54. Drugie miejsce zajął w wyścigu na torze AVUS, a trzecie w Dieppe. 10 września zginął w wyścigu na Monzy. W tym samym wyścigu zginęli Baconin Borzacchini oraz Giuseppe Campari.
Poza wyścigami Grand Prix Czaykowski w latach 1932–1933 brał udział w wyścigu 24h Le Mans, ale nie ukończył żadnego z nich.
Wyniki wyścigów.
na żółto zaznaczone – Grandes Épreuves
We wszystkich wyścigach gdzie nie jest wpisany zespół było to zgłoszenie prywatne.

</doc>
<doc id="1948649" url="https://pl.wikipedia.org/wiki?curid=1948649" title="Stanislas Czaykowski">
Stanislas Czaykowski



</doc>
<doc id="1948651" url="https://pl.wikipedia.org/wiki?curid=1948651" title="Isiah Kiplangat Koech">
Isiah Kiplangat Koech

Isiah Kiplangat Koech (ur. 19 grudnia 1993 w Kericho) – kenijski lekkoatleta specjalizujący się w biegach długich.
W roku 2009 zdobył złoty medal i został mistrzem świata juniorów młodszych w biegu na 3000 metrów. Podczas przełajowych mistrzostw świata w Bydgoszczy (2010) wraz z kolegami z reprezentacji zwyciężył w rywalizacji drużynowej. Sukces ten powtórzył rok później na kolejnym przełajowym czempionacie globu. W 2013 sięgnął po brąz w biegu na 5000 metrów podczas mistrzostw świata w Moskwie. Srebrny medalista igrzysk Wspólnoty Narodów w Glasgow oraz mistrzostw Afryki w Marrakeszu (2014).
Zwycięzca łącznej punktacji Diamentowej Ligi 2012 w biegu na 5000 metrów.

</doc>
<doc id="1948653" url="https://pl.wikipedia.org/wiki?curid=1948653" title="Arvo Askola">
Arvo Askola

Arvo Askola (ur. 2 grudnia 1909 w Valkeala, zm. 23 listopada 1975 w Kuusankoski) – fiński lekkoatleta, biegacz długodystansowy, wicemistrz olimpijski i wicemistrz Europy.
Na mistrzostwach Europy w 1934 w Turynie Askola zdobył srebrny medal w biegu na 10 000 metrów, za swym rodakiem Ilmarim Salminenem. Podczas igrzysk olimpijskich w 1936 w Berlinie ponownie zajął 2. miejsce na tym dystansie, za Salminenem, a przed trzecim Finem Volmarim Iso-Hollo. 
W 1936 był również mistrzem Finlandii w biegu przełajowym (ok. 8 km).

</doc>
<doc id="1948655" url="https://pl.wikipedia.org/wiki?curid=1948655" title="Sebastiano Conca">
Sebastiano Conca

Sebastiano Conca (ur. w 1680 w Gaecie, zm. w 1764 w Neapolu) – włoski malarz okresu baroku.
Uczył się u Francesca Solimeny w Neapolu. W 1709 przeniósł się do Rzymu, gdzie został członkiem Akademii św. Łukasza. Po krótkim pobycie w Turynie w 1751 powrócił na stałe do Neapolu.
Jego uczniami byli m.in. Tommaso Conca i Corrado Giaquinto.

</doc>
<doc id="1948656" url="https://pl.wikipedia.org/wiki?curid=1948656" title="Hanstedt (powiat Uelzen)">
Hanstedt (powiat Uelzen)

Hanstedt - gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen- Ebstorf.
Do 31 października 2011 gmina należała do gminy zbiorowej Altes Amt Ebstorf.

</doc>
<doc id="1948657" url="https://pl.wikipedia.org/wiki?curid=1948657" title="Jarosław Wierczuk">
Jarosław Wierczuk

Jarosław Wierczuk (ur. 6 stycznia 1977 w Warszawie) – polski kierowca wyścigowy, jeden z prekursorów polskich akcentów w międzynarodowym sporcie wyścigowym lat 90., a także rolnik oraz działacz polityczny i społeczny.
Życiorys.
W 2001 ukończył studia na Wydziale Zarządzania Wyższej Szkoły Zarządzania i Marketingu w Warszawie. Karierę kierowcy wyścigowego rozpoczął w wieku 15 lat od kartingu.
Po trzyletnim stażu otrzymał propozycję startów od pierwszego, profesjonalnego zespołu wyścigowego w kraju, założonego przez Krzysztofa Woźniaka. Brał udział w Mistrzostwach Strefy Europy Centralnej w ramach prestiżowej Formuły 3, równolegle w Mistrzostwach Austrii, następnie w najwyższej serii F3 w tamtym okresie, czyli w Mistrzostwach Niemiec. Rywalizował między innymi z takimi kierowcami jak Ralf Schumacher, Nick Heidfeld czy Jarno Trulli. Kolejnym etapem była Formuła 3000 (odpowiednik dzisiejszej serii GP2) oraz, najbardziej w owym czasie zbliżona osiągami do Formuły 1, japońska Formuła Nippon. Uczestnik testów w Formule 1 w ramach zespołu Forti Corse. Był ekspertem Grand Prix Formuły 1 na antenie Canal+ oraz innych serii wyścigowych telewizji Wizja Sport. Obecnie komentuje również wyścigi F1 na łamach takich portali jak wp.pl, sportowefakty.pl, czy motorsportgp.pl.
W 2001 rozpoczął prowadzenie gospodarstwa rolnego. Należał do Samoobrony RP. W wyborach do Parlamentu Europejskiego w 2004 bez powodzenia ubiegał się o mandat deputowanego, jako lider listy tego ugrupowania w okręgu gorzowsko-szczecińskim. Uzyskał 18 592 głosy. Następnie wycofał się z działalności politycznej. Od 2013 prowadzi Fundację Wierczuk Race Promotion, zajmującą się rozwojem kariery najbardziej obiecujących zawodników.
Życie prywatne.
Jest żonaty z Emilią, z którą ma córkę Julię.

</doc>
<doc id="1948660" url="https://pl.wikipedia.org/wiki?curid=1948660" title="Rita Wilden">
Rita Wilden

Rita Wilden (z domu Jahn, ur. 9 października 1947 w Lipsku) – niemiecka lekkoatletka specjalizująca się w biegach sprinterskich, trzykrotna uczestniczka igrzysk olimpijskich w latach 1968, 1972 i 1976, dwukrotna medalistka olimpijska z 1972 r. z Monachium: srebrna w biegu na 400 metrów oraz brązowa w sztafecie 4 x 400 metrów.

</doc>
<doc id="1948661" url="https://pl.wikipedia.org/wiki?curid=1948661" title="Nicola Bux">
Nicola Bux

Nicola Bux – profesor liturgiki i sakramentologii w Instytucie Teologii Ekumeniczno-Patrystycznej w Bari, duchowny katolicki.
Jest konsultantem Kongregacji Nauki Wiary i Kongregacji do spraw Świętych oraz Urzędu Papieskich Celebracji Liturgicznych, doradca magazynu Communio, autorem licznych publikacji (m.in "Il Signore dei Misteri. Eucaristia e relativismo, Cantagalli", 2005) i artykułów (m.in. "A soixante ans de l'encyclique Mediator Dei de Pie XII, débattre sereinement sur la liturgie", Osservatore Romano, 18 listopada 2007).

</doc>
<doc id="1948665" url="https://pl.wikipedia.org/wiki?curid=1948665" title="Eugeniusz Oprządek">
Eugeniusz Oprządek

Eugeniusz Oprządek, (ur. 19 marca 1935 w Czermnej koło Jasła) – pułkownik mgr inż. Wojska Polskiego.
Uchwałą nr IX/63/15 Rady Miejskiej w Skwierzynie z dnia 21 maja 2015 otrzymał tytuł "Zasłużony Obywatel Skwierzyny".

</doc>
<doc id="1948669" url="https://pl.wikipedia.org/wiki?curid=1948669" title="Antonia Finnane">
Antonia Finnane

Antonia Finnane – australijska historyk specjalizująca się w historii Chin, wykładowca na Uniwersytecie w Melbourne.
Studia doktoranckie odbyła na Australijskim Uniwersytecie Narodowym.

</doc>
<doc id="1948670" url="https://pl.wikipedia.org/wiki?curid=1948670" title="Armas Toivonen">
Armas Toivonen

Armas Adam Toivonen (ur. 20 stycznia 1899 w Halikko, zm. 12 września 1973 w Helsinkach) – fiński lekkoatleta, biegacz długodystansowy, medalista olimpijski i mistrz Europy.
Największe sukcesy odnosił w biegu maratońskim. Na igrzyskach olimpijskich w 1932 w Los Angeles zdobył brązowy medal w tej konkurencji, tracąc do zwycięzcy, Argentyńczyka Juana Carlosa Zabali 36 sekund (Toivonen uzyskał wówczas swój najlepszy wynik w karierze – 2:32:12, wynik ten przetrwał jako rekord Finlandii do 1946).
Na mistrzostwach Europy w 1934 w Turynie Toivonen zdobył złoty medal w biegu maratońskim z czasem 2:52:29. 

</doc>
<doc id="1948671" url="https://pl.wikipedia.org/wiki?curid=1948671" title="Rejon pribajkalski">
Rejon pribajkalski

Rejon pribajkalski (ros. Прибайкальский район; bur. Байгал шадар аймаг) – rejon w azjatyckiej części Rosji, wchodzący w skład Republiki Buriacji. Stolicą rejonu jest Turuntajewo. Rejon został utworzony 12 grudnia 1940 roku.
Położenie.
Rejon zajmuje powierzchnię 15 472 km ². Położony jest w centralnej części Republiki Buriacji w obszarze Przybajkala. W administracyjnych granicach rejonu znajduje się środkowa część jeziora Bajkał. Przez rejon przepływa rzeka Selenga.
Ludność.
Rejon zamieszkany jest przez 29 114 osób (2006 r.). Struktura narodowościowa rejonu przedstawia się następująco:
Średnia gęstość zaludnienia w rejonie wynosi 1,88 os./km².
Podział administracyjny.
Rejon podzielony jest na 10 osiedli wiejskich.

</doc>
<doc id="1948674" url="https://pl.wikipedia.org/wiki?curid=1948674" title="II kadencja Sejmu Krajowego Galicji">
II kadencja Sejmu Krajowego Galicji

II kadencja Sejmu Krajowego Galicji – druga kadencja Sejmu Krajowego Galicji, odbywająca się w latach 1867–1869 we Lwowie.
Sesje Sejmu.
I sesja.
Pierwsza sesja odbyła się w dniach 18 lutego – 2 marca 1867. Marszałkiem krajowym był książę Leon Ludwik Sapieha, zastępcą biskup lwowski Spirydion Litwinowicz, namiestnikiem Agenor Romuald Gołuchowski, komisarzem rządowym Oswald Bartmański.
W czasie sesji powołano 3 komisje (zwane wydziałami), odbyto 10 posiedzeń.
II sesja.
Druga sesja odbyła się w dniach 22 sierpnia – 10 października 1868. Marszałkiem krajowym był książę Leon Sapieha, zastępcą biskup lwowski Spirydion Litwinowicz, namiestnikiem Agenor Gołuchowski (do 7 października, kiedy złożył dymisję), zastępcą namiestnika Karol Mosch, komisarzami rządowymi Oswald Bartmański i Filip Zaleski.
W czasie sesji powołano 12 komisji, odbyto 34 posiedzenia.
III sesja.
Trzecia sesja odbyła się w dniach 15 września – 13 listopada 1869. Marszałkiem krajowym był książę Leon Sapieha, zastępcą Julijan Ławriwśkyj, namiestnikiem Ludwik Possinger-Choborski, komisarzem rządowym Adolf Pauli.
W czasie sesji powołano 18 komisji, odbyto 40 posiedzeń.
Sejm został rozwiązany patentem cesarskim z 21 maja 1870.
Skład Sejmu.
Wiryliści.
Rektorzy Uniwersytetu Lwowskiego (obsadzali miejsca, jeżeli w czasie ich rocznej kadencji wypadała sesja Sejmu):
Rektorzy Uniwersytetu Jagiellońskiego (obsadzali miejsca, jeżeli w czasie ich rocznej kadencji wypadała sesja Sejmu):
Posłowie obieralni.
I kuria.
Początkowo w tym obwodzie zostali wybrani Włodzimierz Russocki i Aleksander Dunin Borkowski, jednak nie przyjęli mandatów w tym okręgu, i odbyły się wybory uzupełniające, a posłami zostali:
Pierwotnie wybrano tutaj Włodzimierza Dzieduszyckiego i Kazimierza Wodzickiego, jednak nie przyjęli mandatów.
IV kuria.
Według numerów okręgów wyborczych:

</doc>
<doc id="1948675" url="https://pl.wikipedia.org/wiki?curid=1948675" title="Peter, Paul and Mary">
Peter, Paul and Mary

Peter, Paul and Mary – amerykański zespół folkowy.
Skład: Peter Yarrow (ur. w 1938), Noel Paul Stookey, właśc. Paul Stookey (ur. w 1937), Mary Allin Travers (9 listopada 1936-16 września 2009).
Najpopularniejsze nagrania: „If I Had a Hammer”, „Blowin' in the Wind”, „Puff the Magic Dragon”, „I Dig Rock'n'Roll Music”, „Leaving on a Jet Plane”, „500 miles”.
Linki zewnętrzne.
Peter, Paul and Mary – Dyskografia

</doc>
<doc id="1948676" url="https://pl.wikipedia.org/wiki?curid=1948676" title="Kathy Hammond">
Kathy Hammond

Kathleen "Kathy" Hammond (ur. 2 listopada 1951 w Sacramento) – amerykańska lekkoatletka specjalizująca się w biegach sprinterskich, dwukrotna medalistka igrzysk olimpijskich z 1972 z Monachium: srebrna w sztafecie 4 x 400 metrów oraz brązowa w biegu na 400 metrów.

</doc>
<doc id="1948682" url="https://pl.wikipedia.org/wiki?curid=1948682" title="Emilia Jamroziak">
Emilia Jamroziak

Emilia Jamroziak – polska historyczka, mediewistka, profesor na Uniwersytecie w Leeds.
Ukończyła studia na Uniwersytecie im. Adama Mickiewicza w Poznaniu i na Uniwersytecie Środkowoeuropejskim w Budapeszcie. W 2001 uzyskała doktorat na Uniwersytecie w Leeds. Później pracowała na University of Southampton. Przebywała też na stażach badawczych na Uniwersytecie Londyńskim i Uniwersytecie Edynburskim. Od września 2005 pracuje na Uniwersytecie w Leeds. Jest członkiem Royal Historical Society.
Autorka trzech książek monograficznych: "Rievaulx abbey and its social context 1132-1300: memory, locality and networks" (2005), "Survival and Success on Medieval Borders: Cistercian Houses in Medieval Scotland and Pomerania from the Twelfth to the Late Fourteenth Century "(2011), "The Cistercian Order in Medieval Europe: 1090-1500 "(2013) oraz dwóch prac zbiorowych: "Religious and Laity in Northern Europe 1000-1400: Interaction, Negotiation, and Power" (2007 wraz z Janet Burton) i "Monasteries on the Borders of Medieval Europe: Conflict and Cultural Interaction "(2013 wraz z Karen Stöber). Jej artykuły są opublikowanych m.in. na łamach "Commentarii Cistercienses", "Northern History", "Parergon" i "Yorkshire Archaeological Journal" oraz w wielu pracach zbiorowych. W latach 2015-2016 była stypendystką Fundacji Humboldta na TU Desden oraz jako COFUND Fellow w Max-Weber-Kolleg (Erfurt)] w latach 2019-2020.

</doc>
<doc id="1948684" url="https://pl.wikipedia.org/wiki?curid=1948684" title="Arturo López">
Arturo López

Arturo López – piłkarz boliwijski, bramkarz.
Wziął udział w turnieju Copa América 1959, gdzie Boliwia zajęła ostatnie, siódme miejsce. López zagrał we wszystkich sześciu meczach – z Urugwajem (w trakcie meczu zastąpił w bramce Óscara Soliza), Argentyną (stracił 2 bramki), Paragwajem (stracił 5 bramek), Brazylią (stracił 4 bramki), Chile (stracił 5 bramek) i Peru.
Latem 1961 roku wziął udział w eliminacjach do finałów mistrzostw świata w 1962 roku. López zagrał tylko w jednym meczu z Urugwajem, tracąc jedną bramkę.
Jako piłkarz Chaco Petrolero La Paz wziął udział w turnieju Copa América 1963, gdzie Boliwia zdobyła tytuł mistrza Ameryki Południowej. López zagrał we wszystkich sześciu meczach – z Ekwadorem (stracił 4 bramki), Kolumbią (stracił 1 bramkę), Peru (stracił 2 bramki), Paragwajem (nie stracił żadnej bramki), Argentyną (stracił 2 bramki) i Brazylią (stracił 4 bramki).
W 1965 roku wziął udział w eliminacjach do finałów mistrzostw świata w 1966 roku. López zagrał w dwóch wyjazdowych meczach – z Argentyną (stracił 4 bramki) i Paragwajem (stracił 2 bramki).

</doc>
<doc id="1948686" url="https://pl.wikipedia.org/wiki?curid=1948686" title="Arturo Lopez">
Arturo Lopez



</doc>
<doc id="1948691" url="https://pl.wikipedia.org/wiki?curid=1948691" title="Helios">
Helios



</doc>
<doc id="1948692" url="https://pl.wikipedia.org/wiki?curid=1948692" title="Lillian Board">
Lillian Board

Lillian Barbara Board (ur. 13 grudnia 1948 w Durbanie w Republice Południowej Afryki, zm. 26 grudnia 1970 w Monachium w Niemczech) – brytyjska lekkoatletka specjalizująca się w biegach sprinterskich i średniodystansowych, srebrna medalistka igrzysk olimpijskich z 1968 r. z Meksyku, w biegu na 400 metrów.
Za swoje osiągnięcia odznaczona została Orderem Imperium Brytyjskiego. Zmarła na raka jelita grubego. 

</doc>
<doc id="1948694" url="https://pl.wikipedia.org/wiki?curid=1948694" title="Koleje Śląskie">
Koleje Śląskie

Koleje Śląskie (identyfikator literowy – KSL) – polski przewoźnik kolejowy, utworzony 8 kwietnia 2010 przez samorząd województwa śląskiego. Początek działalności przewozowej Kolei Śląskich miał miejsce 1 października 2011, a 9 grudnia 2012 spółka przejęła od Przewozów Regionalnych obsługę niemal wszystkich regionalnych połączeń kolejowych w województwie śląskim.
Przewoźnik obsługuje 17 linii na terenie województwa śląskiego, w tym 3 kończące się w województwie małopolskim oraz 1 kończącą się w kraju morawsko-śląskim. Koleje Śląskie mają umowę ze Śląskim Urzędem Marszałkowskim na obsługę tych tras do 31 grudnia 2030.
W 2021 przewoźnik miał 6,06% udział w rynku mierzony pod względem liczby pasażerów (5. wynik w kraju) i 3,34% udział w rynku mierzony pod względem pracy przewozowej mierzonej w pasażerokilometrach (6. wynik w kraju).
Geneza spółki.
Stan kolei po 1989.
Po 1989 doszło w Polsce do masowego zawieszania i likwidowania nierentownych linii kolejowych. Powodem był nieefektywny, drogi w eksploatacji tabor, niszczejące tory i nadmierna infrastruktura, jak też odpływ pasażerów spowodowany wzrostem liczby samochodów prywatnych. Z 1093 mln pasażerów przewiezionych w 1980, w 2001 zostało 309 mln, a w 2010 – 291 mln pasażerów. Górny Śląsk, posiadający historycznie najgęstszą sieć zelektryfikowanych linii kolejowych, szczególnie ucierpiał na tych przemianach. Zlikwidowano wiele nierentownych acz potrzebnych połączeń, zwłaszcza na liniach lokalnych, a wiele innych linii zagrożonych było lub jest likwidacją.
8 września 2000 Sejm przyjął ustawę o komercjalizacji, restrukturyzacji i prywatyzacji przedsiębiorstwa państwowego Polskie Koleje Państwowe w jej wyniku doszło do podzielenia monolitowego państwowego przedsiębiorstwa na spółki kolejowe zrzeszone w Grupie PKP. Ustawa ta spowodowała również wydzielenie spółki PKP Polskie Linie Kolejowe, która zarządza infrastrukturą. Spółka ta miała przynosić zyski, stąd uwolniono całkowicie rynek przewozów kolejowych.
Współpraca śląskiego Urzędu Marszałkowskiego z Przewozami Regionalnymi.
1 października 2001 w wyniku restrukturyzacji PKP powstała spółka PKP Przewozy Regionalne, która przejęła wszystkie pociągi osobowe i pospieszne w kraju. 1 stycznia 2004, w wyniku usamorządowienia spółki Przewozy Regionalne, odpowiedzialność za organizację przewozów na terenie województw przejęły samorządy wojewódzkie. Z roku na rok rosły żądania finansowe Przewozów Regionalnych (wykres po prawej), a władze województwa nie mogły przeprowadzić audytu w spółce. Dodatkowym problemem była likwidacja przez PR połączeń kolejowych w następujących relacjach:
Połączenia zostały zlikwidowane ze względu na nieproporcjonalnie mały popyt w stosunku kosztów, co było wypadkową kilku czynników. Realizowano małą liczbę kursów w ciągu doby. Kursy te obsługiwane były zbyt pojemnym i zarazem drogim w eksploatacji taborem, a dodatkowo zły stan infrastruktury skutkował niską prędkością handlową. W obliczu zaistniałych okoliczności w 2010 władze województwa podjęły decyzję o stworzeniu własnej spółki bez udziału Przewozów Regionalnych, tak jak to zrobiły wcześniej władze samorządowe województwa dolnośląskiego. Wcześniej spółki wojewódzkie powstawały albo w oparciu o zakład Przewozów Regionalnych (województwo mazowieckie) albo poprzez rozpisanie przetargu na obsługę linii kolejowych (województwo kujawsko-pomorskie).
W późniejszym okresie w województwie śląskim zaniechano bezpośredniej obsługi pociągami Regio Przewozów Regionalnych w relacjach:
Kontrowersje wokół powstania Kolei Śląskich.
Zarząd i związkowcy działający w Przewozach Regionalnych od początku podejmowali działania na rzecz uniemożliwienia utworzenia nowej spółki, obawiając się, że jej powstanie doprowadzi do zwolnień pracowników w PR. Koleje Śląskie miały zadebiutować najpierw w marcu, a potem w czerwcu 2011. Początek działalności przewozowej był przekładany ze względu na niemożność porozumienia z Przewozami Regionalnymi w sprawie wynajmu taboru. Ostatecznie spółka zadebiutowała 1 października, a brakujący tabor uzupełniła 10 wagonami wypożyczonymi od przedsiębiorstwa České dráhy, 2 lokomotywami od przewoźnika Lotos Kolej i 2 EZT EN57. Dodatkowo po strajku w PR w sierpniu 2011, marszałek województwa śląskiego Adam Matusiewicz odwołał zapowiadane na koniec 2011 roku przejęcia przez KŚ linii Gliwice – Bytom oraz Szybkiej Kolei Regionalnej (Sosnowiec Główny – Tychy Miasto).
Przeciwnicy Kolei Śląskich zarzucali im, że pomimo iż obsługują jedynie najbardziej dochodową linię w województwie (linia S1 łączy m.in. 5 najludniejszych miast województwa śląskiego) oraz udostępnia im się nowy tabor będący własnością województwa, to ich dotacja w 2012 miała wynieść aż 39,5 mln zł, co daje stawkę 14,75 zł brutto za pociągokilometr (w 2012 roku na kursy do Wisły nie było dopłat, a innych linii spółka nie obsługiwała). Dla porównania Przewozy Regionalne miały dostać dotację w wysokości 120 mln złotych na wszystkie obsługiwane linie, co daje stawkę 21,05 za pociągokilometr, a w 2011 dostały 156 mln zł, czyli 19,25 zł za pociągokilometr. Jednakże KŚ część własnych środków przeznacza na zakup taboru.
Historia.
Przed powstaniem spółki.
28 stycznia 2003 województwo śląskie podpisało umowę na zakup dwóch autobusów szynowych SA109 z Kolzamem, z których został dostarczony tylko pierwszy, ponieważ produkcję drugiego przerwała upadłość zakładu. 27 lipca 2006 podpisano umowę ze Stadler Rail na dostawę 4 FLIRT-ów, które początkowo były wykorzystywane przez Przewozy Regionalne, a 1 października 2011 zostały przekazane Kolejom Śląskim. 22 grudnia 2009 województwo śląskie podpisało z Pesą umowę na dostawę 8 Elfów, które po dostarczeniu zostały przekazane Kolejom Śląskim.
2010.
Akt założycielski spółki Koleje Śląskie Sp. z o.o. podpisano 8 kwietnia 2010, 15 kwietnia wybrano radę nadzorczą, a 28 kwietnia zarząd i prezesa – Annę Patalong. 20 maja spółka została wpisana do Krajowego Rejestru Sądowego, 6 lipca uzyskała licencję na przewóz osób, 9 grudnia uzyskała certyfikat bezpieczeństwa część A, a 10 stycznia 2011 część B.
2011.
Początek działalności przewozowej miał miejsce 1 października 2011 – spółka rozpoczęła obsługę trasy Częstochowa – Gliwice oraz połączeń weekendowych Częstochowa – Głębce. Przewoźnik wprowadził na obsługiwanych przez siebie trasach własną taryfę przewozową, w której bilety były nieznacznie tańsze niż w Przewozach Regionalnych, od których przejęto obsługę połączeń. W dniu debiutu spółka dysponowała 8 Elfami i 3 FLIRT-ami (4. był na naprawie w Szwajcarii po wykolejeniu z 18 sierpnia 2010) będącymi własnością województwa, dodatkowo spółka dzierżawiła: 2 EN57, 2 lokomotywy Traxx i 10 wagonów przedziałowych. W pierwszych dniach działalności utrudniona była sprzedaż biletów – nie wszystkie planowane kasy biletowe zostały uruchomione na czas, a część kas została uruchomiona w kontenerach na zewnątrz dworców kolejowych. W związku z utrudnionym dostęp do kas biletowych, sprzedaż biletów odbywała się głównie u drużyny konduktorskiej. W dniu rozpoczęcia działalności przewozowej przewoźnik uruchomił, poza standardowymi kanałami, sprzedaż biletów za pomocą telefonów komórkowych.
22 grudnia spółka rozpoczęła kampanię "Pociąg do czytania" promującą czytanie książek w pociągach.
Przez cały rok władze województwa wraz ze spółką pracowały nad poszerzeniem taboru spółki. 30 marca podpisano umowę z Pesą na dostawę dziewiątego Elfa, a 30 czerwca z Fablokiem na dokończenie drugiego SA109. 20 września podpisano z konsorcjum przedsiębiorstw Newag, ING Lease i ZNLE umowę na 7-letni leasing finansowy pięciu zmodernizowanych jednostek EN57. 29 września podpisano umowę na dzierżawę 10 wagonów od České dráhy. 14 listopada podpisano z konsorcjum przedsiębiorstw ZNTK „Mińsk Mazowiecki” i Pesa umowę na dostawę dwóch zmodernizowanych EN57. 19 grudnia podpisano nową umowę na wynajem dwóch lokomotyw Traxx F140 MS od Lotos Kolej. 22 grudnia spółka poinformowała o zamiarze zakupu z wolnej ręki 14 spalinowych zespołów trakcyjnych od włoskiego przedsiębiorstwa Railconsult srl. Newag i ZNTK „Mińsk Mazowiecki” odwołały się od tej decyzji do Krajowej Izby Odwoławczej, która 13 stycznia 2012 przyznała im rację.
2012.
W marcu 2012 w pierwszych pociągach Kolei Śląskich pojawiły się automaty z napojami i przekąskami obsługiwane przez Wars. 21 marca zaprzestano korzystania ze składów wagonowych złożonych z lokomotyw wypożyczonych od Lotos Kolej i wagonów od České dráhy. 1 czerwca przewoźnik przejął od Przewozów Regionalnych obsługę linii S6 Katowice – Głębce.
Przygotowanie do przejęcia wszystkich połączeń w województwie.
W czerwcu władze województwa śląskiego podjęły decyzję o zakończeniu współpracy ze spółką Przewozy Regionalne i przekazaniu połączeń Kolejom Śląskim. Stosowna umowa z Kolejami Śląskim na okres od 1 stycznia 2013 do 31 grudnia 2015 została podpisana we wrześniu. 19 listopada dodatkowo podpisano umowę przedwstępna na okres od 1 stycznia 2016 do 31 grudnia 2020.
20 czerwca zarząd województwa udzielił zamówienia spółce Tabor Szynowy Opole na naprawę wraz z modernizacją pierwszego SA109, 7 sierpnia spółce Newag na dostawę jednego zmodernizowanego EN57, 7 listopada na dostawę jednego 6-członowego elektrycznego zespołu trakcyjnego 35WE Impuls, a 30 listopada na dostawę jednego spalinowego zespołu trakcyjnego SA138.
W sierpniu spółka wraz z Newagiem i ZNLE powołała do życia spółkę Silesia Rail.
10 września Koleje Śląskie podpisały umowę z Pesą na trzyletnią dzierżawę z wykupem po zakończeniu 6 sztuk sześcioczłonowych Elfów. 14 września podpisano umowę z konsorcjum przedsiębiorstw Newag i ING Lease na 7-letni leasing 2 zmodernizowanych EN71. W pierwszej połowie listopada spółka podpisała z SKM Warszawa umowę na roczną dzierżawę dwóch 14WE z opcją wykupu po zakończeniu. W listopadzie i grudniu podpisano umowy: z konsorcjum przedsiębiorstw Railpool Austria i Lotos Kolej na roczny wynajem 15 lokomotyw elektrycznych Bombardier Traxx wraz z obsługą; ze spółką Heros Rail Rent na roczny wynajem 17 wagonów osobowych; ze spółką České dráhy na roczny wynajem 50 wagonów osobowych oraz ze spółką Sigma Tabor na 3-letnią dzierżawę 8 sztuk 3-członowych spalinowych zespołów trakcyjnych VT614 (28 listopada 2012), a także na 5-letni leasing finansowy z wykupem po zakończeniu 3 wagonów spalinowych DH1 i 5 sztuk 2-członowych spalinowych zespołów trakcyjnych DH2&lt;ref name="KŚ/Pismo 2013-04-16"&gt;&lt;/ref&gt;.
Wagony dostarczone przez spółkę Heros Rail Rent nie posiadały dopuszczenia do eksploatacji na terenie Polski, w związku z czym nie weszły one do użytku. Spółka Sigma Tabor, ze względu na niemożność terminowego dostarczenia 8 SZT VT614, dostarczyła 8 EZT EN57 wypożyczonych od Przewozów Regionalnych.
Bezpośrednio przed 9 grudnia przewoźnik pozyskał dodatkowo bez przetargu 45 wagonów od PKP Intercity (do 19 grudnia) oraz 5 elektrowozów ET22 od PKP Cargo (na 3 miesiące), a kilka dni później kolejne 7 lokomotyw od PKP Cargo.
Dodatkowo, w związku z planowanym rozszerzeniem działalności, przewoźnik poszerzył kanały sprzedaży biletów: uruchomił dodatkowe kasy biletowe, zakupił 32 automaty biletowe (jednakże tylko z 18 nich zostało zainstalowanych na stacjach w regionie), utworzył ajencyjne punkty sprzedaży "Szybki bilet" sprzedające podstawowe bilety oraz 1 października uruchomił portal internetowej sprzedaży biletów wykonany przez PKP Informatykę. Punkty "Szybki bilet" oraz automaty biletowe zostały wdrożone przez spółkę Inteko na podstawie umowy z 10 października.
Przejęcie połączeń Przewozów Regionalnych.
9 grudnia KŚ przejęły większość połączeń regionalnych w województwie. Na dni robocze zaplanowano 629 połączeń. Wraz z przejęciem zrezygnowano z obsługi połączeń na odcinkach: Wodzisław Śląski – Chałupki oraz Częstochowa – Zduńska Wola, które do tej pory były realizowane przez Przewozy Regionalne. Na odcinku Herby Nowe – Kłobuck reaktywowano ruch po 3 latach przerwy. KŚ zrezygnowały również z obsługi kilku przystanków.
W pierwszych dniach nie udało się zrealizować wszystkich zamówionych kursów. W niedzielę 9 grudnia odwołano 3 pociągi, a w kolejnych dniach 58 (10 grudnia) i 73 pociągów (11 grudnia). Część z pozostałych pociągów była znacznie opóźniona lub obsługiwana niewystarczająco pojemnym taborem. Przyczyną problemów były: błędy dyspozytorów, niedostarczenie części zamówionego taboru, nieodpowiednie przygotowanie taboru oraz brak dopuszczeń Urzędu Transportu Kolejowego do poruszania się po polskich torach dla części taboru.
12 grudnia na pięciu liniach wprowadzono komunikację zastępczą: Częstochowa – Lubliniec (S13), Katowice – Czechowice-Dziedzice (S31), Bielsko-Biała – Wadowice (S52), Czechowice-Dziedzice – Cieszyn (S58), Rybnik – Pszczyna (S72), Rybnik – Wodzisław Śląski (S74). 12, 13 i 14 grudnia uruchomiono zastępczą komunikację autobusową zamiast 92 połączeń. 15 i 16 grudnia (sobota i niedziela) zamiast 50 połączeń. 17 grudnia przywrócono połączenia kolejowe na linach S31 (na odcinku Katowice – Imielin) oraz na całej linii S58. W efekcie liczba połączeń zastępczych spadała do 58 w dni robocze oraz do 37-41 w dni wolne i świąteczne. 29 grudnia pociągi powróciły na linię S52 oraz częściowo na linie S72 i S74.
12 grudnia prezes spółki, Marek Worach, złożył rezygnację, a 13 grudnia wiceprezes Artur Nastała. Od obowiązków odsunięci zostali Stanisław Biega (główny konstruktor rozkładu jazdy) oraz Piotr Kazimierowski (prezes spółki Silesia Rail należącej do KŚ). 13 grudnia do dymisji podał się również marszałek województwa śląskiego Adam Matusiewicz.
13 grudnia władze województwa podpisały umowę z Przewozami Regionalnymi odnośnie do ponownego przejęcia przez nie od 15 grudnia 5 połączeń międzywojewódzkich: Częstochowa – Piotrków Trybunalski (S11), Częstochowa – Kielce (S12), Kędzierzyn-Koźle – Gliwice (S17), Strzelce Opolskie – Gliwice (S18), Kędzierzyn-Koźle – Racibórz (S79). Koszt pociągokilometra to 25 zł (KŚ – 14 zł). W wyniku tego przejęcia Kolejom Śląskim pozostało do obsługi około 450 połączeń w dni robocze.
2013.
W pierwszych dniach nowego roku zarząd województwa poinformował, że ze względu na skargę Przewozów Regionalnych umową 3-letnia z Kolejami Śląskim zostanie zastąpiona umową roczną.
Około 10 stycznia spółka ponownie wynajęła 15 wagonów od PKP Intercity. Wagony te wynajęto, aby zastąpić wagony dzierżawione od spółki Heros Rail Rent, które nie weszły do użytkowania. KŚ chciały odstąpić od umowy ze spółką Heros Rail Rent, ostatecznie jednak do tego nie doszło, gdyż spółka dostarczyła dodatkowe dokumenty.
10 stycznia KŚ przywróciły pełne kursowanie pociągów na liniach S72 i S74, a 15 stycznia częściowe na linii S13. Od 12 grudnia pociągi na tych liniach były zastępowane przez KKZ. 18 stycznia uruchomiono linię S19 Gliwice – Lubliniec.
25 stycznia miał miejsce ogólnopolski strajk pracowników grupy PKP, a 26 marca śląskich związkowców „Solidarności”, OPZZ, FZZ i Sierpnia ’80. Pracownicy Kolei Śląskich nie przyłączyli się do żadnego z tych strajków, jednakże ruch ich pociągów i tak został zablokowany na kilka godzin.
31 stycznia Koleje Śląskie odebrały z miesięcznym opóźnieniem 4 pociągi Elf.
1 lutego 2013 reaktywowano linię Gliwice – Bytom, która została zlikwidowana przez Przewozy Regionalne 1 marca 2012. 10 lutego przywrócono kursowanie pociągów na linii S31 na odcinku Imielin – Czechowice-Dziedzice zastępowanych wcześniej przez kolejową komunikację zastępczą (KKZ).
11 lutego marszałek województwa złożył zawiadomienie do prokuratury odnośnie do podejrzenia popełnienia przestępstwa ściganego z urzędu przez zarząd Kolei Śląskich, polegającego na nadużyciu posiadanych uprawnień i niedopełnieniu obowiązków, co spowodować miało wyrządzenie spółce znacznej szkody majątkowej. 4 dni później odwołano wiceprezes spółki – Annę Patalong.
W drugiej połowie lutego, ze względu na ryzyko przekroczenia zobowiązań finansowych spółki, zarząd województwa postanowił przekazać w formie aportu spalinowy zespół trakcyjny typu 221M (SA138-005) do majątku przedsiębiorstwa. 25 lutego sejmik województwa zdecydował się przyznać pożyczkę w wysokości 6 mln złotych na uregulowanie bieżących i najpilniejszych zobowiązań.
25 lutego do Katowic dotarł pierwszy z 8 zamówionych SZT SN84 jednakże nie został on przekazany Kolejom Śląskim. Jak się później okazało, pojazdy SN84 nie posiadały dopuszczenia do ruchu wydawanego przez Urząd Transportu Kolejowego.
20 lutego spółka podjęła decyzję o udzieleniu zamówienia na wynajem 9 lokomotyw elektrycznych do końca roku spółce PKP Cargo, a 27 marca Przewozom Regionalnym na dzierżawę 8 EN57 do końca roku.
W marcu prokuratura, w oparciu o zawiadomienie o popełnieniu przestępstwa złożone przez marszałka woj. śląskiego, rozpoczęło śledztwo w sprawie nieprawidłowości w spółce przed wprowadzeniem rozkładu jazdy 2012/2013.
2 kwietnia Urząd Transportu Kolejowego zawiesił bezterminową licencję przewoźnika Kolejom Śląskim i wydał półroczną licencję tymczasową. UTK nałożył również na przewoźnika karę 189 tys. zł za brak właściwego oznakowania pociągów.
8 kwietnia ukończony został raport Zespołu Doradców Gospodarczych „Tor” opisujący przypadki niegospodarności i nietrafionych inwestycji KŚ oraz spółek zależnych. 16 kwietnia KŚ przesłały odpowiedź do wyżej wymienionego raportu, w której wyliczają przypadki błędów merytorycznych w raporcie oraz zarzucają jego autorem brak bezstronności, gdyż jeden z nich – Andrzej Wiśniewski pracował w 2012 roku w spółce Sigma Tabor, a w styczniu 2013 bezskutecznie ubiegał się o pracę w Kolejach Śląskich.
W kwietniu UMWŚ rozwiał ze względów formalnych 3-letnią umowę z KŚ na przewozy, która została zastąpiona przez umowę roczną. Również w kwietniu Urząd Marszałkowski wycofał się z projektu zakupu 6 elektrycznych zespołów trakcyjnych, który to zakup miał zostać dofinansowany z Programu Operacyjnego Infrastruktura i Środowisko. 14 maja UMWŚ podjął uchwałę o wycofaniu się z wejścia Kolei Śląskich do systemu Śląskiej Karty Usług Publicznych, co miało zostać dofinansowane z Regionalnego Programu Operacyjnego Województwa Śląskiego.
13 maja obsługa linii S2 Sosnowiec Główny – Sławków została przejęta przez Przewozy Regionalne.
15 maja KŚ podpisały umowy sprzedaży swoich udziałów w spółce Silesia Rail spółkom Newag i Newag Gliwice.
Program naprawczy.
Pierwsze kilka miesięcy 2013 roku przyniosły znaczące starty finansowe wynoszące około 10 mln zł miesięcznie, zaowocowało to wdrożeniem programu naprawczego, którego głównym celem było ograniczenie strat finansowych.
1 czerwca przewoźnik podniósł ceny biletów o średnio 10% oraz zredukował dzienną liczbą pociągów o około 39%, likwidując przy okazji relację S15 Gliwice – Bytom, S77 Kędzierzyn-Koźle – Rybnik i S83 Tarnowskie Góry – Kłobuck. Spotkało się to z protestem i krytyką m.in. pasażerów, Ruchu Autonomii Śląska, NSZZ „Solidarność”, władz Tychów, Bytomia, Chybia i Zebrzydowic, organizacji ekologicznej "Zielone Mazowsze" i "Stowarzyszenia Rozwoju Kolei Górnego Śląska". Dzięki ograniczeniu liczby połączeń przewoźnik mógł zaprzestać wynajmu 15 lokomotyw Bombardier Traxx oraz części wagonów wypożyczonych od spółki České dráhy. W ramach działań naprawczych przewoźnik odsprzedał Newagowi udziały w zadłużonej spółce Silesia Rail.
Organizacja "Zielone Mazowsze", której współzałożycielem jest były pracownik KŚ, w przygotowanym przez siebie raporcie oszacowała straty związane z błędnymi decyzjami Kolei Śląskich i władz województwa na około 50 mln złotych. W czerwcu 2013 "Zielone Mazowsze" złożyło skargę w sprawię cieć do Komisji Europejskiej, natomiast Centrum Zrównoważonego Transportu zarzuciło Kolejom Śląskim wygaszanie popytu poprzez nieuzasadnione cięcia w rozkładzie jazdy, w tym likwidowanie kursów bez zmniejszania liczby obiegów przy braku redukcji ilości taboru, co w istocie ma podnosić koszty.
23 lipca 3 dostarczone na Śląsk SN84 zostały przejęte przez Górnośląskie Przedsiębiorstwo Wodociągów. Pojazdy te miały być dzierżawione od spółki Sigma Tabor, jednakże zostały nabyte za środki spółki Inteko, które na potrzeby ich zakupu wyemitowały obligacje, które zostały nabyte przez KŚ i GPW.
19 sierpnia 2013 UMWŚ rozstrzygnął konkurs na prezesa Kolei Śląskich, który wygrał Daniel Dygudaj. 23 września Rada Nadzorcza KŚ unieważniła wyniki konkursu na prezesa spółki oraz odwołała dotychczasowego prezesa – Michała Borowskiego. Na początku października UTK przywrócił Kolejom Śląskim bezterminową licencję na przewozy. 15 października rada nadzorcza na podstawie powtórzonego konkursu powołała Piotra Bramorskiego na stanowisko prezesa spółki.
26 sierpnia spółka podjęła decyzję o udzieleniu zamówienia konsorcjum przedsiębiorstw Newag i Newag Gliwice na dostawę zmodernizowanego EN57, a 28 sierpnia UMWŚ podpisał umowę z Newagiem na dostawę 6 sztuk 3-członowych Impulsów (3 z nich po dostarczeniu przekazano KŚ, a 3 PR).
Z końcem października spółka rozwiązała umowę ze spółką Sigma Tabor na dostawę 8 SZT VT614, które nigdy nie weszły do ruchu. W listopadzie KŚ podpisały z Przewozami Regionalnymi umowę na 13-miesięczny wynajem 9 EN57, a grudniu na 12-miesięczny wynajem kolejnych 9 sztuk. Z końcem listopada przewoźnik zaprzestał korzystania ze składów wagonowych. Wraz z zakończeniem dzierżawy 2 zespołów 14WE KŚ wykupiły je na własność od SKM Warszawa.
15 grudnia wraz z wprowadzeniem nowego rozkładu jazdy zlikwidowano połączenia Gliwice – Lubliniec i Częstochowa – Lubliniec oraz oddano Przewozom Regionalnym obsługę odcinka Herby Nowe – Krzepice. W ramach nowego rozkładu jazdy zaplanowano zwiększenie rocznej pracy przewozowej o 4%.
23 grudnia 2013 do sądu trafił wniosek o upadłość zależnej spółki Inteko.
2014.
Styczeń 2014 był pierwszym miesiącem od czasu przejęcie przewozów od Przewozów Regionalnych w grudniu 2012, w którym Koleje Śląskie osiągnęły zysk – 150 tys. złotych. W kolejnych miesiącach zysk kształtował się w granicach 300-900 tys. zł. 10 marca radni województwa śląskiego przyjęli uchwałę o zaciągnięciu przez województwo kredytu na m.in. na podwyższenie kapitału zakładowego KŚ o 25 mln złotych. Po podsumowaniu pierwszych 7 miesięcy działalności w 2014 zanotowano 3,2 mln złotych dochodu. Dodatni wynik finansowy ma wynikać z wzrostu liczby pasażerów, ograniczenia kosztów i wyższej (w 2014 zaplanowano o 25 mln złotych więcej niż w 2013) dotacji urzędu marszałkowskiego.
W kwietniu 2014 KŚ udostępniły swój rozkład jazdy (poza standardowymi kolejowymi wyszukiwarkami) w serwisie jakdojade.pl, który pozwala zaplanować podróż z przesiadką na komunikację miejską.
W czerwcu Centralne Biuro Antykorupcyjne zatrzymało byłych szefów GPW, a także byłego szefa Kolei Śląskich. Zatrzymany został również były wiceprezes spółki, właściciel przedsiębiorstwa Sigma Tabor, a także jeden z pracowników Kolei Śląskich.
W lipcu spółka podpisała z Przewozami Regionalnymi umowę na dzierżawę kolejnych 8 EN57 pomiędzy 1 sierpnia a 31 grudnia, a w grudniu na dzierżawę 28 EN57 w okresie od 1 stycznia 2015 do 31 grudnia 2017. Liczba ta była później sukcesywnie zmniejszana, w marcu 2016 KŚ dzierżawiły 23 jednostki, a w październiku 22.
14 grudnia wraz z wejściem nowego rozkładu jazdy pociągów Przewozy Regionalne przejęły od KŚ obsługę linii Tarnowskie Góry – Herby Nowe oraz Bielsko-Biała – Wadowice.
2015.
27 stycznia Komornik Sądowy przy Sądzie Rejonowym w Brzegu poinformował, że zamierza wystawić na licytację dwa pociągi VT614, dwa DH2 i jeden DH1. Pociągi te zostały wcześniej sprowadzone do Polski przez spółkę Sigma Tabor dla Kolei Śląskich, jednakże tylko DH1 i DH2 weszły do eksploatacji. Ostatecznie jednak do licytacji nie doszło.
W 3. kwartale roku przewoźnik zamontował zakupione w grudniu 2012 automaty biletowe, które wówczas nie zostały zainstalowane (zainstalowano wtedy 18 z 32 zakupionych automatów).
W połowie października Koleje Śląskie podpisały ze spółką České dráhy umowę dotyczącą współpracy transgranicznej. W ramach tej umowy część pociągów KŚ kończących bieg w Chałupkach została wydłużona do Bogumina oraz część pociągów kolei czeskich kursujących do Czeskiego Cieszyna została wydłużona do Cieszyna. Porozumienie dotyczyło również kwestii wzajemnego honorowania biletów.
Na początku listopada Wars podjął decyzję o demontażu automatów z przekąskami z pociągów KŚ (takie automaty były w 5 pociągach EN57AKŚ).
24 listopada zarząd województwa śląskiego podpisał ze spółką Koleje Śląskie umowę na prowadzenie przewozów od 1 stycznia 2016 do 31 grudnia 2025.
13 grudnia wraz z wprowadzeniem nowego rozkładu jazdy przewoźnik reaktywował linię S13 Częstochowa – Lubliniec. Planowano również przywrócenie ruchu pociągów pomiędzy Wodzisławiem Śląskim a Chałupkami, jednakże, ze względu na opóźnienia w remoncie linii nr 158, przewoźnik zmuszony był uruchomić tam zastępczą komunikację autobusową. Koleje Śląskie rozpoczęły kursowanie do czeskiego Bogumina poprzez wydłużenie części kursów kończących w Chałupkach. Tego samego dnia zawieszono również ruch pociągów pomiędzy Oświęcimiem a Czechowicami-Dziedzicami. Powodem zawieszenia tego połączenia było wycofanie się województwa małopolskiego z jego dotowania.
2016.
18 stycznia pociągi Kolei Śląskich rozpoczęły kursowanie pomiędzy Wodzisławiem Śląskim a Chałupkami.
29 lutego spółka podpisała z Przewozami Regionalnymi umowę dzierżawy byłej bazy śląskiego zakładu Przewozów Regionalnych w Katowicach przy ulicy Raciborskiej. Umowa została zawarta na 15 lat i przewiduje opcję wykupu. W czerwcu na terenie bazy rozpoczęły się prace budowlane.
9 marca przedstawiciele Kolei Śląskich podpisali umowę z konsorcjum Banku Pekao i Banku Gospodarstwa Krajowego na emisję obligacji, na wykup leasingowanych jednostek 27WEb "Elf" oraz zakup nowych pociągów.
Na początku czerwca przewoźnik tymczasowo wycofał z ruchu część jednostek EN57AKŚ i EN71AKŚ zmodernizowanych przez Newag, ze względu na pęknięcia elementów niektórych ram. Wycofanie tych jednostek spowodowało niedobór taboru, w związku z czym na niektórych trasach pojawiły się opóźnienia lub zastępcza komunikacja autobusowa.
1 lipca spółka wprowadziła nowy cennik biletów w którym podniesiono ceny na najbardziej popularnych trasach i obniżono na tych mniej popularnych.
W lipcu przewoźnik zaangażował się w organizację transportu podczas Światowych Dni Młodzieży. Od 20 do 24 lipca przewoźnik w sumie przewiózł dodatkowo ponad 8000 pielgrzymów. Głównymi kierunkami podróży w tych dniach był Radzionków oraz Oświęcim. 28 lipca, w dniu wizyty Franciszka na Jasnej Górze, przewoźnik zrezygnował z opłat za bilety. W tym dniu pociągami dedykowanymi pielgrzymom do i z Częstochowy podróżowało ponad 17 000 osób. Podczas ostatnich dni ŚDM przewoźnik uruchomił dodatkowo specjalne pociągi na trasie Katowice – Podłęże na zlecenie archidiecezji częstochowskiej.
Na początku 2016 roku przewoźnik rozpoczął współpracę z Google w ramach której od 1 sierpnia informacje o połączeniach spółki są dostępne na Google Maps.
W 3. kwartale KŚ podpisały z KZK GOP dwustronną deklaracją chęci współpracy, której celem jest przystąpienie spółki do projektu Śląskiej Karty Usług Publicznych.
W połowie października przewoźnik podpisał z ZNTK „Mińsk Mazowiecki” umowę na naprawę poziomu 4 obu jednostek 14WE połączoną z modernizację obejmującą montaż toalet, modyfikacje systemu monitoringu i informacji pasażerskiej oraz przemalowanie składów w barwy Kolei Śląskich. 18 października 2016 KŚ wraz z urzędem marszałkowskim zamówiły 13 jednostek Elf II (10 sztuk 4-członowych dla UM oraz 2 sztuki 3-członowe i 1 sztukę 1-członową dla KŚ). W umowie zawarto prawo opcji na 6 kolejnych sztuk, z którego zdecydowano się skorzystać pod koniec roku zamawiające 4 dodatkowe egzemplarze (3 sztuki 2-członowe i 1 sztuka 3-członowa).
26 października spółka rozpoczęła sprzedaż "Eko biletu" – wspólnego biletu dobowego z KZK GOP i MZK Tychy.
29 listopada pociągi przewoźnika rozpoczęły planowe zjazdy do nowej bazy taborowej w Katowicach przejętej od Przewozów Regionalnych.
2017.
16 stycznia przewoźnik rozpoczął sprzedaż biletów przez telefony komórkowe za pośrednictwem aplikacji mobilnej "SkyCash".
1 lutego, w związku z przeprowadzką do nowej bazy taborowej, przewoźnik zmienił adres na ulicę Raciborską.
10 lutego przewoźnik rozbudował ofertę wspólnego biletu ("Eko biletu") o dodatkowego przewoźnika – MZKP Tarnowskie Góry, nowe warianty czasowe oraz dodatkowe punkty sprzedaży.
31 stycznia zarząd województwa podjął uchwałę o skorzystaniu z prawa opcji na 2 dodatkowe 4-członowe elfy II i tydzień później złożył stosowne oświadczenie.
W marcu Koleje Śląskie złożyły wniosek o pozyskanie dotacji na przystąpienie do ŚKUP.
Pod koniec maja spółka podpisała z Przewozami Regionalnymi umowę na dzierżawę 7 jednostek EN57 w 2018 roku.
31 lipca do bazy przewoźnika dotarł pojazd 14WE-02 (należący do spółki Industrial Division) będący pojazdem zastępczym za niedostarczonego przez Pesę elfa II. Miesiąc później przewoźnikowi przekazano kolejne pojazdy zastępcze: drugi zespół 14WE i 2 pojazdy EN81. Ostatecznie pierwszy elf II został odebrany 11 września. W połowie października podczas nadzwyczajnego zgromadzenia wspólników spółka otrzymała zgodę na zakup 2 dodatkowych elfów w ramach zamówienia uzupełniającego. Pod koniec października Pesa dostarczyła 2 EN71KM w zastępstwie za 2 4-członowe elfy II, na stanie przewoźnika były wówczas już 3 krótsze elfy II.
9 października portal e-podróżnik.pl rozpoczął sprzedaż biletów Kolei Śląskich.
Pod koniec listopada marszałek województwa śląskiego podjął uchwałę wydłużającą umowę z Kolejami Śląskim na obsługę połączeń w województwie śląskim o 5 lat, czyli do 2030 roku.
22 grudnia przewoźnik uruchomił nową linię S51 Żywiec – Zakopane.
2018.
12 stycznia 2018 KŚ podpisały z przedsiębiorstwem Industrial Division półroczną umowę ramową na wynajem pojazdów 14WE. 17 lutego dostarczono pierwszego 4-członowego elfa II. W maju przewoźnik otrzymał 2 pojazdy 14WE jako pojazdy zastępcze za niedostarczonego 4-członowego elfa II, a w czerwcu 2 pojazdy EN57FPS za kolejnego niedostarczonego elfa II.
W drugiej połowie roku rozpoczęła się budowa myjki na terenie bazy przewoźnika przy ul. Raciborskiej w Katowicach. Myjka została uruchomiona pod koniec października.
18 października przedstawiciele Kolei Śląskich, Górnośląsko-Zagłębiowskiej Metropolii oraz województwa śląskiego podpisali porozumienie dotyczące utworzenie Metrobiletów, czyli wspólnych biletów na pociągi, tramwaje, trolejbusy i autobusy na terenie GZM.
W drugiej połowie października Koleje Śląskie dokonały tymczasowej wymiany taboru z Przewozami Regionalnymi. Wymieniono spalinowy zespół trakcyjny SA138-005 na elektryczny zespół trakcyjny EN57-1823.
Na przełomie października i listopada do oferty wprowadzony 3 nowe rodzaje biletów: "Uniwersalny Subregionalny Bilet Rybnik-Wodzisław" będący wielowariantowym biletem okresowym na komunikację miejską i kolejową w subregionie rybnicko-wodzisławskim, bilet "24h lotnisko" uprawniający do korzystania przejazdów komunikacją miejską KZK GOP przez 24 godziny oraz jednokrotnego skorzystania z pociągu KŚ na terenie Górnośląsko-Zagłębiowskiej Metropolii oraz "Bilet Katowicki" będący biletem miesięcznym na pociągi, tramwaje i autobusy.
9 grudnia w życie wszedł nowy rozkład jazdy w ramach którego przewoźnik zwiększył pracę eksploatacyjną o ponad 7% oraz uruchomił nowe połączenie Gliwice – Rybnik – Wisła Głębce.
W drugiej połowie grudnia Prokuratura Okręgowa w Katowicach przesłał do sądu akty oskarżenia wobec byłego prezesa, wiceprezesa i pracownika Kolei Śląskich oraz byłego prezesa Inteko. Oskarżenia wobec byłych pracowników KŚ objęły niegospodarności związane z wyrządzeniem szkody w kwocie 43 mln zł w mieniu takich podmiotów jak: Koleje Śląskie, Inteko, Górnośląskie Przedsiębiorstwo Wodociągów i GPW Dystrybucja. Oskarżenie wobec byłego prezesa spółki Inteko objęło niegospodarność w kwocie 51 mln złotych.
18 grudnia przewoźnik podpisał z firmą Sim Factor umowę na dostawę symulatora elektrycznego zespołu trakcyjnego Elf 2.
19 grudnia rozstrzygnięto przetarg na sprzedaż 2 sztuk autobusów szynowych serii SA109.
31 grudnia KŚ podpisały z Przewozami Regionalnymi umowę na dzierżawę 8 sztuk EN57. Przewoźnik zdecydował się na wynajem tych jednostek ze względu na opóźnienia w dostawach elfów 2.
2019.
W lutym sprawa wysokości kar za opóźnienia w dostawach elfów 2 trafiła do sądu. W kwietniu poinformowano, że kontrakt na elfy 2 zostanie rozszerzony o 2 pojazdy 3-członowe. 1 maja odebrano ostatnią jednostkę 4-członową.
29 maja Górnośląsko-Zagłębiowska Metropolia podpisała województwem śląskim umowę odnośnie do współfinansowania 15 par połączeń na terenie GZM (9 istniejących i 6 nowych).
Na początku października przewoźnik postanowił dołączyć do Wspólnego Biletu pod kuratelą PKP.
Pod koniec listopada rozpoczął dzierżawę 2 jednostek 14WE będących własnością spółki Industrial Division.
30 listopada w związku z przygotowaniami do wydłużenia linii S8 Katowice – Lubliniec do Kluczborka spółka zorganizowała przejazd promocyjny Katowice – Kluczbork.
Na przełomie listopada i grudnia spółka wykupiła od Przewozów Regionalnych dzierżawioną od nich bazę taborową w Katowicach przy ul. Raciborskiej za 17,2 mln zł.
Od 15 grudnia 2019 spółka przejęła obsługę połączeń z Lublińca do Kluczborka oraz uruchomiła nowy wariant trasy Katowice – Racibórz prowadzący przez Orzesze Miasto zamiast Mikołów.
2020.
30 maja odebrano 20. elfa II – jednostkę 21WEa-009.
3 czerwca impuls 36WEa-009 zderzył się z samochodem, w wyniku czego zostało wyłączony z eksploatacji na czas kilkumiesięcznej naprawy. Z tego powodu we wrześniu przewoźnik zdecydował się na wynajęcie jednego zespołu EN57 Feniks od spółki Polski Tabor Szynowy.
13 grudnia 2020, wraz z wejściem w życie nowego rozkładu jazdy, KŚ rozpoczęły obsługę wybranych połączeń Katowice – Kraków Główny, na której wcześniej połączenie regionalne obsługiwało wyłącznie Polregio. Tego samego dnia rozpoczęto obsługę nowego przystanku kolejowego na linii S8 - Kochcice-Glinica.
Wraz z nadejściem rozkładu jazdy 2020/2021 skrócono linię S74 do Orzesza Jaśkowic i zmieniono linię na jednokierunkową od Orzesza Jaśkowic do Katowic.
18 grudnia zaprezentowano nowe malowanie jednostki EN76-006 z okazji zbliżających się wydarzeń sportowych na Stadionie Śląskim. Pojazd otrzymał nazwę "Pociąg mistrzów".
W ostatnich dniach roku przewoźnik rozpoczął leasing 4 jednostek EN57 Feniks od poolu taborowego Polski Tabor Szynowy.
2021.
W marcu Koleje Śląskie jako pierwszy przewoźnik kolejowy w Polsce otrzymał jednolity certyfikat bezpieczeństwa wydany przez Prezesa Urzędu Transportu Kolejowego.
10 maja zmieniła się taryfa przewozowa Kolei Śląskich obejmująca podwyżkę cen biletów średnio o 13% oraz obniżkę cen biletów w godzinach poza szczytem.
Wraz z wprowadzeniem nowego rozkładu jazdy 12 grudnia reaktywowano linię S18 Gliwice – Bytom, obsługę połączenia Lubliniec – Kluczbork przejęło od Kolei Śląskich Polregio oraz wprowadzono reorganizację numeracji połączeń.
12 grudnia Koleje Śląskie otrzymały trzy dodatkowe jednostki typu 36WEa, które dotychczas obsługiwały trasy międzywojewódzkie w służbie Polregio.
2022.
27 kwietnia została zawarta umowa na zakup przez POLREGIO SA138-005 za kwotę 6 100 000.00 PLN netto, czyli 7 503 000,00 zł brutto. SA138-005 to jednostka wyprodukowana w 2012 r..
Tabor.
Stały.
Stały tabor przewoźnika stanowi kilkadziesiąt elektrycznych zespołów trakcyjnych będących zarówno własnością przewoźnika, jak i Urzędu Marszałkowskiego Województwa Śląskiego.
Wypożyczony.
Ze względu na niewystarczająca liczbę taboru, przewoźnik wypożycza również elektryczne zespoły trakcyjne od innych przewoźników (Polregio) oraz spółek specjalizujących się w wypożyczaniu taboru (Industrial Division i Polski Tabor Szynowy). Wypożyczane są zespoły EN57 i ich pochodne.
Obsługiwane połączenia.
Częstochowa – Katowice – Gliwice (linia S1).
Obsługa linii została przejęta od Przewozów Regionalnych 1 października 2011. Długość linii to 115,4 km. Połączenie wykorzystuje linie kolejowe nr 1 i 137.
W 2013, 2014 i 2015 roku ze względu na remonty linii kolejowych prowadzone przez PKP Polskie Linie Kolejowe część pociągów jeździła objazdami przez Bytom, Częstochowę Mirów, Sosnowiec Południowy lub Zabrze Makoszowy albo była zastępowana przez autobusy. 11 czerwca 2017 reaktywowano nieużywany wcześniej przez KŚ przystanek Dąbrowa Górnicza Pogoria.
W przeszłości na linii S1 na odcinku Zawiercie – Katowice kursowały również pociągi osobowe Przewozów Regionalnych jeżdżące w relacji Kielce – Zawiercie – Katowice.
Częstochowa – Lubliniec (linia S13).
Połączenie reaktywowano 13 grudnia 2015. Długość linii to 37,6 km. Połączenie wykorzystuje linie kolejowe nr 61 i 700.
Obsługa linii została przejęta od Przewozów Regionalnych 9 grudnia 2012. Od 12 grudnia 2012 do 14 stycznia 2013 wszystkie połączenia na linii były zastępowane przez zastępczą komunikację autobusową. Od 15 stycznia jedynie cześć kursów była realizowana przez zastępczą komunikację autobusową. 15 grudnia 2013 zawieszono kursowania jakichkolwiek pociągów osobowych na tej linii. Połączenie reaktywowano 13 grudnia 2015. Kilka lat później Polregio uruchomiły kursy relacji Opole - Lubliniec - Częstochowa.
Gliwice – Bytom (linia S18).
Linia została przywrócona 12 grudnia 2021. Długość linii to 18,6 km. Połączenie wykorzystuje linie nr 147, 132.
Linia pierwotnie uruchomiona była w lutym 2013 pod numerem S15. Połączenie posiadało wówczas jedną stację pośrednią - Bytom Bobrek. Zaprzestano jej obsługi po kilku miesiącach funkcjonowania.
Katowice – Kraków Główny (linia S3).
13 grudnia 2020 KŚ rozpoczęły obsługę wybranych połączeń Katowice – Kraków Główny, na której wcześniej połączenie regionalne obsługiwało wyłącznie Polregio. Połączenia KŚ poza obszarem województwa śląskiego zatrzymują się tylko na wybranych przystankach. Długość linii to 77,1 km. Połączenie wykorzystuje linie kolejowe nr 138, 134, 133.
Oświęcim - Katowice (linia S31).
Obsługa linii została przejęta od Przewozów Regionalnych 9 grudnia 2012 (początkowo wraz z odcinkiem Oświęcim – Czechowice-Dziedzice). Długość linii to 32.9 km. Połączenie wykorzystuje linie kolejową nr 138.
Większość połączeń tej linii jest wydłużana do Raciborza, Wodzisławia Śląskiego lub Chałupek.
Od 12 do 16 grudnia 2012 wszystkie połączenia na odcinku Katowice – Czechowice-Dziedzice były zastępowane przez zastępczą komunikację autobusową, a od 17 grudnia do 9 lutego 2013 na odcinku Imielin – Czechowice-Dziedzice. 13 grudnia 2015 zaprzestano obsługi odcinka Oświęcim – Czechowice-Dziedzice. Połączenie te było wcześniej dodatkowo współfinansowane przez samorząd województwa małopolskiego.
Katowice – Tychy Lodowisko (linia S4/S41).
Obsługa linii została przejęta od Przewozów Regionalnych 9 grudnia 2012. Długość linii to 30,0 km. Połączenie wykorzystuje linie kolejowe nr 1, 139, 179. Przystanek Tychy Miasto, znajdujący się na tej linii, nie jest wykorzystywany. W godzinach szczytu część połączeń przedłużana jest do Sosnowca Głównego, Zawiercia lub Częstochowy w ramach linii uzupełniającej S41.
Pociągi Kolei Śląskich po raz pierwszy pojawiły się na linii w dniach od 12 do 14 października 2012 podczas strajku maszynistów Przewozów Regionalnych.
Katowice – Zwardoń (linia S5).
Obsługa linii została przejęta od Przewozów Regionalnych 9 grudnia 2012.
Długość linii to 113,0 km. Połączenie wykorzystuje linię kolejową nr 139.
Od stacji Łodygowice do Szczyrku od 5 stycznia do 31 marca 2013 kursował autobus KŚ.
Katowice – Zakopane (linia S51).
Linia została uruchomiona 22 grudnia 2017. W okresie od 17 kwietnia do 28 maja 2018 połączenie Katowice – Zakopane było realizowane przez Wadowice.
Długość linii to 117,1 km. Połączenie wykorzystuje linie kolejowe nr 97, 98, 104 i 99.
Katowice – Wisła Głębce (linia S6).
Obsługa linii została przejęta od Przewozów Regionalnych 1 czerwca 2012 (od 1 października 2011 KŚ obsługiwały 2 pary pociągów w dni wolne). Długość linii to 92,7 km. Połączenie wykorzystuje linie kolejowe nr 139, 150, 694, 157, 190 i 191.
W okresie 1 października 2011 – 8 grudnia 2012 połączenia na tej linii wykonywane były przez KŚ na zasadach komercyjnych (bez dofinansowania z budżetu województwa).
16 marca 2020, ze względu na prace remontowe na linii na odcinku pomiędzy Chybiem a Skoczowem, została wprowadzona na niej Zastępcza Komunikacja Autobusowa. 3 stycznia 2021, po zakończeniu rewitalizacji odcinka Chybie - Skoczów, pociągi tymczasowo wróciły na linię oraz uruchomiono nowy przystanek Skoczów Bajerki. 1 marca 2021 na linii ponownie wprowadzono ZKA, ale już wyłącznie na odcinku Skoczów - Wisła.
Katowice/Czechowice-Dziedzice – Cieszyn (linia S61).
Obsługa linii została przejęta od Przewozów Regionalnych 9 grudnia 2012. Długość linii to 87,5 km. Połączenie wykorzystuje linie kolejowe nr 139, 150, 93 i 90.
Od 12 do 16 grudnia 2013 wszystkie połączenia na linii były zastępowane przez zastępczą komunikację autobusową.
Skoczów – Cieszyn (linia S62).
Linia została uruchomiona 4 września 2022. Długość linii to 16,4 km. Połączenie wykorzystuje linię kolejową nr 190.
Większość połączeń linii S62 jest skomunikowanych na stacji Skoczów z linią S6 w kierunku Katowic. Niektóre połączenia są uruchamiane w podwójnym składzie na odcinku Katowice - Goleszów oraz są dzielone/łączone na stacji Goleszów, by ograniczyć konieczność przesiadki pasażerów.
Katowice – Racibórz (linia S7).
Obsługa linii została przejęta od Przewozów Regionalnych 9 grudnia 2012. Długość linii to 82,1 km. Połączenie wykorzystuje linie kolejowe nr 139, 140 i 151.
Katowice – Bogumin (linia S71).
Obsługa linii została przejęta od Przewozów Regionalnych 9 grudnia 2012. Długość linii to 56,9 km. Połączenie wykorzystuje linie kolejowe nr 139, 140 i 158.
Od 12 do 28 grudnia 2012 wszystkie połączenia na odcinku Rybnik – Wodzisław Śląski były zastępowane przez zastępczą komunikację autobusową. Od 29 grudnia do 9 stycznia 2013 jedynie cześć kursów była realizowana przez zastępczą komunikację autobusową.
Na linii S71 do 13 grudnia 2020 kursowały również pociągi osobowe Przewozów Regionalnych jeżdżące w relacji Wodzisław Śląski – Katowice – Kraków Główny.
13 grudnia 2015 linia miała zostać wydłużona do czeskiego Bogumina, jednakże ze względu na przedłużający się remont linii nr 158, zamiast pociągów uruchomiono zastępcze autobusy, które kursowały na odcinku Wodzisław Śląski-Bogumin do 17 stycznia 2016.
20 marca 2021, z powodu pogarszającej się sytuacji epidemiologicznej, Koleje Śląskie do odwołania zawiesiły obsługę odcinka Chałupki – Bohumin.
Rybnik – Pszczyna (linia S72).
Obsługa linii została przejęta od Przewozów Regionalnych 9 grudnia 2012. Długość linii to 35,7 km. Połączenie wykorzystuje linie kolejowe nr 148. Przystanek Rybnik Gotartowice, znajdujący się na tej linii, nie jest wykorzystywany. Większość połączeń tej linii jest wydłużana do Raciborza lub Wodzisławia Śląskiego.
Od 12 do 28 grudnia 2012 wszystkie połączenia na odcinku Rybnik – Czechowice-Dziedzice były zastępowane przez zastępczą komunikację autobusową. Od 29 grudnia do 9 stycznia 2013 jedynie cześć kursów była realizowana przez zastępczą komunikację autobusową. Do grudnia 2021 linia dochodziła do stacji Bielsko-Biała Główna. Została skrócona z powodu prac modernizacyjnych na stacji Czechowice-Dziedzice.
Rybnik – Chybie – Żywiec (linia S75).
Linia została uruchomiona 12 grudnia 2021. Długość linii to 82 km. Połączenie wykorzystuje linie nr 148, 159, 157, 93, 139.
Gliwice – Rybnik – Wisła (linia S76).
Linia została uruchomiona 9 grudnia 2018. Długość linii to 113 km. Połączenie wykorzystuje linie kolejowe: 141, 148, 149, 157, 159, 689.
W marcu 2020, ze względu na remont linii do Wisły, linii S76 został skierowana do Żywca. 14 czerwca 2020 na linii uruchomiono dodatkowy przystanek – Przyszowice.
Racibórz – Chałupki (linia S78).
Obsługa linii została przejęta od Przewozów Regionalnych 9 grudnia 2012. Długość linii to 20,3 km. Połączenie wykorzystuje linię kolejową nr 151.
13 grudnia 2015 linia została wydłużona do czeskiego Bogumina.
Od 15 grudnia 2019 pociągi linii S78 kończą bieg w Chałupkach.
Katowice – Lubliniec [linia S8 (S8, S80)].
Obsługa linii została przejęta od Przewozów Regionalnych 9 grudnia 2012. Długość linii to 69,8 km. Połączenie wykorzystuje linie kolejowe nr 137, 131 i 143.
W 2015 roku ze względu na prace remontowe, część pociągów relacji Katowice – Lubliniec jeździła w skróconej relacji Chorzów Batory – Lubliniec.
Między 9 grudnia 2017 a 12 grudnia 2021 linia S8 obejmowała również odcinek Katowice - Oświęcim, obecnie oznaczany jako linia S31.
15 grudnia 2019 linia została wydłużona do Kluczborka. 12 grudnia 2021 linia została ponownie skrócona do Lublińca.
W związku z rozpoczęciem modernizacji linii kolejowej nr 131, 13 marca 2022 na odcinku Tarnowskie Góry – Katowice uruchomiono autobusową komunikację zastępczą, na którą składają się linia zwykła S80 oraz ekspresowa S8.
Okazjonalne.
W lipcu i sierpniu 2012 spółka dwukrotnie zorganizowała połączenie specjalne "Amber" do Kołobrzegu. W 2017 roku podczas 3 długich weekendów spółka uruchomiła połączenie specjalne "Giewont" z Katowic do Zakopanego. 10 czerwca 2018 Koleje Śląskie w ramach festiwalu zabytków techniki "Industriada" zorganizowały dwa okazyjne kursy po tzw. Kolejowej Obwodnicy Górnośląskiego Okręgu Przemysłowego. Na trasie przejazdu znalazły się stacje niewykorzystywane na co dzień w ruchu pasażerskim, m.in. Zabrze Makoszowy, Katowice Dąbrówka Mała czy Siemianowice Śląskie. 18 stycznia 2020 miał miejsce bezpłatny przejazd specjalny relacji Katowice – Kraków, który związany był z przymiarkami do uruchomienia stałego połączenia tej relacji. W marcu 2022 przewoźnik zorganizowało pociągi specjalne dla uchodźców uciekających przed rosyjską inwazją w Ukrainie.
Bilety.
Kanały dystrybucji biletów:
Wspólne bilety z innymi przewoźnikami:
Honorowanie biletów innych przewoźników:
Zaplecze.
Główna baza Kolei Śląskich znajduje się na ulicy Raciborskiej w Katowicach w pobliżu stacji Katowice. Na jej terenie znajduje się łącznie 15 budynków z których największym jest hala napraw, o powierzchni prawie 3000 m², a także przylegające do niej dwa budynki biurowe z częścią warsztatową. Przed końcem 2016 roku główną bazą KŚ były Łazy.
Poza bazą w Katowicach Koleje Śląskie wykorzystują jeszcze sekcje utrzymania. W 2014 roku używane były 4 sekcje utrzymania: Bielsko-Biała, Częstochowa, Gliwice i Łazy.
Marketing i promocja.
Spółka uruchamia dodatkowe pociągi podczas dużych wydarzeń w województwie takich jak np.: Puchar Świata i Letnie Grand Prix w skokach narciarskich w Wiśle, Festiwal Muzyczny „Ku Przestrodze” w Chorzowie, "Sylwestrowa Moc Przebojów" w Katowicach, juwenalia, Noc Muzeów, czy mecze na Stadionie Śląskim, organizuje również okolicznościowe darmowe przejazdy przy okazjach takich jak Dzień Dziecka, Wielka Orkiestra Świątecznej Pomocy czy Industriada. Spółka organizuje również przejazdy specjalne dla miłośników kolei oraz osób niepełnosprawnych. Pociągi również udostępniane są na potrzeby bardziej nietypowych zastosowań, takich jak pokazy mody.
Okazjonalnie pasażerowie KŚ posiadający samochód mogli jeździć wybranymi pociągami przewoźnika za darmo. Miało to miejsce m.in. 22 września 2015, 2016, 2017, 2018 i 2019, z okazji obchodów Dnia bez Samochodu, 13 lipca 2016 ze względu na odbywające się w Katowicach Tour de Pologne oraz 30 stycznia, 2, 3, 15 i 16 lutego 2017, 15 stycznia oraz 7, 12, 19 lutego, 5 marca 2018 ze względu na smog. W marcu 2018 rozpoczęto akcję „Zielone środy”, w ramach której w każdą 3. środę miesiąca obowiązują darmowe przejazdy dla kierowców. Okazjonalnie koszt biletu zakupionego przez telefon komórkowy był niższy niż standardowy. W 2018 roku wydana została gra „Wolny tor” na smartfony polegająca na wcielaniu się w rolę jednego z pracowników spółki oraz umożliwiająca wygranie rabatów na zakup biletów. Na czas ferii zimowych w 2019 roku wprowadzono bezpłatne przejazdy dla dzieci i młodzieży.
Koleje Śląskie organizują prezentacje swojego taboru na najważniejszych stacjach województwa, pierwsza taka akcja miała miejsce 11 czerwca 2011, jeszcze przed rozpoczęciem działalności przewozowej, spółka prezentowała na stacji w Sosnowcu jednego z Elfów z okazji Industriady.
W 2012 i 2013 roku spółka przeprowadziła akcję "Pociąg do roweru", w ramach której w wybrane dni do biletu dołączany był bon na wypożyczenie roweru w pobliżu stacji Wisła Uzdrowisko. W sezonie narciarskim 2012/2013 w ramach współpracy z ośrodkami narciarskim w wybranych kasach biletowych prowadzona była sprzedaż "Wiślańskiego Skipassu" oraz na wybranych stacjach w Wiśle, Ustroniu i Łodygowicach na pasażerów oczekiwały skibusy. W wakacje 2013 przewoźnik prowadził akcję "Kolej na Beskidy", w ramach której raz w miesiącu organizowane były bezpłatne wycieczki górskie z przewodnikiem beskidzkim w Beskid Żywiecki, a w ramach wspólnej akcji z "Wiślańską Organizacją Turystyczną" zakup biletu upoważniał do zniżki na nocleg w wybranych hotelach i pensjonatach w Wiśle. W 2016 roku przeprowadzono akcję "Pociągiem w górę, rowerem w dół" w ramach której uruchomiono dodatkowe połączenia Wisła Uzdrowisko – Wisła Głębce, w których w cenę biletu wliczony przewóz rowerów, a w pociągach obecni byli przewodnicy turystyczni. W wakacje 2017 zorganizowano kolejną edycję akcji "Kolej na Beskidy". W wakacje 2018 w ramach akcji „Wisła, Ustroń – zostaję dłużej, dostaję więcej” na podstawie specjalnych kuponów był możliwy darmowy weekendowy przejazd pomiędzy Ustroniem a Wisłą.
W 2016 roku spółka rozpoczęła wraz z Górnośląskimi Kolejami Wąskotorowymi i kopalnią srebra w Tarnowskich Górach akcję "Srebrny pociąg", w ramach której sprzedawano bilety łączone na przejazd z Katowic do kopalni w Tarnowskich Górach (częściowo pociągiem KŚ, a częściowo GKW) i zwiedzanie kopalni. Podobną akcję przeprowadzono również rok i 2 lata później. W 2017 przewoźnik rozpoczął współpracy z Muzeum Śląskim w ramach której okresowo bilet na pociąg uprawniały do zniżki do muzeum. Rok później program rozszerzono o kolejne muzea i galeria w województwie. W 2018 w ramach akcji "Kolej na zniżki" bilet kupiony na wybranych dworcach uprawniał do zniżki w jednej z restauracji w Mysłowicach. Latem 2018 w lokalnym radiu eM odbył się cykl audycji "Kolej na lato".
2017 rok został również przez przewoźnika ogłoszony "Rokiem studenta", w związku z czym spółka zorganizował szereg inicjatyw promujących jeżdżenie pociągiem wśród studentów. Część z tych działań ponowiono rok później. 2018 rok natomiast ogłoszony został "Rokiem Ekologii", a 2019 "Rokiem Kultury," którego celem było przybliżanie oferty kulturalnej regionu za pomocą kolei.
Przedstawiciele spółki uczestniczą również w różnego rodzaju przedsięwzięciach promocyjnych, takich jak np. "Lunch z Kurierem" czy konferencjach, np. pt "Koleje w aglomeracji dziś i jutro".
W 2013 roku KŚ zostały patronem klasy o zawodzie technik elektroenergetyk transportu szynowego w Zespole Szkół Techniczno-Informatycznych w Gliwicach.
We wrześniu 2019 jeden z pojazdów przewoźnika otrzymała specjalną okleinę nawiązującą do stulecia wybuchu Powstań Śląskich.
Powiązane spółki.
Koleje Śląskie mają 95% udziałów w spółce Inteko Sp. z o.o.. Wysokość kapitału zakładowego: 50.000,00 złotych. Spółka odpowiedzialna jest za automaty biletowe czy kasy "Szybki Bilet" oraz pośredniczyła przy pozyskiwaniu części taboru.
Finanse i wyniki przewozowe.
Jedynym udziałowcem spółki jest województwo śląskie. Kapitał zakładowy spółki to 103,6 mln zł. Kapitał ten był kilkukrotnie zwiększany, zarówno przez transfer pieniędzy, jak i przekazanie taboru w formie aportu (221M w marcu 2013).
W 2011 roku spółka otrzymała 9,3 mln złotych dotacji od województwa i zakończyła rok ze stratą 6 mln złotych.
W 2013 roku strata spółki wyniosła prawie 60 mln złotych. W 2015 roku dotacja dla Kolei Śląskich wyniosła 140 mln zł.
Liczbę pasażerów w kolejnych latach oraz wykonaną pracę przewozową (liczbę pasażerokilometrów) prezentują poniższe wykresy:

</doc>
<doc id="1948701" url="https://pl.wikipedia.org/wiki?curid=1948701" title="Wizja św. Antoniego Padewskiego (obraz Michaela Willmanna)">
Wizja św. Antoniego Padewskiego (obraz Michaela Willmanna)

Wizja św. Antoniego Padewskiego – obraz śląskiego malarza barokowego, Michaela Willmanna, namalowany w 1699 roku do głównego ołtarza w kościele św. Antoniego we Wrocławiu.
W kwietniu 2010 roku, po odkryciu przez pracowników parafii kilka miesięcy wcześniej innego obrazu tego malarza, zespół projektu "Szlak Sakralnej Sztuki Barokowej im. Michaela Willmanna", we współpracy z mgr Arkadiuszem Mułą, dzięki zdjęciom HDR o wysokiej rozdzielczości, odkrył (wcześniej sygnatura była bardzo mało widoczna na zwykłych zdjęciach) nieprzemalowaną sygnaturę Willmanna, na podstawie której (oraz innym cechom technicznym obrazu) przypisano jemu cały obraz. Obraz w aktualnym stanie nie nosi cech pracy Willmanna ze względu na inwazyjną XIX wieczną konserwację.

</doc>
<doc id="1948704" url="https://pl.wikipedia.org/wiki?curid=1948704" title="Eagle Talon">
Eagle Talon

Eagle Talon – samochód sportowy klasy kompaktowej produkowany pod amerykańską marką Eagle w latach 1989 – 1998.
Pierwsza generacja.
Eagle Talon I został zaprezentowany po raz pierwszy w 1989 roku.
W 1989 roku oferta Eagle została poszerzona o pierwszy samochód sportowy. Model Talon pierwszej generacji powstał we współpracy koncernu Chrysler i Mitsubishi na wspólnie opracowanej platformie "Chrysler K", w efekcie czego zbudowano także bliźniacze modele Mitsubishi Eclipse i Plymouth Laser. Model Eagle wyróżniał się innym wyglądem atrapy chłodnicy i przestylizowanym tyłem.
Lifting.
Podobnie jak bliźniacze modele Mitsubishi i Plymoutha, także i Eagle Talon I w 1992 roku przeszedł gruntowną modernizację. Samochód otrzymał nowy pas przedni, z którego zniknęły chowane reflektory na rzecz klasycznych kloszy w kształcie podłużnych pasów.
Druga generacja.
Eagle Talon II został zaprezentowany po raz pierwszy w 1995 roku.
W 1995 roku Eagle zaprezentowało drugą generację modelu Talon. Ponownie zbudowano ją razem z Mitsubishi, tym razem jednak już bez udziału marki Plymouth. Talon II był wyraźnie większy, zyskując bardziej krągłą sylwetkę. Od bliźniaczego Mitsubishi Eclipse samochód wyróżniał się dużym logo producenta z przodu i przemodelowanym pasem tylnym.
Produkcja Eagle Talon II zakończyła się w lutym 1998 roku. Był to ostatni model w historii marki Eagle, gdyż pół roku później ogłoszono decyzję o jej likwidacji.

</doc>
<doc id="1948705" url="https://pl.wikipedia.org/wiki?curid=1948705" title="Sebastian Biederlack">
Sebastian Biederlack

Sebastian Friedrich Felix Biederlack (ur. 16 września 1981 w Hamburgu) – niemiecki hokeista na trawie. Dwukrotny medalista olimpijski.
W reprezentacji Niemiec debiutował w 1999. Brał udział w dwóch igrzyskach (IO 04, IO 08), na obu zdobywał medale: brąz w 2004 i złoto cztery lata później. Z kadrą brał udział m.in. w mistrzostwach świata w 2002 i 2006 (tytuły mistrzowskie) oraz kilku turniejach Champions Trophy (zwycięstwo w 2007) i mistrzostwach Europy

</doc>
<doc id="1948707" url="https://pl.wikipedia.org/wiki?curid=1948707" title="Eagle 2000GTX">
Eagle 2000GTX



</doc>
<doc id="1948708" url="https://pl.wikipedia.org/wiki?curid=1948708" title="José Ángel Valdés">
José Ángel Valdés

José Ángel Valdés Díaz (ur. 5 września 1989 w Gijón) – hiszpański piłkarz występujący na pozycji obrońcy w hiszpańskim klubie SD Eibar.
Kariera.
Ángel zaczął swoją karierę w 1994 roku klubie Roces. Po dwóch latach w tym zespole przeniósł się do La Braña, jednakże tam występował tylko przez rok. W 1997 roku przeniósł się do Sportingu Gijón. Swój debiut w pierwszym zespole zaliczył 8 lutego 2009 roku w przegranym 1-3 spotkaniu Primera División z FC Barceloną. W domowym spotkaniu Deportivo La Coruña zdobył swoją pierwszą bramkę w hiszpańskiej ekstraklasie. 19 lipca 2011 został sprzedany do AS Roma, który zapłaci za niego 4,5 mln euro plus bonusy.

</doc>
<doc id="1948709" url="https://pl.wikipedia.org/wiki?curid=1948709" title="José Ángel">
José Ángel



</doc>
<doc id="1948710" url="https://pl.wikipedia.org/wiki?curid=1948710" title="Katedra w Växjö">
Katedra w Växjö

Katedra w Växjö () – kościół położony w Växjö, region terytorialny Kronoberg, region historyczny Smalandia. Kościół diecezjalny diecezji Växjö i parafialny w parafii katedralnej Växjö domkyrkoförsamling szwedzkiego kościoła ewangelicko-luterańskiego.
Początki katedry sięgają czasów średniowiecza, jednak swój obecny wygląd zawdzięcza ona w dużym stopniu XIX- i XX-wiecznym restauracjom.
Katedra leży w centrum miasta, w Linné park (Parku Linneusza) blisko jeziora Växjö w miejscu, które pierwotnie było półwyspem, dopóki poziom wód w jeziorze nie obniżył się (1814).
Choć katedra jest stosunkowo niewielka, jeśli chodzi o rozmiary, dominuje do dziś w panoramie miasta a jej wieża mierząca 69,5 m jest najwyższym punktem Växjö.
Katedra ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ została wzniesiona do końca 1939 (3 §).
Historia i architektura.
Katedra w Växjö została zbudowana z cegły oraz z ciosu kamiennego, wyciętego w formie cegły, choć większego rozmiarami. Jej korzenie sięgają wczesnego średniowiecza. Najstarszy znany kościół istniał jako siedziba biskupa już w XII w. i był związany z legendą o św. Zygfrydzie. Sarkofag z jego relikwiami był przechowywany w katedrze do XVII w., po czym na polecenie ówczesnego biskupa został zniszczony. 
Pozostałością tej pierwszej budowli jest masywna romańska wieża zachodnia, zwieńczona w późniejszym okresie dwoma bliźniaczymi, smukłymi hełmami.
W 1276 katedra spłonęła po raz pierwszy. Odbudowano ją prawdopodobnie już w stylu wczesnogotyckim; nawy przekryto sklepieniem sklepienie krzyżowym, które występuje jednak już w architekturze romańskiej obok sklepienia kolebkowego (katedra w Lund). 
W 1570 katedra została spalona przez Duńczyków. W latach 1585-1740 odbudowywano katedrę. Nakryto ją wówczas dachem czterospadowym a wieżę zachodnią zwieńczono dwoma hełmami. Wnętrze przebudowano w stylu renesansowym. 
W 1740 katedra i wieża zostały uszkodzone w wyniku burzy i musiały być ponownie odbudowane.
W XIX w. znaleziono wmurowany w zewnętrzną ścianę prezbiterium kamień runiczny, ustawiony obecnie przed ścianą.
W latach 1849-1852 katedrę poddano daleko idącej przebudowie pod kierunkiem architekta Carla Georga Bruniusa. Wieża otrzymała cztery szczyty schodkowe, podobne szczyty zbudowano nad oknami naw bocznych. Szczyty te ozdobiono płaskimi reliefami w stylu neogotyckim. Zegary wieżowe umieszczono na jej szczytach; wieża nie posiadała hełmu. 
W 1898 katedra przeszła kolejną restaurację. 
W latach 1958-1960 katedrę poddano kompleksowej restauracji pod kierunkiem architekta Kurta von Schmalensee. Wówczas odzyskała ona swój wysoki dach i podwójny hełm, który miała w latach 1585-1740. Zrezygnowano natomiast z XIX-wiecznych szczytów schodkowych. Zachowano jedynie część blend w górnej partii wieży. 
Ostatnia renowacja katedry miała miejsce w 1995.
Wyposażenie.
Podczas restauracji z lat 1958-1960 w okna katedry wstawiono nowe witraże, dzieło artystów Bo Beskowa, Erika Höglunda, E. Lundqvista i Jana Brazdy.
Dziełem tego ostatniego są również: ołtarz, ambona i chrzcielnica (1959). Ozdobny dywan wokół ołtarza zaprojektowała Ulla Gowenius w 1995 a wykonała Märta Måås-Fjetterström. 
Nowoczesna nastawa ołtarzowa "Från mörker till ljus" (pol. "Od ciemności do światła") pochodzi z 2002 i jest dziełem artysty Bertila Valliena.
W północnej nawie katedry zachował się uratowany z pożaru w 1740 obraz Georga Engelharda Schrödera należący do ówczesnego ołtarza głównego.

</doc>
<doc id="1948711" url="https://pl.wikipedia.org/wiki?curid=1948711" title="Firma Księgarska Jacek Olesiejuk">
Firma Księgarska Jacek Olesiejuk

Firma Księgarska Jacek Olesiejuk – jedna z największych w Polsce firm zajmujących się dystrybucją książek, założona w 1994.
Firmę założyło dwóch braci – Jacek i Krzysztof Olesiejukowie, którzy w 1990 roku otworzyli stoisko z książkami na Dworcu Centralnym. W 1994 powstała Firma Księgarska Jacek Olesiejuk. W 2002 firma przeniosła się do siedziby w Ożarowie Mazowieckim. W 2006 środki na jej rozbudowę przekazał Europejski Fundusz Rozwoju Regionalnego. Pod koniec roku 2009 firma utworzyła dział dystrybucji wydawnictw muzycznych.
Firma Księgarska otrzymała godło promocyjne Teraz Polska w XVI edycji konkursu. W 2005, 2006, 2007, 2008, 2009 roku otrzymała tytuł Gazela Biznesu przyznawany przez pismo "Puls Biznesu". Spółka jest członkiem klubu Business Centre Club.

</doc>
<doc id="1948712" url="https://pl.wikipedia.org/wiki?curid=1948712" title="Płomykówki">
Płomykówki

Płomykówki (Tytoninae) – monotypowa podrodzina ptaków z rodziny płomykówkowatych (Tytonidae). 
Zasięg występowania.
Podrodzina obejmuje gatunki występujące na wszystkich kontynentach (oprócz Antarktydy).
Morfologia.
Długość ciała 23–51 cm, rozpiętość skrzydeł 63–103 cm; masa ciała samic 195–1260 g, samców 187–800 g.
Systematyka.
Podział systematyczny.
Do rodzaju należą następujące gatunki:
Fragment kladogramu obejmujący gatunki z rodzaju "Tyto":

</doc>
<doc id="1948715" url="https://pl.wikipedia.org/wiki?curid=1948715" title="Natalja Czistiakowa">
Natalja Czistiakowa

Natalja Czistiakowa, ros. Наталья Чистякова (z domu Burda [Бурда], występowała również pod nazwiskiem Pieczonkina [Печёнкина], ur. 15 lipca 1946 na wyspie Sachalin) – rosyjska lekkoatletka reprezentująca Związek Radziecki, specjalizująca się w biegach sprinterskich, uczestniczka igrzysk olimpijskich w latach 1968 i 1972, brązowa medalistka olimpijska z 1968 r. z Meksyku, w biegu na 400 metrów. 
Żona Walentina Czistiakowa, matka Wiktora Czistiakowa.

</doc>
<doc id="1948716" url="https://pl.wikipedia.org/wiki?curid=1948716" title="Natalia Pieczonkina">
Natalia Pieczonkina



</doc>
<doc id="1948722" url="https://pl.wikipedia.org/wiki?curid=1948722" title="Pipe (znak)">
Pipe (znak)



</doc>
<doc id="1948723" url="https://pl.wikipedia.org/wiki?curid=1948723" title="Infiniti G">
Infiniti G

Infiniti G – samochód osobowy klasy średniej produkowany przez koncern Nissan pod marką Infiniti od 1991 roku. Auto w wersji sedan zostało zastąpione modelem Q50. Nazwę odmiany coupe w 2013 roku zmieniono na Q60.
Infiniti G I.
Infiniti G20 P10 produkowany był w latach 1990 - 1996. Do jego napędu używano silnika R4 o pojemności dwóch litrów. Moc przenoszona była na oś przednią poprzez 5-biegową manualną skrzynię biegów.
W 1993 roku podczas targów motoryzacyjnych w Nowym Jorku zaprezentowano wersję po liftingu.
Infiniti G II.
Infiniti G20 P11 produkowany od 1999 do 2002 roku to tak naprawdę zmodernizowana wersja G20 P10. 
Infiniti G III.
Infiniti G20 V35 produkowany był w latach 2002 - 2007 jako coupe oraz sedan. Do napędu używano silników V6 o pojemności 3,5 litra. Moc przenoszona była na oś tylną lub cztery koła poprzez 6-biegową ręczną skrzynię biegów. Samochód został zastąpiony przez model G V36.
Infiniti G IV.
Infiniti G V37 produkowany jest od 2007 roku. Auto w wersji sedan zostało zastąpione model Q50. Nazwę wersji coupe i cabrio w 2013 roku zmieniono na infiniti Q60.
Prace projektowe nad autem rozpoczęto w 2003 roku. W 2008 roku wprowadzono do oferty nadwozie coupe, a rok później cabrio.

</doc>
<doc id="1948725" url="https://pl.wikipedia.org/wiki?curid=1948725" title="Zoltán Pokorni">
Zoltán Pokorni

Zoltán Pokorni (ur. 10 stycznia 1962 w Budapeszcie) – węgierski polityk, nauczyciel i samorządowiec, parlamentarzysta, w latach 2001–2002 przewodniczący Fideszu, minister oświaty w rządzie Viktora Orbána (1998–2001).
Życiorys.
W 1987 ukończył studia z dziedziny językoznawstwa i literatury węgierskiej oraz historii na Uniwersytecie im. Loránda Eötvösa w Budapeszcie (ELTE), po czym pracował jako nauczyciel w jednej z budapeszteńskich szkół średnich. W 1988 założył związek zawodowych skupiający młodych pedagogów, którym kierował do 1993. Był również redaktorem naczelnym gazety związkowej „Ráció”. W 1989 brał udział w rozmowach Okrągłego Stołu. W 1993 przystąpił do Związku Młodych Demokratów (Fideszu).
W 1994 po raz pierwszy uzyskał mandat posła do Zgromadzenia Narodowego, z powodzeniem ubiegał się o reelekcję w wyborach w 1998, 2002, 2006 i 2010, zasiadając w węgierskim parlamencie do 2014. Był m.in. wiceprzewodniczącym i przewodniczącym komisji zajmującej się sprawami oświaty i nauki. W latach 1994–1997 pełnił funkcję wiceprzewodniczącego klubu poselskiego Fideszu, następnie był jego przewodniczącym (1997–1998).
W latach 1998–2001 sprawował urząd ministra oświaty w rządzie Viktora Orbána. Za jego kadencji zniesiono opłaty za studia, a także wprowadzono system kredytów studenckich. Zrezygnował ze stanowiska w 2001 w związku z objęciem funkcji przewodniczącego Fideszu. Prezesem tego ugrupowania i jednocześnie wiceprzewodniczącym jego klubu poselskiego był do 2002. Po przegranych przez Fidesz wyborach w 2002 ponownie stanął na czele klubu poselskiego. W lipcu 2002 dowiedział się o fakcie pracy jego ojca dla węgierskiej służby bezpieczeństwa w okresie komunizmu, zrezygnował wówczas z zajmowanych stanowisk partyjnych. W maju 2003 ponownie powierzono mu funkcję wiceprezesa Fideszu.
1 października 2006 objął stanowisko burmistrza Hegyvidéku, XII dzielnicy Budapesztu. Uzyskiwał następnie reelekcję na kolejne kadencje.
Żonaty, ma czterech synów.

</doc>
<doc id="1948730" url="https://pl.wikipedia.org/wiki?curid=1948730" title="The Obsidian Conspiracy">
The Obsidian Conspiracy

The Obsidian Conspiracy – siódmy album amerykańskiego metalowego zespołu Nevermore, którego premierę zapowiedziano na 31 maja 2010 roku przez Century Media Records. 
Na potrzebny wydawnictwa oprócz autorskich kompozycji zespołu muzycy zarejestrowali interpretacje z repertuaru The Doors ("The Crystal Ship") i The Tea Party ("Transmission").
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1948731" url="https://pl.wikipedia.org/wiki?curid=1948731" title="Jan Szkudlarek">
Jan Szkudlarek



</doc>
<doc id="1948733" url="https://pl.wikipedia.org/wiki?curid=1948733" title="Ann Packer">
Ann Packer

Ann Elizabeth Packer-Brightwell (ur. 8 marca 1942 w Moulsford w hrabstwie Oxfordshire) – brytyjska lekkoatletka specjalizująca się w biegach sprinterskich i średniodystansowych, dwukrotna medalistka igrzysk olimpijskich z 1964 r. z Tokio: złota w biegu na 800 metrów oraz srebrna w biegu na 400 metrów.
Żona Robbiego Brightwella. W 1969 r. za swoje osiągnięcia odznaczona została Orderem Imperium Brytyjskiego. 

</doc>
<doc id="1948736" url="https://pl.wikipedia.org/wiki?curid=1948736" title="Klimczakowie">
Klimczakowie

Klimczakowie – ród zbojników, wywodzących się z Żywiecczyzny. Dowodzili oni bandami, grasującymi w XVII wieku na terenie dzisiejszych Beskidów: Żywieckiego, Śląskiego i Małego. Z imienia najczęściej wymienia się trzech (czasami określanych jako braci):
Wojciech Klimczak.
Wojciech Klimczak – hetman zbójnicki, ujęty podczas napadu na dwór w Rajsku wraz z dziewięcioma kompanami w 1695 r. lub 1696 r., stracony w Oświęcimiu przez powieszenie za żebro.
Wojciech był ożeniony z siostrą Filipa Gąsiorka ze Straconki. Podczas najścia na dwór w Rajsku tamtejszy dziedzic przyjął zbójników z pozorną gościnnością, spoił ich okowitą do nieprzytomności, a następnie zawiadomił okoliczną szlachtę i znajdujące się w pobliżu oddziały zbrojne. Po ujęciu hetman zbójnicki został wydany na męki, czyli poddany torturom, a następnie stracony. Jego dziewięciu towarzyszy poćwiartowano.
Mateusz Klimczak.
Mateusz Klimczak – hetman zbójnicki, urodzony w Lipowej, ujęty w 1697 w Mikuszowicach po napadzie na Łodygowice i stracony na krakowskich Krzemionkach.
Mateusz po raz pierwszy został schwytany w nieznanych okolicznościach. Prawdopodobnie z początkiem roku 1697 udało mu się zbiec z więzienia w Pilicy. Tajemnicze okoliczności tej ucieczki stały się tematem wielu opowieści, których echa znajdujemy w podaniach o wielu innych sławnych zbójach, m.in. o Janosiku. Po udanej ucieczce Mateusz zorganizował ponownie swoją gromadę i kontynuował zbójowanie. Za jego głowę wyznaczono pokaźną nagrodę, która zapewne spowodowała, że ktoś zdradził jego miejsce schadzek w chałupie Wojciecha Kubicy w Łodygowicach. Kryjówka została otoczona przez oddział harników polskich, ale zbójcy zastrzelili ich dowódcę szlachcica Michałkowskiego i uciekli na Śląsk. W Mikuszowicach doszło do zbrojnego starcia ze strażnikami hr. Sunnegka, właściciela Bielska, w wyniku którego dwóch zbójników zginęło, a Mateusz wraz z dwoma innymi kamratami dostał się do niewoli. Hetman zbójnicki został wkrótce wydany władzom polskim i przewieziony do Krakowa.
Jan Klimczak.
Jan Klimczak – hetman zbójnicki, któremu król Jan Kazimierz odpuścił zbójeckie przewiny za pomoc, udzieloną oddziałowi królewskiemu podczas potopu szwedzkiego.
Oddziały (towarzystwa) dowodzone przez Klimczaków oprócz niechlubnych, miały także chlubne karty w swej historii. Miało to miejsce w latach wspomnianego już potopu szwedzkiego, kiedy to m.in. dzięki ich działaniu ocalony został w 1656 r. Żywiec. W latach 1685-1686 trzy oddziały posiadały glejty, pozwalające na swobodne poruszanie się w terenie, a król Jan Kazimierz oddzielnym pismem polecał opiekę nad najbardziej zasłużonymi,
Postacie i czyny zbójników z rodu Klimczaków posłużyły jako pierwowzór do powstania legendy o zbójniku Klimczoku.

</doc>
<doc id="1948739" url="https://pl.wikipedia.org/wiki?curid=1948739" title="Jan Szkudlarek (pułkownik)">
Jan Szkudlarek (pułkownik)

Jan Szkudlarek, (ur. 1945 w Nowych Skalmierzycach) – pułkownik mgr inż. Wojska Polskiego.

</doc>
<doc id="1948740" url="https://pl.wikipedia.org/wiki?curid=1948740" title="Kamienica Próchnickich">
Kamienica Próchnickich



</doc>
<doc id="1948741" url="https://pl.wikipedia.org/wiki?curid=1948741" title="Pałac Dziekana">
Pałac Dziekana



</doc>
<doc id="1948742" url="https://pl.wikipedia.org/wiki?curid=1948742" title="Zakład Sióstr Miłosierdzia św. Wincentego à Paulo">
Zakład Sióstr Miłosierdzia św. Wincentego à Paulo



</doc>
<doc id="1948745" url="https://pl.wikipedia.org/wiki?curid=1948745" title="Halowe Mistrzostwa Europy w Lekkoatletyce 1968">
Halowe Mistrzostwa Europy w Lekkoatletyce 1968



</doc>
<doc id="1948746" url="https://pl.wikipedia.org/wiki?curid=1948746" title="Mieszkanie Stefana Żeromskiego">
Mieszkanie Stefana Żeromskiego



</doc>
<doc id="1948748" url="https://pl.wikipedia.org/wiki?curid=1948748" title="Szpital św. Rocha">
Szpital św. Rocha



</doc>
<doc id="1948749" url="https://pl.wikipedia.org/wiki?curid=1948749" title="Aleja Przyjaciół">
Aleja Przyjaciół



</doc>
<doc id="1948750" url="https://pl.wikipedia.org/wiki?curid=1948750" title="Gmach Banku Zachodniego">
Gmach Banku Zachodniego



</doc>
<doc id="1948751" url="https://pl.wikipedia.org/wiki?curid=1948751" title="Stara kordegarda">
Stara kordegarda



</doc>
<doc id="1948752" url="https://pl.wikipedia.org/wiki?curid=1948752" title="Świadkowie Jehowy w Belize">
Świadkowie Jehowy w Belize

Świadkowie Jehowy w Belize – społeczność wyznaniowa w Belize, należąca do ogólnoświatowej wspólnoty Świadków Jehowy, licząca w 2022 roku 2614 głosicieli, należących do 54 zborów. Na dorocznej uroczystości Wieczerzy Pańskiej w 2022 roku zgromadziło się 8317 osób (ok. 2% mieszkańców) . Działalność miejscowych głosicieli koordynuje Środkowoamerykańskie Biuro Oddziału w El Tejocote na przedmieściach stolicy Meksyku. Biuro Krajowe mieści się w Belize City.
Historia.
Początki.
W roku 1923 jamajski współwyznawca James Gordon, ochrzczony w 1918 roku, osiadł w należącej do Majów wiosce Bomba i dzielił się swoimi wierzeniami z sąsiadami oraz znajomymi. W roku 1933 Freida Johnson ze Stanów Zjednoczonych wynajęła pokój w Belize City i rozpoczęła regularną działalność kaznodziejską w stolicy oraz na terenach wiejskich. Dzięki jej staraniom Biblią zainteresował się miejscowy piekarz Thaddius Hodgeson, napotkała też Jamesa Gordona. Wkrótce osoby te zaczęły utrzymywać ze sobą stały kontakt.
W 1934 roku Thaddius Hodgeson został pierwszym miejscowym głosicielem w Belize. W działalności kaznodziejskiej korzystał z gramofonu i nagrań wykładów biblijnych Josepha F. Rutherforda, które odtwarzał w sobotnie wieczory. Wkrótce kilka osób zainteresowało się głoszonym orędziem, a Thaddius rozpoczął organizowanie zebrań religijnych w swojej piekarni (później odbywały się one również w innych częściach Belize City). W tym czasie James Gordon rozpoczął intensywną działalność w okolicach wioski Bomba. W roku 1941 w wodach Morza Karaibskiego ochrzczono pierwszą grupę miejscowych Świadków Jehowy. W 1944 roku działalność kaznodziejską prowadziło 7 osób.
Rozwój działalności.
5 października 1945 roku do Belize (do roku 1973 "Honduras Brytyjski", do roku 1981 kolonia brytyjska) dotarli Elmer Ihrig i Charles Heyen, pierwsi misjonarze, absolwenci 1. klasy Biblijnej Szkoły Gilead. Na krótko przed ich przybyciem w kraju zniesiono zakaz rozpowszechniania literatury Świadków Jehowy, który obowiązywał przez pewien czas. Misjonarze rozpoczęli działalność w stolicy. Rok po ich przybyciu w kraju było 16 głosicieli.
W roku 1946 roku Belize odwiedzili Nathan H. Knorr oraz Frederick W. Franz i utworzyli Biuro Oddziału. Zorganizowali działalność miejscowej grupy oraz zachęcili ją do prowadzenia działalności kaznodziejskiej. Podczas wizyty Nathan H. Knorr wygłosił również wykład biblijny do 102 słuchaczy, w którym zachęcił ich do studiowania Biblii. W ciągu dwóch lat przybyły do kraju trzy małżeństwa, rozpoczynając działalność kaznodziejską. W roku 1948 w całym kraju działało przeciętnie 38 głosicieli, a poza stolicą działały 4 niewielkie zbory.
W grudniu 1949 roku do kraju przybył ponownie Nathan H. Knorr, który w domu misjonarskim spotkał się z misjonarzami i udzielił im zachęt. W styczniu 1950 roku w stolicy kraju w "Liberty Hall" wygłoszono cztery wykłady specjalne. W zebraniach studium Strażnicy uczestniczyło około 170 osób. Nadzorcą oddziału był Donald Snider.
W latach 1951–1957 do kraju przybyło 10 kolejnych misjonarzy Świadków Jehowy. W czerwcu 1957 roku urząd nadzorujący pracę policji oraz politykę emigracyjną z polecenia gubernatora wydał decyzję o wstrzymaniu zgody na przyjazd kolejnych misjonarzy. Zaczął się blisko pięcioletni okres składania odwołań od tej decyzji. W październiku 1961 roku Kancelaria Rządu poinformowała Biuro Oddziału, że Rząd Hondurasu Brytyjskiego wydał tymczasową zgodę na wjazd do kraju kolejnych misjonarzy, mających zastąpić tych, którzy w kraju działali. Dzięki tej decyzji w 1962 roku do Belize przybyło małżeństwo misjonarzy z Jamajki.
W roku 1957 działalność prowadziło 176 głosicieli należących do 7 zborów. W roku 1961 było 236 głosicieli. W roku 1959 wybudowano dwukondygnacyjny budynek, do którego przeniesiono Biuro Oddziału i dom misjonarski. Na piętrze urządzono Salę Królestwa, z której korzystał zbór w stolicy.
W roku 1954 Natalia Contreras z Gwatemali odwiedziła rodzinę w Benque Viejo, by swoich krewnych zapoznać z wierzeniami Świadków Jehowy. Zapoczątkowała w ten sposób działalność w języku hiszpańskim na terenie Belize. Rok później do tego miasteczka skierowano Leslie Pitchera, znającego ten język. W roku 1956 część programu zgromadzenia obwodowego i okręgowego przedstawiono w języku hiszpańskim. W lutym 1968 roku w Sali Królestwa w Orange Walk zorganizowano w tym języku całe zgromadzenie obwodowe, na którym było obecnych 85 osób, a 4 ochrzczono. Z czasem grupa w Benque Viejo przekształciła się w zbór, a w Orange Walk zbór hiszpańskojęzyczny powstał w październiku 1964 roku.
W 1963 roku zorganizowano pomoc humanitarną dla poszkodowanych przez huragan "Hattie". Z różnych biur oddziałów nadesłano odzież i inne potrzebne rzeczy. Trafiły one zarówno do Świadków Jehowy, jak też ich sąsiadów. Budynek, w którym znajdowało się Biuro Oddziału oraz Sala Królestwa, był jednym z nielicznych, które ocalały z huraganu. Dlatego gdy władze poprosiły o udostępnienie Sali Królestwa na schronienie dla poszkodowanych, został on udostępniony. Z powodu zniszczeń stolicę kraju przeniesiono do Belmopan, położonego w głębi kraju.
W roku 1968 w stolicy zorganizowano pierwszy kongres międzynarodowy pod hasłem „Synowie Boży – synami wolności” z udziałem 755 osób, a 10 osób zostało ochrzczonych. W kraju działało 370 głosicieli. W roku 1978 w Belize City odbył się kongres pod hasłem „Zwycięska wiara”.
W roku 1971 zorganizowano działalność wśród Majów Mopan i Kekchi. Z czasem we wsiach Majów w Mango Creek i w San Antonio powstały zbory. W tym samym czasie podjęto starania, by do miejscowości: Hopkins, Seine Bight, Placencia, Punta Negra i Monkey River docierać drogą morską, gdyż nie było drogi lądowej. Do mieszkańców tych miejscowości docierano korzystając z wynajmowanych łodzi.
W latach 70. XX wieku zgromadzenia organizowano na małej wyspie Bird’s Isle, położonej 120 metrów od południowo-wschodnich krańców miasta Belize. W marcu 1983 roku wydzierżawiono od władz działkę w Ladyville. Najpierw na działce wzniesiono prowizoryczną konstrukcję, pod którą organizowano zgromadzenia obwodowe i okręgowe, a w roku 1988 na jej miejscu postawiono stalową halę, która służyła za Salę Zgromadzeń. 
W 2000 roku zorganizowano pomoc humanitarną dla poszkodowanych przez huragan "Keith", który dotknął mieszkańców San Pedro na wyspach Ambergris Cay i Cay Caulker. 57 głosicieli mieszkających na tym terenie straciło swój dobytek. W kolejnych tygodniach najpierw głosicielom przekazano niezbędne rzeczy, a następnie grupy ochotników pomogły poszkodowanym współwyznawcom oczyścić i naprawić domy oraz miejscową Salę Królestwa.
W 2000 roku Biuro Oddziału zorganizowało pierwszy kurs języka chińskiego, by w trakcie działalności kaznodziejskiej docierać do społeczności chińskojęzycznej. Wkrótce utworzono grupę chińską, która z czasem przekształciła się w zbór chińskojęzyczny. 1 stycznia 2001 roku nadzór nad działalnością przejęło meksykańskie Biuro Oddziału. 16 marca 2002 oddano do użytku kompleks dwóch Sal Królestwa, domu misjonarskiego i odnowionej Sali Zgromadzeń, a w uroczystości otwarcia, która odbyła się następnego dnia, wziął udział członek Ciała Kierowniczego Gerrit Lösch, który wygłosił okolicznościowe przemówienie.
W 2007 roku 325 pionierów z Meksyku przeprowadziło się do Belize, by wspierać działalność kaznodziejską na terenach rzadko opracowywanych. W tym samym roku zorganizowano pomoc humanitarną dla poszkodowanych przez huragan "Dean". Naprawiono należące do Świadków Jehowy domy i Sale Królestwa.
W 2011 roku w Belize działało 2322, w roku 2013 – 2347 głosicieli, w 2021 roku – 2665 głosicieli, a na uroczystości Wieczerzy Pańskiej zebrało się 9187 osób.
28 czerwca 2020 roku Joshua Killgore, członek Środkowoamerykańskiego Komitetu Oddziału, ogłosił w nagranym wcześniej przemówieniu wydanie Chrześcijańskich Pism Greckich w Przekładzie Nowego Świata w języku kreolskim Belize. W związku z pandemią COVID-19 zorganizowano specjalne zebranie w trybie wideokonferencji, w którym uczestniczyło ponad 1300 osób posługujących się tym językiem. W Belize 867 głosicieli należy do zborów posługujących się językiem kreolskim Belize, dodatkowo 58 głosicieli działa w grupach tego języka na terenie Stanów Zjednoczonych.
W kraju działają zbory posługujące się amerykańskim językiem migowym, angielskim, hiszpańskim, kreolskim Belize, kekchi, maja-mopan, mandaryńskim oraz dialektem dolnoniemieckim.

</doc>
<doc id="1948755" url="https://pl.wikipedia.org/wiki?curid=1948755" title="Stara Kordegarda">
Stara Kordegarda



</doc>
<doc id="1948757" url="https://pl.wikipedia.org/wiki?curid=1948757" title="Judy Pollock">
Judy Pollock

Judith Florence Pollock, z domu Amoore (ur. 25 czerwca 1940 w Melbourne) – australijska lekkoatletka specjalizująca się w biegach sprinterskich i średniodystansowych, dwukrotna uczestniczka igrzysk olimpijskich w latach 1964 i 1976, brązowa medalistka olimpijska z 1964 r. z Tokio w biegu na 400 metrów.
Życiorys.
Początkowo specjalizowała się w biegu na 400 metrów. Miała wystąpić w biegu na 440 jardów na igrzyskach Imperium Brytyjskiego i Wspólnoty Brytyjskiej w 1962 w Perth, ale musiała zrezygnować z powodu zapalenia wyrostka robaczkowego.
Zdobyła brązowy medal w biegu na 400 metrów na igrzyskach olimpijskich w 1964 w Tokio, ulegając jedynie swej koleżance z reprezentacji Australii Betty Cuthbert i Ann Packer z Wielkiej Brytanii. 27 lutego 1952 w Perth ustanowiła rekord świata w biegu na 440 jardów czasem 52,4 s.
Zwyciężyła w biegu na 440 jardów (przed Deidre Watkinson z Anglii i Uną Morris z Jamajki) oraz zdobyła srebrny medal w biegu na 880 jardów (za Abby Hoffman z Kanady, a przed Anne Smith z Anglii) na igrzyskach Imperium Brytyjskiego i Wspólnoty Brytyjskiej w 1966 w Kingston. Na tych samych igrzyskach zajęła 4. miejsce w biegu na 220 jardów. 28 czerwca 1967 w Helsinkach ustanowiła rekord świata w biegu na 800 metrów wynikiem 2:01,0, a 5 lipca tego roku wyrównała rekord świata w biegu na 880 jardów czasem 2:02,0.
Zawiesiła karierę lekkoatletyczną przed igrzyskami olimpijskimi w 1968 w Meksyku z powodu ciąży. Podjęła ją ponownie pod koniec 1971. Zakwalifikowała się do reprezentacji Australii na igrzyska olimpijskie w 1972 w Monachium, ale w nich nie wystąpiła wskutek kontuzji. Po urodzeniu kolejnego dziecka podjęła treningi w 1975. Skoncentrowała się wówczas na bieganiu na średnich dystansach. Wystąpiła na igrzyskach olimpijskich w 1976 w Montrealu, gdzie odpadła w półfinale biegu na 800 metrów i eliminacjach biegu na 1500 metrów pomimo ustanowienia rekordów życiowych na obu dystansach.
Mistrzostwa Australii.
Pollock była mistrzynią Australii w biegach na 440 jardów i 880 jardów w 1964/1965 i 1965/1966, w biegach na 400 metrów i 800 metrów 1966/1967 i 1971/1972, w biegu na 1500 metrów w 1975/1976 oraz w biegu przełajowym na 2 mile w 1965. Zdobyła srebrne medal w biegu na 880 jardów w 1963/1964 i w biegu na 800 metrów w 1975/1976 oraz brązowe medale w biegu na 440 jardów w 1962/1963 i 1963/1964 i w biegu na 220 jardów w 1965/1966.
Rekordy życiowe.
Rekordy życiowe Judy Pollock:

</doc>
<doc id="1948764" url="https://pl.wikipedia.org/wiki?curid=1948764" title="Jezioro Bielskie">
Jezioro Bielskie

 
Jezioro Bielskie – jezioro w woj. wielkopolskim, w powiecie międzychodzkim, w gminie Międzychód, położone na południe od wsi Bielsko, leżące na terenie Pojezierza Poznańskiego.
Dane morfometryczne.
Powierzchnia zwierciadła wody według różnych źródeł wynosi od 74,0 ha przez 78,0 ha do 84,64 ha.
Zwierciadło wody położone jest na wysokości 34,5 m n.p.m. lub 35,9 m n.p.m. Średnia głębokość jeziora wynosi 5,1 m, natomiast głębokość maksymalna 17,7 m.
W oparciu o badania przeprowadzone w 2002 roku wody jeziora zaliczono do III klasy czystości.
Jest to drugie pod względem powierzchni jezioro gminy Międzychód.
Na wschodnim brzegu jeziora leży rezerwat „Kolno Międzychodzkie”, atrakcyjny turystycznie i przyrodniczo fragment gminy.

</doc>
<doc id="1948772" url="https://pl.wikipedia.org/wiki?curid=1948772" title="Euphrasia rostkoviana">
Euphrasia rostkoviana



</doc>
<doc id="1948774" url="https://pl.wikipedia.org/wiki?curid=1948774" title="Francisco Hernandez Giron">
Francisco Hernandez Giron



</doc>
<doc id="1948776" url="https://pl.wikipedia.org/wiki?curid=1948776" title="Zygmunt Pytlewski">
Zygmunt Pytlewski

Zygmunt Pytlewski (ur. 1 maja 1907 w Koniecpolu, zm. 1940 w Charkowie) – porucznik Wojska Polskiego, ofiara zbrodni katyńskiej.
Syn Stanisława i Marii z domu Mieczyńskiej. Po odbyciu służby wojskowej ukończył Szkołę Podchorążych przy 27 Pułku Piechoty w Częstochowie. Służył tam przez kilka lat i po zdobyciu stopnia porucznika przeszedł w 1937 roku do służby w Korpusie Ochrony Pogranicza na Polesiu.
W nieznanych okolicznościach dostał się po 17 września 1939 do niewoli sowieckiej – umieszczony został w obozie w Starobielsku. Stamtąd rodzina otrzymała zaledwie jedną kartkę pocztową. Zamordowany został w Charkowie wiosną 1940.
Zygmunt Pytlewski był kawalerem, a jego bratanek, Zbigniew Pytlewski mieszka w Częstochowie i jest członkiem Rodziny Katyńskiej.

</doc>
<doc id="1948779" url="https://pl.wikipedia.org/wiki?curid=1948779" title="Beaver Creek (Kolorado)">
Beaver Creek (Kolorado)

Beaver Creek Resort – główny amerykański ośrodek narciarski w pobliżu Avon, Kolorado, zarządzany przez Vail Resorts. Ośrodek składa się z trzech wiosek, główne z Beaver Creek, Bachelor Gulch i na zachód Arrowhead. Beaver Creek Resort sąsiaduje o 13km na wschód z równie dużym ośrodkiem narciarskim w Vail. Beaver Creek jest stałym organizatorem Pucharu świata w narciarstwie alpejskim mężczyzn na słynnej trasie Birds Of Prey. Organizowało także trzykrotnie z Vail Mistrzostwa Świata w Narciarstwie Alpejskim w roku 1989 i 1999 oraz Mistrzostwa Świata w Narciarstwie Alpejskim w 2015.
Historia.
Kiedy George Townsend osiedlił się w dolinie w 1881 roku, wiedział, że znalazł coś specyficznego, piękne szczyty zalesione osiką z pięknymi widokami. W 1972 r. kontynuował wizytację pobliskich terenów. W porozumieniu z miejscowością Vail Townsend postanowił zakupić te tereny i rozpoczął projektowanie ośrodka narciarskiego. Plany "Beaver Creek Resort" po raz pierwszy zobaczył Pete Seibert, współzałożyciel i były właściciel "Vail Resort". Na początku 1970 roku Seibert próbował przekonać Międzynarodowy Komitet Olimpijski, aby zorganizować Zimowe igrzyska olimpijskie w Denver w 1976 roku, gdzie konkurencje alpejskie miałyby się odbyć w nieistniejącym jeszcze "Beaver Creek Resort". Jednak Denver zrezygnowało z ubiegania się o zimowe igrzyska olimpijskie w listopadzie 1972 r. Po tej informacji plany budowy ośrodka narciarskiego Seiberta upadły. Vail Resorts został zakupiony przez Harry'ego Bassa, potentata naftowego z "Golaid Oil", który postanowił kontynuować marzenie budowy Beaver Creek Resort "Seiberta". W sezonie narciarskim 1980/81 w Beaver Creek został otworzony pierwszy hotel o nazwie "The Charter at Beaver Creek". Bass zainwestował ogromne fundusze w ośrodek budując bardzo kosztowne domki letniskowe na wzór europejskiej wsi. W wyniku błędnego planu biznesowego okazało się, że większość tych domków zostało pustych w czasie sezonu narciarskiego.
W Beaver Creek co roku w czerwcu odbywa się AEI World Forum, na którym zbiera się cała śmietanka wybranej grupy liderów biznesu, urzędników państwowych, naukowców i byłych szefów rządów, by obradować o najważniejszych wątkach gospodarczych, społecznych i związanych z bezpieczeństwem, przed którymi stoi USA i cały Świat. Na forum zjeżdżają się też szefowie wielkich międzynarodowych korporacji, by porozmawiać o interesach i finansach. A także urzędnicy rządowi z Europy, Azji i obu Ameryk, by debatować o strategii gospodarczej i międzynarodowej z dala od mediów. AEI World Forum odbywa się co roku od 1982 r. pod patronatem "American Enterprise Institute i Vail Valley Foundation".
Ośrodek słynie z eleganckiej zabudowy prorodzinnej, pól golfowych Robert Trent Jones Jr Golf Course. Beaver Creek Golf Club, położony na stokach Góry Beaver Creek, jest jednym z najdłuższych pól golfowych w Vail. Pola golfowe zostały otwarte w 1982 roku, pola te są znane ze swych długich i wąskich przestrzeni do gry w golfa z różnymi stopniami trudności.
W ostatnich latach w Beaver Creek pola golfowe zostały przebudowane na wzór pierwotnych projektów, gdzie zainstalowano nowy systemu odwodnienia i wymieniono starą ziemię na nową, by lepiej się grało. Dodatkowo zostały zbudowane restauracje, dawniej znane jako "Holden", a obecnie przyjęły nazwę "Rendezvous Club".
W ośrodku są zatrudniani przeważnie pracownicy z wschodniego wybrzeża USA i Ameryki Południowej.
Trasy i powierzchnia.
Umiejscowione są na czterech górach. Są to: (Beaver Creek, Grouse Mountain, Larkspur Bowl, Arrowhead Mountain)
Beaver Creek posiada również:

</doc>
<doc id="1948781" url="https://pl.wikipedia.org/wiki?curid=1948781" title="Beaver Creek (Colorado)">
Beaver Creek (Colorado)



</doc>
<doc id="1948784" url="https://pl.wikipedia.org/wiki?curid=1948784" title="Josephus a Matre Dei">
Josephus a Matre Dei



</doc>
<doc id="1948786" url="https://pl.wikipedia.org/wiki?curid=1948786" title="Jonny Magallón">
Jonny Magallón

José Jonny Magallón Oliva (ur. 21 listopada 1981 w Ocotlán) – meksykański piłkarz występujący na pozycji środkowego obrońcy, obecnie zawodnik argentyńskiego Lanús.
Kariera klubowa.
Magallón jest wychowankiem akademii juniorskiej klubu Chivas de Guadalajara, w której rozpoczął treningi jako dziesięciolatek po przenosinach z rodzinnej miejscowości Ocotlán. Do pierwszej drużyny został włączony dopiero w wieku dwudziestu trzech lat przez szkoleniowca Benjamína Galindo po kilku sezonach występów w drugoligowych rezerwach – CD Tapatío i Chivas La Piedad. W meksykańskiej Primera División zadebiutował 13 marca 2005 w zremisowanych 3:3 derbach Meksyku z Américą, zaś premierowego gola strzelił 25 września tego samego roku w wygranej 2:1 konfrontacji z San Luis. Początkowo pełnił rolę rezerwowego, w styczniu 2006 zajmując drugie miejsce w rozgrywkach kwalifikacyjnych do Copa Libertadores – InterLidze. W jesiennym sezonie Apertura 2006, mając już niepodważalne miejsce w wyjściowym składzie, zdobył za to z zespołem Chivas tytuł mistrza Meksyku i od tamtego czasu był już podstawowym stoperem ekipy. W 2007 roku dotarł do finału najbardziej prestiżowych rozgrywek kontynentu – Pucharu Mistrzów CONCACAF, zaś w 2009 roku triumfował w InterLidze. W 2010 roku doszedł natomiast do finału rozgrywek Copa Libertadores, a ogółem barwy Chivas reprezentował przez niemal osiem lat.
Latem 2012 Magallón został zawodnikiem beniaminka najwyższej klasy rozgrywkowej – Club León, gdzie od razu wywalczył sobie pewne miejsce w linii defensywy. W jesiennym sezonie Apertura 2013, tworząc podstawowy tercet stoperów z Rafaelem Márquezem i Ignacio Gonzálezem, zdobył z zespołem prowadzonym przez Gustavo Matosasa swoje drugie mistrzostwo Meksyku. Sukces ten powtórzył również podczas wiosennych rozgrywek Clausura 2014, kiedy to wywalczył trzeci tytuł mistrzowski w karierze, jednak kilka miesięcy po tym osiągnięciu zaczął tracić miejsce w wyjściowym składzie na rzecz graczy takich jak Guillermo Burdisso czy Diego Novaretti. W sezonie Apertura 2015, pełniąc głównie rolę rezerwowego, dotarł z Leónem do finału krajowego pucharu – Copa MX, a ogółem w klubie tym występował przez cztery lata, po czym zdecydowano się nie przedłużać z nim umowy.
W sierpniu 2016 Magallón jako wolny gracz podpisał kontrakt z argentyńskim Club Atlético Lanús.
Kariera reprezentacyjna.
W seniorskiej reprezentacji Meksyku Magallón zadebiutował za kadencji selekcjonera Hugo Sáncheza, 28 lutego 2007 w wygranym 3:1 meczu towarzyskim z Wenezuelą. W tym samym roku został powołany na Złoty Puchar CONCACAF, gdzie był podstawowym zawodnikiem swojej drużyny i wystąpił we wszystkich sześciu spotkaniach w wyjściowej jedenastce, natomiast jego kadra dotarła do finału, w którym przegrała ostatecznie z USA (1:2). Zaledwie kilka dni później znalazł się w składzie na turniej Copa América. Na wenezuelskich boiskach również miał pewne miejsce w składzie reprezentacji i ponownie rozegrał wszystkie sześć meczów od pierwszej minuty, a Meksykanie odpadli wówczas w półfinale, zajmując ostatecznie trzecie miejsce. Premierowe gole w kadrze narodowej strzelił 6 lutego 2008 w zremisowanym 2:2 sparingu z USA, w którym zdobył obydwie bramki dla swojej ekipy. Był także kluczowym stoperem reprezentacji podczas eliminacji do Mistrzostw Świata 2010, podczas których rozegrał trzynaście meczów i wpisał się na listę strzelców w konfrontacji z Jamajką (3:0).
W 2009 roku Magallón został powołany przez szkoleniowca Javiera Aguirre na kolejny Złoty Puchar CONCACAF, gdzie wystąpił we wszystkich sześciu meczach, a jego drużyna triumfowała w tych rozgrywkach, pokonując w finale USA (5:0). Rok później znalazł się natomiast w ogłoszonym przez Aguirre składzie kadry na Mistrzostwa Świata w RPA. Tam pozostawał jednak wyłącznie rezerwowym dla graczy takich jak Rafael Márquez, Francisco Rodríguez czy Héctor Moreno, ani razu nie pojawiając się na boisku, zaś Meksykanie odpadli wówczas z mundialu w 1/8 finału, przegrywając w nim z Argentyną (1:3). Po światowym czempionacie tylko dwukrotnie otrzymał jeszcze powołanie do drużyny narodowej i swój bilans reprezentacyjny zamknął ostatecznie na 54 występach, w których zdobył trzy bramki.

</doc>
<doc id="1948789" url="https://pl.wikipedia.org/wiki?curid=1948789" title="Rachel Morris">
Rachel Morris

Rachel Morris (ur. 25 kwietnia 1979) - brytyjska niepełnosprawna kolarka, mistrzyni paraolimpijska z Pekinu w 2008 roku. Mistrzyni świata z 2007 roku.

</doc>
<doc id="1948790" url="https://pl.wikipedia.org/wiki?curid=1948790" title="KnockOut Promotions">
KnockOut Promotions

KnockOut Promotions – największa grupa bokserska w Polsce i w Europie Środkowo-Wschodniej, która powstała pod koniec 1999 roku. Promotorami grupy są Andrzej Wasilewski i Jacek Szelągowski. Grupa oprócz organizowania licznych gal bokserskich zajmuje się promowaniem polskich bokserów oraz szkoleniem młodzieży.

</doc>
<doc id="1948793" url="https://pl.wikipedia.org/wiki?curid=1948793" title="Campus novel">
Campus novel

Campus novel (pol. powieść uniwersytecka, powieść kampusowa) – odmiana powieści współczesnej, popularna szczególnie w literaturze angielskiej i amerykańskiej, wyróżniająca się tym, że jej akcja dzieje się w środowisku akademickim, w miasteczku uniwersyteckim ().
Utwory tego typu są zazwyczaj silnie zintelektualizowane i adresowane do wykształconego odbiorcy, zawierają też liczne elementy satyryczne; często także posługują się postmodernistycznymi technikami literackimi. Autorami są przeważnie wykładowcy akademiccy, również główny bohater "campus novel" jest zazwyczaj wykładowcą. Gatunek wykształcił się w połowie XX w. (powstał wtedy m.in. "Jim Szczęściarz" Kingsleya Amisa), a popularność zyskał w latach 70., kiedy to ukazały się poczytne utwory Malcolma Bradbury'ego ("Homo historicus") oraz Davida Lodge'a ("Zamiana"). 
Inne powieści tego gatunku: 

</doc>
<doc id="1948802" url="https://pl.wikipedia.org/wiki?curid=1948802" title="Towarzystwo Przyjaciół Ziemi Pałuckiej">
Towarzystwo Przyjaciół Ziemi Pałuckiej

Towarzystwo Przyjaciół Ziemi Pałuckiej (TPZP) w Wągrowcu – stowarzyszenie założone 23 marca 1958 z inicjatywy członków Dyskusyjnego Klubu Inteligencji. 
Towarzystwo Przyjaciół Ziemi Pałuckiej ma za zadanie:
Doroczna Honorowa Nagroda Kulturalna TPZP
Od 1995 roku, z inicjatywy ówczesnego prezesa Waldemara Kaisera, wągrowieckie stowarzyszenie przyznaje doroczne honorowe nagrody kulturalne, których symbolem jest spiżowa figurka słomianego pałuckiego koziołka. Nagroda jest przyznawana przez zarząd stowarzyszenia za zasługi dla regionu i całokształt działalności lub wyjątkowo za jednorazowe osiągnięcia, w dziedzinie twórczości kulturalnej, kultywowania tradycji regionu oraz publikacji z nim związanych. Wśród nagrodzonych są między innymi: Gustawa Patro, Leokadia Grajkowska, Andrzej Matuszak, Jolanta Nowak-Węklarowa, Władysław Purczyński, Jerzy Mianowski, Artur Wierzbicki oraz liczne instytucje. 
Prezesi TPZP:
Imprezy:
Lato na PałukachCykl imprez znany pod nazwą „Lato na Pałukach” zrodził się w 1968 roku z inicjatywy Anny Wolniewicz i Wandy Kowalińskiej, działaczek Towarzystwa Przyjaciół Ziemi Pałuckiej. Ideą imprezy było zaoferowanie mieszkańcom miasta i turystom przyjeżdżającym latem na Pałuki atrakcyjnej oferty spędzania wolnego czasu. Od połowy lat dziewięćdziesiątych organizatorem imprez „Lata na Pałukach” jest wyłącznie Miejski Dom Kultury w Wągrowcu.
Festyn CysterskiCykl imprez festynowych zorganizowanych z inicjatywy Zofii Zawol, dyrektora Muzeum Regionalnego w Wągrowcu, jednocześnie autorki całości programu i głównego organizatora. 
Od 1998 roku głównymi organizatorami festynu są Towarzystwo Przyjaciół Ziemi Pałuckiej i Muzeum Regionalne w Wągrowcu. Na festyn składają się: tematyczne scenki historyczne, pokazy walk rycerskich, koncerty zespołów regionalnych, folkowych i muzyki rozrywkowej, biesiady. Imprezom festynowym towarzyszą m.in.: pokazy dawnych rzemiosł i zajęć domowych, kiermasze sztuki ludowej, loteria „cysterska”.
Wągrowczanie swoim dzieciomW latach 1994–1997 z inicjatywy ówczesnego prezesa Waldemara Kaisera TPZP zorganizowało cykl imprez charytatywnych pt. „Tradycja dla Przyszłości – Wągrowczanie Swoim Dzieciom”. Celem przedsięwzięcia było zgromadzenie pieniędzy na zakup sprzętu specjalistycznego dla oddziałów noworodkowego i dziecięcego wągrowieckiego szpitala.
Turystyczne Rajdy SamochodoweOdbywają się od 1999 roku z inicjatywy nieżyjącego już Michała Kurka, członka poznańskiego Towarzystwa Przyjaciół Ziemi Wągrowieckiej, którego imieniem nazwano kolejne edycje rajdowe. Rajd ma charakter turystyczny, dlatego trasa jest tak wytyczana, by jego uczestnicy mogli cieszyć się urokami wszystkich zakątków Ziemi Wągrowieckiej.
Warsztaty Twórczości Ludowej Regionu PałuckiegoZostały zorganizowane z inicjatywy Bogumiły Nickel prezesa TPZP oraz Zofii Zawol dyrektora Muzeum Regionalnego w Wągrowcu jesienią 2002 roku w Gimnazjum Miejskim w Wągrowcu. Ich uczestnicy brali udział w wykładach, pokazach, ćwiczeniach dotyczących etnografii Pałuk. 
Studium Wiedzy o Regionie - Powiat WągrowieckiStudium zostało zorganizowane z inicjatywy Bogumiły Nickel prezesa TPZP oraz Zofii Zawol dyrektora Muzeum Regionalnego. Organizatorami studium byli: Towarzystwo Przyjaciół Ziemi Pałuckiej, Muzeum Regionalne w Wągrowcu oraz Ośrodek Doskonalenia Nauczycieli w Poznaniu. Zajęcia trwały od października 2003 roku do kwietnia 2004 roku i dotyczyły geografii, historii, archeologii, etnografii i zabytków powiatu wągrowieckiego.

</doc>
<doc id="1948804" url="https://pl.wikipedia.org/wiki?curid=1948804" title="Młodzieżowe indywidualne mistrzostwa Wielkiej Brytanii na żużlu">
Młodzieżowe indywidualne mistrzostwa Wielkiej Brytanii na żużlu

Młodzieżowe indywidualne mistrzostwa Wielkiej Brytanii – coroczny cykl turniejów żużlowych, wyłaniający najlepszego brytyjskiego żużlowca do 21 lat.

</doc>
<doc id="1948806" url="https://pl.wikipedia.org/wiki?curid=1948806" title="Holger Afflerbach">
Holger Afflerbach

Holger Afflerbach (ur. 1960 w Düsseldorfie) - niemiecki historyk.
Ukończył historię na Heinrich-Heine-Universität Düsseldorf. Stopień doktora uzyskał na tej samej uczelni w 1990 na podstawie pracy poświęconej Erichowi von Falkenhaynowi. Jako stypendysta Fundacji Humboldta studiował w Wiedniu w latach 1996-1998. Habilitował się w 1999 na Heinrich-Heine-Universität. Następnie wykładał na tej uczelni w latach 1999-2002, później na Emory University w Atlancie w latach 2002-2006, następnie na University of Leeds od 2006.

</doc>
<doc id="1948808" url="https://pl.wikipedia.org/wiki?curid=1948808" title="The Split Program I">
The Split Program I

The Split Program I (w dopełnieniu zwany też Caliban vs. Heaven Shall Burn) - split-album grup Caliban oraz Heaven Shall Burn wydany w 2000 roku nakładem Lifeforce Records.

</doc>
<doc id="1948809" url="https://pl.wikipedia.org/wiki?curid=1948809" title="Monique van der Vorst">
Monique van der Vorst

Monique van der Vorst (ur. 20 listopada 1984 w Goudzie, Holandia) - holenderska kolarka, do niedawna niepełnosprawna.
Dwukrotna wicemistrzyni paraolimpijska z Pekinu w 2008. Trzykrotna mistrzyni świata. Jej trenerem jest Martin Truijens.
W marcu 2010, na jednym z treningów, jadąc na swoim rowerze inwalidzkim zderzyła się z kolegą i trafiła do szpitala, gdzie zaczęła odzyskiwać czucie w sparaliżowanych nogach. Po kilku miesiącach ciężkiej rehabilitacji Monique mogła zostawić wózek i stanąć na własnych nogach. Lekarze nie potrafią wytłumaczyć jej przypadku. Nieoczekiwanie odzyskane zdrowie i ciężka rehabilitacja pozwoliły Monique przestać marzyć o tym, żeby za dwa lata powalczyć o złoty medal na igrzyskach paraolimpijskich w Londynie. Postanowiła nadal ciężko trenować i rywalizować, ale tym razem z pełnosprawnymi sportowcami. Monique brała udział w maratonie. Rozpoczęła również treningi na rowerze szosowym na tyle skuteczne, że doprowadziły ją do podpisania kontraktu z renomowaną, zawodową żeńską grupą kolarską Rabobank.

</doc>
<doc id="1948810" url="https://pl.wikipedia.org/wiki?curid=1948810" title="Obrona Hanko">
Obrona Hanko

Obrona morskiej bazy w Hanko (znana także jako oblężenie Hanko) – seria małych potyczek stoczonych na i wokół półwyspu Hanko pomiędzy wojskami fińskimi a Armią Czerwoną we wstępnej fazie wojny kontynuacyjnej i operacji Barbarossa, w drugiej połowie 1941 roku.
Wstęp.
ZSRR.
Baza morska w Hanko (Gangut) zajęta została przez ZSRR w marcu 1940 po pokoju moskiewskim kończącym wojnę zimową, w którym Finlandia została zmuszona do wydzierżawienia półwyspu. Przebazowano tam okręty Floty Bałtyckiej. Z chwilą ataku Niemiec na ZSRR przed bazą w Hanko, dowodzoną przez gen. mjr. S. I. Dzikowa, postawiono zadanie obrony i odparcie ataków przeciwnika dla zabezpieczenia działań Floty Bałtyckiej w regionie Zatoki Fińskiej.
Dla odparcia morskiego i powietrznego desantu na terytorium bazy zbudowano dwie bojowe pozycje, kontrolowane manewrowymi grupami wojsk lądowych. Lądową obronę bazy wzmocnił system zapór na granicy dzierżawionej strefy, dwie wyposażone obronne rubieże i dwie rubieże bezpośredniej obrony samego miasta Hanko, z których jeden był zwrócony przodem do morza i faktycznie był rubieżą obrony przeciwdesantowej.
Terytorium bazy ograniczało możliwość osiągnięcia wystarczającej głębokości obronnego systemu, ale pozwalało stworzyć znaczną gęstość obrony. Na półwyspie na początku wojny rozmieszczono 8 Samodzielną Brygadę Strzelecką pod dowództwem pułkownika N. P. Simoniaka, wzmocnioną artylerią, dywizjonem przeciwlotniczym, batalionami czołgowymi i saperskimi. Odcinek obrony brzegowej wzmocniono kilkoma pociągami pancernymi i stacjonarnymi bateriami z armatami o kalibrze od 305 do 45 mm. Obrona przeciwlotnicza bazy składała się z dwunastu 76 mm baterii i jednej eskadry samolotów (11 myśliwców I-153 i I-15bis). W bazie stacjonowały 3 strażnicze kutry MO 4 oraz kilka mniejszych. Ogólna liczebność garnizonu bazy stanowiła 25 300 ludzi.
Finlandia.
Zajęcie Hanko było zadaniem fińskich sił zbrojnych, dla których stworzono Grupę „Hanko”, składającą się z 17 Dywizji Piechoty (fińskiej) i silnego artyleryjskiego ugrupowania z armatami do 305 mm (razem 103 armaty). Fińskie Siły Powietrzne, liczące na początku wojny tylko 500 samolotów, nie stanowiły zagrożenia, ale duża liczba lotnisk tworzyła możliwość przerzutu znacznych sił Luftwaffe w rejon Hanko.
Niedaleko od brzegu możliwe było działanie fińskich kanonierek i kutrów. Według planu zajęcia bazy podstawowym warunkiem były niespodziewane ataki i szybki szturm z lądu. Carl Gustaf Mannerheim tak określił zadania fińskiej armii: 
Przebieg bitwy.
Już 22 czerwca 1941 roku baza stała się celem nalotu niemieckiego lotnictwa. Do Leningradu została ewakuowana praktycznie cała ludność cywilna. Dla obrony bazy zostały stworzone dwie pozycje minowe (postawiono 367 min), przygotowano obronę przeciwlotniczą i przeciwdesantową.
1 lipca na bazę dokonano pierwszego szturmu lądowego, ale szturmujący zostali odepchnięci na wyjściowe położenie. W dość długim czasie Finowie niejednokrotnie, ale podobnie nieskutecznie próbowali różnymi sposobami przedrzeć się przez obronę Hanko, a Wehrmacht próbował zająć wyspę Osmussaar. Oczekiwania atakujących na szybkie zdobycie strategicznie ważnej w tym centrum Bałtyku bazy nie powiodły się.
Dla rozszerzenia obrony Hanko Sowieci wysadzali desanty morskie, zajmując 18 sąsiadujących z półwyspem wysp. Ważną rolę w obronie Hanko odegrało lotnictwo bazy. W trudnych warunkach podtrzymywało działania wojska i wysadzanie desantów, prowadziło rozpoznanie, wykonywało ataki na statki, baterie i lotniska przeciwnika. Dużego wsparcia garnizonowi Hanko okazywało także lotnictwo Floty Bałtyckiej.
28 sierpnia 1941 Armia Czerwona ewakuowała Tallinn. To, a także zbliżająca się zima mocno zmieniło położenie na Hanko. Po pierwsze, traciła znaczenie centralna minowo-artyleryjska pozycja, zamykająca wejście do Zatoki Fińskiej. Po drugie, po zamarznięciu, lądowa obrona bazy mogłaby się utrzymać tylko gdyby posiadała łączność z Flotą Bałtycką.
W związku z tymi czynnikami, a także w niekorzystnym położeniu obronnym Zatoki Fińskiej, Stawka podjęła decyzję o ewakuacji garnizonu Hanko.
Właściwości obrony.
Obrona bazy zmusiła nieduże morskie siły Finlandii do rozdzielenia się na dwie części w Zatoce Fińskiej.
Od pierwszego momentu istnienia bazy zbudowano forty na terenie półwyspu. Geograficzne i nawigacyjno-hydrograficzne właściwości rejonowe morskiej bazy w Hanko określiły i formy jej obrony, właściwie szkierowo wyspowej pozycji. W miarę możliwości za pomocą postawienia minowych zapór został ograniczony manewr żeglugi na wodach szkierowych. Zajęcie 18 wysp znacznie wzmocniło obronę półwyspu. Próby szturmów z lądu zmusiły przeciwnika do przejścia do długotrwałego oblężenia bazy i przy braku możliwości ataków ze skrzydeł (zajętych do tego czasu przez radzieckich morskich piechurów).
Obronie Hanko sprzyjało zachowanie na półwyspie lotniska. Nawet stosunkowo nieduża liczba samolotów myśliwskich i rozpoznawczych, którymi dysponowało dowództwo morskiej bazy, w znacznej mierze wspomagało celność artylerii, zwalczanie desantów na wyspy i odparcie nalotów samolotów przeciwnika.
Wyjątkowa rola należała do artylerii nadbrzeżnej, która, w istocie była kluczowa dla obrony morskiej bazy. Nawodne siły, bazowane na Hanko, wykonywały zadania, związane z codzienną bojową działalnością w granicach bazy. Wszystkie te okoliczności i wysoki bojowy duch obrońców sprzyjały działaniom sił obrony.
Po nieudanej próbie szturmu radzieckiej bazy dowództwo fińskiej Grupy „Hanko” przekonało się, że za pomocą sił w swojej dyspozycji nie będzie w stanie zdobyć radzieckiej bazy morskiej. Położenie, pod Leningradem i na południe od niego, nie pozwalało mu liczyć na wzmocnienie. Walki o Hanko przyjęły charakter pozycyjny.
Ewakuacja bazy.
Ewakuacja bazy została przeprowadzona pomiędzy 26 października a 2 grudnia 1941 roku statkami Floty Bałtyckiej w warunkach sztormowych, przy silnym zalodzeniu i wielkim niebezpieczeństwie ze strony min morskich, przy aktywnym przeciwdziałaniu przeciwnika. Do 5 grudnia do Leningradu i Kronsztadu ewakuowano ponad 22 tysiące ludzi z oprzyrządowaniem i sprzętem bojowym.
8 Samodzielną Brygadę Strzelecką przekształcono w 136 Dywizję Strzelecką.

</doc>
<doc id="1948811" url="https://pl.wikipedia.org/wiki?curid=1948811" title="Mistrzostwa Świata w Łyżwiarstwie Szybkim w Wieloboju Kobiet 1984">
Mistrzostwa Świata w Łyżwiarstwie Szybkim w Wieloboju Kobiet 1984

42. mistrzostwa świata w łyżwiarstwie szybkim w wieloboju kobiet odbyły się w dniach 28 - 29 stycznia 1984 roku w holenderskim Deventer. Zawodniczki startowały na sztucznym torze na IJsselstadion po raz drugi (wcześniej w 1967). Łyżwiarki startowały na czterech dystansach: 500 m, 1500 m, 3000 m, 5000 m. Bezkonkurencyjna była panczenista z NRD, Karin Enke. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 5000 m awansowała najlepsza 16-tka po 3 dystansach.
Uczestnicy.
W zawodach wzięło udział 30 łyżwiarek z 13 krajów. Wszystkie zostały sklasyfikowane.

</doc>
<doc id="1948812" url="https://pl.wikipedia.org/wiki?curid=1948812" title="Sünder ohne Zügel">
Sünder ohne Zügel

Sünder ohne Zügel – trzeci album studyjny niemieckiego zespołu metalowego In Extremo. Jest to pierwszy album z utworami skomponowanymi przez In Extremo.

</doc>
<doc id="1948813" url="https://pl.wikipedia.org/wiki?curid=1948813" title="Luis Valle">
Luis Valle



</doc>
<doc id="1948814" url="https://pl.wikipedia.org/wiki?curid=1948814" title="Dorothee Vieth">
Dorothee Vieth

Dorothee Vieth (ur. 12 października 1960 w Hamburgu) – niemiecka niepełnosprawna kolarka. Dwukrotna brązowa medalistka paraolimpijska z Pekinu w 2008 roku oraz srebrna i brązowa medalistka z Londynu w 2012 roku. Dwukrotna wicemistrzyni świata z 2007 roku. Jej trenerem jest Stefan Lange.

</doc>
<doc id="1948818" url="https://pl.wikipedia.org/wiki?curid=1948818" title="Cygańska miłość">
Cygańska miłość

Cygańska miłość (niem. "Zigeunerliebe") – operetka Franza Lehára w trzech aktach z 1909 roku. Premiera miała miejsce w Wiedniu w Carl-Theater 8 stycznia 1910 roku. Libretto zostało napisane przez Alfreda Willnera i Roberta Bodanzky'ego.
Historia utworu.
Latem 1908 roku Lehár podjął się napisania muzyki do libretta Wallnera i Bodanzky'ego. Libreciści poddali mu tym razem temat zwracający się ku jego stronom rodzinnym, w którym niewiele miejsca pozostawało na zabawę i uśmiech. Temat, obfitujący w dramatyczne spięcia, narzucał zupełnie nowe rozwiązania muzyczne, bliskie operowym tęsknotom Lehára. Powstała muzyka drapieżna i zarazem sentymentalna; twórcy nie byli pewni, jak na tak odmienny utwór zareaguje publiczność. Partytura, pisana równocześnie z "Dzieckiem księcia" i "Hrabią Luksemburg", była gotowa pod koniec lata 1909 roku; prapremiera operetki odbyła się w Carl-Theater w Wiedniu 8 stycznia 1910 roku.
Premierę przyjęto owacyjnie. Publiczność przez 100 wieczorów wypełniała bez przerwy salę teatru. Jeszcze w 1911 roku utwór dotarł do Nowego Jorku (Globe Theater), 16 grudnia 1911 w nowej wersji miał francuską premierę w Marsylii. Wcześniej, 5 listopada, dotarł do Warszawy. 
Krytyka przyjęła operetkę chłodno; wielu recenzentów uznało operetkę za dziwną i melancholijną operetkę, różnili się też w jej ocenach. Stawiając różne zarzuty pod adresem muzyki, podkreślali jednocześnie jej niewątpliwe walory instrumentacyjne, które świadczyły o tym, że Lehár śledził nie tylko to, co działo się w teatrach operetkowych, ale i na salach koncertowych, umiał przeszczepiać nowoczesną harmonikę, stosować nowe zasady instrumentacyjne. 
Często natomiast prasa żartowała z libretta, spłycając je w paruzdaniowych recenzjach. Po berlińskiej premierze czasopismo "Das Theater" uznało nawet, że "Cygańska miłość" jest odwrotnością "Carmen". Tam demoniczna Cyganka uwodzi Don Josego, który zaślepiony miłością dla niej traci honor oficera, po czym porzuca go dla Escamilla, tu demoniczny Jozsi uwodzi Zorikę, która dla niego wyrzeka się wszystkiego, po czym porzuca ją dla Ilony.
W 1915 roku Lehár dopisał do partytury jeden ze swych najlepszych utworów, czardasza Ilony "Hör' ich Cymbalklänge" ("Słyszę dźwięki cymbałów").
Treść.
Akt I.
Zorika, córka bogatego ziemianina z Siedmiogrodu spędza poranek w lesie nad rzeką Czerną. Wieczorem ma poślubić młodego szlachcica Jonela Bolescu. Nie jest jednak pewna swych uczuć. Grający na skrzypkach Joszi wyzwala w niej dziwne tęsknoty i marzenia o wolnym, nie skrępowanym konwenansami świecie gwałtownych namiętności. Zorika chciałaby uciec gdzieś w nieznane z Cyganem. Josziemu podoba się młoda dziewczyna, obiecuje więc że przyjdzie zagrać na jej weselu, chociaż szczerze zazdrości Jonelowi, który jest jego przyrodnim bratem. Stary Bolescu uwiódł przed laty matkę Josziego.
Piastunka Zoriki ostrzega Josziego, żeby nie wszczynał burd na weselu; mówi mu też, że Zorika to "zaczarowana dziewczyna", ochrzczona w wodach Czerny i pozostająca pod opieką duchów rzeki; jeśliby napiła się wody z Czerny, mogłaby poznać całą swą przyszłość.
Ojciec Zoriki Piotr Dragotin przygotowuje córce huczne weselisko. Sam też myśli o małżeństwie z piękną sąsiadką, hrabiną Iloną. O zamążpójściu marzy także jego szesnastoletnia siostrzenica Jolanta, która upatrzyła sobie na męża syna burmistrza, Kajetana.
W domu zjawiają się goście weselni i narzeczony Zoriki, Jonel. W pięknej pieśni prosi swą ukochaną, by podarowała mu różę. Zorika jednak zamiast jemu rzuca różę w nurt Czerny. Dragotin chcąc rozładować sytuację, nakazuje córce pocałować Jonela. Przeciw temu protestuje jednak, pojawiający się niespodziewanie Joszi. I chociaż Joszi odchodzi atmosfera wyraźnie się pogarsza. Pozostająca na dworze Jolanta zatrzymuje przy sobie Kajetana i wymusza na speszonym chłopcu pocałunki i miłosne wyznania. Nieporadnemu Kajetanowi z pomocą przychodzi Ilona dając mu lekcję pocałunku.
Zorika spotyka się z Joszim. Prosi go, aby przygotował konie; o świcie chce z nim uciec w świat. Tymczasem idzie nad brzeg Czerny, pije z niej wodę i zasypia.
Akt II.
W karczmie Michała zjawiają się Zorika z Joszim. Dwa lata wędrowali po świecie, teraz powrócili w rodzinne strony. Zorika przystała do Cyganów, i choć nie skarży się na swój los, po nocach wypłakuje oczy. Joszi nie kwapi się do ślubu z nią, natomiast wszędzie chętnie rozgląda się za innymi kobietami. Teraz też otacza go wianuszek dawnych znajomych. Pytała też o niego hrabina Ilona. Hrabina Ilona urządza wielkie przyjęcie i szuka specjalnej atrakcji na wieczór. Zorika proponuje odegranie przed gośćmi cygańskiego wesela. Wszyscy się zgadzają, a Zorika posyła Michała po prawdziwego księdza. Chce, aby to wesele było dla niej prawdziwe, by Joszi pojął ją wreszcie za żonę.
Zjawiają się goście: Dragotin, który nadal nie umie nakłonić Ilony do małżeństwa, bo ta myśli tylko o Joszim oraz Jolanta z Kajetanem, już po ślubie i z dwojgiem dzieci. Kajetan choć znajduje się całkowicie pod pantoflem żony, kocha ją bezgranicznie. Hrabina Ilona wypytuje Josziego czy faktycznie bierze dzisiaj ślub, ten jednak uchyla się od odpowiedzi. Zorika zdaje sobie sprawę, że Joszi już jej nie kocha, choć poświęcił dla niego dom, ojca i narzeczonego, powraca do niej pieśń, którą niegdyś śpiewał Jonel: "Nie kocha Cię tamten, nie kocha jak ja!... Cygańska miłość - to miłóść zła".
Rozpoczyna się cygańskie wesele. Wśród gości Zorika dostrzega ojca. Dragotin nie przyznaje się jednak do niej, twierdząc, że nie ma córki wśród Cyganów. Joszi chcąc upokorzyć Zorikę, każe jej tańczyć i śpiewać dla gości. Mówi jej też otwarcie, że nie weźmie z nią ślubu.
Akt III.
Zorika śpi nad wodami Czerny, a Jonel śpiewa jej pieśń o dzikiej różyczce. Jolanta zmusza wreszcie Kajetana do oświadczyn. Dragotin dla świętego spokoju udziela im błogosławieństwa. Natomiast Ilona uchyla się jego staraniom, woli pozostać samotna. Joszi spieszy do taborów, bo o świcie Cyganie mają wyruszyć w dalszą drogę. Ilona jest rozczarowana, że Joszi odchodzi, jednak na odchodnym wynagradza go po królewsku, obsypując złotymi monetami.
Zorika budzi się ze snu. Czeka na nią Jonel. Dzięki sennym wizjom zrozumiała gdzie jest jej prawdziwa miłość i szczęście. Dobre duchy Czerny ostrzegły ją przed nierozważnym krokiem, cygańską miłością. Z pełnym przekonaniem może teraz powiedzieć Jonelowi: "Kocham cię! Kocham cię - i to tylko wiem!".
"Wędrowny czeladnik".
W 1943 roku Lehár przerobił operetkę na węgierską operę bez dialogów mówionych pod tytułem "Wędrowny czeladnik" (pol. "Garabonciás Diák"). Jeszcze w 1942 roku otrzymał wiadomość, że utalentowany węgierski dramaturg, dziennikarz i krytyk Ernö Innocent-Vincze (1903–1978) zamierza przełożyć libretto "Cygańskiej miłości" na węgierski. Ostatecznie napisał je właściwie na nowo. Akcję przeniósł na Węgry w okresie rewolucji 1848 roku, a bohaterem uczynił młodego studenta Garabonciása, który porzuca naukę i organizuje oddział rewolucyjny. Dzięki odwadze i szczęściu Węgrzy przypisują mu nadludzką moc. W przystojnym bohaterze zakochuje się Sarika, córka bogatego właściciela ziemskiego, niechętna wybranemu przez ojca narzeczonemu. Sarika zamierza dołączyć do oddziału powstańczego, przedtem jednak pije wodę z zaczarowanej rzeki i dzięki temu widzi swą przyszłość. Student-rewolucjonista po upadku powstania musi uciekać. Ukrywa się w taborze cygańskim, stacza się i pociąga Sarikę za sobą. Sarika budzi się i powraca do rodzinnego domu i kochającego ją narzeczonego.
Lehár przeorkiestrował operetkę, zastąpił sceny mówione recytatywami i dopisał kilka scen baletowych. Jedna z nich "Taniec wróżek" ("Feetanz") napisana 16 stycznia 1943 roku jest jego ostatnią ukończoną kompozycją. Premiera odbyła się 20 lutego 1943 w Operze Królewskiej w Budapeszcie. Dyrygent, który miał ją poprowadzić zachorował 8 dni wcześniej i na podium dyrygenta stanął 73-letni kompozytor, po raz ostatni obdarzony burzliwą owacją. Dyrygował także następnym spektaklem, lecz zaraz potem poczuł się źle i samolotem został przetransportowany do Wiednia.

</doc>
<doc id="1948819" url="https://pl.wikipedia.org/wiki?curid=1948819" title="Tarczobok żaglopłetwy">
Tarczobok żaglopłetwy

Tarczobok żaglopłetwy ("Acanthicus adonis") – gatunek słodkowodnej ryby sumokształtnej z rodziny zbrojnikowatych (Loricariidae).
Występowanie.
Występuje w dolnej części dorzecza rzeki Tocantins w Brazylii.
Cechy morfologiczne.
Górny i dolny płat płetwy ogonowej są nitkowato wyciągnięte. Prowadzi denny tryb życia. Dorasta do 50 cm długości. 
Warunki w akwarium.
Bywa hodowany w akwariach. Wymaga wody o temperaturze 23–27 °C i pH 6–7.

</doc>
<doc id="1948824" url="https://pl.wikipedia.org/wiki?curid=1948824" title="Lina Radke">
Lina Radke

Karoline „Lina” Radke, z domu Batschauer (ur. 18 października 1903 w Karlsruhe, zm. 14 lutego 1983 tamże) – niemiecka lekkoatletka specjalizująca się w biegach średniodystansowych, złota medalistka igrzysk olimpijskich z 1928 z Amsterdamu, w biegu na 800 metrów.

</doc>
<doc id="1948826" url="https://pl.wikipedia.org/wiki?curid=1948826" title="Turniej o Brązowy Kask 1987">
Turniej o Brązowy Kask 1987

Turniej o Brązowy Kask 1987 – zawody żużlowe, organizowane przez Polski Związek Motorowy dla zawodników do 19. roku życia. W sezonie 1987 zwycięzców wyłoniono na podstawie wyników dwóch turniejów finałowych.

</doc>
<doc id="1948827" url="https://pl.wikipedia.org/wiki?curid=1948827" title="Jarosław Gibas">
Jarosław Gibas

Jarosław Gibas (ur. 1967 w Bytomiu) – pisarz, socjolog, dziennikarz i youtuber.
Życiorys.
W 1995 debiutował powieścią "Gniazda Aniołów" wydaną przez gdańskie wydawnictwo Marabut. W dwa lata później, nakładem krakowskiego Wydawnictwa Literackiego, ukazała się kolejna powieść "Salve Theatrum". Pisarz, wówczas kulinarny felietonista „Gazety Wyborczej” w Katowicach, oddawał się kulinarnym podróżom po śląskiej gastronomii, czego efektem była kolejna książka: zbiór recenzji "Śląsk pełną gębą" (Chorzów: Itatis, 2002). Swoje teksty publikował także na łamach czasopism: „FA-art”, „Opcje”, „List Oceaniczny”, „Kresy”, „Śląsk”, „NaGłos”.
W latach 1992-1996 był redaktorem działu teatru kwartalnika „Opcje”, a w latach 2005-2007 redaktorem naczelnym „Echo Miasta. Katowice”. Od 2006 do 2012 wykładał na Uniwersytecie Śląskim na kierunku komunikacja perswazyjna: reklama, public relations. W latach 2011-2014 był redaktorem naczelnym „Nowej Gazety Śląskiej”.
Jest również założycielem fundacji Hinc Sapientia.
Od czerwca 2016 roku na kanale "jaroslawgibas.com" w serwisie YouTube publikuje krótkie, przeważnie kilku-kilkunastominutowe, mini-wykłady 
Twórczość.
Inne publikacje

</doc>
<doc id="1948830" url="https://pl.wikipedia.org/wiki?curid=1948830" title="The Split Program II">
The Split Program II

The Split Program II (w dopełnieniu zwany też Caliban vs. Heaven Shall Burn) – split-album grup Caliban oraz Heaven Shall Burn wydany w 2005 roku nakładem Lifeforce Records.

</doc>
<doc id="1948833" url="https://pl.wikipedia.org/wiki?curid=1948833" title="Verehrt und Angespien">
Verehrt und Angespien

Verehrt und Angespien – drugi album studyjny niemieckiego zespołu metalowego In Extremo.
Spis utworów.
Wersja rozszerzona.
Wersja rozszerzona zawiera trzynaście utworów z normalnej wersji, dodatkiem są cztery dodatkowe utwory, które znalazły się także na box secie Weckt die Toten / Verehrt und Angespien.
Wersja demo.
Wersja demo zawiera 11 utworów w wersji demo z albumu "Verehrt und Angespied".

</doc>
<doc id="1948835" url="https://pl.wikipedia.org/wiki?curid=1948835" title="Will Davison">
Will Davison

Will Davison (ur. 30 sierpnia 1982 w Melbourne) – australijski kierowca wyścigowy startujący w wyścigach Supercars. Dwukrotny zwycięzca prestiżowego wyścigu Bathurst 1000 rozgrywanego w ramach tej serii.
Jego dziadek Lex Davison wygrał czterokrotnie Grand Prix Australii (niezaliczane jeszcze wtedy do kalendarza Formuły 1). Starszy brat Willa, Alex Davison, także jest kierowcą wyścigowym (również startował w Supercars), a wygrał m.in. australijski Puchar Porsche Carrera.
Kariera.
Po sukcesach w narodowych seriach Formuły Ford, Will Davison przeniósł się do Wielkiej Brytanii aby tam kontynuować karierę. W 2002 wystartował w brytyjskiej Formule Renault, a przez kolejne dwa sezony startował w tamtejszej Formule 3.
Z powodów finansowych nie dokończył sezonu 2004 w Formule 3. Natomiast w drugiej części 2004, wystartował w kilku rundach australijskich wyścigów V8 Supercars w ekipie Team Dynamik. W 2005 roku stracił miejsce w zespole po pierwszym weekendzie wyścigowym (pokazowe wyścigi przed Grand Prix Australii Formuły 1). W dalszej części sezonu znalazł zatrudnienie w zespole Dick Johnson Racing. Wystartował w nim w kilku wyścigach niższej serii (V8 Supercar Development Series) oraz w długodystansowych wyścigach głównej serii (do każdego samochodu zgłaszani są w nich po dwaj kierowcy).
Na przełomie 2005 i 2006 roku startował w wyścigach A1 Grand Prix, a od sezonu 2006 wystartował w pełnym cyklu serii V8 Supercars. Częste problemy techniczne spowodowały, że w klasyfikacji zajął 19. miejsce. W kolejnych latach poprawiał swoje wyniki i w 2008 odniósł swoje pierwsze zwycięstwa w wyścigach tej serii, a w klasyfikacji zajął 5. miejsce.
W sezonie 2009 Davison przeniósł się do zespołu Holden Racing Team, w którego barwach wspólnie z Garthem Tanderem wygrali prestiżowy wyścig Bathurst 1000, a on sam zakończył sezon z tytułem wicemistrza serii. Sezon 2010 był dużo słabszy w jego wykonaniu, często nie kończył wyścigów i nie udało mu się stanąć ani razu na podium. W efekcie zajął odległe 22. miejsce w klasyfikacji generalnej i z końcem sezonu opuścił zespół HRT.
W sezonie 2011 rozpoczął starty w zespole Ford Performance Racing. Nie udało mu się wygrać żadnego wyścigu (poza wyścigiem kwalifikacyjnym w Phillip Island), ale czterokrotnie wygrał kwalifikacje, a dość regularne wyniki i kilka wizyt na podium pozwoliły mu zająć 7. miejsce w klasyfikacji kierowców. Sezon 2012 rozpoczął bardzo dobrze, po pięciu rundach prowadził w klasyfikacji. W dalszej części sezonu jednak zaczął tracić punkty do najgroźniejszych rywali i ostatecznie w klasyfikacji generalnej zajął czwarte miejsce. W 2013 ponownie walczył o najwyższe miejsca ostatecznie zajmując trzecie miejsce w klasyfikacji sezonu.
W 2014 przeniósł się do zespołu Erebus Motorsport przesiadając się z Forda do Mercedesa. Podczas dwuletniego pobytu w zespole udało mu się wygrać jeden wyścig; pod koniec sezonu 2015 Davison dosyć regularnie kończył wyścigi w okolicach pierwszej dziesiątki, jednak niedostatki silnika Mercedesa nie pozwalały na bardziej wyrównaną walkę z czołówką. Na początku 2016 roku ogłoszono, że Davison za obopólną zgodą zakończył kontrakt z zespołem (pierwotnie podpisany na cztery lata), i przeszedł do zespołu Tekno Autosports, na miejsce Shane'a Van Gisbergena, który z kolei dołączył do zepołu Triple Eight. Pierwszy sezon w Tekno miał bardzo udany, wygrał dwa wyścigi (w tym po raz drugi w karierze Bathurst 1000) i zajął w klasyfikacji piąte miejsce. Kolejny sezon był już dużo słabszy, ani razu nie stanął na podium, zajął w nim piętnaste miejsce i po zakończeniu sezonu odszedł z zespołu.
W 2018 został kierowcą nowego zespołu w stawce – 23Red Racing.

</doc>
<doc id="1948836" url="https://pl.wikipedia.org/wiki?curid=1948836" title="Hinterglemm">
Hinterglemm



</doc>
<doc id="1948837" url="https://pl.wikipedia.org/wiki?curid=1948837" title="Aleksandr Wierietielny">
Aleksandr Wierietielny



</doc>
<doc id="1948841" url="https://pl.wikipedia.org/wiki?curid=1948841" title="Inga Gentzel">
Inga Gentzel

Inga Kristina Gentzel (ur. 24 kwietnia 1908 w Sztokholmie, zm. 1 stycznia 1991 w Nyköping) – szwedzka lekkoatletka specjalizująca się w biegach sprinterskich oraz średniodystansowych, brązowa medalistka igrzysk olimpijskich z 1928 r. z Amsterdamu, w biegu na 800 metrów.

</doc>
<doc id="1948847" url="https://pl.wikipedia.org/wiki?curid=1948847" title="COFDM">
COFDM



</doc>
<doc id="1948848" url="https://pl.wikipedia.org/wiki?curid=1948848" title="Port lotniczy Faranah">
Port lotniczy Faranah

Port lotniczy Faranah (IATA: FAA, ICAO: GUFH) – port lotniczy położony w Faranah. Jest jednym z największych portów lotniczych w Gwinei.

</doc>
<doc id="1948851" url="https://pl.wikipedia.org/wiki?curid=1948851" title="SS City of Erie">
SS City of Erie

SS City of Erie – statek pasażerski armatora Inman Line wybudowany w stoczni John Elder and CO w roku 1898, złomowany w 1941 roku. Pływał po jeziorze Erie jako odpowiedź na statek „SS Belgic”.
Historia.
Pływał pomiędzy Cleveland, Ohio i Erie w stanie Pensylwania, do Buffalo, New York i Ontario. Jego służba była wyścigiem. 27 września 1909 roku SS „City of Erie” zderzył się ze szkunerem „T. Vance Straubenstein”. Wycofany ze służby w 1938, złomowany w 1941 roku.

</doc>
<doc id="1948853" url="https://pl.wikipedia.org/wiki?curid=1948853" title="Tao Qian">
Tao Qian



</doc>
<doc id="1948857" url="https://pl.wikipedia.org/wiki?curid=1948857" title="Kvitfjell">
Kvitfjell

Kvitfjell (pol. "Biała Góra") – norweski ośrodek narciarski położony na południu kraju, w okręgu Innlandet, w górach Górach Skandynawskich. Leży na wysokości od 185 do 1039 m n.p.m. Znajdują się tam 23 trasy: 5 dla dzieci, 9 dla początkujących, 6 dla średnio zaawansowanych oraz 3 dla zaawansowanych narciarzy. Znajduje się tam też snowpark oraz 120 km tras dla biegaczy narciarskich. Trasy obsługuje 9 wyciągów.
Zimowe Igrzyska Olimpijskie 1994.
W 1994 roku odbywały się tutaj konkurencje narciarstwa alpejskiego w ramach zimowych igrzysk olimpijskich. W Kvitfjel rozegrane zostały dwie konkurencje zjazd i super gigant na stokach wschodnich. Zaś konkurencje klasyczne odbyły się na stokach zachodnich w miejscowości Hafjell.
Puchar Świata w narciarstwie alpejskim.
Kvitfjell jest stałym gospodarzem pucharu świata w narciarstwie alpejskim, zwykle odbywa się na początku marca. Trasy alpejskie rozpoczynają się tuż poniżej szczytu płaskowyżu i mają nieco ponad 3 km długości. Zaprojektowane przez Bernharda Russi na Zimowe Igrzyska Olimpijskie 1994 i nazwane Olympiabakken. Puchar Świata odbyły się tu nieprzerwanie od 1995 roku.

</doc>
<doc id="1948862" url="https://pl.wikipedia.org/wiki?curid=1948862" title="Gadżet (ujednoznacznienie)">
Gadżet (ujednoznacznienie)



</doc>
<doc id="1948863" url="https://pl.wikipedia.org/wiki?curid=1948863" title="Minęła dwudziesta">
Minęła dwudziesta

Minęła dwudziesta (zapis stylizowany: Minęła 20) – pierwszy wieczorny program informacyjno-publicystyczny TVP Info. Premierowe wydanie, prowadzone przez Martę Kielczyk, ukazało się 9 października 2007 roku. Porusza on najważniejsze tematy dnia. Do studia zapraszani są najczęściej politycy, eksperci i publicyści, rzadziej inne osobowości. Program ten nadawany jest od 2017 około godziny 20:13, po programie Gość Wiadomości. W czasie przerwy wakacyjnej audycji „Forum” program jest nadawany także w piątki. Program trwa około 50 minut, w wyjątkowych przypadkach dłużej.

</doc>
<doc id="1948864" url="https://pl.wikipedia.org/wiki?curid=1948864" title="Detektor ruchu">
Detektor ruchu

Detektor ruchu, czujnik ruchu – urządzenie służące do wykrywania różnego rodzaju ruchu.
Do działania, detektor ruchu wykorzystuje najczęściej fale ultradźwiękowe, może także wykorzystywać podczerwień lub mikrofale.
Czujniki ruchu wykorzystuje się głównie do włączania oświetlenia lub inicjowania alarmu (np. włamaniowego), czy też np. do uruchamiania przepływu wody w toaletach.
Rodzaje.
Wyróżnia się trzy typy czujników w związku z ich zasadami działania:
Istnieją również wersje czujników łączące te zasady działania. Najczęściej spotykanym i wykorzystywanym typem jest czujnik ruchu na podczerwień.

</doc>
<doc id="1948866" url="https://pl.wikipedia.org/wiki?curid=1948866" title="Uniwersytet w Maceracie">
Uniwersytet w Maceracie

Uniwersytet w Maceracie – jeden z włoskich uniwersytetów, założony w Maceracie w Marche w 1290 roku; w 2004 roku studiowało w nim na 7 wydziałach 13,000 studentów.
Uniwersytet posiada wydziały: dziedzictwa kulturowego, ekonomii, prawa, literatury, filozofii, komunikacji, pedagogiki, nauk politycznych.
Miastami uniwersyteckimi są: Fermo, Jesi, Civitanova Marche oraz Spinetoli.
Historia.
Pierwszy zapis dotyczący wykładów w Maceracie sięga 1290 roku. Był to kurs prawa Giuliosa da Montegranaro. Oficjalne ustanowienie nastąpiło 1 lipca 1540 roku. Bullą papieską Pawła III usankcjonowano istnienie 4 wydziałów: teologii, nauk prawnych, medycyny oraz filozofii.
Wraz z powstaniem zjednoczonego Królestwa Włoch zamknięto wydział teologiczny. Po dwóch latach istniał już tylko wydział prawa. W dwudziestoleciu międzywojennym uniwersytet ponownie zaczął się rozwijać. W 1964 roku otwarto wydziały literaturoznawstwa i filozofii. Pięć lat później istniał już wydział pedagogiczny, w 2001 roku otwarto wydział ekonomiczny.
Wydział prawa jest uważany za jeden z ośmiu najlepszych we Włoszech. W 2008 roku wprowadzono specjalny program stypendialny "Scuola di Studi Superiori 'Giacomo Leopardi"', pomagający najlepszym studentom w ulepszaniu kwalifikacji.
W uniwersytecie zatrudnionych jest 191 profesorów oraz 234 pracowników technicznych i administracyjnych (2004).
Lokalizacja.
Siedziba rektoratu i administracji znajduje się w Palazzo Conventati z 1504 roku przy Piaggia della Torre nr 8 w Maceracie. Największym audytorium uniwersyteckim jest były kościół św. Pawła przy Piazza della Libertà. W budynku tym odbywają się też wystawy organizowane przez władze uczelniane. Wydział prawa ma swoją siedzibę w Maceracie przy Piaggia dell'Università nr 2 (były klasztor ojców barnabitów, obecnie Palazzo dell'Università). Były Palazzo Compagnoni delle Lune w Maceracie jest siedzibą biblioteki wydziałów ekonomicznego i nauk politycznych (Via Don Minzoni 17). W budynku tym znajdują się też sale wykładowe tych wydziałów. Główna siedziba tych wydziałów znajduje się w budynku byłego seminarium przy Piazza Strambi nr 1. Loggia del grano w Maceracie jest siedzibą instytutu studiów nad zmianami społecznymi, instytucjami prawa i komunikacji. Przy Via Armaroli 9 znajduje się jeden z instytutów badawczych wydziału komunikacji. W byłym Klasztorze św. Klary przy Via Garibaldi 20 mieszczą się: instytut studiów historycznych, instytut prawa karnego, instytut filologii klasycznej i jeden z instytutów wydziału filozofii.
Inne instytuty uniwersytetu mają swoje siedziby w Palazzo Torri (Via Garibaldi 77), Palazzo Ugolini (Corso Cavour 2), Palazzo Ciccolini (Via XX Settembre 5), Palazzo del Mutilato (Piazza Oberdan 4), Palazzo De Vico (Piazza Cesare Battisti 1), w Villa Cola (Via Martiri della Libertà 59) praz w innych budynakch przy Piazzale Luigi Bertelli, Vicolo Tornabuoni 58, Via Carducci 63, Via Piave 42, Via Crescimbeni 20 oraz przy Via Morbiducci.
W kamienicy Casa Mancinelli w Maceracie ma swoją siedzibę instytut medycyny sądowej.

</doc>
<doc id="1948869" url="https://pl.wikipedia.org/wiki?curid=1948869" title="Kodowanie źródłowe">
Kodowanie źródłowe



</doc>
<doc id="1948870" url="https://pl.wikipedia.org/wiki?curid=1948870" title="Miara skończenie addytywna">
Miara skończenie addytywna

Miara skończenie addytywna jest przykładem funkcji addytywnej zbioru. Wbrew nazwie, nie jest to miara w ścisłym sensie.
Definicja.
Niech formula_1 będzie σ-ciałem podzbiorów zbioru formula_2 Funkcję formula_3 nazywamy miarą skończenie addytywną, gdy:
dla każdej rodziny zbiorów parami rozłącznych formula_6
Miara a miara skończenie addytywna.
Miara skończenie addytywna jest miarą, gdy dodatkowo spełnia warunek:
dla każdej rodziny zbiorów parami rozłącznych formula_8

</doc>
<doc id="1948871" url="https://pl.wikipedia.org/wiki?curid=1948871" title="Advanced Chemistry Development">
Advanced Chemistry Development

Advanced Chemistry Development, Inc. (ACD/Labs) – przedsiębiorstwo zajmujące się tworzeniem oprogramowania chemicznego.
Podstawą działania programów ACD/Labs są bazy danych, w których zgromadzone są informacje o właściwościach związków chemicznych. Bazy te są wykorzystywane zarówno w analizie danych eksperymentalnych, jak i w symulacji eksperymentów.
ACD/Labs dostarcza oprogramowanie z zakresu:
Część oprogramowania ACD/Labs jest dostępna bezpłatnie (ACD/Labs ChemSketch Freeware i ACD/NMR Processor Academic Edition).
ChemSketch.
Program umożliwia tworzenie grafiki przydatnej w pracy chemika. Do najważniejszych jego funkcji należy zaliczyć:
Program w podstawowej wersji jest darmowy do użytku niekomercyjnego i może być pobrany ze strony producenta. W wersji płatnej jest rozszerzony o słownik chemiczny zawierający wzory strukturalne i sumaryczne związków chemicznych oraz pozbawiony jest ograniczeń w wielkości nazywanych cząsteczek.
Pozostałe programy ACD/Labs.
Program do analizy danych.
ACD/Spectrus Processor – program nowej generacji opracowany na podstawie doświadczeń z poprzednimi liniami produktowymi (ACD/ACD/NMR Processor, ACD/MS Processor, ACD/UV-IR Processor, ACD/Chrom Processor, ACD/Curve Procesor). Program łączy w sobie możliwości obróbki materiałów pochodzących z różnych technik: NMR, MS, UV, IR, chromatograficznych, DSC, DTA, TGA, kalorymetrii, miareczkowania, woltamperometrii, rentgenografii, ESR, danych kinetycznych. Dotychczas sprzedawane produkty do obróbki danych analitycznych nie będą rozwijane. ACD/NMR Processor – pozostanie darmowym programem do obróbki widm NMR (użytek niekomercyjny).
W przyszłości ACD/Spectrus DB zastąpi programy z linii ACD/SpecManager wymienione poniżej.
Programy do analizy i archwizowania danych.
Programy z serii ACD/Spectrus Workbook posiadają wszystkie funkcjonalności dostępne w programie ACD/Spectrus Processor. Dodatkowo posiadają zaawansowane opcje obróbki dla danej techniki analitycznej (np. ACD/NMR Workbook dla techniki NMR) oraz umożliwiają archiwizację danych (tworzenie baz danych) eksperymentalnych
Pakiety programów do badania właściwości substancji.
Programy przewidują właściwości substancji na podstawie baz danych eksperymentalnych.
Pozostałe programy ACD/Labs.
NMR Predictors.
Grupa programów służących do przewidywania widm NMR. Programy te obliczają stałą sprzężenia i przesunięcie chemiczne oraz symulują widmo związku.
Programy ACD/Labs do przewidywania widm:

</doc>
<doc id="1948873" url="https://pl.wikipedia.org/wiki?curid=1948873" title="Port lotniczy Bafoussam">
Port lotniczy Bafoussam

Port lotniczy Bafoussam – krajowy port lotniczy zlokalizowany w kameruńskim mieście Bafoussam.

</doc>
<doc id="1948875" url="https://pl.wikipedia.org/wiki?curid=1948875" title="Izba Zgromadzenia (Barbados)">
Izba Zgromadzenia (Barbados)

Izba Zgromadzenia (ang. "House of Assembly") – izba niższa parlamentu Barbadosu. Składa się z 30 deputowanych wybieranych na pięcioletnią kadencję. W wyborach stosuje się ordynację większościową i jednomandatowe okręgi wyborcze. 
Czynne prawo wyborcze posiadają obywatele Barbadosu mający ukończone co najmniej 18 lat i zamieszkujący od co najmniej trzech miesięcy na terenie okręgu wyborczego, w którym zamierzają oddać głos. Obywatele pozostałych państw Wspólnoty Narodów również mogą głosować, o ile zamieszkują na Barbadosie od co najmniej trzech lat. Bierne prawo wyborcze zastrzeżone jest wyłącznie dla obywateli kraju, zamieszkujących jego terytorium nie krócej niż od siedmiu lat i mających co najmniej 21 lat. Do zgłoszenia kandydata wystarczą podpisy czterech wyborców oraz kaucja w wysokości 125 dolarów amerykańskich, która jest zwracana, jeśli kandydat uzyska poparcie co najmniej 1/6 wyborców w danym okręgu. 

</doc>
<doc id="1948876" url="https://pl.wikipedia.org/wiki?curid=1948876" title="János Kis">
János Kis

János Kis (ur. 17 września 1943 w Budapeszcie) – węgierski filozof, socjolog, politolog, nauczyciel akademicki i polityk, działacz opozycji antykomunistycznej, współzałożyciel i były przewodniczący Związku Wolnych Demokratów.
Życiorys.
W 1967 ukończył studia filozoficzne na Uniwersytecie Loránda Eötvösa w Budapeszcie. Podjął pracę w instytucie filozofii Węgierskiej Akademii Nauk, jednak w 1973 został z niego zwolniony za krytykę marksizmu-leninizmu. Od tego czasu związany z opozycją, był m.in. pomysłodawcą powstania tzw. sieci wolnych inicjatyw, która skupiała słabo rozwinięte w Węgierskiej Republice Ludowej siły opozycyjne wobec systemu komunistycznego. W grudniu 1981 był jednym z założycieli nielegalnego pisma „Beszélő”, został jego redaktorem naczelnym. W 1988 znalazł się wśród założycieli Związku Wolnych Demokratów (SzDSz). W latach 1988–1989 pracował jako profesor wizytujący w The New School for Social Research w Nowym Jorku.
W lutym 1990 został wybrany na przewodniczącego SzDSz, funkcję tę sprawował do listopada 1991, gdy wycofał się z bieżącej polityki i powrócił do pracy w Węgierskiej Akademii Nauk. W 1992 został profesorem Uniwersytetu Środkowoeuropejskiego w Budapeszcie, a w 1996 profesorem wizytującym na Uniwersytecie Nowojorskim.
Jest autorem licznych publikacji z dziedziny socjologii, filozofii i nauk politycznych, a także tłumaczem (m.in. Jeana-Jacques'a Rousseau, Voltaire'aa i Immanuela Kanta). Jako publicysta zabierał publicznie głos w kontrowersyjnych kwestiach, m.in. wojny w Iraku.

</doc>
<doc id="1948877" url="https://pl.wikipedia.org/wiki?curid=1948877" title="Inaria karli">
Inaria karli



</doc>
<doc id="1948878" url="https://pl.wikipedia.org/wiki?curid=1948878" title="SS City of Richmond">
SS City of Richmond

SS City of Richmond Statek pasażerski armatora Inman Line wybudowany w stoczni Harland and Wolff w roku 1876 złomowany w 1902. Siostrzany statek SS City of Rome. W swoich czasach był uznawany za jeden z najlepszych najdłuższych i najnowocześniejszych statków swoich lat.

</doc>
<doc id="1948882" url="https://pl.wikipedia.org/wiki?curid=1948882" title="Port lotniczy Nakuru">
Port lotniczy Nakuru

Port lotniczy Nakuru (IATA: NUU, ICAO: HKNK) – port lotniczy położony w Nakuru. Jest 6. co do wielkości portem lotniczym w Kenii.

</doc>
<doc id="1948883" url="https://pl.wikipedia.org/wiki?curid=1948883" title="Hafjell">
Hafjell

Hafjell - norweska miejscowość oraz ośrodek narciarski położone na południu kraju w pobliżu Lillehammer, w okręgu Oppland, w Górach Skandynawskich. Leży na wysokości od 200 do 1030 m n.p.m. 
W 1994 r. rozegrano tu slalom i slalom gigant w ramach Zimowych Igrzysk Olimpijskich w 1994 r. odbywających się w pobliskim Lillehammer. Pozostałe konkurencje rozegrano w Kvitfjell.

</doc>
<doc id="1948884" url="https://pl.wikipedia.org/wiki?curid=1948884" title="Agresor tęczowy">
Agresor tęczowy

Agresor tęczowy ("Crenuchus spilurus") – gatunek słodkowodnej ryby kąsaczokształtnej z rodziny Crenuchidae, jedyny przedstawiciel rodzaju "Crenuchus". Bywa hodowany w akwariach.
Występowanie.
W naturze jest dość słabo poznanym gatunkiem. Zasiedla rzeki Ameryki Południowej, gdzie występuje w zlewiskach Amazonki, Rio Negro i Orinoko oraz w mniejszych rzekach Gujany.
Opis.
Ryba barwy czerwono brązowej w górnej, grzbietowej części. Od strony brzusznej bywa jaśniejsza, w kolorze żółtym lub żółtawym. Wzdłuż całego ciała przebiega jaśniejszy pas. Płetwy brzuszne w kolorze czerwonym. Płetwy: grzbietowa, odbytowa i ogonowa czerwone z deseniem w kolorze brązowym. Płetwa grzbietowa jest wydłużona, z 10–11 promieniami. U nasady płetwy ogonowej agresora tęczowego znajduje się ciemna plamka. 
Ekologia.
Przebywa w różnych kryjówkach, gdzie żyje samotnie broniąc dostępu do swojego terytorium przed osobnikami z tego samego oraz innych gatunków.
Dymorfizm płciowy.
Samiec dorasta do 6 cm długości, samice są nieco mniejsze.
Rozród.
Doprowadzenie do rozrodu w akwarium bywa trudne. W dobrych warunkach hodowlanych samica może złożyć ikrę bezpośrednio na podłożu. Po zapłodnieniu samiec układa ją na przygotowanych kamieniach i upatrzonych roślinach. Bezpośrednia opieka nad złożoną ikrą spada na samca, on też opiekuje się nowo wylęgłym narybkiem.

</doc>
<doc id="1948885" url="https://pl.wikipedia.org/wiki?curid=1948885" title="Soelden">
Soelden



</doc>
<doc id="1948889" url="https://pl.wikipedia.org/wiki?curid=1948889" title="Senat (Barbados)">
Senat (Barbados)

Senat (ang. "Senate") – izba wyższa parlamentu Barbadosu, złożona z 21 członków powoływanych na pięcioletnią kadencję przez prezydenta. Dwunastu kandydatów na senatorów wskazuje gubernatorowi premier, dwóch lider opozycji, natomiast pozostałe siedem mandatów prezydent może obsadzić według własnego uznania. Senatorowie muszą być obywatelami Barbadosu w wieku co najmniej 21 lat i zamieszkiwać na jego terytorium przez co najmniej 12 miesięcy przed swoją nominacją. 
Bibliografia.
 

</doc>
<doc id="1948892" url="https://pl.wikipedia.org/wiki?curid=1948892" title="Hospodská historka">
Hospodská historka

Hospodská historka (pl. "historyjka z gospody") – termin literaturoznawstwa czeskiego, odnoszący się do historyjek opowiadanych przez bohaterów prozy czeskiej (np. prozy Bohumila Hrabala, Jaroslava Haška).
Historyjki te, opowiadane w większym gronie, przywoływane były przez danego bohatera na zasadzie skojarzenia z omawianym tematem lub jako potwierdzenie wygłoszonej tezy i opowiadały o niezwykłym wydarzeniu. Lokalizacja takiej historii jest dokładnie określona, podobnie jak personalia jej bohatera, co ma podkreślać jej autentyczność. Dykteryjki te miały za zadanie zabawić odbiorcę oraz, dzięki niezwykłemu tematowi, podkreślić niezwykłość ludzkich losów, wymykających się racjonalnemu porządkowi rzeczy. Termin "hospodská historka" został wprowadzony do literaturoznawstwa przez Emanuela Frynta w odniesieniu do elementów twórczości Bohumila Hrabala, później został rozszerzony także na innych autorów.

</doc>
<doc id="1948894" url="https://pl.wikipedia.org/wiki?curid=1948894" title="Bionanotechnologia">
Bionanotechnologia



</doc>
<doc id="1948898" url="https://pl.wikipedia.org/wiki?curid=1948898" title="Parlament Barbadosu">
Parlament Barbadosu

Parlament Barbadosu (ang. "Parliament of Barbados") – główny organ władzy ustawodawczej na Barbadosie. Parlament ma charakter bikameralny i składa się z Izby Zgromadzenia oraz Senatu. 
Kadencja obu izb trwa pięć lat. Izba Zgromadzenia liczy 30 deputowanych, pochodzących z wyborów bezpośrednich przeprowadzanych w jednomandatowych okręgach wyborczych z zastosowaniem ordynacji większościowej. Senat, liczący 21 członków, pochodzi w całości z nominacji prezydenta, przy czym część kandydatów wskazuje mu premier, część lider opozycji, a część prezydent dobiera zupełnie samodzielnie. 

</doc>
<doc id="1948905" url="https://pl.wikipedia.org/wiki?curid=1948905" title="Jeroen Bleekemolen">
Jeroen Bleekemolen

Jeroen Bleekemolen (ur. 23 października 1981 w Heemstede) – holenderski kierowca wyścigowy. Syn Michaela Bleekemolena i brat Sebastiaana Bleekemolena. Obecnie startuje w Porsche Supercup.

</doc>
<doc id="1948906" url="https://pl.wikipedia.org/wiki?curid=1948906" title="Enrique Borja">
Enrique Borja

Enrique David Borja García (ur. 30 grudnia 1945 w Meksyku) – meksykański piłkarz grający na pozycji napastnika.
Kariera klubowa.
Borja w latach 1964–1969 był zawodnikiem UNAM Pumas, z którym nie osiągnął większych sukcesów. W 1969 roku przeniósł się do Amériki, z którą został mistrzem Meksyku w latach 1971 i 1976 oraz trzykrotnie zdobywał tytuł króla strzelców ligi meksykańskiej (w sezonach 1970/71, 1971/72 i 1972/73). Po zakończeniu profesjonalnej kariery był prezesem Necaxy, Tigres UANL i FEMEXFUT (Meksykański Związek Piłki Nożnej).
Kariera reprezentacyjna.
W latach 1966–1975 Enrique Borja występował w reprezentacji Meksyku, w której wystąpił 65 razy i zdobył 31 bramek. Z kadrą narodową pojechał też na Mundial 1966 i 1970. Na MŚ 1966 zdobył jedynego gola dla Meksyku na tej imprezie - dające prowadzenie trafienie w meczu z Francją (1:1).

</doc>
<doc id="1948908" url="https://pl.wikipedia.org/wiki?curid=1948908" title="Lenzerheide">
Lenzerheide

Lenzerheide (romansz "Lai") – szwajcarski ośrodek narciarski położony na wschodzie kraju, leży na wysokości od 1450 do 1600 m n.p.m. w kantonie Gryzonia, w paśmie Plessur-Alpen, w Alpach Retyckich. Administracyjnie należy do gminy Vaz/Obervaz, w regionie Albula.
Taką samą nazwę nosi pobliska przełęcz.
Historia.
Miejscowości Lenzerheide zaczęła się rozwijać turystycznie dopiero w pierwszej połowie XX wieku. W XV i XVI wieku miejscowość ta była zagłębiem wydobywczym. Do końca XIX wieku Lenzerheide słynęło głównie z rolnictwa i pięknych pastwisk zwanych Maiensäss. Nie jest dokładnie określone kiedy turystyka zaczęła się rozwijać. Prawdopodobnie została zapoczątkowana w 1890 roku przez rodzinę Ziegler, która to już prowadziła działalność turystyczną w pobliskim Heidsee. W 1879 roku, powstał pierwszy pensjonat a później Hotel Danis, było to związane z wybudowaniem stacji kolejowej. Założycielem ośrodka turystycznego w Lenzerheide został Joachim Cantieni, który 24 czerwca 1882 roku otworzył uzdrowisko. Później został oddany do użytku również hotel Fidel Rischatsch-Blasi. W 1886 roku został zbudowany Kościół katolicki. Uzdrowisko na początku funkcjonowało tylko w sezonie letnim, ponieważ zimą nie było ogrzewane. Dopiero w 1890 roku ośrodek został wyposażony w ogrzewanie. 
W styczniu 1903 roku oficjalnie został otworzony pierwszy stok narciarski w Lenzerheide. W latach 1911-1939, w związku z rozszerzeniem bazy hotelowej i budową wyciągów narciarskich, miejscowość została doceniona przez turystów zarówno w lecie, jak i w zimie.
Pierwszy wyciąg narciarski został wybudowany w 1936 roku i był oparty na obecnej kolejce linowo-terenowej kursowała z Val Sporz do Tgantieni. II wojna światowa przyniosła załamanie turystyki. Ale od około 1950 roku, popularność ośrodka zaczęła ponownie rosnąć.
Gospodarka.
Sezon letni.
Głównym rodzajem działalności gospodarczej w Lenzerheide w sezonie letnim oraz zimowym jest turystyka. Miejscowość ponadto słynie z budownictwa i agroturystyki. Największą popularnością cieszy się pobliskie jezioro Heidsee, gdzie można uprawiać popływanie, windsurfing, kitesurfing oraz łowić ryby. Są także specjalnie wytyczone trasy rowerowe, którymi można dotrzeć na wysokość 2000 m n.p.m. Istnieje także Pole golfowe jedno z najpiękniejszych pól golfowych w Europie z 18-ma dołkami. 
Sezon zimowy.
Z Lenzerheide za pomocą dwóch kolejek linowych można dostać się na szczyty Parpaner Rothorn i Piz Scalottas, na których znajdują się stoki narciarskie. Znany z Mountain tour szczyt Parpaner Rothorn łączy dwa ośrodki narciarskie znajdujące się w Arosa są to: Urdenfürkli Urdensee i Hörnlihütte. Ośrodki te połączone są z kurortem w Lenzerheide i obsługiwane przez spółkę Lenzerheide Bergbahnen AG. Jest to jedna z największych firm w Europie, zajmująca się różnego typu wyciągami narciarskimi. Lenzerheide i Arosa oferują trzynaście różnego typu wyciągów narciarskich po obu stronach doliny, zdolne przewieść 8000 osób na godzinę.
Zimią ośrodek narciarski stanowi atrakcję dla snowboardzistów i narciarzy. Co roku do kurortu przyjeżdża wielu młodych snowboardzistów w ramach Insider tip. Istnieje także duże naturalne lodowisko na jeziorze Heidsee, pływalnia i ponad 30 km tras biegowych. Czasami odbywają się również zawody Pucharu Świata w narciarstwie alpejskim mężczyzn i kobiet. 20 marca 2011 roku zakończył się tam cykl Pucharu Świata w narciarstwie alpejskim sezonu 2010/2011. Łączna długość tras narciarskich w kurorcie wynosi 158 km. Na przełomie 2013 i 2014 roku odbyły się 2 etapy narciarskiego, prestiżowego cyklu Tour de Ski.

</doc>
<doc id="1948909" url="https://pl.wikipedia.org/wiki?curid=1948909" title="Antoni Oleszczyński">
Antoni Oleszczyński

Antoni Oleszczyński (ur. 16 stycznia 1794 w Krasnymstawie, zm. 28 lutego 1879 w Paryżu) – polski artysta grafik, autor miedziorytów i stalorytów.
Studiował w latach 1817–1824 na Cesarskiej Akademii Sztuk Pięknych w Petersburgu w pracowni N.I. Utkina, od roku 1825 w Paryżu w pracowni J.B. Régnaulta i J.T. Richomme′a, od roku 1829 we Florencji. Zamieszkał na stałe w Paryżu. Na zamówienie rządu Stanów Zjednoczonych projektował i sztychował banknoty.
Był bratem Seweryna (1801-1876) i Władysława (1807-1866) Oleszczyńskich. Wraz z tym drugim utrzymywał wieloletnią przyjaźń z Juliuszem Słowackim.
W zbiorach Muzeum Narodowego w Warszawie znajduje się jego "Portret Mikołaja Kopernika" z roku 1841 i stylizowana podobizna Słowackiego.
Życiorys.
Urodził się w rodzinie sędziego w Krasnymstawie. Znanymi artystami byli również jego dwaj młodsi bracia: litograf i ilustrator Seweryn Oleszczyński (1801-1876) oraz rzeźbiarz i grafik Władysław Oleszczyński (1807-1866).
Pracując w warszawskim biurze Rady Królestwa Polskiego ofiarował carowi Aleksandrowi I w 1816 r. próbki swej kaligrafii, po czym z carskiej rekomendacji przyjęto go na koszt państwa do Cesarskiej Akademii Sztuk Pięknych w Sankt Petersburgu.
W latach 1817–1824 uczył się tam sztuki grawerowania. Był wybitnym uczniem znanego rosyjskiego grawera prof. Utkina. W 1819 i 1820 r. otrzymał za osiągnięcia w nauce medale srebrne (mały i duży). W 1824 r. ukończył kurs i został wyróżniony złotym medalem za portret A. Kokorinowa wygrawerowany na podstawie oryginału D. Lewickiego.
Następnie wysłany na szkolenie za granicą na koszt rządu Królestwa Polskiego, od 1825 roku pracował w Paryżu pod kierunkiem Richomme′a i Regnaulta. Po czterech latach spędzonych we Francji przeniósł się do Florencji. W 1832 r. cesarz Mikołaj I polecił zatrudnienie go w Cesarskiej Akademii Sztuk Pięknych. Artysta zdecydował się jednak pozostać w Paryżu, gdzie wykonując grawiury mieszkał aż do śmierci. W końcowych latach życia zajmował się również malarstwem ceramicznym.
Twórczość.
Był autorem wielu prac graficznych w postaci miedziorytów i stalorytów. Tworzył portrety, krajobrazy, podejmował też tematy historyczne i społeczne (niemal wyłącznie polskie). W Paryżu wykonał wiele prac grawerskich dla publikacji Chodźki i Grabowskiego "Pologne illustrée". Pierwotnie publikował swe prace jako poszczególne arkusze, a następnie przygotował i wydał w formie albumów dwa zbiory grafik: "Rozmaitości polskie" (Paryż 1832-1833) oraz "Wspomnienia o Polakach, co słynęli w obcych i odległych krajach" (Paryż 1843). Miał udział w zilustrowaniu i wydaniu publikacji "Dzieje narodu polskiego" Lucjana Siemieńskiego.

</doc>
<doc id="1948910" url="https://pl.wikipedia.org/wiki?curid=1948910" title="ESO 452-SC11">
ESO 452-SC11

ESO 452-SC11 (również "UKS 2") – gromada kulista znajdująca się w kierunku konstelacji Skorpiona w odległości 27,1 tys. lat świetlnych od Ziemi. Została odkryta w 1982 roku przez Laubertsa. Gromada ta znajduje się w odległości około 6800 lat świetlnych od jądra Drogi Mlecznej.

</doc>
<doc id="1948913" url="https://pl.wikipedia.org/wiki?curid=1948913" title="Sarah Storey">
Sarah Storey

Sarah Storey MBE, z domu Bailey (ur. 26 października 1977 w Manchesterze) – brytyjska niepełnosprawna pływaczka i kolarka. Pięciokrotna mistrzyni paraolimpijska w pływaniu. Dwukrotna mistrzyni paraolimpijska w kolarstwie z Pekinu w 2008 roku oraz czterokrotna z Londynu w 2012 roku. Dwukrotna mistrzyni świata w kolarstwie. Jej mężem jest Barney Storey.
Podczas swojej kariery pływackiej zdobyła 27 złotych medali na różnych zawodach rangi mistrzowskiej. 53 razy biła rekordy świata. Do dziś posiada 11 rekordów w swojej kategorii.

</doc>
<doc id="1948916" url="https://pl.wikipedia.org/wiki?curid=1948916" title="Krajobraz ze świętym Janem (obraz Michaela Willmanna)">
Krajobraz ze świętym Janem (obraz Michaela Willmanna)

Krajobraz ze świętym Janem – obraz śląskiego malarza barokowego, Michaela Willmanna, namalowany w 1656 roku, obecnie znajdujący się w zbiorach Muzeum Narodowego w Warszawie.

</doc>
<doc id="1948921" url="https://pl.wikipedia.org/wiki?curid=1948921" title="Delvin N’Dinga">
Delvin N’Dinga

Delvin Chanel N’Dinga (ur. 14 marca 1988 w Pointe-Noire) – kongijski piłkarz grający na pozycji defensywnego pomocnika.
Kariera klubowa.
Pierwszymi klubami Delvina były CNFF i CSMD Diables Noirs. Od 2005 roku, zaczynając od drugiej drużyny, grał w AJ Auxerre. W 2012 roku odszedł do AS Monaco. W sezonie 2012/2013 awansował z nim z Ligue 1 do Ligue 2. W 2013 został wypożyczony do Olympiakosu, z którym dwukrotnie z rzędu wywalczył tytuł mistrza Grecji. W 2015 odszedł na wypożyczenie do Lokomotiwu Moskwa. W 2017 trafił do Sivassporu.
Kariera Reprezentacja.
W latach 2005-2007 grał w reprezentacji Konga do lat 21.
Od 2007 roku gra w dorosłej Reprezentacji Konga. W 2015 roku wystąpił z nią w Pucharze Narodów Afryki.

</doc>
<doc id="1948922" url="https://pl.wikipedia.org/wiki?curid=1948922" title="Twierdzenie o przedłużeniu miary">
Twierdzenie o przedłużeniu miary



</doc>
<doc id="1948924" url="https://pl.wikipedia.org/wiki?curid=1948924" title="Twierdzenie o przedłużaniu miary">
Twierdzenie o przedłużaniu miary



</doc>
<doc id="1948925" url="https://pl.wikipedia.org/wiki?curid=1948925" title="Alektys aleksandryjski">
Alektys aleksandryjski

, blanka ("Alectis alexandrina") – gatunek ryby z rodziny ostrobokowatych (Carangidae).
Występowanie.
Występuje we wschodnim Atlantyku od Angoli po Maroko oraz w południowej części Morza Śródziemnego.
Dorosłe osobniki żyją samotnie w pobliżu dna na głębokości 50–70 m i są dobrymi pływakami. Młodociane osobniki dryfują w pelagialu, czasem wstępują do wód słonawych.
Cechy morfologiczne.
Dorasta zazwyczaj do 60 cm, maksymalnie do 100 cm i 3,17 kg masy ciała.
Odżywianie.
Żywi się kalmarami i innymi rybami.
Rozród.
Ikra unosi się w pelagialu.

</doc>
<doc id="1948927" url="https://pl.wikipedia.org/wiki?curid=1948927" title="Adelboden">
Adelboden

Adelboden – gmina (niem. "Einwohnergemeinde") w Szwajcarii, w kantonie Berno, w regionie administracyjnym Oberland, w okręgu Frutigen-Niedersimmental. Leży w Berner Oberland, u podnóży Alp Berneńskich.
Geografia.
Adelboden leży w zachodniej części kantonu Berno, na końcu doliny Engstlige. Przez Adelboden przepływa rzeka Kander.
Adelboden jest zwykłą górską wioską szwajcarską, z widokiem na wodosprad Engstlige. W sąsiedztwie wioski znajduje się pięć małych dolin są to: Gilbach, Stigelschwand, Boden, Hirzboden i Ausserschwand. Kościół i główny deptak znajdują się na wysokości 1 350 m, najwyższym okolicznym szczytem jest Wildstrubel jego szczyt mierzy 3 242 m, zaś najniższy punkt znajduje się na wysokości 1 045 metrów, w dolinie Engstlige.
Roślinność występująca w Adelboden ma charakter roślinności alpejskiej i subalpejskiej, okoliczne tereny są częściowo zalesiona, w większości tereny górskie pokryte są łąkami. W obszarze Adelboden znajduje się sześć szczytów, są to: Lohner 3 049 m, Steghorn 3 146 m, Wildstrubel 3 243 m, Fitzer 2 458 m, Tschenten 2 025 m (wioska jest połączona kolejką linową) i Gsür 2 708 m.
W Adelboden w roku 2009 wykonano spis gruntów. Łączna ich powierzchnia wynosi 88,19 km2. W tym 36,52 km2 lub 41,4% jest wykorzystywana do celów rolniczych, 16,07 km2 stanowią lasy. Spośród pozostałych gruntów, 2,18 km2 zajmują budynki i drogi, 1,53 km2 przypada rzekom i jeziorom, a 31,93 km2 jest trudno dostępna i nieużywana.
W terenie zabudowanym, budynki przemysłowe zajmują 0,1% całkowitej powierzchni, podczas gdy mieszkania i budynki zajmują 1,5% powierzchni. Infrastrukturze transportowej przypada zaledwie 0,8%, 14,4% ogólnej powierzchni gruntów jest silnie zalesiona, a 3,0% gruntów pokryta jest sadami lub małymi drzewami. Gruntów rolnych jest 0,0%, ogródki działkowe zajmują 8,5%, pozostałe 32,9% są zagospodarowane jako pastwiska.
Historia.
Adelboden zostało założone w 1409 roku, jako "Valle Adelboden". W 1453 została zmieniona nazwa wioski na "Adelboden alias Silva". Szczyt Wildstrubel został po raz pierwszy zdobyty w XIII wieku, wejście na szczyt zaczęło się w Adelboden. W XV wieku w Adelboden został zbudowany kościół i klasztor gdzie zamieszkało 50 zakonników. W XVI wieku w Adelboden dokonała się reformacja, po tej reformacji zakonnicy musieli uciec do katolickiej przełęczy Hahnenmoos, która znajdowała się w kantonie Fryburg.
W 1870 roku został otwarty pierwszy pensjonat przez miejscowego nauczyciela. Z upływem czasu rozwinęła się dość spora baza hotelowa, która była w całości w posiadaniu rodziny Schlegeli pod nazwą «Hotel Hari im Schlegeli». Z czasem ruch turystyczny wzrósł, co spowodowało znaczny wzrost mieszkańców.
Adelboden stał się jednym z nielicznych ośrodków wypoczynkowych, w 1903 roku Henry Lunn zaczął organizować letnie wypoczynki. Od 1930 roku obszar Wildstrubel zaczęto zabudowywać wyciągami i kolejkami linowymi.
Demografia.
Adelboden liczy 3 343 mieszkańców. Gminę zamieszkiwało 8,3% cudzoziemców (31 grudnia 2020).
W wyborach w 2007 roku. największe poparcie miała Partia Ludowa Szwajcarii SVP, która otrzymała 38,3% głosów. Kolejne trzy najbardziej popularne partie polityczne to: partia lewicowych (28,8%), CSP (13,4%) i FDP (7,3%). Przedział wiekowy mieszkańców to: dzieci i młodzież (0-19 lat) 26,4% ludności, osoby dorosłe (20-64 lat) 57,2%, osoby starsze (powyżej 64 lat) 16,4%. Cała ludność Szwajcarii jest na ogół dobrze wykształcona. W Adelboden 69,4% ludności (między 25-64 lat) ukończyła szkoły średnie lub dodatkowe wykształcenia wyższe (uniwersytety lub wyższe szkoły zawodowe).
Zmiany liczby ludności:
Turystyka i sport.
Turystyka w Adelboden ma charakterystykę rodzinną. Adelboden posiada w swojej ofercie 24 hotele z liczbą 1 291 łóżek, 3 800 domków letniskowych z liczbą 15 200 miejsc, możliwość zakwaterowania 28 wycieczek z liczbą 1 830 łóżek, 3 kempingi i 40 restauracji.
W sezonie letnim turyści do dyspozycji mają 200 km szlaków turystycznych, i miejsc wspinaczkowych. Wiele kolejek górskich prowadzi do gór. Dodatkowo Adelboden posiada liczne trasy rowerowe. W sezonie zimowym Adelboden oferuje mnóstwo tras narciarskich o różnym stopniu trudności, w tym trasę do slalomu giganta Kuonisbärgli oraz trasy biegowe. Łączna długość tras wynosi 40 km. Są także obszary do uprawiania snowboardowego freerideu i freestyleu.
Adelboden co roku gości śmietankę narciarzy alpejskich. Rozgrywany jest tutaj Puchar Świata w narciarstwie alpejskim; w ramach tego cyklu są rozgrywane: slalom i slalom gigant mężczyzn. Puchar ten jest uważany za jedno z największych wydarzeń sportowych w Szwajcarii i na świecie. Każdy cykl gromadzi na trybunach tysiące kibiców.

</doc>
<doc id="1948928" url="https://pl.wikipedia.org/wiki?curid=1948928" title="Love Letters from Elvis">
Love Letters from Elvis

Love Letters from Elvis – album studyjny Elvisa Presleya z 1971 roku.
Lista utworów.
źródło:

</doc>
<doc id="1948929" url="https://pl.wikipedia.org/wiki?curid=1948929" title="Burkard Freiherr von Müllenheim-Rechberg">
Burkard Freiherr von Müllenheim-Rechberg

Burkard Freiherr von Müllenheim-Rechberg- (ur. 25 czerwca 1910 w Spandau, zm. 1 czerwca 2003 w Herrsching am Ammersee). Niemiecki wojskowy, pisarz oraz pracownik służb dyplomatycznych RFN.
Okres przedwojenny.
Urodzony w rodzinie posiadającej długie wojskowe tradycje, w roku 1929 rozpoczął służbę w Reichsmarine. W tym czasie odbył służbę na okrętach Königsberg i Karlsruhe. Od roku 1935 służył w Szkole Marynarki w Mürwik, jako dowódca sekcji. Jesienią 1938 roku mianowany asystentem niemieckiego attaché morskiego w Londynie.
II wojna światowa.
W październiku 1939 objął stanowisko czwartego oficera artylerii na pancerniku Scharnhorst. Po uszkodzeniu tej jednostki podczas wypadu w rejon Szetlandów, przeniesiony na niszczyciel "Erich Giese", na stanowisko pierwszego oficera. Po zniszczeniu tej jednostki w bitwie pod Narwikiem przeniesiony został na pancernik Bismarck jako czwarty oficer artylerii. Uczestniczył w operacji "Rheinübung", mającej na celu niszczenie alianckiej żeglugi na Atlantyku, zakończonej zniszczeniem "Bismarcka". Von Müllenheim-Rechberg był najstarszym stopniem uratowanym oficerem z "Bismarcka".
Niewola i okres powojenny.
Niewolę spędził w obozach jenieckich w Wielkiej Brytanii i Kanadzie. Do Niemiec powrócił w listopadzie 1946 roku. Po wojnie Uniwersytet Johanna Wolfganga Goethego we Frankfurcie nad Menem zezwolił mu na ukończenie rozpoczętych w obozie jenieckim studiów prawniczych. Po ich zakończeniu rozpoczął karierę w służbach dyplomatycznych RFN. Pełnił między innymi funkcję konsula generalnego w Toronto oraz ambasadora w Tanzanii i Demokratycznej Republice Konga. Na emeryturę odszedł w roku 1975. Autor wspomnień z okresu służby na "Bismarcku" zatytułowanych: "Schlachtschiff Bismarck - Ein Überlebender in seiner Zeit" (polski tytuł "Pancernik "Bismarck"").

</doc>
<doc id="1948930" url="https://pl.wikipedia.org/wiki?curid=1948930" title="Konstanty Dombrowicz">
Konstanty Dombrowicz

Konstanty Dombrowicz (ur. 4 września 1947 w Ludowicach) – polski dziennikarz, samorządowiec, w latach 2002–2010 prezydent Bydgoszczy.
Życiorys.
Wykształcenie.
Absolwent polonistyki na Uniwersytecie Mikołaja Kopernika w Toruniu (1972). W 1975 ukończył kurs dziennikarski organizowany przez Stowarzyszenie Dziennikarzy Polskich. W latach 1999–2001 odbył cykl międzynarodowych szkoleń z zakresu administracji m.in. w Federalnej Akademii Administracji Publicznej w Wiedniu, w Centre National de la Fonction Publique Territoriale w Paryżu oraz szereg seminariów w Instytucie Europejskim w Łodzi, uzyskując dyplom trenera europejskiego.
Praca zawodowa.
Przez wiele lat pracował jako dziennikarz radiowy i telewizyjny, jest autorem kilku tysięcy wyemitowanych informacji telewizyjnych, programów publicystycznych, filmów promocyjnych i popularnonaukowych, reportaży oraz innych programów TV.
W różnych okresach swojej pracy zawodowej był dziennikarzem radiowym rozgłośni Polskiego Radia w Koszalinie (1972), kierownikiem redakcji telewizyjnej i dziennikarzem rozgłośni Polskiego Radia w Bydgoszczy (1972–1983), kierownikiem redakcji i publicystą w TVP Gdańsk (1984–1990), współpracownikiem lokalnych bydgoskich gazet.
Należał do współtwórców regionalnej telewizji TVP Bydgoszcz, w latach 1990–1993 był jej pierwszym szefem. Od 1994 do 1999 pracował w Urzędzie Miejskim w Bydgoszczy, gdzie pełnił funkcję dyrektora Biura Zarządu Miasta i Rzecznika Prasowego. W 1999 z ramienia PAI i KAI zajmował stanowisko dyrektora Biura Prasowego, był też jednym z organizatorów wizyty apostolskiej papieża Jana Pawła II w Bydgoszczy. Od połowy 1999 do 2002 pracował w Kujawsko-Pomorskim Urzędzie Wojewódzkim, najpierw jako zastępca dyrektora, a później jako dyrektor Wydziału Informacji, Promocji i Integracji Europejskiej oraz rzecznik prasowy wojewody.
Działalność polityczna.
10 listopada 2002 w drugiej turze pierwszych bezpośrednich wyborach został wybrany na urząd prezydenta Bydgoszczy, pokonując ubiegającego się o reelekcję Romana Jasiakiewicza. Kandydował z ramienia Komitetu Wyborczego Wyborców Bydgoskie Porozumienie Obywatelskie, mając poparcie m.in. Platformy Obywatelskiej.
W wyborach samorządowych w 2006 został wybrany na drugą kadencję. Wygrał zarówno w pierwszej (34 088 głosów, tj. 30,69%), jak i w drugiej turze (51 112 głosów, tj. 53,79%). Urzędowanie rozpoczął w dniu złożenia przysięgi, 6 grudnia 2006.
W 2010 przegrał wybory samorządowe, uzyskując w I turze wynik 30%, zaś w II turze 40,8% głosów, ustępując z urzędu prezydenta Bydgoszczy na rzecz Rafała Bruskiego, kandydata z ramienia Platformy Obywatelskiej. W 2014 ponownie ubiegał się o prezydenturę Bydgoszczy, ponownie w II turze głosowania przegrywając z Rafałem Bruskim (dostał 42,9% głosów).
W 2018 z listy Prawa i Sprawiedliwości wszedł w skład sejmiku kujawsko-pomorskiego VI kadencji.
Odznaczenia.
Odznaczony Złotym Krzyżem Zasługi (2010) i Missio Reconciliationis.
Życie prywatne.
Żonaty (żona Maria), ma dwoje dzieci: córkę Marię (ur. 1974) i syna Konstantego Adama (ur. 1978).

</doc>
<doc id="1948931" url="https://pl.wikipedia.org/wiki?curid=1948931" title="Witold Skulicz">
Witold Skulicz

Witold Skulicz (ur. 12 lutego 1926 w Krakowie, zm. 28 grudnia 2009 w Krakowie) – grafik, malarz, pedagog Akademii Sztuk Pięknych, profesor zwyczajny.
Życiorys.
Urodził się 12 lutego 1926 roku w Krakowie i spędził w tym mieście niemal całe życie. Studiował w Akademii Sztuk Pięknych w Krakowie, gdzie uzyskał w 1950 absolutorium na Wydziale Malarstwa, a w 1954 dyplom z wyróżnieniem na Wydziale Grafiki.
Od 1968 r. przez wiele lat był związany z krakowską ASP, najpierw jako pedagog, a następnie dziekan Wydziału Grafiki. Kierował również Katedrą Grafiki Projektowej na tej uczelni. W 1992 otrzymał tytuł profesora zwyczajnego.
Twórczość.
Sferą działalności prof. Skulicza było malarstwo i rysunek, a zwłaszcza grafika artystyczna i projektowa. Jego realizacje obejmują mozaiki na fasadach Teatru Bagatela w Krakowie, w dawnym kinie Wanda i kinie Apollo w Krakowie, w kinie w Grybowie. Wykonał również płaskorzeźbę Matki Boskiej w ceramice dla Kościoła Wszystkich Narodów w Jerozolimie.
Uczestniczył ponad 80 zbiorowych wystawach krajowych i międzynarodowych, oraz ponad 20 wystawach indywidualnych. Jego prace znajdują się m.in. w kolekcjach Muzeum Narodowego w Warszawie, Krakowie, Poznaniu, Szczecinie, Pratt Fine Art Center w Nowym Jorku, Kunsthalle w Bremie, Biblioteki Miejskiej w Oslo, Muzeum im. Allende w Hawanie.
Działalność kulturalna.
Przez wiele lat Witold Skulicz był zasłużonym członkiem Związku Polskich Artystów Plastyków.
Był również aktywnym propagatorem polskiej grafiki na świecie - był autorem projektów Polskie Orły, Icon Data i Najlepszy Dyplom. Zainicjował powstanie Ogólnopolskiego Biennale Grafiki w Krakowie (w 1960 r.), którego był pierwszym przewodniczącym. W roku 1966 impreza przekształcona została w Międzynarodowe Biennale Grafiki. Od 1989 roku był generalnym kuratorem i dyrektorem biura Międzynarodowego Triennale Grafiki w Krakowie.
Starał się jak najbardziej przybliżyć odbiorcom sztukę - był inicjatorem i współredaktorem serii publikacji elektronicznych „Directory of Print – CD ROM” oraz antologii grafiki polskiej „Grafika polska 1950 – 2000 Laureaci Wystaw Międzynarodowych”.
Był pomysłodawcą i realizatorem współpracy międzynarodowej w ramach International Print Network m.in. w Krakowie, Oldenburgu, Wiedniu i Cuenca. Zorganizował kilkaset wystaw krajowych i międzynarodowych. Był jurorem najważniejszych konkursów graficznych na świecie, m.in. w Bradford, Yvaskyla, Frechen, Fredrikstad.
Pochowany w Alei Zasłużonych na cmentarzu Rakowickim (kwatera: LXIXPASB, rząd: 1, miejsce: 7).

</doc>
<doc id="1948935" url="https://pl.wikipedia.org/wiki?curid=1948935" title="Alonso Puerta">
Alonso Puerta

Alonso José Puerta Gutiérrez (ur. 24 marca 1944 w Avilés) – hiszpański polityk, członek Zjednoczonej Lewicy, poseł do Parlamentu Europejskiego w latach 1987–2004 (II, III, IV i V kadencji).
Z wykształcenia inżynier (absolwent UPM), pracował w różnych przedsiębiorstwach. Był działaczem Hiszpańskiej Socjalistycznej Partii Robotniczej, w 1977 objął funkcję sekretarza generalnego regionalnego odłamu PSOE w Madrycie ("Federación Socialista Madrileńa"). W tym samym roku został wybrany do Kortezów Konstytucyjnych. W 1979 uzyskał mandat radnego rady miejskiej w Madrycie, pełnił funkcję we władzach miejskich. Po odejściu z PSOE był sekretarzem generalnym Partii Akcji Socjalistycznej (PASOC), znalazł się wśród założycieli koalicyjnej Zjednoczonej Lewicy.
Do Parlamentu Europejskiego po raz pierwszy został wybrany w 1987. Reelekcję uzyskiwał w 1989, 1994 i 1999. Zasiadał w kolejno tworzonych grupach komunistycznych – Grupie Komunistów i Sojuszników (do 1989), Zjednoczonej Lewicy Europejskiej (do 1995), Konfederacyjnej Grupie Zjednoczonej Lewicy Europejskiej i Nordyckiej Zielonej Lewicy (do 2004). Od 1994 do 1999 pełnił funkcję przewodniczącego frakcji. W PE był także wiceprzewodniczącym Komisji ds. Transportu i Turystyki (1987–1989), w latach 1999–2004 zajmował stanowisko wiceprzewodniczącego Europarlamentu V kadencji.

</doc>
<doc id="1948938" url="https://pl.wikipedia.org/wiki?curid=1948938" title="Kazimierz Budny">
Kazimierz Budny

Kazimierz Budny (ur. 12 maja 1863 w Sieluniu, zm. 16 kwietnia 1938 w Warszawie) – adwokat polski.
Życiorys.
Urodził się w rodzinie ziemiańskiej jako syn Teofila i Józefy z Lesiewskich. Do gimnazjum uczęszczał w Łomży, studiował zaś na Wydziale Prawa Cesarskiego Uniwersytetu Warszawskiego, dyplom kandydata praw uzyskując w 1888 po przedstawieniu pracy "O zabójstwie dziecka w świetle prawa obowiązującego". Po studiach przeszedł do warszawskiego Sądu Okręgowego na aplikację tzw. kandydata do posad sądowych, którą po roku zamienił na aplikację adwokacką. 9 września 1889 wpisany został na listę w charakterze pomocnika adwokata przysięgłego; patronami jego byli kolejno Franciszek Nowodworski i Stanisław Leszczyński. Wpisu na listę adwokatów przysięgłych doczekał się w sierpniu 1892.
Przez 45 lat wykonywał w Warszawie zawód adwokata, z przerwą na okres I wojny światowej, kiedy przebywał jakiś czas w Rosji. W Kijowie pełnił funkcję prezesa Polskiego Komitetu Obywatelskiego. Udzielał się społecznie, w latach 1905–1918 był członkiem Towarzystwa Kursów Naukowych, od 26 VI 1907 do 30 XII 1908 także członkiem Zarządu TKN. W 1921 przekazał znaczną kwotę na zakup książek dla biblioteki Izby Adwokackiej w Warszawie. U schyłku życia stopniowy zanik słuchu zmusił go do ograniczenia praktyki, udzielał wówczas jedynie drobnych konsultacji oraz był radcą kilku cukrowni. Zmarł po długiej chorobie 16 kwietnia 1938.

</doc>
<doc id="1948941" url="https://pl.wikipedia.org/wiki?curid=1948941" title="Kolno (jezioro w powiecie międzychodzkim)">
Kolno (jezioro w powiecie międzychodzkim)

 
Kolno – jezioro w woj. wielkopolskim, w powiecie międzychodzkim, w gminie Międzychód położone w obrębie sołectwa Kolno, leżące na terenie Pojezierza Poznańskiego.
Położenie geograficzne.
Jezioro położone jest razem z Jez. Bielskim oraz jez. Kludno przy końcu długiej rynny polodowcowej, ciągnącej się do wsi Lewice.
Na wysokim, wschodnim brzegu jeziora znajduje się grodzisko wczesnohistoryczne. 
Na zachodnim brzegu jeziora leży rezerwat „Kolno Międzychodzkie”, bardzo atrakcyjny turystycznie i przyrodniczo fragment gminy.
Dane morfometryczne.
Powierzchnia zwierciadła wody według różnych źródeł wynosi od 41,0 ha przez 46,7 ha lub 51,38 ha do 53
Zwierciadło wody położone jest na wysokości 36,0 m n.p.m. Średnia głębokość jeziora wynosi 5,4 m, natomiast głębokość maksymalna 15,4 m.
W oparciu o badania przeprowadzone w 2002 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kolno". W różnych publikacjach i na mapach topograficznych jezioro to występuje pod nazwą "Koleńskie".

</doc>
<doc id="1948944" url="https://pl.wikipedia.org/wiki?curid=1948944" title="Bruno Marioni">
Bruno Marioni

Bruno Marioni (ur. 15 czerwca 1975 w San Nicolás de los Arroyos jako Bruno Giménez) – argentyński piłkarz grający na pozycji napastnika. Posiada również włoskie obywatelstwo. Obecnie trener piłkarski.
Kariera klubowa.
Karierę rozpoczął w słynnym Newell’s Old Boys, z którego odszedł w 1997 roku do Estudiantes La Plata. Stamtąd wyjechał na rok do Portugalii, aby reprezentować barwy Sportingu. Następnie wrócił do rodzinnego kraju, do CA Independiente. Po roku znów wyjechał do Europy, tym razem do Hiszpanii i został zawodnikiem Villarrealu. Potem powrócił do Independiente, ale niedługo potem został zawodnikiem hiszpańskiego CD Tenerife. W 2003 roku po raz trzeci wrócił do popularnych „Diablos Rojos”. Rok później został graczem meksykańskiego UNAM Pumas. W barwach tego klubu zdobył pierwszy tytuł króla strzelców ligi meksykańskiej w sezonie Clausura 2004. Drugi tytuł zdobył w Aperturze 2006, już w Deportivo Toluca. W styczniowym okienku transferowym zasilił Boca Juniors, jednak już po roku powrócił do Meksyku, konkretnie do Atlasu, z którego został wypożyczony do Pachuki. Profesjonalną karierę piłkarską zakończył 12 listopada 2009 w wieku 34 lat w Tecos UAG.

</doc>
<doc id="1948946" url="https://pl.wikipedia.org/wiki?curid=1948946" title="Ceratophryidae">
Ceratophryidae

Ceratophryidae – rodzina płazów z rzędu płazów bezogonowych (Anura). 
Zasięg występowania.
Rodzaj obejmuje gatunki występujące w Ameryce Południowej.
Systematyka.
Rodzina Ceratophryidae obejmuje trzy rodzaje mające żyjących przedstawicieli:
Frost i współpracownicy (2006) w swojej klasyfikacji płazów zaliczyli te trzy rodzaje, a także rodzaje "Atelognathus" i "Batrachyla", do podrodziny Ceratophryinae w obrębie rodziny Ceratophryidae; oprócz tego autorzy ci zaliczyli do Ceratophryidae także drugą podrodzinę Telmatobiinae z jednym rodzajem "Telmatobius". Grant i współpracownicy (2006) wydzielili rodzaje "Atelognathus" i "Batrachyla" do trzeciej podrodziny Batrachylinae. Z analizy filogenetycznej przeprowadzonej przez Pyrona i Wiensa (2011) wynika jednak, że Batrachylinae, Ceratophryinae i Telmatobiinae nie tworzą kladu, do którego nie należałyby również rodziny Alsodidae, Cycloramphidae, Hylodidae, Odontophrynidae i Rhinodermatidae; na tej podstawie autorzy podnieśli podrodziny Batrachylinae i Telmatobiinae do rang odrębnych rodzin.

</doc>
<doc id="1948947" url="https://pl.wikipedia.org/wiki?curid=1948947" title="Jennifer Schuble">
Jennifer Schuble

Jennifer Schuble (ur. 8 lipca 1976) - amerykańska niepełnosprawna kolarka. Mistrzyni paraolimpijska w kolarstwie z Pekinu w 2008 roku. Pięciokrotna mistrzyni świata.
Linki zewnętrzne.
 

</doc>
<doc id="1948953" url="https://pl.wikipedia.org/wiki?curid=1948953" title="Herb Miłosławia">
Herb Miłosławia

Herb Miłosławia – jeden z symboli miasta Miłosław i gminy Miłosław w postaci herbu.
Wygląd i symbolika.
Herb przedstawia na czerwonej tarczy białą basztę obroną, przed basztą łódź złota. Nad tarczą herbową umieszczony jest czarny napis „MIŁOSŁAW” na białej wstędze.
Łódź nawiązuje do herbu Łodzia, którym pieczętowała się rodzina Górków, którzy w 1539 lokowali ponownie miasto na prawie magdeburskim. Brama miejska symbolizuje nadanie praw miejskich. 
Historia.
Wizerunek herbowy widnieje na pieczęci miejskiej z XVII wieku.

</doc>
<doc id="1948954" url="https://pl.wikipedia.org/wiki?curid=1948954" title="Alepocefal">
Alepocefal

Alepocefal, talizman ("Alepocephalus bairdii") – gatunek morskiej ryby z rodziny Alepocephalidae.
Występowanie.
Północny Atlantyk, we wschodniej części sięga do 17°N, w zachodniej do 30°N.
Żyje przy mulistym bądź piaszczystym dnie na głębokości 365–1700 m.
Cechy morfologiczne.
Dorasta do 100 cm długości standardowej.
Odżywianie.
Żywi się głównie jamochłonami oraz dziesięcionogami, osłonicami i rybami.
Rozród.
Dojrzewa płciowo przy długości około 55 cm. Czas i przebieg tarła nie jest znany. Żyje do 38 lat.

</doc>
<doc id="1948960" url="https://pl.wikipedia.org/wiki?curid=1948960" title="Karin Riis-Jørgensen">
Karin Riis-Jørgensen

Karin Riis-Jørgensen (ur. 7 listopada 1952 w Kerteminde) – duńska polityk i prawnik, w latach 1994–2009 posłanka do Parlamentu Europejskiego.
Życiorys.
Ukończyła w 1978 studia prawnicze na Uniwersytecie Kopenhaskim. Pracowała w sekcji ds. rzemiosła przy Komisji Europejskiej, następnie w firmie konsultingowej Coopers &amp; Lybrand. Była odpowiedzialna za powołanie placówek tego przedsiębiorstwa w republikach nadbałtyckich.
Od 2001 do 2007 była wiceprezesem duńskiego oddziału Ruchu Europejskiego. W 2006 została członkinią zarządu ECMI, europejskiej pozarządowej instytucji zajmującej się kwestiami mniejszości. Działa w różnych fundacjach i think tankach.
W 1994 z listy liberalnej partii Venstre została po raz pierwszy deputowaną do Parlamentu Europejskiego. W wyborach europejskich w 1999 i w 2004 uzyskiwała mandat europosła na kolejne kadencje. Zasiadała w grupach Europejskich Liberałów, Demokratów i Reformatorów (IV i V kadencja) oraz Porozumienia Liberałów i Demokratów na rzecz Europy (VI kadencja), od 2002 do 2009 jako wiceprzewodnicząca frakcji liberalnej. W PE zajmowała się głównie sprawami gospodarczymi i walutowymi.
Jej mąż Birger Riis-Jørgensen został zawodowym dyplomatą, obejmował stanowiska ambasadorskie.

</doc>
<doc id="1948961" url="https://pl.wikipedia.org/wiki?curid=1948961" title="Alexander Coosemans">
Alexander Coosemans

Alexander Coosemans (ur. 1627 w Antwerpii, zm. 28 sierpnia 1689 tamże) – flamandzki malarz barokowy.
Artysta przez większą część życia związany z Antwerpią, uczeń Jana Davidszoona de Heema. W 1645 został mistrzem gildii św. Łukasza, pomiędzy 1649 i 1651 przebywał w Rzymie.
Alexander Coosemans malował przede wszystkim martwe natury, jego prace odznaczają się dekoracyjnością i bogactwem szczegółów. Przedstawiał girlandy kwiatów i owoców na bogato zastawionych stołach, żywność i naczynia stołowe, rzadziej instrumenty muzyczne. Często w ciemniejszym tle widoczne są fragmenty pejzażu, natomiast pierwszoplanowe elementy kompozycji są silnie oświetlone i modelowane światłocieniem. Jego prace, zwykle uważane za alegorie sukcesu, bogactwa i przepychu zawierają też głębsze odniesienia. Więdnące owoce, przedstawione obok dojrzałych, przypominają o przemijaniu i nieuchronności śmierci, natomiast często obecne winogrona nawiązują do symboliki chrześcijańskiej.

</doc>
<doc id="1948970" url="https://pl.wikipedia.org/wiki?curid=1948970" title="Chris Woolgar">
Chris Woolgar

Chris Woolgar - brytyjski historyk, profesor, specjalizujący się w historii życia codziennego.
Absolwent uniwersytetów w Southampton i Durham, przez pewien czas pracował w Oksfordzie. Po powrocie do Southampton w 1982 zajął się opracowaniem spuścizny pierwszego księcia Wellington. Obecnie wykładowca na University of Southampton.
Autor m.in. książek "The great household in late medieval England" (1999) i "The senses in late medieval England" (2006).

</doc>
<doc id="1948973" url="https://pl.wikipedia.org/wiki?curid=1948973" title="Aguirre, gniew Boży">
Aguirre, gniew Boży



</doc>
<doc id="1948979" url="https://pl.wikipedia.org/wiki?curid=1948979" title="Jerzy Trammer">
Jerzy Trammer

Jerzy Trammer (ur. 1876 w Wadowicach, zm. 17 maja 1936 w Krakowie) – polski prawnik cywilista, adwokat.
Życiorys.
Działał w krakowskiej Izbie Adwokackiej, był wiceprezesem, a po śmierci Michała Koya został wybrany prezesem 24 czerwca 1921. Funkcję sprawował do 1932. W 1922 był założycielem Unii Narodowo-Państwowej. Sekretarz sekcji prawa cywilnego Komisji Kodyfikacyjnej RP. W tym charakterze brał udział w przygotowaniu większości cywilnoprawnych ustaw polskich w dwudziestoleciu międzywojennym.
Ojciec profesora prawa Henryka Trammera, dziadek geologa i pisarza profesora Jerzego Trammera i kapitana jachtowego Jana Trammera.

</doc>
<doc id="1948981" url="https://pl.wikipedia.org/wiki?curid=1948981" title="Mark Cornwall">
Mark Cornwall

Mark Cornwall - prof., brytyjski historyk, zajmujący się historią Europy Środkowo-Wschodniej w XIX i XX w. Wykładowca na University of Southampton. Sekretarz Forum of British, Czech and Slovak Historians.
Autor m.in. książki "The Undermining of Austria-Hungary: The Battle for Hearts and Minds" (2000) oraz artykułów w "Central Europe", "German History", "The Slavonic and East European Review", "The English Historical Review" i "History".

</doc>
<doc id="1948984" url="https://pl.wikipedia.org/wiki?curid=1948984" title="Gitte Seeberg">
Gitte Seeberg

Gitte Seeberg (ur. 25 czerwca 1960 w Kopenhadze) – duńska polityk i prawnik, posłanka do Folketingetu i Parlamentu Europejskiego, sekretarz generalny WWF w Danii.
Życiorys.
Ukończyła w 1986 studia prawnicze na Uniwersytecie Kopenhaskim. Pracowała jako urzędnik, od 1989 prowadziła własną praktykę prawniczą. Od 1994 do 2004 z ramienia Konserwatywnej Partii Ludowej zasiadała w duńskim parlamencie. Od 2001 była jednocześnie w skład samorządu Søllerød. W 1998 weszła w skład rady nadzorczej Narodowego Banku Danii.
W 2004 została wybrana w skład Parlamentu Europejskiego. Przystąpiła do grupy chadeckiej, była członkinią Podkomisji Bezpieczeństwa i Obrony oraz Komisji Spraw Zagranicznych.
W maju 2007 opuściła swoje dotychczasowe ugrupowanie. Razem z Naserem Khaderem i Andersem Samuelsenem (z Det Radikale Venstre) utworzyli nową formację pod nazwą Nowy Sojusz. W wyborach krajowych w listopadzie tego samego roku Gitte Seeberg zdobyła mandat poselski, rezygnując z zasiadania w PE.
W styczniu 2008 odeszła z Nowego Sojuszu, krytykując politykę tego ugrupowania. We wrześniu 2008 objęła stanowisko sekretarza generalnego duńskiego oddziału World Wide Fund for Nature, odchodząc z krajowego parlamentu.

</doc>
<doc id="1948990" url="https://pl.wikipedia.org/wiki?curid=1948990" title="Héctor Mancilla">
Héctor Mancilla

Héctor Raúl Mancilla Garcés (ur. 12 listopada 1980 w Purranque) – chilijski piłkarz z obywatelstwem meksykańskim występujący na pozycji napastnika, obecnie zawodnik meksykańskiego Tigres UANL.
Kariera klubowa.
Mancilla pochodzi z miasta Purranque w regionie Los Lagos i swoją karierę piłkarską rozpoczynał w tamtejszej drużynie juniorskiej o nazwie Dos Alamos. Równolegle trenował w młodzieżowej szkółce Preciosa Sangre. W późniejszym czasie przeniósł się do innego amatorskiego zespołu ze swojej rodzinnej miejscowości – Santiago Morning de Purranque, gdzie występował razem ze swoim ojcem, grającym na pozycji bramkarza. Jeszcze jako nastolatek został ściągnięty przez Edgardo Garcésa – byłego piłkarza, a prywatnie swojego wuja – do trzecioligowego Malleco Unido z siedzibą w Angol. Tam zanotował krótki epizod, początkowo pełniąc funkcję ofensywnego pomocnika, po czym został przekwalifikowany na pozycję napastnika. Szybko został czołowym zawodnikiem Segunda División, wzbudzając zainteresowanie silniejszych klubów.
Latem 2000 Mancilla został zawodnikiem pierwszoligowego CD Huachipato z miasta Talcahuano, w którego barwach jako dziewiętnastolatek, 15 października 2000 w przegranym 2:3 spotkaniu z Uniónem Española, zadebiutował w chilijskiej Primera División. Premierowego gola w najwyższej klasie rozgrywkowej strzelił natomiast 9 września 2001 w przegranej 2:4 konfrontacji z Santiago Wanderers. Przez pierwsze dwa i pół roku pozostawał jednak wyłącznie rezerwowym Huachipato i miejsce w wyjściowym składzie wywalczył sobie dopiero w 2003 roku. Wówczas także został niekwestionowaną gwiazdą ekipy i czołowym strzelcem rozgrywek; w wiosennym sezonie Apertura 2005 osiągnął tytuł króla strzelców ligi chilijskiej z trzynastoma golami na koncie. Ogółem barwy Huachipato reprezentował przez niemal sześć lat, nie odnosząc jednak żadnych sukcesów drużynowych zarówno na arenie krajowej, jak i międzynarodowej.
W styczniu 2006 Mancilla przeszedł do krajowego giganta – klubu CSD Colo-Colo ze stołecznego Santiago. Tam stworzył skuteczny duet napastników z Humberto Suazo i już w pierwszym sezonie Apertura 2006 zdobył z ekipą prowadzoną przez Claudio Borghiego tytuł mistrza Chile. Bezpośrednio po tym sukcesie za sumę 800 tysięcy dolarów zasilił meksykańską ekipę Tiburones Rojos de Veracruz, w meksykańskiej Primera División debiutując 13 sierpnia 2006 w przegranym 1:3 meczu z Pumas UNAM. Pierwszą bramkę zdobył natomiast 9 września tego samego roku w wygranym 2:1 pojedynku z Tigres UANL. Od razu został jednym z wyróżniających się piłkarzy walczącej o utrzymanie drużyny, jednak po upływie półtora roku został dyscyplinarnie przesunięty do drugoligowych rezerw klubu – Tiburones Rojos de Coatzacoalcos. Tam spędził z kolei sześć miesięcy, a pod jego nieobecność Veracruz spadło z najwyższej klasy rozgrywkowej.
Latem 2008 Mancilla podpisał umowę z zespołem Deportivo Toluca, gdzie z miejsca został kluczowym ogniwem formacji ofensywnej. Już w pierwszym, jesiennym sezonie Apertura 2008 wywalczył z drużyną José Manuela de la Torre mistrzostwo Meksyku, a sam z jedenastoma bramkami został królem strzelców ligi meksykańskiej. Po raz drugi tytuł najskuteczniejszego piłkarza rozgrywek wywalczył również pół roku później, podczas wiosennego sezonu Clausura 2009 – podczas obydwóch sezonów został także mianowany w oficjalnym plebiscycie najlepszym napastnikiem ligi meksykańskiej. W wiosennym sezonie Bicentenario 2010 zdobył z Tolucą kolejny tytuł mistrza Meksyku, wciąż pozostając jednym z czołowych zawodników w rozgrywkach. Ogółem występował w Toluce z powodzeniem przez dwa i pół roku.
W styczniu 2011 Mancilla za sumę 4,5 miliona dolarów przeszedł do klubu Tigres UANL z miasta Monterrey. Tam stworzył ofensywny kwartet z Lucasem Lobosem, Damiánem Álvarezem i Danilinho, w sezonie Apertura 2011 zdobywając już trzeci w karierze tytuł mistrza Meksyku. Po upływie półtora roku spędzonego w Tigres jako najskuteczniejszy zawodnik, w lipcu 2012 został piłkarzem Club Atlas z siedzibą w Guadalajarze, gdzie z kolei występował bez poważniejszych osiągnięć przez sześć miesięcy, po czym zasilił ekipę Monarcas Morelia. Tam odzyskał swoją formę strzelecką, ponownie dołączając do grona najlepszych napastników w lidze i w sezonie Apertura 2013 zdobył z Morelią puchar Meksyku – Copa MX. Pół roku później, w obliczu słabszego sezonu (trzy gole w lidze), został wystawiony przez klub na listę transferową, a we wrześniu 2014, nie mogąc znaleźć nowego pracodawcy, skorzystał z oferty kolumbijskiego drugoligowca Cúcuta Deportivo. Tam spędził na wypożyczeniu pół roku bez większych sukcesów.
Wiosną 2015 Mancilla – również na zasadzie wypożyczenia – powrócił do CD Huachipato, gdzie w roli podstawowego zawodnika występował przez pół roku, a bezpośrednio po tym powrócił do Meksyku, gdzie udał się na wypożyczenie do beniaminka najwyższej klasy rozgrywkowej – ekipy Dorados de Sinaloa z miasta Culiacán. Jego barwy również reprezentował bez poważniejszych sukcesów przez sześć miesięcy, w międzyczasie otrzymując meksykańskie obywatelstwo, po czym został wypożyczony po raz kolejny – tym razem do Tigres UANL, powracając tym samym do tego klubu po ponad trzech latach przerwy. W 2016 roku doszedł z nim do finału najbardziej prestiżowych rozgrywek północnoamerykańskiego kontynentu – Ligi Mistrzów CONCACAF.
Kariera reprezentacyjna.
W 2004 roku Mancilla został powołany przez selekcjonera Juvenala Olmosa do reprezentacji Chile na rozgrywany w Peru turniej Copa América. Właśnie podczas tych rozgrywek zadebiutował w seniorskiej kadrze narodowej, 8 lipca w przegranym 0:1 meczu fazy grupowej z Brazylią. Wystąpił wówczas we wszystkich trzech spotkaniach, z czego w dwóch w roli rezerwowego, a jego drużyna odpadła wówczas z turnieju w fazie grupowej. Na kolejny występ w reprezentacji musiał czekać aż pięć lat, kiedy to wystąpił w dwóch meczach wchodzących w skład eliminacji do Mistrzostw Świata 2010. Mimo ostatecznego awansu Chilijczyków, nie znalazł się jednak w ogłoszonym przez trenera Marcelo Bielsę składzie na mundial. Swój bilans w zespole narodowym zamknął na dziesięciu rozegranych spotkaniach bez zdobytego gola.

</doc>
<doc id="1948991" url="https://pl.wikipedia.org/wiki?curid=1948991" title="Wrestlemania XXVI">
Wrestlemania XXVI



</doc>
<doc id="1948994" url="https://pl.wikipedia.org/wiki?curid=1948994" title="Frajer">
Frajer

Frajer (ang. "Loser") – amerykański film komediowy z 2000 roku.
Treść.
Paul Tannek rozpoczyna studia. Ponieważ jest z natury dobroduszny, już pierwszego dnia w akademiku uznany zostaje za frajera. Wkrótce staje się pośmiewiskiem wszystkich wokół. Jego sytuacja komplikuje się, kiedy poznaje piękną Dorę i zakochuje się w niej.

</doc>
<doc id="1949002" url="https://pl.wikipedia.org/wiki?curid=1949002" title="Zhou Jufang">
Zhou Jufang

Zhou Jufang (; ur. 19 grudnia 1985) – chińska niepełnosprawna kolarka. Brązowa medalistka paraolimpijska w kolarstwie z Pekinu w 2008 roku.

</doc>
<doc id="1949010" url="https://pl.wikipedia.org/wiki?curid=1949010" title="Jean Brichaut">
Jean Brichaut

Jean Brichaut (ur. 29 lipca 1911 w Liège, zm. 4 sierpnia 1962) – belgijski piłkarz występujący na pozycji napastnika, reprezentant Belgii w latach 1932–1936.
Kariera klubowa.
Podczas kariery klubowej występował w Standardzie Liège.
Kariera reprezentacyjna.
Karierę reprezentacyjną rozpoczął w 1932 roku. W 1934 roku został powołany na Mistrzostwa Świata 1934. Nie wystąpił w żadnym spotkaniu. Po raz ostatni w reprezentacji, dla której wystąpił w 12 spotkaniach i strzelił 3 bramki, zagrał w 1936 roku.

</doc>
<doc id="1949013" url="https://pl.wikipedia.org/wiki?curid=1949013" title="Barbara Buchan">
Barbara Buchan

Barbara Buchan (ur. 4 września 1956) - amerykańska niepełnosprawna kolarka. Dwukrotna mistrzyni paraolimpijska z Pekinu w 2008 roku.

</doc>
<doc id="1949015" url="https://pl.wikipedia.org/wiki?curid=1949015" title="Twarda laska">
Twarda laska

Twarda laska () – amerykański film komediowy z 2001 roku.
Opis fabuły.
Darren spotyka w barze piękną dziewczynę Judith, w której się bez pamięci zakochuje. Jego nowa miłość okazuje się być bardzo zaborcza. Nie akceptuje jego dwóch kumpli, z którymi był dotąd blisko związany i nie pozwala mu się z nimi spotykać. Darren akceptuje jej warunki co wzbudza irytacje jego dawnych kolegów. Postanawiają „odbić” Darrena z jej rąk.

</doc>
<doc id="1949020" url="https://pl.wikipedia.org/wiki?curid=1949020" title="Jean Claessens">
Jean Claessens

Jean Claessens (ur. 18 lipca 1908 w Anderlechtcie, zm. 1978) – belgijski piłkarz, reprezentant kraju. Grał na MŚ 1934.
Kariera klubowa.
Podczas kariery piłkarskiej występował w klubach Royale Union Saint-Gilloise, Racing Club de Bruxelles i RAEC Mons.
Kariera reprezentacyjna.
Karierę reprezentacyjną rozpoczął w 1932. W 1934 został powołany na MŚ 1934. Wystąpił w spotkaniu z reprezentacją Niemiec. Po raz ostatni w reprezentacji zagrał w 1936, łącznie w 21 spotkaniach.

</doc>
<doc id="1949023" url="https://pl.wikipedia.org/wiki?curid=1949023" title="Tiburones Rojos de Coatzacoalcos">
Tiburones Rojos de Coatzacoalcos

Tiburones Rojos de Coatzacoalcos – były meksykański klub piłkarski z siedzibą w Coatzacoalcos, w stanie Veracruz. Zespół pełnił funkcję rezerw Tiburones Rojos de Veracruz.
Historia.
Klub został założony w 2006 roku, a pierwszy oficjalny mecz rozegrał z rezerwami CF Monterrey (1:0). Tiburones Rojos występowali ostatnio w Primera División A (drugi poziom rozgrywek). Swoje domowe mecze klub rozgrywał na Estadio Rafael Hernández Ochoa, który mógł pomieścić 4,800 widzów i był położony w Coatzacoalcos. W grudniu 2008 podjęto decyzję o fuzji z innym drugoligowcem, Albinegros de Orizaba. Ostatnim trenerem Tiburones był Cristóbal Ortega.

</doc>
<doc id="1949025" url="https://pl.wikipedia.org/wiki?curid=1949025" title="Allison Jones">
Allison Jones

Allison Jones (ur. 12 maja 1984) – amerykańska niepełnosprawna narciarka alpejska i kolarka. Mistrzyni paraolimpijska w slalomie z Turynu w 2006 roku. Wicemistrzyni paraolimpijska z Pekinu w 2008 roku oraz mistrzyni i dwukrotna brązowa medalistka z Londynu w 2012 roku.

</doc>
<doc id="1949027" url="https://pl.wikipedia.org/wiki?curid=1949027" title="Azmeraw Bekele">
Azmeraw Bekele

Azmeraw Bekele (ur. 22 stycznia 1986) – etiopski lekkoatleta specjalizujący się w biegach długich.
W 2010 roku sięgnął – wraz z kolegami – po brązowy medal przełajowych mistrzostw świata w rywalizacji drużynowej. W tych samych zawodach zajął z czasem 34:21 21. miejsce w biegu seniorów na 12 kilometrów. Kilka miesięcy później został mistrzem Etiopii w biegu na 30 kilometrów. Srebrny medalista igrzysk afrykańskich w biegu na 10 000 metrów (2011).

</doc>
<doc id="1949032" url="https://pl.wikipedia.org/wiki?curid=1949032" title="Katastrofa nad jeziorem Monoun">
Katastrofa nad jeziorem Monoun

Katastrofa nad jeziorem Monoun – katastrofa w zachodnim Kamerunie nad jeziorem Monoun, która nastąpiła 15 sierpnia 1984 roku około 22:30, kiedy to wskutek zatrucia CO2 śmierć poniosło 37 osób.
Dwutlenek węgla, który się wydobył spod powierzchni jeziora osiadł w okolicy i doprowadził do śmierci z niedotlenienia wszystkie oddychające tlenem istoty, znajdujące się w pobliżu. Wskutek tego, że dwutlenek węgla jest cięższy od tlenu, kumuluje się on w najniższych warstwach atmosfery i wypycha niezbędny do oddychania tlen. Dlatego rozprzestrzeniająca się nad obszarem wokół jeziora chmura CO2, uśmierciła wszystkie zwierzęta i ludzi znajdujących się w pobliżu. Gorączkowe próby złapania powietrza przez ofiary powodowały zgon, gdyż przyspieszały jedynie przyswajanie CO2. Dwa lata po tym wydarzeniu nastąpiła podobna katastrofa nad jeziorem Nyos, gdzie pochłonęła aż 1746 osób i tysiące sztuk bydła.

</doc>
<doc id="1949046" url="https://pl.wikipedia.org/wiki?curid=1949046" title="Yuji Hyakutake">
Yuji Hyakutake



</doc>
<doc id="1949047" url="https://pl.wikipedia.org/wiki?curid=1949047" title="Kościół św. Stanisława Kostki we Wrocławiu">
Kościół św. Stanisława Kostki we Wrocławiu

Kościół św. Stanisława Kostki we Wrocławiu - współczesny dwupoziomowy kościół we Wrocławiu położony na osiedlu Huby, przy ulicy Hubskiej. Projekt Stefana i Marii Müllerów.
Historia.
W miejscu gdzie stoi kościół św. Stanisława Kostki stała kaplica Społeczności Ewangelickiej, jednego z dwóch nurtów metodyzmu działającego w Niemczech. Do budowy kaplicy przy ówczesnej Goethe-str. 168 przystąpiono w 1937 roku. 6 czerwca tego roku podczas uroczystego nabożeństwa prowadzonego przez miejscowego pastora Maxa Herrenkinda położono kamień węgielny. Uroczystość dedykacji nowej kaplicy nazwanej „Kościołem Chrystusa” (Christuskirche) odbyła się 7 listopada 1937 roku. Kaplica ta przetrwała działania wojenne. 9 lipca 1945 roku radziecki komendant miasta kaplicę Społeczności Ewangelickiej przydzielił Kościołowi rzymskokatolickiemu.
We wrześniu 1984 roku rozpoczęto budowę dwupoziomowej świątyni. Dwa lata później wybudowano budynek katechetyczny (stan surowy), w 1987 roku dolny kościół został przystosowany do odprawiania nabożeństw. W następnych latach zbudowano chór, kaplicę Matki Bożej, zakrystię i kaplicę św. Stanisława Kostki oraz wieżę o wys. 22 m. W 1997 roku kościół, kaplice i zakrystię pokryto blachą cynkową. W 2000 roku świątynię oszklono. 17 września 2006 roku kościół został poświęcony przez Arcybiskupa Metropolitę Wrocławskiego Mariana Gołębiewskiego.
Od 2010 roku w świątyni odbywa się Letni Festiwal Muzyki Sakralnej, którego założycielem jest organista Paweł Ożga. W tym roku wśród specjalnych gości znalazł się m.in. Jasnogórski Chór Mieszany pod dyr. Marcina Lauzera.
Godziny Mszy Św..
W tygodniu Msze są odprawiane o 6.30, 17.30 i 18.30, zaś w niedziele i święta o 7.00, 8.30, 10.00, 11.15, 12.30 i 18.00.

</doc>
<doc id="1949050" url="https://pl.wikipedia.org/wiki?curid=1949050" title="Mistrzostwa Świata w Łyżwiarstwie Szybkim w Wieloboju Kobiet 1985">
Mistrzostwa Świata w Łyżwiarstwie Szybkim w Wieloboju Kobiet 1985

43. mistrzostwa świata w łyżwiarstwie szybkim w wieloboju kobiet odbyły się w dniach 9 - 10 lutego 1985 roku w stolicy Jugosławii, Sarajewie. Zawodniczki startowały na naturalnym torze olimpijskim Zetra. Łyżwiarki startowały na czterech dystansach: 500 m, 1500 m, 3000 m, 5000 m. Bezkonkurencyjna była panczenista z NRD, Andrea Schöne. O tym, które miejsca zajmowały zawodniczki decydowała mniejsza liczba punktów uzyskana z czterech biegów. Do biegu na 5000 m awansowała najlepsza 16-tka po 3 dystansach.
Uczestnicy.
W zawodach wzięło udział 31 łyżwiarek z 15 krajów. Wszystkie zostały sklasyfikowane.

</doc>
<doc id="1949051" url="https://pl.wikipedia.org/wiki?curid=1949051" title="Abd ar-Rahman Munif">
Abd ar-Rahman Munif

Abd ar-Rahman Munif (arab. عبد الرحمن منيف) (ur. 29 maja 1933 w Ammanie, zm. 24 stycznia 2004 w Damaszku) – pisarz arabski, pochodzący z Arabii Saudyjskiej, mieszkający we Francji.
Był redaktorem wydawanego w Bagdadzie czasopisma "An-Naft wa-at-tanmija". Jest absolwentem Uniwersytetu w Belgradzie. Później poświęcił się literaturze. Uważany jest za jednego z najwybitniejszych współczesnych pisarzy arabskich. Jest autorem powieści poświęconych przede wszystkim problemom społeczno-politycznym świata arabskiego i muzułmańskiego (m.in. debiutancka powieść "Asz-Szadżar wa-ightijal Marzuk" z 1973 roku). Za najwybitniejsze jego dzieło uważa się jednak powieść "Szark al-mutawassit", w której opisuje metody stosowane przez służby specjalne i funkcjonowanie systemu kontroli obywateli przez państwo w bliżej nie określonym kraju Bliskiego Wschodu.

</doc>
<doc id="1949054" url="https://pl.wikipedia.org/wiki?curid=1949054" title="Stadnik długopłetwy">
Stadnik długopłetwy

Stadnik długopłetwy, bystrzyk długopłetwy, alestes długopłetwy ("Bryconalestes longipinnis") – gatunek słodkowodnej ryby kąsaczokształtnej z rodziny alestesowatych (Alestiidae).
Klasyfikacja.
Gatunek ten został sklasyfikowany w 1864 roku pod nazwą "Brachyalestes longipinnis", po czym przeniesiono go do rodzaju "Alestes", stąd polska nazwa alestes długopłetwy. Następnie, wraz z alestesem Chapera ("Alestes chaperi"), został przeniesiony do rodzaju "Brycinus". W latach 1989–1990 grupa francuskich badaczy uznała nazwę "Brycinus chaperi" za synonim opisanego wcześniej "Brycinus longipinnis". Część systematyków nadal uznaje "Brycinus chaperi" za odrębny gatunek, a stadnika długopłetwego klasyfikuje w obrębie rodzaju "Bryconalestes".
Występowanie.
Afryka równikowa od Gambii po Demokratyczną Republikę Konga.
Żyje w małych i dużych rzekach oraz słonawych estuariach, w wodach o temperaturze 22–26 °C i pH 6–8. Żyje samotnie lub w małych grupach do 5 osobników.
Cechy morfologiczne.
Dorasta do 12 cm długości standardowej (SL). W płetwie odbytowej 3 twarde i 15–23 miękkich promieni. wzdłuż linii bocznej 25–34 łuski. Nad linią boczną 5 pod 3 rzędy łusek. Na łukach skrzelowych 13–15 wyrostków filtracyjnych. Nasada płetwy grzbietowej na wysokości nasady płetw brzusznych.
Ubarwienie boków srebrzyste, grzbiet zielonkawy, brzuch białawy. Na ogonie ciemna pręga zachodząca na płetwę ogonową. U samców płetwy parzyste czerwonofioletowe, na płetwach brzusznych i płetwie grzbietowej niektóre promienie silnie wydłużone, w górnej części tęczówki oka czerwona plamka. U samic płetwy bladopomarańczowe, na obu płatach płetwy ogonowej żółtawe plamki, plamka na tęczówce pomarańczowa.
Odżywianie.
Larwy owadów oraz przelatujące owady chwytane poprzez skoki ponad powierzchnią wody.
Rozród.
Dojrzewa płciowo przy długości 4,5 cm. Trze się cały rok, parami lub grupowo. Ikra okrągła, żółta lub pomarańczowa składana bezpośrednio na dnie, pozostawiana bez opieki.
W akwarium.
Wymaga zbiornika o długości minimum 100 cm. Ryby najlepiej czują się w stadach złożonych z minimum 5 osobników.

</doc>
<doc id="1949057" url="https://pl.wikipedia.org/wiki?curid=1949057" title="Thomas Hood">
Thomas Hood

Thomas Hood (ur. 23 maja 1799, zm. 3 maja 1845) – angielski poeta liryczny i humorysta.
Był autorem licznych wierszy lirycznych, aforyzmów, satyr, żartobliwych opowiadań oraz poematów o tematyce socjalnej (np. "Song of the Shirt" – "Pieśń o koszuli" 1843).
Do najbardziej znanych utworów poety zalicza się "The Bridge of Sighs" ("Most westchnień"), przełożony na język polski przez Jana Kasprowicza. Wiersz ten, wyróżniający się swoją niecodzienną formą wersyfikacyjną, opowiada o kobiecie, która popełniła samobójstwo, skacząc do Tamizy z londyńskiego mostu Waterloo Bridge.
Polskie przekłady wierszy Thomasa Hooda zostały zamieszczone w antologii "Poeci języka angielskiego" (tom II, 1977).

</doc>
<doc id="1949058" url="https://pl.wikipedia.org/wiki?curid=1949058" title="Patriarsze parafie w Stanach Zjednoczonych">
Patriarsze parafie w Stanach Zjednoczonych

Patriarsze parafie w Stanach Zjednoczonych (ros. Патриаршие приходы в США) – struktura grupująca parafie prawosławne na terytorium Stanów Zjednoczonych podległe Rosyjskiemu Kościołowi Prawosławnemu. Są to placówki duszpasterskie założone przez misjonarzy rosyjskich w czasie ich pracy w Ameryce Północnej, które po uzyskaniu autokefalii przez Kościół Prawosławny w Ameryce wyraziły wolę pozostania w jurysdykcji patriarchy Moskwy. Katedrą patriarszych parafii jest sobór św. Mikołaja na nowojorskim Manhattanie. Czasowo pełniącym obowiązki zwierzchnika patriarszych parafii jest biskup suroski Mateusz (Andriejew).
Historia.
Patriarsze parafie wywodzą się, podobnie jak parafie współczesnego Kościoła Prawosławnego w Ameryce, z misji, jaką od końca XVIII w. prowadził w Ameryce Północnej Rosyjski Kościół Prawosławny. Sukcesy misji sprawiły, że w 1905 została ona przekształcona w archieparchię z dwoma wikariatami. Całość pozostawała w jurysdykcji Rosyjskiego Kościoła Prawosławnego do konfliktu między arcybiskupem amerykańskim Platonem a "locum tenens" patriarchatu moskiewskiego Sergiuszem (Stragorodskim). Konflikt ten wybuchł na tle wymogu lojalności rosyjskich duchownych prawosławnych wobec władz radzieckich i zakończył się zerwaniem więzi kanonicznych. Od 1934 do 1946 obydwie struktury nie utrzymywały ze sobą kontaktów, zaś patriarchat moskiewski powołał do życia Egzarchat Amerykański z metropolitą Beniaminem (Fiedczenkowem) na czele, do którego przeszły te parafie, które poparły stanowisko metropolity Sergiusza (zobowiązanie lojalności). Dopiero w 1970 Rosyjski Kościół Prawosławny stosownym tomosem nadał Kościołowi w Ameryce status autokefaliczny. Egzarchat Amerykański został zlikwidowany, zaś wchodzące w jego skład parafie miały – w zamyśle autorów tomosu tymczasowo – tworzyć strukturę o nazwie Patriarsze parafie w Stanach Zjednoczonych. Jej zwierzchnik jest każdorazowo tytularnym biskupem jednego z miast w eparchii moskiewskiej.
Podział administracyjny.
Patriarsze parafie w Stanach Zjednoczonych są zgrupowane w następujące dekanaty:
Poza tym jako odrębna jednostka funkcjonuje parafia przy soborze św. Mikołaja w Nowym Jorku. Łącznie Patriarsze parafie w Stanach Zjednoczonych zrzeszają 35 placówek duszpasterskich, w tym jeden monaster.

</doc>
<doc id="1949060" url="https://pl.wikipedia.org/wiki?curid=1949060" title="Seweryn Oleszczyński">
Seweryn Oleszczyński

Seweryn Oleszczyński (ur. 1801, zm. 1876 w Warszawie) – litograf i cynkograf w Zakładzie Litografii i Cynkografii Banku Polskiego. 
Studiował od roku 1825 litografię w Niemczech i Francji. Wykładowca kaligrafii w Liceum Warszawskim w latach 1823-25.
Od roku 1837 kierował pracownią graficzną Banku Polskiego w Warszawie. 
Na zlecenie Jana Feliksa Piwarskiego, kustosza Gabinetu Rycin Uniwersytetu Warszawskiego, wykonywał albumy graficzne techniką cynkografii.
Był bratem Antoniego (1794-1879) i Władysława (1807-1866) Oleszczyńskich.

</doc>
<doc id="1949061" url="https://pl.wikipedia.org/wiki?curid=1949061" title="Międzynarodowa Federacja Hokeja na Trawie">
Międzynarodowa Federacja Hokeja na Trawie

FIH – Międzynarodowa Federacja Hokeja na Trawie; ang. International Hockey Federation (Fédération Internationale de Hockey sur Gazon, czyli FIH) – organizacja hokeja na trawie powstała w 7 stycznia 1924 roku. Obecnie zrzesza 127 państw (17 z Afryki, 30 z Azji, 45 z Europy, 9 z Oceanii i 26 z Ameryki). Początkowo siedzibą była w Brukseli, a od 2005 znajduje się w Lozannie.
Prezydentem FIH jest od 29 listopada 2008 Hiszpan Leandro Negre.
W 1927 roku powstało IFWHA (International Federation of Women's Hockey Associations), federacja zajmująca się kobiecym hokejem na trawie.

</doc>
<doc id="1949062" url="https://pl.wikipedia.org/wiki?curid=1949062" title="Sarah &amp; Marc Crazy In Love">
Sarah &amp; Marc Crazy In Love

Sarah &amp; Marc Crazy In Love – niemiecki reality show emitowany na kanale Pro7 w 2008 roku. Jest to kontynuacja pierwszej części serialu wyprodukowanego w 2005 roku pod nazwą "Sarah &amp; Marc In Love", którego finałem był ślub Sarah i Marca w Hiszpanii.
Opowiada o rodzinie popularnej niemieckiej piosenkarki Sarah Connor. Oprócz artystki w programie występują także: mąż Marc Terenzi i dzieci Sarah, rodzice, ojczym Connor oraz rodzeństwo: Robin, Anna Maria, Marisa, Valentina, Lulu Lewe oraz bliźniaki matki Sarah z drugiego małżeństwa Mick i Leck.

</doc>
<doc id="1949064" url="https://pl.wikipedia.org/wiki?curid=1949064" title="Walter Pater">
Walter Pater

Walter Horatio Pater (ur. 4 sierpnia 1839 w Londynie, zm. 30 lipca 1894 w Oksfordzie) – angielski pisarz, krytyk sztuki, wykładowca akademicki. Autor zbioru szkiców "Renesans. Rozważania o sztuce i poezji".
Ważnymi wydarzeniami młodości Patera było zobaczenie katedry w Canterbury i przeczytanie książki "Modern Painters" Johna Ruskina, krytyka sztuki związanego z estetyzmem. W 1858 roku Pater rozpoczął studia w oksfordzkim Queen’s College. Jego ulubionymi pisarzami byli wtedy Gustave Flaubert, Théophile Gautier, Algernon Charles Swinburne i Charles Baudelaire. Podczas podróży do rodziny mieszkającej w Niemczech rozpoczął naukę języka niemieckiego; czytał w oryginale dzieła popularnych wtedy niemieckich filozofów, między innymi G.W.F. Hegla.
W drugiej połowie lat 60. XIX wieku zaczęły ukazywać się pierwsze artykuły Patera poświęcone różnym dziedzinom sztuki; większość z nich, łącznie ze słynnym szkicem o malarstwie Leonarda da Vinci, który rozpoczął kult Mona Lisy, ukazała się w 1873 roku jako "Studies in the History of the Rennaissance". Książka wzbudziła wiele kontrowersji, według niektórych krytyków promowała hedonizm i immoralizm, kult sztuki dla sztuki (dla Patera ważne były „pasja poetycka, pragnienie piękna, miłość sztuki ze względu na nią samą”). W drugim wydaniu tytuł zmieniony został na "The Renaissance: Studies in Art and Poetry", a kontrowersyjne zakończenie zostało usunięte. Powróciło dopiero, w zmienionej wersji, w wydaniu trzecim w 1888 roku.
Swoją filozofię sztuki rozwijał Pater w kolejnych dziełach, zwłaszcza powieści "Marius the Epicurean", która ukazała się w 1885 roku. Kolejne jego zbiory szkiców to między innymi "Imaginary Portraits" (1887), "Appreciations" (1889), "Plato and Platonism" (1893) i wydane pośmiertnie "Greek Studies" oraz "Miscellaneous Studies" (1895).
Zarówno treść dzieł Patera, jak i ich wysoka wartość literacka miały duży wpływ na współczesnych brytyjskiego krytyka oraz późniejsze pokolenia. Inspirowali się nimi między innymi prerafaelici, Oscar Wilde czy William Butler Yeats.

</doc>
<doc id="1949066" url="https://pl.wikipedia.org/wiki?curid=1949066" title="Sarah &amp; Marc In Love">
Sarah &amp; Marc In Love

Sarah &amp; Marc in Love - niemiecki reality show emitowany na kanale Pro7 od 2005 roku. 
Opowiada o rodzinie popularnej niemieckiej piosenkarki Sarah Connor. Oprócz artystki w programie występują także: mąż Marc Terenzi oraz ich syn Tyler, rodzice, oraz rodzeństwo: Robin, Anna Maria, Marisa, Valentina, Lulu Lewe.

</doc>
<doc id="1949071" url="https://pl.wikipedia.org/wiki?curid=1949071" title="Mathew B. Brady">
Mathew B. Brady

Mathew B. Brady (ur. ok. 1822 w hrabstwie Warren w stanie Nowy Jork, zm. 16 stycznia 1896) – amerykański fotograf, autor portretów amerykańskich osobistości (w tym prezydentów, zwłaszcza Abrahama Lincolna) i zdjęć z wojny secesyjnej.
Fotografia portretowa.
Był najmłodszym z trojga dzieci małżeństwa imigrantów irlandzkich, Andrew i Julie Brady. W wieku 16 lat wyjechał do Saratogi, gdzie poznał znanego portrecistę Williama Page’a i został jego uczniem. W trakcie tej nauki u Page’a wyjechał w roku 1839 do Albany i do Nowego Jorku, gdzie poznał wcześniejszego nauczyciela Page’a Samuela Morse’a, który podczas pobytu we Francji tego właśnie roku poznał Louisa Jacques’a Daguerre’a i był pełen entuzjazmu dla dagerotypii, jego metody utrwalania rzeczywistości. Morse stał się centrum nowojorskiej kolonii artystycznej, która postawiła sobie za cel zgłębienie tajników fotografii. W 1840 Mathew Brady przeniósł się do Nowego Jorku i stał się jednym z pierwszych uczniów Morse’a. Cztery lata później otworzył tam własne studio fotograficzne, wykonujące portrety. Jego studio stało się jednym z najważniejszych w mieście, odwiedzanym przez sławnych polityków, pisarzy, aktorów i duchownych. Pozwoliło mu to nawiązać znajomości w tych kręgach. Portrety te wieszał w swoim studiu, przyciągając tym samym rzesze klientów. Z czasem przeniósł się do większego i bogato urządzonego studia na Broadwayu.
Ze względu na słaby wzrok, przy wykonywaniu zdjęć Brady często korzystał z pomocy współpracowników (np. Alexandra Gardnera), a sam jedynie ustawiał i zabawiał modeli. Najczęściej na zdjęciach ukazywani są do pasa i zwróceni lekko pod kątem do aparatu. Początkowo nie towarzyszyły im żadne rekwizyty, ale z czasem Brady do portretów studyjnych zaczął włączać krzesło, stół, zasłonę, kolumnę itp. Poznawszy Juliet Handy (którą poślubił w 1851 r.), przeniósł swoje studio w roku 1848 do Waszyngtonu. Zamierzał do niego przyciągnąć członków Izby Reprezentantów i Senatu. Wykonał tam podobizny m.in. prezydenta Zachary’ego Taylora, ale całe przedsięwzięcie okazało się nieopłacalne ze względu na wysokie koszty i konkurencję. Ponownie studio w stolicy otworzył 10 lat później, a jego prowadzenie powierzył Gardnerowi.
Brady wydał zbiór pt. "The Gallery of Illustrious Americans", zawierający litografie wykonane na podstawie jego dagerotypów znanych osobistości. Jego fotografie szeroko reprodukowane były w formie drzeworytów w prasie, w tym w czołowych tygodnikach: „Harper’s Weekly” i „Frank Leslie’s Illustrated Newspaper”.
Wraz z postępem technicznym w latach 50. XIX wieku dagerotyp został wyparty przez nowe sposoby wykonywania zdjęć. Brady używał m.in. szklanych negatywów o wymiarach do 22 × 17 cali (a więc kilkakrotnie większych od dagerotypów) powlekanych m.in. albuminą. Później, wraz z nastaniem mody na kolekcjonowanie fotografii, wizerunki znanych postaci wykonywał w formie "carte de visite".
Wojna secesyjna.
Wojna secesyjna była pierwszym dokładnie obfotografowanym konfliktem zbrojnym. Została utrwalona przez fotografów na tysiącach zdjęć, które jednak nie przedstawiały bezpośrednich działań wojennych, lecz głównie sceny statyczne, pozowane, poległych, pola po bitwach, działania na tyłach frontu. Wynikało to z ówczesnych możliwości technicznych fotografii, które wymagały naświetlania zdjęcia przez kilka sekund i tym samym uniemożliwiały wykonanie ostrego zdjęcia dynamicznej sceny bitewnej.
Brady – a dokładniej jego dwudziestoosobowy zespół, w tym Gardner i Timothy H. O’Sullivan – fotografował wojnę od samego początku, tzn. od I bitwy nad Bull Run w 1861. Dzięki swoim szerokim znajomościom z politykami zorganizował specjalne wagony do przewozu sprzętu fotograficznego i zaopatrywał członków swojego zespołu w materiały. Ich zdjęcia Brady wystawiał - oferując ich kupno - w swoim studiu, a prasa reprodukowała je na swoich łamach. Zostały również wydane w zbiorze "Incidents of the War" podpisanym tylko nazwiskiem Brady’ego, co prawdopodobnie wpłynęło na podjęcie przez Gardnera decyzji o opuszczeniu zespołu i rozpoczęciu działania na własną rękę. Jeszcze dzisiaj autorstwo części zdjęć zespołu Brady’ego (a jest ich w sumie ok. 7-8 tysięcy) nie jest pewne i bywa przypisywane kilku fotografom.
Po wojnie.
W czasie wojny Brady wydał 100 tys. $ na zrobienie ok. 10 tys. płyt, licząc na to, że rząd po wojnie je odkupi. Tak się jednak nie stało. Brady w związku z tym popadł po wojnie w problemy finansowe, do których przyczyniła się ogólna sytuacja ekonomiczna i wiążący się z nią spadek zapotrzebowania na portrety. Brady był zmuszony do sprzedaży swojego studia, a w roku 1868 ogłosił bankructwo. Część jego negatywów przejęła Spółka Edwarda i Henry’ego T. Anthonych, a następnie wykorzystywała do publikacji reprodukcji na szeroką skalę. Brady nigdy ich nie odzyskał. W 1940 kupiła je Biblioteka Kongresu. Druga część negatywów pozostawała w rękach Brady’ego do 1871, gdy nabył je rząd. W roku 1875 otrzymał od rządu jeszcze 25 tys. $, ale te pieniądze nie zahamowały już jego upadku.
Brady stracił większość klienteli, a Gardner – jego dawny współpracownik – stał się głównym konkurentem. Popadł w depresję, którą pogłębiła śmierć żony w roku 1887, i w alkoholizm. W 1895 został ranny, w wyniku potrącenia przez tramwaj. Wkrótce później przeniósł się z Waszyngtonu do Nowego Jorku. Komplikacje powypadkowe nie pozwoliły mu na zrealizowanie zaplanowanego pokazu latarni magicznej ze zdjęciami z wojny secesyjnej. Niewiele później, 15 stycznia 1896, zmarł osamotniony na dobroczynnym oddziale Presbyterian Hospital w Nowym Jorku i został pochowany za datki kombatantów 7th New York Infantry na Congressional Cemetery w Waszyngtonie.
Małżeństwo Brady’ego pozostało bezdzietne, dlatego on już od dawna darzył wielkim zainteresowaniem bratanka żony, Levina Corbina Handy’ego, z nadzieją, że ten przejmie jego doświadczenie i warsztat. Mimo zbiednienia jego nadzieje się spełniły.
Dzieła Brady’ego znajdują się w Bibliotece Kongresu, National Portrait Gallery, Uniwersytecie Harvarda, Chicago Historical Society, National Archives i w kolekcjach prywatnych.

</doc>
<doc id="1949072" url="https://pl.wikipedia.org/wiki?curid=1949072" title="Mathew Brady">
Mathew Brady



</doc>
<doc id="1949073" url="https://pl.wikipedia.org/wiki?curid=1949073" title="Krzysztof Stasierowski">
Krzysztof Stasierowski

Krzysztof Stasierowski (ur. 14 kwietnia 1950) – wokalista i aktor musicalowy. Absolwent Studium Wokalno-Aktorskiego przy Teatrze Muzycznym im. Danuty Baduszkowej w Gdyni.
Zadebiutował w 1969 roku w musicalu Jerzego Abratowskiego oraz Krzysztofa Komedy „Wygnanie z raju”. Był także polskim Valjeanem w koncercie galowym "Les Misérables" z okazji 10 rocznicy premiery angielskojęzycznej wersji musicalu.

</doc>
<doc id="1949074" url="https://pl.wikipedia.org/wiki?curid=1949074" title="Huta Gunicka">
Huta Gunicka

Huta Gunicka (do 1945 ) – obecnie część lasu, uroczysko, dawniej osada w Polsce położona w województwie zachodniopomorskim, w powiecie polickim, w gminie Dobra na obszarze Puszczy Wkrzańskiej. Osada usytuowana była w pobliżu rzeki Gunica, ok. 0,5 km na południe od wsi Węgornik.
Historia.
Kiedyś istniała tu niewielka huta szkła. Zabudowania związane z tą hutą były faktycznie częścią nieistniejącej już osady Jutroszewo. Obecnie po osadzie pozostały fundamenty niektórych budynków, cały obszar jest porośnięty lasem. W odległości ok. 900 m na południowy wschód znajdują się pozostałości kolejnej niezamieszkanej osady – Jutroszewa.
Nazwę "Huta Gunicka" wprowadzono urzędowo w 1947 roku.

</doc>
<doc id="1949076" url="https://pl.wikipedia.org/wiki?curid=1949076" title="George MacDonald">
George MacDonald

George MacDonald (ur. 10 grudnia 1824, zm. 18 września 1905) – szkocki pisarz, absolwent University of Aberdeen.
Autor twórczości fantastycznej dla dzieci i młodzieży. Był autorem między innymi powieści "Na skrzydłach północnej wichury" (1871) oraz "Królewna i goblin" (1872). W twórczości dla dorosłych łączył groteskę z alegorią i mistycyzmem, jako autor poematu "Within and Without" (1855) oraz powieści "David Elginbrod" (1863) i "Robert Falconer" (1868) opisujących życie ludu w północno-wschodniej Szkocji.
Był mentorem Lewisa Carrolla. Jego twórczością zachwycali się m.in. J.R.R. Tolkien i Clive Staples Lewis.
Publikacje.
Fantasy.
Jego opowiadanie "Golden Key" zostało opublikowane w "The Mammoth Book Of Fantasy" i zostało przetłumaczone jako "Złoty klucz" w zbiorze "Wielka księga fantasy: tom 1".
Natomiast opowieści "The Light Princess", "The Golden Key" i "The Giant's Heart" zostały przetłumaczone w tomie "Lekka księżniczka i inne baśnie" przez Emilię Kiereś.

</doc>
<doc id="1949078" url="https://pl.wikipedia.org/wiki?curid=1949078" title="Paula Tesoriero">
Paula Tesoriero

Paula Tesoriero, MZNM (ur. 29 sierpnia 1975) - nowozelandzka niepełnosprawna kolarka. Mistrzyni paraolimpijska z Pekinu w 2008 roku.

</doc>
<doc id="1949082" url="https://pl.wikipedia.org/wiki?curid=1949082" title="Väinö Muinonen">
Väinö Muinonen

Viktor Väinö Muinonen (ur. 30 grudnia 1898 w Lappeenranta, zm. 10 czerwca 1978 w Imatrze) – fiński lekkoatleta, biegacz długodystansowy, mistrz i wicemistrz Europy.
Największe sukcesy odnosił w biegu maratońskim. Wystąpił w tej konkurencji na igrzyskach olimpijskich w 1936 w Berlinie. Zajął 5. miejsce z czasem 2:33:46.
Na mistrzostwach Europy w 1938 w Paryżu Muinonen zdobył złoty medal w biegu maratońskim z czasem 2:37:28,8. Po wojnie próbował obronić tytuł mistrzowski na mistrzostwach Europy w 1946 w Oslo, uległ jednak swemu rodakowi Mikko Hietanenowi i zajął 2. miejsce z czasem 2:26:08. Trasa był jednak krótsza od regulaminowej (wynosiła 40,2 km)). Miał wówczas 47 lat. Wcześniej w tym samym roku ustanowił swój rekord życiowy w maratonie (2:33:03 21 lipca 1946 w Imatrze).
Muinonen był mistrzem Finlandii w maratonie w 1937 w Wyborgu i w 1940 w Tampere.

</doc>
<doc id="1949087" url="https://pl.wikipedia.org/wiki?curid=1949087" title="Bitwa w Lasach Janowskich">
Bitwa w Lasach Janowskich



</doc>
<doc id="1949090" url="https://pl.wikipedia.org/wiki?curid=1949090" title="Kim Jae-joong">
Kim Jae-joong

Kim Jae-joong (hangul: 김재중, hancha: 金在中, ur. 26 stycznia 1986 w Gongju, Korea Południowa), znany także jako Jaejoong – koreański piosenkarz, kompozytor i autor tekstów piosenek. Były członek zespołu "Dong Bang Shin Ki", znany również pod pseudonimem Hero oraz Youngwoong Jaejoong (w Korei) i Jejung (ジェジュン, Jejun) (w Japonii).
Życiorys.
Urodził się w Gongju, w prowincji Chungcheongnam-do w Korei Południowej jako Han Jae-joon (한재중, 韓在俊). W młodości Jaejoong został adoptowany i od tego czasu nazywał się Kim Jae-joong. Kiedy miał piętnaście lat, przeprowadził się sam do Seulu, aby brać udział w nagraniach prowadzonych przez SM Entertainment. Życie tam było zbyt kosztowne, więc wykonywał wiele prac dorywczych. Na początku kariery wziął udział w filmie Taegeukgi Hwinallimyeo (태극기 휘날리며), głównie w celach zarobkowych.
Kariera aktorska.
Razem z innymi członkami zespołu TVXQ wziął udział w serii programów telewizyjnych Banjun Theater i Vacation. Wystąpił także w filmie "Heaven's Postman" (천국의 우편 배달부). W marcu 2010 zapowiedziano jego udział w japońskim serialu . W sierpniu 2011 roku wystąpił w swoim pierwszym serialu w Korei Południowej, z Choi Kang-hee i Ji Sung w Protect the Boss. W maju 2012 wystąpił w drugim serialu "Dr. Jin". W tym samym roku otrzymał główną rolę w filmie "Jackal-i onda", grając gwiazdę hallyu Choi Hyun.

</doc>
<doc id="1949092" url="https://pl.wikipedia.org/wiki?curid=1949092" title="Honorowi obywatele Inowrocławia">
Honorowi obywatele Inowrocławia

Honorowi obywatele miasta Inowrocławia – osoby zasłużone dla Inowrocławia, którym nadano tytuł Honorowy Obywatel Miasta Inowrocławia.
Pierwszymi znanymi Honorowymi Obywatelami Miasta Inowrocławia byli wysocy rangą pruscy oficerowie. Tytuły te Rada Miejska Inowrocławia – zdominowana przez rajców pochodzenia niemieckiego – nadała w 1915 roku "„za zasługi wojenne”" feldmarszałkowi Augustowi von Mackensenowi i rok później – feldmarszałkowi Paulowi von Hindenburgowi, przyszłemu prezydentowi Rzeszy.

</doc>
<doc id="1949094" url="https://pl.wikipedia.org/wiki?curid=1949094" title="Ludmiła Szewcowa">
Ludmiła Szewcowa

Ludmiła Szewcowa, ros. Людмила Ивановна Шевцова (z domu Łysenko [Лысенко], ur. 26 listopada 1934 na Półwyspie Tamańskim w Kraju Krasnodarskim) – ukraińska lekkoatletka reprezentująca Związek Radziecki, specjalizująca się w biegach średniodystansowych, złota medalistka igrzysk olimpijskich z 1960 r. z Rzymu, w biegu na 800 metrów.
W 1960 r. odznaczona Orderem Czerwonego Sztandaru Pracy.

</doc>
<doc id="1949100" url="https://pl.wikipedia.org/wiki?curid=1949100" title="Wybory prezydenckie w Polsce w 1947 roku">
Wybory prezydenckie w Polsce w 1947 roku

Wybory prezydenckie w Polsce w 1947 roku – wybory przeprowadzone przez Sejm Ustawodawczy 5 lutego 1947 roku. Klub PSL głosował przeciwko. 
W dniu 19 stycznia 1947 roku odbyły się pierwsze w powojennej Polsce wybory do Sejmu Ustawodawczego. W jednoizbowym Sejmie, który ukonstytuował się 4 lutego 1947 roku, uchwalono wzorowaną na rozwiązaniach Konstytucji Marcowej (1921 r.) ustawę o wyborze Prezydenta Rzeczypospolitej Polskiej, zgodnie z którą Prezydent był wybierany przez Sejm większością 2/3 głosów na siedmioletnią kadencję. 5 lutego 1947 roku na urząd ten wybrano Bolesława Bieruta (oficjalnie bezpartyjnego, jednak związanego z Polską Partią Robotniczą).
W czasie debaty w Sejmie Ustawodawczym 4 lutego 1947 r. nad projektem ustawy konstytucyjnej o wyborze Prezydenta Rzeczypospolitej, poseł Witold Bieńkowski z Klubu Katolicko-Społecznego zgłosił poprawkę przewidującą przywrócenie roty przysięgi Prezydenta z 1921. Wówczas koło poselskie PSL, szukając kompromisu, wniosło o dodanie do przewidzianej w projekcie ustawy świeckiej roty przysięgi prezydenckiej końcowych słów: „Tak mi dopomóż Bóg”. Koło poselskie PPR potraktowało problem taktycznie i głosowało za, natomiast koło poselskie PPS głosowało przeciwko. Bolesław Bierut złożył przysięgę prezydencką zakończoną tą formułą religijną. Wybory odbyły się w formie podobnej do głosowania nad pierwszym Prezydentem PRL, w tym ostatnim Rzeczypospolitej Polskiej - Wojciecha Jaruzelskiego, gdyż wyłoniono wniosek o propozycję kandydatury prezydenta drogą powszechnego kompromisu w Sejmie X kadencji.

</doc>
<doc id="1949102" url="https://pl.wikipedia.org/wiki?curid=1949102" title="Monaster św. Marii Egipcjanki w Nowym Jorku">
Monaster św. Marii Egipcjanki w Nowym Jorku

Monaster św. Marii Egipcjanki w Nowym Jorku – prawosławny męski klasztor w Nowym Jorku. W 2008 r. był jedyną wspólnotą monastyczną podlegającą Patriarszym parafiom w Stanach Zjednoczonych.
W 1993 hieromnich Joachim (Parr) otworzył w Nowym Jorku Dom Miłosierdzia pod wezwaniem Matki Bożej Miłosierdzia. Miał on być ośrodkiem pomocy najbiedniejszym mieszkańcom dzielnicy. Trzy lata później, po urządzeniu w nim kaplicy, zaczęto odprawiać w niej nabożeństwa prawosławne w języku angielskim, tworząc parafię. Na skutek zmian w dzielnicy Dom Miłosierdzia zaprzestał działalności, zaś w jego budynkach zamieszkali prawosławni zakonnicy. Przełożonym wspólnoty pozostawał mnich Joachim, podniesiony do godności igumena, następnie – archimandryty. Według różnych wykazów oprócz niego w klasztorze zamieszkiwało dwóch mnichów lub pięciu zakonników. We wrześniu 2016 r. przełożony klasztoru został suspendowany. Na obecnej (2022 r.) wersji strony Patriarszych parafii w Stanach Zjednoczonych monaster nie figuruje.

</doc>
<doc id="1949104" url="https://pl.wikipedia.org/wiki?curid=1949104" title="NEL (gazociąg)">
NEL (gazociąg)

NEL (skrót od "Nordeuropäische Erdgasleitung", wcześniej "Norddeutsche Erdgasleitung") – zachodnia odnoga rosyjsko-niemieckiego gazociągu Nord Stream (Gazociąg Północny) o długości ok. 440 km.
Gazociąg NEL oddano do użytku w październiku 2013 r. Przebiega on przez północne Niemcy (patrz mapka) od miejscowości Lubmin (niedaleko granicy z Polską), gdzie łączy się z Nord Stream oraz OPAL-em, aż do miejscowości Rehden. Zaopatruje w paliwo gazowe całe północne Niemcy (na poziomie 20 mld m sześc. gazu rocznie).
Wybudowanie nitki NEL pozwoliło na efektywniejsze wykorzystanie gazociągu Nord Stream i wzrost przesyłu gazu z 27 mld m³ w roku 2013 do 36 mld m³ w 2014 r.

</doc>
<doc id="1949105" url="https://pl.wikipedia.org/wiki?curid=1949105" title="Chorągiewka rowerowa">
Chorągiewka rowerowa

Chorągiewka rowerowa (chorągiewka sygnalizacyjna, wimpel, mała flaga) – zamontowana na tylnej osi roweru. Służy głównie do sygnalizowania rowerzysty, szczególnie dziecka, poruszającego się po drodze lub po poboczu drogi, drodze rowerowej lub chodniku, innym uczestnikom ruchu. Ma również zastosowanie do przyczep rowerowych, wózków inwalidzkich, pojazdów śniegowych itp. – wszędzie tam, gdzie konieczne jest zwiększenie uwagi na poruszający się obiekt. Chorągiewka jest zwykle zadrukowana aktualnymi motywami cieszącymi się popularnością wśród dzieci.
Rozpowszechniona na Zachodzie począwszy od lat 90., głównie w Niemczech, Beneluksie i Skandynawii, polecana przez Niemiecki Klub Uczestnikow Ruchu (VCD, Verkehrsclub Deutschland) dla dzieci w wieku przedszkolnym i szkoły podstawowej.
Chorągiewka rowerowa powinna spełniać następujące kryteria bezpieczeństwa:
Wszystkie materiały do produkcji chorągiewki rowerowej powinny spełniać obowiązujące w UE kryteria nieszkodliwości dla zdrowia.
Chętnie wykorzystywana przez agencje reklamowe ze względu na duży potencjał przyciągania uwagi.

</doc>
<doc id="1949108" url="https://pl.wikipedia.org/wiki?curid=1949108" title="Slobodan Krčmarević">
Slobodan Krčmarević

Slobodan Krčmarević, cyr. Слободан Крчмаревић (ur. 12 czerwca 1965 w Belgradzie) – były serbski piłkarz, a obecnie trener piłkarski. Obecnie prowadzi reprezentację Kazachstanu U-19.

</doc>
<doc id="1949116" url="https://pl.wikipedia.org/wiki?curid=1949116" title="ABC Network">
ABC Network



</doc>
<doc id="1949117" url="https://pl.wikipedia.org/wiki?curid=1949117" title="Brenda Jones">
Brenda Jones

Brenda Jones (ur. 17 listopada 1936 w Leongatha, w stanie Wiktoria) – australijska lekkoatletka, specjalizująca się w biegach średniodystansowych, srebrna medalistka igrzysk olimpijskich z 1960, z Rzymu, w biegu na 800 metrów. Po wyjściu za mąż występowała jako Brenda Carr.

</doc>
<doc id="1949119" url="https://pl.wikipedia.org/wiki?curid=1949119" title="Predrag Đajić">
Predrag Đajić

Predrag Đajić (ur. 1 maja 1922 w Sarajewie, zm. 13 maja 1979 w Warszawie) – bośniacki piłkarz występujący podczas kariery zawodniczej na pozycji pomocnika. Uczestnik mistrzostw świata 1950 rozgrywanych w Brazylii.
Po zakończeniu kariery pracował m.in. w dziale handlu zagranicznego w Warszawie, gdzie zmarł 13 maja 1979 roku na atak serca.

</doc>
<doc id="1949123" url="https://pl.wikipedia.org/wiki?curid=1949123" title="Barbara Niemczyk">
Barbara Niemczyk



</doc>
<doc id="1949126" url="https://pl.wikipedia.org/wiki?curid=1949126" title="Tomasz Łukaszewicz">
Tomasz Łukaszewicz

Tomasz Łukaszewicz (ur. 26 grudnia 1979 w Śmiglu) – polski żużlowiec.
Licencję żużlową uzyskał w 1997 roku w barwach Unii Leszno. W rozgrywkach ligowych zadebiutował w 1999 roku. W 2001 roku przeniósł się do Wandy Kraków, w 2003 roku powrócił do Leszna, a w 2004 roku przeniósł się do klubu KSM Krosno, gdzie spędził sześć lat. W sezonie 2010 powrócił do klubu z Krakowa. W tym sezonie startował również w barwach Kolejarza Rawicz, na zasadzie wypożyczenia. Startował również w ligach węgierskiej (2005) oraz włoskiej (2005–2006).
Finalista młodzieżowych drużynowych mistrzostw Polski (Piła 1999 – IV miejsce). Finalista młodzieżowych mistrzostw Polski par klubowych (Piła 2000 – V miejsce). Finalista młodzieżowych indywidualnych mistrzostw Polski (Gorzów Wielkopolski 2000 – XII miejsce). Zdobywca III miejsca w Pucharze MACEC (2008).

</doc>
<doc id="1949127" url="https://pl.wikipedia.org/wiki?curid=1949127" title="Clyde Simms">
Clyde Simms

Clyde Simms (ur. 21 sierpnia 1982 w Jamestown) - amerykański piłkarz grający na pozycji pomocnika.
Początki.
Simms grał w swojej uniwersyteckiej drużynie - East Carolina Pirates. W latach 2000-2003 rozegrał 72 mecze, zdobył 7 goli i zaliczył 7 asyst.
Kariera klubowa.
W 2004 roku podpisał kontrakt z Richmond Kickers. Mimo że w swoim pierwszym sezonie rozegrał 28 meczów, to nie był postrzegany jako talent, dopóki nie został powołany na obóz reprezentacji, gdzie spisał się bardzo dobrze. Wtedy pojawiło się zainteresowanie z kilku klubów z MLS. 25 lutego 2005 przeszedł do DC United. W 2012 roku został zawodnikiem New England Revolution.
Kariera reprezentacyjna.
Simms jedyny występ w reprezentacji USA zaliczył 28 maja 2005, wchodząc z ławki w doliczonym czasie gry meczu z Anglią.
Osiągnięcia.
DC United

</doc>
<doc id="1949129" url="https://pl.wikipedia.org/wiki?curid=1949129" title="Henryk Narewski">
Henryk Narewski

Henryk Narewski (ur. 29 marca 1948) – malarz, grafik, animator kultury, współzałożyciel i prezes Bydgoskiego Stowarzyszenia Artystycznego. Był pomysłodawcą wielu projektów artystycznych i artystyczno-edukacyjnych na rzecz rozwoju kultury i sztuki, wychowania estetycznego oraz integracji środowisk twórczych regionu kujawsko-pomorskiego.
Wybrane projekty kulturalne Henryka Narewskiego.
Autorski program reedukacji więźniów – "„Harmonia Sztuki, Harmonia Świata”".
W latach 1990–2009, w ramach autorskiego programu reedukacji więźniów pn. "„Harmonia Sztuki, Harmonia Świata”", organizował konkursy, warsztaty i wystawy twórczości artystycznej więźniów o zasięgu regionalnym, ogólnopolskim i międzynarodowym, m.in.:

</doc>
<doc id="1949130" url="https://pl.wikipedia.org/wiki?curid=1949130" title="Ursula Donath">
Ursula Donath

Ursula Donath (z domu Jurewitz, ur. 30 lipca 1931 we Fromborku) – wschodnioniemiecka lekkoatletka, specjalizująca się w biegach średniodystansowych, brązowa medalistka igrzysk olimpijskich z 1960 r. z Rzymu, w biegu na 800 metrów.

</doc>
<doc id="1949134" url="https://pl.wikipedia.org/wiki?curid=1949134" title="Jan Kuriata (generał)">
Jan Kuriata (generał)

Jan Kuriata (ur. 7 grudnia 1931 w Woronówce gmina Ludwipol na Wołyniu) – generał dywizji Wojska Polskiego, wiceminister obrony narodowej ds. uzbrojenia i infrastruktury (1992–1996).
Życiorys.
Syn Gracjana, rolnika i Marceli. Jego rodzinna wieś została w 1943 spalona przez Niemców i policję ukraińską. Znajdował się wraz z rodziną w ciągłym zagrożeniu ze strony Ukraińskiej Powstańczej Armii. Po zakończeniu wojny został repatriowany wraz rodziną do wsi Milejowice w gminie Żórawina na Dolnym Śląsku.
W 1951, po ukończeniu Technikum Ekonomicznego we Wrocławiu, powołany został do odbycia zasadniczej służby wojskowej i przydzielony do szkoły podoficerskiej przy Wyższej Szkole Piechoty w Rembertowie. W tym samym roku przeniesiony został do Oficerskiej Szkoły Piechoty Nr 2 w Jeleniej Górze, którą ukończył dwa lata później, z drugą lokatą, w stopniu chorążego. Po ukończeniu szkoły oficerskiej w latach 1953–1958 był dowódcą plutonu i kompanii rozpoznawczej w 25 Batalionie Rozpoznawczym. W 1958 został dowódcą 25 kompanii rozpoznawczej 4 Dywizji Zmechanizowanej. W latach 1962-1965 studiował w Akademii Sztabu Generalnego WP. W 1965 w stopniu kapitana został skierowany do pracy w Zarządzie II Sztabu Generalnego Wojska Polskiego w Warszawie, a następnie był starszym pomocnikiem szefa wydziału w Oddziale Operacyjnym Sztabu Śląskiego Okręgu Wojskowego. Zajmował się wówczas problematyką dyslokacji wojsk okręgu oraz planowaniem przegrupowania i działań bojowych w warunkach polowych. W październiku 1971 objął stanowisko szefa sztabu 25 Pułku Zmechanizowanego 10 Dywizji Pancernej w Opolu. Rok później został dowódcą tego pułku. W latach 1972–1975 studiował w Wojskowej Akademia Sztabu Generalnego Sił Zbrojnych ZSRR im. K.J. Woroszyłowa w Moskwie.
Po powrocie do kraju w latach 1975–1977 był szefem sztabu 4 Dywizji Zmechanizowanej, a w latach 1977-1979 szefem Oddziału Operacyjnego - zastępcą szefa sztabu Pomorskiego Okręgu Wojskowego w Bydgoszczy. W lipcu 1978 został dowódcą 12 Dywizji Zmechanizowanej im. Armii Ludowej w Szczecinie.
Na mocy uchwały Rady Państwa PRL z 9 października 1980 otrzymał awans na stopień generała brygady. Nominacje otrzymał 11 października 1980 w Belwederze z rąk przewodniczącego Rady Państwa PRL prof. Henryka Jabłońskiego. W październiku 1980 został szefem sztabu - zastępcą dowódcy Śląskiego Okręgu Wojskowego, a w maju 1983 szefem sztabu – zastępcą dowódcy Warszawskiego Okręgu Wojskowego. 17 października 1984 przejął od gen. dyw. Henryka Rapacewicza obowiązki dowódcy Śląskiego Okręgu Wojskowego. Na mocy uchwały Rady Państwa PRL z 26 września 1985 otrzymał awans na stopień generała dywizji. Nominacje otrzymał 10 października 1985 w Belwederze z rąk przewodniczącego Rady Państwa PRL prof. Henryka Jabłońskiego. 19 października 1987 przekazał dowodzenie Śląskim Okręgiem Wojskowym gen. bryg. Henrykowi Szumskiemu.
28 października 1987 objął stanowisko dowódcy Warszawskiego Okręgu Wojskowego (po gen. dyw. Jerzym Skalskim). Stanowisko to pełnił do 4 listopada 1989, kiedy to został powołany przez Prezydenta PRL na stanowisko Głównego Kwatermistrza Wojska Polskiego. 12 października 1992 zakończył zawodową służbę wojskową i przeszedł w stan spoczynku.
13 października 1992 na wniosek ministra obrony narodowej Janusza Onyszkiewicza premier Hanna Suchocka powołała go na stanowisko wiceministra obrony narodowej ds. uzbrojenia i infrastruktury. 16 kwietnia 1996 na własną prośbę odszedł na emeryturę.
Życie prywatne.
Mieszka we Wrocławiu. Żonaty z Heleną, dwie córki.
Działalność agenturalna.
Według materiałów zgromadzonych w archiwum Instytutu Pamięci Narodowej był w latach 1952-1959 tajnym współpracownikiem (tajnym informatorem) i nieoficjalnym pracownikiem Informacji Wojskowej oraz Wojskowej Służby Wewnętrznej o pseudonimie "Tygrys".

</doc>
<doc id="1949135" url="https://pl.wikipedia.org/wiki?curid=1949135" title="Herb Szamotuł">
Herb Szamotuł

Herb Szamotuł – jeden z symboli miasta Szamotuły i gminy Szamotuły w postaci herbu.
Wygląd i symbolika.
Herb przedstawia na błękitnej tarczy podobiznę króla w złotej koronie, z dwoma oprawnymi klejnotami, w kształcie rombów. 
Historia.
W 1420 r. miasto otrzymało herb przedstawiający w czerwonym polu głowę św. Jana Chrzciciela na złotej misie. W latach 1450 i 1455 ponowiono prawa miejskie i prawdopodobnie wówczas zastąpiono stary herb nowym, przedstawiającym ukoronowaną głowę na niebieskim tle z klejnotami w kształcie rombów pod nią. Później nad tarczą herbową umieszczono koronę i po bokach dwie wstęgi z datą 1455. Taki herb obowiązywał w okresie II Rzeczypospolitej i zaraz po wojnie do 1950 roku. 17 grudnia 1990 Rada Miasta i Gminy przyjęła wzór herbu bez wstęg i korony nad tarczą.

</doc>
<doc id="1949136" url="https://pl.wikipedia.org/wiki?curid=1949136" title="Zbigniew Czerwiński (żużlowiec)">
Zbigniew Czerwiński (żużlowiec)

Zbigniew Czerwiński (ur. 18 listopada 1982 w Rybniku) – polski żużlowiec.
Licencję zdobył w 1999 roku w barwach RKM Rybnik, lecz został wypożyczony do Włókniarza Częstochowa, gdzie spędził trzy lata. W sezonie 2002 wrócił do RKM-u. W 2003 roku Czerwiński znów trafił do Częstochowy, gdzie spędził kolejne dwa lata. W 2005 roku ponownie powrócił do Rybnika, gdzie jeździł przez następne dwa lata, w tym w 2006 roku, gdy rybnicki klub ścigał się w Ekstralidze. W 2007 roku przeszedł do KM Ostrów Wielkopolski. Po roku startów w pierwszej lidze, zawodnik trafił na drugoligowe tory, tym razem do ukraińskiej drużyny Speedway Równe. Pod koniec sezonu 2008 jako zawodnik ukraińskiego klubu uległ poważnemu wypadkowi. W sezonie 2009 Zbigniew powrócił do RKM-u, tym razem startującego w I lidze. W sezonie 2010 trafił na tory drugoligowe i znów do ostrowskiej drużyny, tym razem pod nazwą Ostrovia Ostrów Wielkopolski. W sezonie 2012 reprezentuje barwy Unibaxu Toruń.
Kariera.
Liga polska:

</doc>
<doc id="1949139" url="https://pl.wikipedia.org/wiki?curid=1949139" title="Marise Chamberlain">
Marise Chamberlain

Marise Ann Millicent Chamberlain (ur. 5 grudnia 1935 w Christchurch) – nowozelandzka lekkoatletka, specjalizująca się w biegach średniodystansowych, brązowa medalistka igrzysk olimpijskich z 1964 r. z Tokio, w biegu na 800 metrów.
Wielokrotna rekordzistka kraju na różnych dystansach.

</doc>
<doc id="1949142" url="https://pl.wikipedia.org/wiki?curid=1949142" title="Parafia św. Brata Alberta w Koziegłowach">
Parafia św. Brata Alberta w Koziegłowach

Parafia Świętego Brata Alberta w Koziegłowach – rzymskokatolicka parafia w Koziegłowach, należy do dekanatu czerwonackiego. 
Powstała w 1988. Obecny kościół parafialny wybudowano w latach 1981–1988. Mieści się przy ulicy Kwiatowej.

</doc>
<doc id="1949146" url="https://pl.wikipedia.org/wiki?curid=1949146" title="Pietro Colonna">
Pietro Colonna

Pietro Colonna (ur. ok. 1260, zm. 7 stycznia 1326) – włoski duchowny, kardynał.
Życiorys.
Pochodził z rzymskiego arystokratycznego rodu Colonna. Był bratankiem kardynała Giacomo Colonna, dzięki którego protekcji również został powołany do Kolegium Kardynałów w maju 1288, otrzymując od ówczesnego papieża Mikołaja IV tytuł kardynała-diakona Sant’Eustachio. Sygnował bulle papieskie między 3 września 1288 a 21 czerwca 1295. Otrzymał szereg beneficjów w diecezji rzymskiej m.in. kościoły SS. Sergio e Bacco i S. Pietro in Vincoli. Uczestniczył w papieskiej elekcji 1292-1294 i konklawe 1294.
W 1297 wybuchł konflikt między papieżem Bonifacym VIII a rodem Colonna, który sprzymierzył się wówczas z królem Francji Filipem Pięknym. Bonifacy VIII zażądał wówczas od Colonnów wydania posiadanych przez nich fortec, a wobec odmowy, w dniu 10 maja 1297 ekskomunikował przywódców rodu i deponował ze stanowisk kościelnych obydwu jego przedstawicieli w Kolegium Kardynalskim tj. Pietro i jego wuja Giacomo. W odpowiedzi ogłosili oni manifest obwiniający Bonifacego VIII o śmierć jego poprzednika Celestyna V i bezprawność jego wyboru. Papież wezwał wówczas do krucjaty, zakończonej zniszczeniem Palestriny, jednego z centrów rodowych.
Po śmierci Bonifacego VIII Pietro i Giacomo zostali wykluczeni z udziału w wyborze następcy z uwagi na ciążące na nich ekskomuniki. Wybrany wówczas Benedykt XI cofnął wprawdzie nałożone na nich kary kościelne, ale na pełną rehabilitację musieli czekać aż do wyboru Klemensa V w 1305. 15 grudnia 1305 Pietro został ponownie mianowany kardynałem diakonem, choć bez przypisanego kościoła tytularnego. Objął też funkcję archiprezbitera bazyliki laterańskiej (7 lutego 1306). Sygnował bullę Klemensa V z 20 lipca 1307. Uczestniczył w Konklawe 1314–1316. Wybrany wówczas papież Jan XXII nadał mu kościół tytularny Sant’Angelo in Pescheria (2 marca 1317) i mianował go archiprezbiterem bazyliki Matki Bożej Większej (16 sierpnia 1318). Podpisał przywilej papieża Jana XXII dla opactwa w Krzeszowie z 23 maja 1318.
Pietro Colonna zmarł w Awinionie w wieku około 65 lat.

</doc>
<doc id="1949150" url="https://pl.wikipedia.org/wiki?curid=1949150" title="HMS Avenger (D14)">
HMS Avenger (D14)



</doc>
<doc id="1949151" url="https://pl.wikipedia.org/wiki?curid=1949151" title="HMS Biter (D97)">
HMS Biter (D97)



</doc>
<doc id="1949153" url="https://pl.wikipedia.org/wiki?curid=1949153" title="Hagen z Tronege">
Hagen z Tronege

Hagen z Tronege ("Hagen von Tronege") – jeden z głównych bohaterów "Pieśni o Nibelungach". 
Przydomek.
Przydomek Hagena Tronege (Troyne) znaczy „z Troi”. Może tu chodzić o Franków, którym kronikarze przypisywali takie pochodzenie. Brało to się z szacunku, jakim darzono starożytność pochodzenia określonej nacji, osób i obiektów. Wszystko co można było uznać za „przedłużeni Ilionu”, jawiło się jako szlachetne, otoczone nimbem wielkości. Inni uznają Tronege za nazwę nadreńskiego zamku, będącego lenną własnością Hagena.
Historia życia.
Określany jest synem Aldriana, krewnym i wasalem królów burgundzkich Gunthera, Gernota, Giselhera i ich siostry Krymhildy. Jego brat Dankwart jest marszałkiem dworu. 
Od samego początku kreowany na „szarą eminencję” utworu. Z jego inicjatywy zabito podstępnie Zygfryda i pozbawiono Krymhildę spadku po mężu (Skarb Nibelungów). 
Przeprawiając się przez Dunaj do kraju Etzela (Attyli) zatapia łódź dając przez to do zrozumienia królom burgundzkim, że nie ma odtąd już drogi powrotnej: mogą tylko podążyć do kraju Hunów, gdzie czeka ich śmierć. 
W końcowej scenie eposu ginie z ręki Krymhildy. Jednak przedtem tak sprytnie manipuluje jej umysłem, że nie wyjawia jej miejsca ukrycia skarbu i nakłania ją do zabicia Gunthera, przez co czyni ją winną wymordowania własnej rodziny.
Krymhildę zabił zbrojmistrz Dytryka z Bernu, Hildebrand. W ten sposób w pewnym sensie pomścił „wielkiego wojownika” za jakiego Hagena uważał.
Pojęcie "lojalność Nibelungów".
W XIX w. gloryfikowano w Niemczech, w związku z odkryciem na nowo "Pieśni o Nibelungach", tzw. „lojalność Nibelungów”: odmowę królów burgundzkich wydania Krymhildzie ich druha Hagena, za cenę własnego życia. 
Postacie mityczne utożsamiane z Hagenem.
Hagen jest utożsamiany kilkoma innymi postaciami z legend germańskich:

</doc>
<doc id="1949155" url="https://pl.wikipedia.org/wiki?curid=1949155" title="Diecezja namurska">
Diecezja namurska

Diecezja namurska (łac.: "Dioecesis Namurcensis") – katolicka diecezja belgijska położona w południowo-wschodniej części kraju, obejmująca swoim zasięgiem prowincję luksemburską i namurską. Siedziba biskupa znajduje się w katedrze św. Albana w Namurze.
Historia.
Diecezja namurska została założona z inicjatywy króla hiszpańskiego i władcy Niderlandów Filipa II Habsburga 12 maja 1559 r. z wydzielenia prowincji namurskiej z diecezji Liège przez papieża Pawła IV. Została ona podporządkowana metropolii Cambrai, będąc jedną z jej sufraganii.
29 listopada 1801 r. papież Pius VII bullą "Qui Christi Domini vices" dokonał reorganizacji struktury terytorialnej Kościoła katolickiego we Francji, do której wówczas należała Belgia. W jej wyniku diecezja namurska została podporządkowana metropolii mecheleńskiej.
W 1842 r. obszar biskupstwa został poszerzony o prowincję luksemburską, po likwidacji istniejącego na jej terytorium od 1830 r. wikariatu apostolskiego.
Podział administracyjny.
W skład diecezji namurskiej wchodzi obecnie 742 parafii, zgrupowanych w 31 dekanatach, które z kolei wchodzą w skład 8 regionów.

</doc>
<doc id="1949157" url="https://pl.wikipedia.org/wiki?curid=1949157" title="Lin Brotherz">
Lin Brotherz

Lin Brotherz to holenderska grupa hip-hopowa założona w 1992 roku w Tilburgu, ściśle powiązana z zespołem Wu-Tang Clan. W skład grupy wchodzą Cilvaringz, Moongod Allah i Barrakjudah.
Dyskografia.
Opracowano na podstawie źródła

</doc>
<doc id="1949159" url="https://pl.wikipedia.org/wiki?curid=1949159" title="Studentski Centar Podgorica">
Studentski Centar Podgorica

OK Studentski Centar Podgorica – czarnogórski klub siatkarski z Podgoricy, założony w 1997 roku. Od sezonu 2006/2007 do końca sezonu 2011/2012 występował w I lidze. Po sezonie 2011/2012 wycofał się z rozgrywek.
Studentski Centar Podgorica czterokrotnie zajmował 3. miejsce w rozgrywkach ligowych. Dwukrotnie uczestniczył w Pucharze Challenge.
Rozgrywki krajowe.
Poziom rozgrywek:

</doc>
<doc id="1949162" url="https://pl.wikipedia.org/wiki?curid=1949162" title="Aleksandr Barysznikow">
Aleksandr Barysznikow

Aleksandr Gieorgijewicz Barysznikow (Александр Георгиевич Барышников; ur. 11 listopada 1948 w Chabarowsku) – radziecki kulomiot.
Trzykrotnie startował w Letnie igrzyska olimpijskie zdobywając dwa medale: brąz w Montrealu (1976) oraz srebro w Moskwie (1980). Brązowy medalista mistrzostw Europy z 1978. W dorobku ma dwa krążki wywalczone podczas halowego czempionatu Starego Kontynentu. Trzeci zawodnik uniwersjady (1973). Stawał na podium mistrzostw Związku Radzieckiego w hali i na stadionie. Trzy razy poprawiał rekord Związku Radzieckiego. Odznaczony Orderem „Znak Honoru”. Rekord życiowy: 22,00 (10 lipca 1976, Paryż).
Mąż rekordzistki świata i medalistki olimpijskiej Nadieżdy Cziżowej.

</doc>
<doc id="1949164" url="https://pl.wikipedia.org/wiki?curid=1949164" title="Inside the Vatican">
Inside the Vatican

Inside the Vatican – miesięcznik związany z Kurią Rzymską ukazujący się od kwietnia 1993 roku. Tematyka artykułów dotyczy wpływu Stolicy Apostolskiej na współczesny świat i roli papiestwa w życiu duchowym katolików.

</doc>
<doc id="1949165" url="https://pl.wikipedia.org/wiki?curid=1949165" title="Kostiantyn Babycz">
Kostiantyn Babycz

Kostiantyn Mykołajowycz Babycz (ukr. Костянтин Миколайович Бабич; ur. 6 maja 1975 w Nikopolu w obwodzie dniepropetrowskim) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek DJuSSz-1 w Nikopolu. Pierwszy trener - W.I.Tereszczenko. W 1992 rozpoczął karierę piłkarską w rodzimym klubie Metałurh Nikopol, skąd w 1995 został zaproszony do Dnipra Dniepropetrowsk. Ale nie potrafił przebić się do podstawowego składu Dnipra, dlatego w następnym roku przeszedł do CSKA Kijów, który na początku nazywał się CSKA-Borysfen Kijów. Potem występował w Czornomorcu Odessa i Worskłe Połtawa, z którymi zakwalifikował się w pucharach europejskich. Na początku 1998 został piłkarzem Illicziwca Mariupol, w którym zdobył tytuł najlepszego strzelca w historii. Podczas przerwy zimowej sezonu 2003/04 przeniósł się do Arsenału Kijów. Latem 2005 powrócił do Illicziwca. W rundzie jesiennej sezonu 2008/09 bronił barw Zakarpattia Użhorod, a potem powrócił do CSKA. Kiedy na początku września 2009 z przyczyn finansowych CSKA został rozformowany postanowił zakończyć karierę piłkarską.
Kariera reprezentacyjna.
Występował w młodzieżowej reprezentacji Ukrainy.

</doc>
<doc id="1949166" url="https://pl.wikipedia.org/wiki?curid=1949166" title="Parafia Niepokalanego Serca Najświętszej Maryi Panny w Czerwonaku">
Parafia Niepokalanego Serca Najświętszej Maryi Panny w Czerwonaku

Parafia Niepokalanego Serca Najświętszej Maryi Panny w Czerwonaku – rzymskokatolicka parafia w Czerwonaku, należy do dekanatu czerwonackiego. Powstała w 1978. Obecny kościół parafialny, wybudowany w latach 1973-1979 mieści się przy ulicy Kościelnej.

</doc>
<doc id="1949169" url="https://pl.wikipedia.org/wiki?curid=1949169" title="Baryczne prawo wiatru">
Baryczne prawo wiatru



</doc>
<doc id="1949170" url="https://pl.wikipedia.org/wiki?curid=1949170" title="Zamieszki w Kirgistanie (2010)">
Zamieszki w Kirgistanie (2010)



</doc>
<doc id="1949174" url="https://pl.wikipedia.org/wiki?curid=1949174" title="Pierwiastki rodzime">
Pierwiastki rodzime

Pierwiastki rodzime – występujące w przyrodzie minerały o budowie jednorodnej, składające się z atomów tego samego pierwiastka. Pierwiastki uznaje się za tym szlachetniejsze, im mniejszą wykazują skłonność do tworzenia związków chemicznych (aktywność chemiczną). Im pierwiastek szlachetniejszy, a więc bierniejszy chemicznie, tym większe jest prawdopodobieństwo, że występuje w stanie czystym. Od tej reguły są jednak wyjątki, gdyż węgiel czy siarka, które są stosunkowo reaktywne, również występują w stanie wolnym w skorupie ziemskiej. W postaci rodzimej występuje w przyrodzie tylko 30 pierwiastków. Pierwiastki rodzime mają znikomy udział w składzie skorupy ziemskiej.
Metale rodzime.
Rodzime metale szlachetne zwane są samorodkami, rodzimkami lub nuggetami. Przykłady to miedź rodzima, złoto rodzime, platyna rodzima lub srebro rodzime. Z powodu dużej gęstości koncentrują się w skałach osadowych.
Niemetale rodzime.
Wśród niemetali w postaci rodzimej występują np. siarka rodzima lub węgiel – jako grafit lub diament. Rodzimym półmetalem jest np. bizmut rodzimy. Nagromadzenia niemetali i półmetali rodzimych powstać mogą np. za sprawą rozkładu pierwotnych rud w czapie żelaznej. Jako produkt wyziewów wulkanicznych w fumarolach odkłada się siarka.

</doc>
<doc id="1949177" url="https://pl.wikipedia.org/wiki?curid=1949177" title="Madeline Manning">
Madeline Manning

Madeline Manning-Jackson (ur. 11 lutego 1948 w Cleveland) – amerykańska lekkoatletka, specjalizująca się w biegach średniodystansowych, trzykrotna uczestniczka igrzysk olimpijskich w latach 1968, 1972 i 1976, dwukrotna medalistka olimpijska: złota (Meksyk 1968 – w biegu na 800 metrów) oraz srebrna (Monachium 1972 – w sztafecie 4 x 400 metrów).

</doc>
<doc id="1949179" url="https://pl.wikipedia.org/wiki?curid=1949179" title="Gerard Hoet">
Gerard Hoet

Gerard Hoet (ur. 22 sierpnia 1648 w Zaltbommel, zm. 2 grudnia 1733 w Hadze) – malarz i rytownik holenderski.
Jego nauczycielem był początkowo ojciec Moses Hoet i malarz z Zaltbommel, Warnard van Rijzen. W późniejszym okresie uczył się u Cornelisa van Poelenburgha, który wywarł wyraźny wpływ na jego twórczość. W 1672 wyjechał do Hagi, później do Paryża, by w 1674 osiąść w Utrechcie. W 1696 wspólnie z Hendrickiem Schoockiem (1660-1712) założył akademię rysunku, a w 1712 wydał książkę na temat technik rysunkowych. Ilustracje do niej wykonał Pieter Bodart. Ostatnie lata życia spędził w Hadze.
Gerard Hoet malował klasycystyczne obrazy o tematyce religijnej i mitologicznej, rzadziej tworzył sceny rodzajowe, portrety i pejzaże. Zajmował się również malarstwem dekoracyjnym, wykonał m.in. malowidła sufitów i ścian w zamku Slangenburg w Doetinchem. Artysta był też uznanym rytownikiem i autorem cyklu ilustracji do Biblii.
Prace Hoeta znajdują się m.in. w Ermitażu, J. Paul Getty Museum, Rijksmuseum i Luwrze. W zbiorach Muzeum Narodowego w Warszawie znajduje się jego "Pejzaż" z ok. 1700 r.

</doc>
<doc id="1949182" url="https://pl.wikipedia.org/wiki?curid=1949182" title="Debebe Woldsenbet">
Debebe Woldsenbet

Debebe Woldsenbet (ur. 7 lipca 1991) – etiopski lekkoatleta specjalizujący się w biegach długich.
Dwa razy w karierze startował w przełajowych mistrzostwach świata zdobywając w sumie 2 srebrne medale w klasyfikacji drużynowej juniorów. 

</doc>
<doc id="1949185" url="https://pl.wikipedia.org/wiki?curid=1949185" title="Biskupi namurscy">
Biskupi namurscy

Biskupi namurscy - lista biskupów pełniących swoją posługę w diecezji namurskiej.

</doc>
<doc id="1949186" url="https://pl.wikipedia.org/wiki?curid=1949186" title="Zachowania trudne">
Zachowania trudne

Zachowania trudne (ang. "challenging behaviour") to zachowanie, które swoim natężeniem, częstotliwością występowania lub długością trwania zagraża bezpieczeństwu osób w otoczeniu lub osoby je przejawiającej. Do tej grupy zachowań zalicza się również takie, które uniemożliwiają nabywanie nowej wiedzy i umiejętności lub zaspokajanie potrzeb życiowych.
Pojęcie to odnosi się przede wszystkim do osób z zaburzeniami zachowania, emocjonalnymi, autyzmem, czy niepełnosprawność intelektualna.
Przyczyny zachowań trudnych.
Uważa się, że zachowania trudne są przejawem nieumiejętności przekazania otoczeniu informacji lub poradzeniu sobie z problemem.
Do podstawowych przyczyn zalicza się:
Strategie radzenia sobie z zachowaniami trudnymi.
Są to różne metody i techniki wykorzystywane w celu redukcji zachowań trudnych. Dzielą się na strategie proaktywne i reaktywne.
Strategie proaktywne.
Grupa technik i metod redukcji zachowań trudnych. Ich istotą jest stosowanie zanim wystąpi zachowanie. Ma to zmniejszyć prawdopodobieństwo jego wystąpienia.
Strategie reaktywne.
Grupa technik i metod redukcji zachowań trudnych. Ich istotą jest stosowanie po wystąpieniu zachowania.Ma to zmniejszyć negatywne konsekwencje (ewentualne uszkodzenia ciała, mienia lub niemożliwość nabywania nowych wiadomości i umiejętności) oraz zmniejszyć prawdopodobieństwo wystąpienia danego zachowania w przyszłości.

</doc>
<doc id="1949187" url="https://pl.wikipedia.org/wiki?curid=1949187" title="Gashaw Biftu">
Gashaw Biftu

Gashaw Biftu (ur. 17 lutego 1991) – etiopski lekkoatleta specjalizujący się w biegach długich.
Dwa razy w karierze startował w przełajowych mistrzostwach świata zdobywając w sumie 2 srebrne medale w klasyfikacji drużynowej juniorów. 

</doc>
<doc id="1949194" url="https://pl.wikipedia.org/wiki?curid=1949194" title="Warsztat terapii zajęciowej">
Warsztat terapii zajęciowej



</doc>
<doc id="1949195" url="https://pl.wikipedia.org/wiki?curid=1949195" title="Elâzığ">
Elâzığ



</doc>
<doc id="1949196" url="https://pl.wikipedia.org/wiki?curid=1949196" title="Ignatiy Nesterov">
Ignatiy Nesterov

Ignatiy Mikhailovich Nesterov (ur. 20 czerwca 1983 w Taszkencie) – uzbecki piłkarz grający na pozycji bramkarza w Ohod Club.
Życiorys.
Kariera klubowa.
Karierę piłkarską Nesterov rozpoczął w klubie FK Samarkand-Dinamo. W 2001 zadebiutował w jego barwach w pierwszej lidze uzbeckiej. Po roku gry w tym klubie przeszedł do Paxtakoru Taszkent i już w 2002 został z nim po raz pierwszy w karierze mistrzem kraju. Zdobył też wówczas Puchar Uzbekistanu. Od 2003 do 2007 jeszcze pięciokrotnie z rzędu wywalczył z Paxtakorem tytuł mistrzowski. W latach 2003, 2004, 2005, 2006, 2007 i 2009 zdobył sześć pucharów kraju.
W połowie 2009 Nesterov odszedł z Paxtakoru do Bunyodkoru Taszkent. W Bunyodkorze wygrał rywalizację z Pavlem Bugalo i na koniec roku wywalczył mistrzostwo Uzbekistanu, drugie w historii klubu. W 2010 po odejściu Bugalo do FK Andijon jest pierwszym bramkarzem klubu.
W latach 2014–2019 występował w Lokomotiv Taszkent. 27 stycznia 2019 podpisał półroczny kontrakt z Ohod Club.
Kariera reprezentacyjna.
W reprezentacji Uzbekistanu Nesterov zadebiutował 21 sierpnia 2002 w przegranym 0:2 towarzyskim spotkaniu z Malezją. W 2004 wystąpił w jednym meczu Pucharu Azji 2004, z Turkmenistanem (1:0). Z kolei w 2007 został powołany przez selekcjonera Raufa Inileyeva do kadry na Puchar Azji 2007. Tam rozegrał 3 spotkania: z Malezją (5:0), z Chinami (3:0) i ćwierćfinale z Arabią Saudyjską (1:2).

</doc>
<doc id="1949197" url="https://pl.wikipedia.org/wiki?curid=1949197" title="JuraPark Solec">
JuraPark Solec

JuraPark Solec – park dinozaurów, otwarty w roku 2008 w Solcu Kujawskim. Jest to park częściowo wzorowany na parku w Bałtowie, zajmuje jednak znacznie większy obszar (ponad 12 ha) i jest jednym z największych tego typu parków w Europie.
Na terenie starego lasu umieszczono ponad 100 naturalnej wielkości rekonstrukcji mezozoicznych gadów, spośród których większość stanowią dinozaury. Trasa wycieczki prowadzi chronologicznie przez miliony lat historii Ziemi – od kambru aż po dzień dzisiejszy.
Na terenie parku JuraPark Solec znajduje się także Muzeum Ziemi im. Karola Sabatha – największe w Polsce muzeum paleontologiczne. Jego ekspozycję stanowi ponad 1000 skamieniałości roślin i zwierząt pochodzących z różnych stron świata. Obok nich przedstawiono rekonstrukcje zwierząt żyjących w minionych epokach, w tym 13-metrowy szkielet Opistocelikaudii.

</doc>
<doc id="1949198" url="https://pl.wikipedia.org/wiki?curid=1949198" title="Johannes Lebech">
Johannes Lebech

Niels Johannes Lebech (ur. 12 września 1948 w Skive) – duński polityk, nauczyciel akademicki, były minister, eurodeputowany w latach 2007–2009.
Życiorys.
Absolwent szkoły średniej Viborg Katedralskole z 1967. Ukończył w 1975 studia z zakresu historii i języka duńskiego na Uniwersytecie w Aarhus. Kształcił się w połowie lat 90. w zakresie studiów europejskich na Jysk Åbent Universitet. Pracował w służbie cywilnej, był wykładowcą w szkołach średnich i wyższych.
W 1980 przystąpił do socjalliberalnej partii Det Radikale Venstre. Od 1997 do 2000 pełnił funkcję przewodniczącego tego ugrupowania (stanowisko formalne, faktyczną władzę w tej partii sprawują ministrowie i przewodniczący klubu poselskiego). Był też krótko członkiem zarządu Danmarks Radio. Od grudnia 2000 do listopada 2001 Johannes Lebech sprawował urząd ministra ds. kościelnych w rządzie Poula Nyrupa Rasmussena. W 2002 wybrano go na wiceprzewodniczącego Partii Europejskich Liberałów, Demokratów i Reformatorów. W tym samym roku został audytorem generalnym.
W wyborach w 2004 kandydował do Parlamentu Europejskiego. Mandat objął w 2007 po rezygnacji Andersa Samuelsena. Był członkiem grupy Porozumienia Liberałów i Demokratów na rzecz Europy oraz Komisji Spraw Zagranicznych. W 2009 bez powodzenia ubiegał się o reelekcję.

</doc>
<doc id="1949199" url="https://pl.wikipedia.org/wiki?curid=1949199" title="Coexist">
Coexist

Coexist – idea wspólnej koegzystencji wszystkich religii i zaprzestania wszelkich walk i wojen na tle religijnym.
Znak projektu Piotra Młodożeńca.
Polski grafik Piotr Młodożeniec zaprojektował znak – ☪OE✡IS✝ – dla tej idei w 2001 na zamówienie Museum On The Seam w Jerozolimie. Przedstawia on napis Coexist, w którym to litery C, X, T zostały w nim zamienione na symbole religijne. Litera C to muzułmański półksiężyc, X – żydowska Gwiazda Dawida, a T przedstawione jest w postaci chrześcijańskiego krzyża.
Popierający ideę solidaryzują się nosząc opaski ze znakiem zaprojektowanym przez Młodożeńca.
Zespół U2 użył znaku Coexist jako element scenografii podczas trasy koncertowej w 2005 roku, bez zgody autora, ponieważ lider U2 Bono zaczerpnął znak z ulicznego graffiti. Po ujawnieniu autorstwa zespół zawarł umowę z Piotrem Młodożeńcem.

</doc>
<doc id="1949200" url="https://pl.wikipedia.org/wiki?curid=1949200" title="Coegsist">
Coegsist



</doc>
<doc id="1949203" url="https://pl.wikipedia.org/wiki?curid=1949203" title="Teatr Rzeczypospolitej">
Teatr Rzeczypospolitej

Teatr Rzeczypospolitej – teatr impresaryjno-promocyjny w Warszawie działający w latach 1983–1990, narodowa instytucja kultury; od 1987 organizował Warszawskie Spotkania Teatralne.
Historia.
Teatr Rzeczypospolitej, pomyślany jako reprezentacyjna instytucja, poprzez organizację gościnnych występów promująca najciekawsze produkcje współczesnego polskiego teatru, powołany został w Warszawie 14 kwietnia 1983 - w trzy i pół miesiąca po zawieszeniu stanu wojennego. Zlokalizowany w Pałacu Kultury i Nauki w dotychczasowych wnętrzach Teatru Dramatycznego m. Stołecznego Warszawy i przewidziany jako jedyny w przyszłości użytkownik tych wnętrz, miał stać się kolejną formą represji ówczesnych władz wobec opozycyjnego środowiska teatralnego Warszawy - po wcześniejszym (5 stycznia 1983) odwołaniu z dyrekcji tej zasłużonej sceny długoletniego dyrektora i kierownika artystycznego, Gustawa Holoubka. Równocześnie z tą znaczącą dymisją powołano oficjalnie „pełnomocnika Ministra Kultury i Sztuki” (którym był wówczas prof. dr Kazimierz Żygulski) „do spraw organizacji i realizacji Teatru Rzeczypospolitej” w osobie byłego dyrektora Teatru Muzycznego z Wybrzeża, znanego tam działacza – Andrzeja Cybulskiego. Jego ożywiona w przyjętym zakresie powinności publicystyczno-programowa działalność prowadzona w stołecznych środowiskach, prasie i środkach przekazu, w wyniku tej nominacji okazała się jednak szczególnie niepopularna, a sama idea uległa kompromitacji.
Nieoczekiwanie dyrektorem i kierownikiem artystycznym tworzonej placówki (a także dyrektorem i kierownikiem artystycznym pozbawionego kierownictwa macierzystego w tych pomieszczeniach Teatru Dramatycznego m. Warszawy) 15 kwietnia 1983 mianowano Jana Pawła Gawlika, byłego dyrektora i kierownika artystycznego Starego Teatru w Krakowie, a w latach 1976 - 82 ponadto dyrektora - redaktora naczelnego Teatru Telewizji Polskiej. Ta formalnie podwójna nominacja okazała się w istocie początkiem wycofywania się władz z dotychczasowej, represyjnej wobec oczekiwań środowiska i opinii publicznej polityki. Gawlik przedstawił zasadniczo odmienną, kompromisową koncepcję funkcjonowania i roli teatru. Zgodnie z nią obie niezależnie współistniejące i niekonfliktowe wobec siebie placówki połączono jednym zespołem dyrekcyjno-administracyjnym. Przewidziany uprzednio do likwidacji Teatr Dramatyczny (mimo starań nowego dyrektora osłabiony odejściem szeregu najlepszych wykonawców) w swojej suwerennej postaci pozostał w dotychczasowym miejscu, dzieląc się kilkoma pomieszczeniami z sublokatorem - Teatrem Rzeczypospolitej.
Oficjalna inauguracja Teatru Rzeczypospolitej odbyła się w warszawskim Teatrze Dramatycznym 20 października 1983 prezentacją zaproszonego ze Starego Teatru w Krakowie "Wyzwolenia" Wyspiańskiego w historycznej reżyserii Konrada Swinarskiego, którego osobie poświęcona była towarzysząca przedstawieniu wystawa. Mimo zapowiedzi bojkotu nowo powstającej sceny cztery kolejne prezentacje tej głośnej w Polsce i poza nią realizacji spotkały się z niezwykle życzliwym przyjęciem.
Jeszcze większym sukcesem nowej sceny w Warszawie, Krakowie, Wielopolu i Rzeszowie – od 1 do 17 grudnia tegoż roku - stało się po raz pierwszy demonstrowane w Polsce (po głośnej światowej prapremierze odbytej przed pół rokiem we Florencji) kolejne po "Umarłej klasie" wybitne przedstawienie Tadeusza Kantora "Wielopole, Wielopole". Pół roku później pokazano (również nieznane w kraju) starsze nieco widowisko tego awangardowego twórcy "Gdzie są niegdysiejsze śniegi" (1984). Począwszy od jesieni 1983 w różnych miejscowościach rozpoczęła się w miarę wszechstronna i szeroka promocja najwybitniejszych przedstawień tych lat - sygnowanych znaczącymi lub osiągającymi dopiero znaczenie nazwiskami. Nieoczekiwana, biorąc pod uwagę genezę zdarzenia, aprobata coraz liczniejszych zwolenników a niekiedy nawet entuzjastów tej formy upowszechnienia była reakcją na bezstronne i skuteczne propagowanie rzeczywistych wartości ówczesnych scen. W pierwszym sezonie pokazano 16 tytułów dając 55 przedstawień w 25 miastach, w drugim 25 tytułów, a w trzecim 47 tytułów i 124 przedstawienia. Do ważniejszych realizacji tego okresu działalności teatru należy zaliczyć "Różę" Stefana Żeromskiego w reżyserii Macieja Wojtyszki (1985), owacyjnie przyjętą przez warszawską publiczność. Po pierwszym przedstawieniu decyzją władz politycznych spektakl zdjęto z afisza.
W czerwcu 1985 z obu dyrekcji odszedł rzeczywisty twórca formuły teatru J. P. Gawlik. Rezygnacja była protestem przeciw zamiarowi wprowadzenia do użytkowanych przez Teatr Dramatyczny i Teatr Rzeczypospolitej w PKiN pomieszczeń trzeciej sceny – Teatru Narodowego, pozbawionego zaplecza lokalowego wskutek pożaru. Nowym dyrektorem obu scen został znany m.in. z teatrów w Zielonej Górze, Poznaniu i na Wybrzeżu Marek Okopiński, a po jego odejściu we wrześniu 1988 dyrekcję sceny samego Teatru Rzeczypospolitej przejął wieloletni zastępca ostatnich czterech dyrektorów Teatru Dramatycznego - Mieczysław Marszycki.
Oprócz organizowania gościnnych występów teatrów polskich i zagranicznych w stolicy a także czynnej ich wymiany w kraju w formie wyjazdów zespołów warszawskich do innych miast, w 1987 teatr przejął organizacyjnie wznowione po wieloletniej przerwie Warszawskie Spotkania Teatralne. 20 czerwca 1990 odbyła się ostatnia prezentacja Teatru Rzeczypospolitej w postaci widowiska "Lwów semper fidelis" z Teatru im. J. Osterwy z Lublina, wedle scenariusza i w reżyserii Andrzeja Rozhina. Teatr zakończył działalność 31 grudnia 1990.
Najpełniejszy indeks siedmioletniej - artystycznej i upowszechnieniowej działalności Teatru Rzeczypospolitej – łącznie z pełnym jego repertuarem – zamieszczono w rocznikach „Almanachu Sceny Polskiej”. Oprócz wymienionych powyżej, do bardziej znanych prezentujących swoje spektakle reżyserów należy zaliczyć m.in. Mikołaja Grabowskiego, Stanisława Hebanowskiego, Ryszarda Majora, Tadeusza Minca, Macieja Prusa, Janusza Wiśniewskiego, Jerzego Zegalskiego. W podstawowy nurt jego działalności włączyło się 69 teatrów z całej Polski, obejmowała ona swoim zasięgiem 71 miejscowości; zaprezentowano 939 przedstawień, które obejrzało 339 tys. widzów. W ostatnich latach działalności grano ok. 140 przedstawień rocznie, w zdecydowanej większości prezentujących wysoką wartość artystyczną.
W październiku 1990 w dzienniku „Rzeczpospolita” o postawionej już w stan likwidacji placówce tak pisał Jacek Lutomski: „W miarę upływu lat (…) opadł całkowicie sztafaż i okazjonalno-świąteczny charakter tej instytucji. Rosła natomiast jej pozycja w terenie i to nie tylko dlatego, że dawała pieniądze. W ślad za nimi szły gwarancje niezłego poziomu artystycznego. Ba, rozpoczęły się różnego rodzaju naciski z tzw. prowincji, aby jednemu czy drugiemu spektaklowi pozwolić pod szyldem Teatru Rzeczypospolitej podróżować po Polsce. (…) Dość powiedzieć, że wszystkie ostatnie krajowe wojaże Tadeusza Kantora odbywały się w ramach Teatru Rzeczypospolitej (bardzo zresztą chwalonego przez Mistrza). Pod jego - Teatru tego - auspicjami odbywały się ponadto warszawskie i międzynarodowe spotkania teatralne. Rejestr twórców i spektakli, choć nie tu miejsce na jego przedstawienie, jest naprawdę imponujący”.
Bibliografia.
O Teatrze Rzeczypospolitej. Życie Warszawy, nr 14 z dn 18.01.1983.
Roczniki od 1983/84 do 1989/90. Polska Akademia Nauk - Instytut Sztuki. Warszawa 1987 do 1995.
Założenia programowe Teatru Rzeczypospolitej. Życie Warszawy, nr 5 z dn 7.01.1983.
Czarna owca polskich scen. O Teatrze Rzeczypospolitej. Miesięcznik społeczno-kulturalny Kraków, nr 7-8 lipiec-sierpień 2009.
Gra w literki albo 339 204 widzów. Rzeczpospolita nr 251 z dn 28.10.1990.
Czy potrzebny jest Teatr Rzeczypospolitej? Życie Literackie, nr 4 z dn. 23.01.1983.
Pięć sezonów 1983/84 – 1987/88. Głosy, opinie, propozycje publicystów, ludzi teatru, działaczy kultury. Warszawa 1988.

</doc>
<doc id="1949236" url="https://pl.wikipedia.org/wiki?curid=1949236" title="Ordynariat Wojskowy Belgii">
Ordynariat Wojskowy Belgii

Ordynariat Wojskowy Belgii (niderlandzki: "Militair ordinariaat") – rzymskokatolicka diecezja wojskowa ze stolicą w Brukseli, w Belgii. Należą do niej członkowie belgijskiego wojska i policji oraz ich rodziny wyznania rzymskokatolickiego.
Historia ordynariatu zaczyna się w połowie XX wieku, kiedy papież Pius XII ustanowił 7 września 1957 wikariat wojskowy, który został przekształcony w Ordynariat polowy 21 lipca 1986 przez papieża Jana Pawła II

</doc>
<doc id="1949248" url="https://pl.wikipedia.org/wiki?curid=1949248" title="Kyösti Virrankoski">
Kyösti Virrankoski

Kyösti Tapio Virrankoski (ur. 4 kwietnia 1944 w Kauhavie) – fiński polityk, nauczyciel i samorządowiec; były poseł krajowy i eurodeputowany.
Życiorys.
W 1972 ukończył studia licencjackie z zakresu filozofii na Uniwersytecie Helsińskim. Pracował m.in. jako nauczyciel matematyki. Był też sekretarzem politycznym ministra obrony. Od 1973 do 2000 zasiadał w radzie miejskiej Kauhavy, w latach 1977–1989 pełniąc funkcję członka zarządu miasta, a w okresie 1990–1999 przewodniczącego rady miejskiej.
Od 1991 do 1995 z ramienia Partii Centrum sprawował mandat posła do Eduskunty (fińskiego parlamentu). W 1996 został po raz pierwszy deputowanym do Parlamentu Europejskiego. W wyborach europejskich w 1999 i w 2004 uzyskiwał mandat na kolejne kadencje. Zasiadał w grupach Europejskich Liberałów, Demokratów i Reformatorów (IV i V kadencja) oraz Porozumienia Liberałów i Demokratów na rzecz Europy (VI kadencja). W latach 2007–2009 był wiceprzewodniczącym Komisji Budżetowej. Nie ubiegał się o reelekcję.

</doc>
<doc id="1949264" url="https://pl.wikipedia.org/wiki?curid=1949264" title="Collaborations (album Sinead O'Connor)">
Collaborations (album Sinead O'Connor)



</doc>
<doc id="1949271" url="https://pl.wikipedia.org/wiki?curid=1949271" title="Awtandil Kapanadze">
Awtandil Kapanadze

Awtandil Kapanadze (gruz. ავთანდილ ყაფანაძე; ur. 1 grudnia 1962 w Tbilisi) – gruziński piłkarz, grający na pozycji napastnika, a wcześniej pomocnika
Kariera piłkarska.
Kariera klubowa.
Razem ze swoim bratem bliźniakiem Tarielem rozpoczął treningi w jednej ze Szkól Piłkarskich w Tbilisi. W 1984 rozpoczął karierę piłkarską w rodzimym klubie Lokomotiwi Tbilisi. W 1987 bronił barw klubów Guria Lanczchuti i Torpedo Kutaisi, a w następnym roku przeszedł do Metalurgi Rustawi, który potem zmienił nazwę na Gorda Rustawi. W 1993 w wieku 31 lat razem z bratem został zaproszony do ukraińskiego klubu Temp Szepietówka, którym kierował jego rodak Dżumber Nesznianidze. Grał na lewym, a jego brat na prawym kraju pomocy. W sezonie 1993/94 klub zajął wysokie 9. miejsce w Wyższej lidze Ukrainy, ale w następnym sezonie końcowe 17. miejsce nie uratowało przed spadkiem. W rundzie jesiennej sezonu 1995/96 piłkarz występował jeszcze w Tempie, a zimą przeszedł do tarnopolskiej Nywy, w której przekwalifikował się na napastnika. Ogółem w mistrzostwach Ukrainy rozegrał 210 spotkań i strzelił 60 bramek (w tym 189 meczów i 57 bramek w Wyższej lidze). Na początku 2001 przeniósł się do Rosji, gdzie bronił barw klubu Pierwszej Dywizji Lokomotiw-NN Niżny Nowogród. Po zakończeniu sezonu 2001 klub spadł do Drugiej Dywizji i piłkarz do 2004 rozegrał w nim 49 spotkań. W wieku 42 lat zakończył karierę piłkarską.

</doc>
<doc id="1949276" url="https://pl.wikipedia.org/wiki?curid=1949276" title="Samuli Pohjamo">
Samuli Pohjamo

Samuli Pohjamo (ur. 4 kwietnia 1950 w Oulu) – fiński polityk, dziennikarz i samorządowiec; były eurodeputowany.
Życiorys.
W 1972 ukończył studia licencjackie z zakresu nauk politycznych na Uniwersytecie Turku. Zamieszkał w Haukipudas, gdzie był radnym od 1982 do 1996. Pracował w rolnictwie i jako dziennikarz, w latach 90. zajmował stanowisko redaktora naczelnego "Suomenmaa", pisma Partii Centrum.
W 1996 z ramienia centrystów bez powodzenia kandydował do Parlamentu Europejskiego. Mandat objął w 1999 na trzy miesiące przed końcem kadencji po złożeniu go przez Sirkka-Liisę Anttilę i rezygnacji z jego przyjęcia ze strony Olliego Rehna. W kolejnych wyborach w tym samym roku uzyskał reelekcję. W IV i V kadencji zasiadał w grupie Europejskich Liberałów, Demokratów i Reformatorów. W 2004 nie został ponownie wybrany, trzy lata później zastąpił jednak powołanego w skład rządu Paava Väyrynena. W VI kadencji reprezentował frakcję Porozumienia Liberałów i Demokratów na rzecz Europy (VI kadencja). Nie ubiegał się o reelekcję.

</doc>
<doc id="1949280" url="https://pl.wikipedia.org/wiki?curid=1949280" title="Tariel Kapanadze">
Tariel Kapanadze

Tariel Kapanadze (gruz. თარიელ ყაფანაძე; ur. 1 grudnia 1962 w Tbilisi) – gruziński piłkarz, grający na pozycji pomocnika.
Kariera piłkarska.
Kariera klubowa.
Razem ze swoim bratem bliźniakiem Awtandilem rozpoczął treningi w jednej ze Szkól Piłkarskich w Tbilisi. Rozpoczął karierę piłkarską w rodzimym klubie Lokomotiwi Tbilisi, skąd przeszedł do Dinamo Tbilisi, ale po dwóch latach powrócił do Lokomotiwi. W 1987 bronił barw klubów Guria Lanczchuti i Torpedo Kutaisi, a w następnym roku przeszedł do Metalurgi Rustawi, który potem zmienił nazwę na Gorda Rustawi. W 1993 w wieku 31 lat razem z bratem został zaproszony do ukraińskiego klubu Temp Szepietówka, którym kierował jego rodak Dżumber Nesznianidze. Grał na prawym, a jego brat na lewym kraju pomocy. W sezonie 1993/94 klub zajął wysokie 9. miejsce w Wyższej lidze Ukrainy, ale w następnym sezonie końcowe 17. miejsce nie uratowało przed spadkiem. W rundzie jesiennej sezonu 1995/96 piłkarz występował jeszcze w Tempie, a zimą przeszedł do tarnopolskiej Nywy. Ogółem w mistrzostwach Ukrainy rozegrał 219 spotkań i strzelił 40 bramek (w tym 199 meczów i 36 bramek w Wyższej lidze). Na początku 2001 przeniósł się do Rosji, gdzie bronił barw klubu Pierwszej Dywizji Lokomotiw-NN Niżny Nowogród. Po zakończeniu sezonu 2001 klub spadł do Drugiej Dywizji i piłkarz do 2004 rozegrał w nim 24 spotkań. W wieku 42 lat zakończył karierę piłkarską.

</doc>
<doc id="1949282" url="https://pl.wikipedia.org/wiki?curid=1949282" title="Cztery Pory Roku">
Cztery Pory Roku



</doc>
<doc id="1949283" url="https://pl.wikipedia.org/wiki?curid=1949283" title="Jussi Pajunen">
Jussi Pajunen

Jussi Ilmari Pajunen (ur. 5 września 1954 w Helsinkach) – fiński polityk i samorządowiec, od 2005 do 2017 burmistrz Helsinek.
Życiorys.
Ukończył studia pierwszego i drugiego stopnia w Helsińskiej Wyższej Szkole Handlu. W 1980 uzyskał dyplom MBA we francuskiej uczelni INSEAD.
od 1978 do 2005 zawodowo związany ze spółką z ograniczoną odpowiedzialnością "Edvard Pajunen", w której zajmował kierownicze stanowiska. Pełnił również funkcje w organach innych spółek prawa handlowego i towarzystw ubezpieczeniowych. Od 1991 do 1998 był przewodniczącym fińskiego stowarzyszenia łyżwiarstwa szybkiego oraz członkiem rady centralnej Fińskiego Komitetu Olimpijskiego. W latach 1997–2005 zasiadał w radzie miejskiej Helsinek. Od 1999 był członkiem zarządu miasta, od 2003 przewodniczącym rady miejskiej. Przez rok przewodniczył grupie partyjnej Partii Koalicji Narodowej.
1 czerwca 2005 zastąpił Eva-Riittę Siitonen na stanowisku burmistrza (menedżera miejskiego) Helsinek. Pełnił tę funkcję do czerwca 2017.

</doc>
<doc id="1949286" url="https://pl.wikipedia.org/wiki?curid=1949286" title="Rejon oratiwski">
Rejon oratiwski



</doc>
<doc id="1949287" url="https://pl.wikipedia.org/wiki?curid=1949287" title="Mysl.pl">
Mysl.pl



</doc>
<doc id="1949293" url="https://pl.wikipedia.org/wiki?curid=1949293" title="Czerwony siarczek rtęci">
Czerwony siarczek rtęci



</doc>
<doc id="1949294" url="https://pl.wikipedia.org/wiki?curid=1949294" title="Krążowniki pancerne typu Tsukuba">
Krążowniki pancerne typu Tsukuba



</doc>
<doc id="1949295" url="https://pl.wikipedia.org/wiki?curid=1949295" title="Krążowniki typu Ibuki">
Krążowniki typu Ibuki

Krążowniki typu Ibuki – seria dwóch krążowników pancernych japońskiej marynarki wojennej z pierwszej połowy XX wieku – "Ibuki" i "Kurama". Był to ostatni typ japońskich krążowników pancernych; w 1912 zostały przeklasyfikowane na krążowniki liniowe.
Historia.
Krążowniki pancerne typu "Ibuki" stanowiły rozwinięcie typu "Tsukuba", zaprojektowanego z wykorzystaniem doświadczeń wojny rosyjsko-japońskiej. Podobnie, jak one, otrzymały bezprecedensowo silną artylerię, w postaci 4 dział kalibru 305 mm, typowo przenoszonego przez pancerniki, w dwudziałowych wieżach. Główna zmiana polegała na wprowadzeniu drugiego kalibru artylerii głównej poprzez zastąpienie dział artylerii średniej kalibru 152 mm umieszczonych w kazamatach przez 8 dział kalibru 203 mm, umieszczonych w czterech dwudziałowych wieżach. Artylerię średnią kalibru 120 mm wzmocniono z 12 do 14 dział, nieco inaczej rozmieszczonych. W efekcie, uzyskano najsilniejsze krążowniki pancerne skonstruowane na świecie, o ciężarze salwy burtowej artylerii głównej 1996 kg. Zespołem projektantów obu typów okrętów kierował komandor Kondo Motoki.
Jako pierwszy zaczęto budować krążownik "Kurama", którego stępkę położono 23 sierpnia 1905 – zaledwie kilka miesięcy po rozpoczęciu budowy okrętów typu "Tsukuba" i jeszcze podczas trwania wojny z Rosją. Wobec zakończenia wojny, potrzeba szybkiego ukończenia okrętu odpadła i wodowano go dopiero 21 października 1907, co było czasem znacznie dłuższym od szybko budowanych okrętów poprzedniego typu. W odróżnieniu od nich i od "Ibuki", budowanych przez Stocznię Marynarki Wojennej w Kure, "Kurama" budowany był w
Stoczni Marynarki Wojennej w Yokosuka. Z powodu zajęcia pochylni przez budowę pancernika "Aki", stępkę "Ibuki" położono dopiero 22 maja 1907, lecz dalsze roboty przebiegały w niespotykanie szybkim tempie, jak na okręt tej wielkości i kadłub wodowano już 21 listopada 1907, po rekordowym czasie budowy 6 miesięcy. Już po wodowaniu, jego projekt przystosowano do użycia jako napędu będących wówczas nowością turbin parowych Curtisa, w miejsce maszyn parowych. Był to pierwszy japoński duży okręt napędzany turbinami. Budowę zakończono i do służby "Ibuki" przyjęto w 1909, a "Kuramę" dopiero w 1911. Na próbach "Kurama" rozwinął maksymalnie prędkość 21,5 węzła przy mocy 23.081 indykowanych KM, a "Ibuki" – 21,16 w przy 28.977 KM.
Po wprowadzeniu w 1911 w Wielkiej Brytanii nazwy klasy krążowników liniowych, okręty typów "Tsukuba" i "Ibuki" zostały 28 sierpnia 1912 przeklasyfikowane w ten sposób, pomimo że z konstrukcyjnego punktu widzenia nie były krążownikami liniowymi i miały słabsze od nich uzbrojenie oraz niższą prędkość. Niemniej jednak, okręty te były jednymi z prekursorów krążowników liniowych, gdyż podobnie jak one, przenosiły takie samo uzbrojenie, jak odpowiadająca im generacja pancerników (w przypadku typu "Ibuki", semidrednoty), przy słabszym od pancerników opancerzeniu i większej prędkości. W 1921 przeklasyfikowano je na krążowniki I klasy (kategoria ta w Japonii obejmowała krążowniki o wyporności ponad 7000 t, a następnie krążowniki ciężkie).
Opis okrętów.
Konstrukcja i architektura okrętów była podobna do krążowników pancernych typu "Tsukuba", przy podobnych wymiarach i nieco tylko większej wyporności. Główną różnica wizualną było zastąpienie dwóch kominów przez trzy. Okręty wyróżniały duże dwudziałowe wieże dział 305 mm w osi symetrii na pokładzie dziobowym i rufowym, analogiczne, jak w typie "Tsukuba". Krążowniki typu "Ibuki" miały podniesiony pokład dziobowy na ok. 1/3 długości kadłuba, przechodzący następnie w pokład wąskiej nadbudówki na śródokręciu, rozszerzający się w spardek między burtowymi wieżami, mieszczący łodzie ratunkowe. Po bokach tej nadbudówki, na pokładzie górnym, ustawione były wieże dział 203 mm – po dwie na każdej z burt. Dziobowa para wież była po obu stronach pierwszego komina, a rufowa – za trzecim kominem.
Działa 120 mm artylerii średniej rozmieszczone były po 7 na burtę. Na każdej z burt, dwa z nich rozmieszczono analogicznie, jak w typie "Tsukuba" – w kazamatach na dziobie i rufie, a jedno znajdowało się w stanowisku na pokładzie, pomiędzy wieżami dział 203 mm, pod spardekiem. Pozostałe cztery działa na burcie umieszczono w opancerzonych kazamatach pod poziomem pokładu górnego, co utrudniało jednak użycie nisko umieszczonych dział podczas złej pogody. Nadbudówka dziobowa była nieco większa, niż na typie "Tsukuba". Na końcu pokładu dziobowego znajdowała się niewielka nadbudówka rufowa. Okręty miały maszt na nadbudówce dziobowej i drugi między kominami a nadbudówką rufową (bliżej kominów, niż na typie "Tsukuba"). "Ibuki" miał maszty palowe, a ukończony później "Kurama" – masywne maszty trójnożne i nieco wyższe kominy.
Skrócona historia służby.
Oba krążowniki brały udział w ćwiczeniach organizowanych przez Japońską Cesarską Marynarkę Wojenną oraz wizytach zagranicznych. Uczestniczyły następnie w I wojnie światowej, w której Japonia brała jednak mało aktywny udział. Głównie używane były do patrolowania i poszukiwania niemieckich rajderów na południowym Pacyfiku.
Oba okręty zostały na skutek ustaleń traktatu waszyngtońskiego rozbrojone w 1922, po czym 20 września 1923 roku wycofane ze służby i następnie złomowane.
Dane techniczne.
Uzbrojenie :
Opancerzenie: stal Kruppa

</doc>
<doc id="1949299" url="https://pl.wikipedia.org/wiki?curid=1949299" title="Ch’ing Dynasty">
Ch’ing Dynasty

Ch'ing Dynasty EP – debiutancki album holenderskiej grupy Lin Brotherz powiązanej z Wu-Tang Clan wydany 11 kwietnia 2000 nakładem Ringz Family Music.
Lista utworów.
Opracowano na podstawie źródła

</doc>
<doc id="1949303" url="https://pl.wikipedia.org/wiki?curid=1949303" title="Spinoloricus cinzia">
Spinoloricus cinzia

Spinoloricus cinziae – nowo odkryty gatunek wielokomórkowego organizmu morskiego, który nigdy nie żył w środowisku tlenowym i nigdy nie metabolizował tlenu. Jest to pierwszy odkryty gatunek zwierzęcia, które nie wymaga tlenu do życia, a podstawową rolę w metabolizmie odgrywa siarkowodór. Gatunek ten, należący do kolczugowców, został znaleziony wraz z dwoma innymi nienazwanymi jeszcze gatunkami na głębokości ponad 3 tys. metrów na dnie Morza Śródziemnego, w rejonie tzw. Basenu Atalanty u południowych wybrzeży Grecji, 200 km od Krety.

</doc>
<doc id="1949304" url="https://pl.wikipedia.org/wiki?curid=1949304" title="Spinulosus Cinzia">
Spinulosus Cinzia



</doc>
<doc id="1949306" url="https://pl.wikipedia.org/wiki?curid=1949306" title="Grupa Leona Şuşmana">
Grupa Leona Şuşmana

Grupa Leona Şuşmana (rum. "Grupul Leon Şuşman") – rumuński antykomunistyczny oddział zbrojny w latach 1949-1957
Adwokat Leon Şuşman wraz ze swoim bratem Gheorghe Şuşmanem, pochodzący z miasteczka Ocna Mureş, byli lokalnymi działaczami Narodowej Partii Liberalnej. W wyniku represji komunistycznych w 1946 roku zostali zmuszeni do ucieczki do lasu. Schronili się w leśniczówce leśnika Nicolae Jurja w rejonie wsi Ponor. Po pewnym czasie przenieśli się na obszar gminy Poşaga, ukrywając się w Dolinie Arieşului w Górach Zachodniorumuńskich. Przebywali tam przez kilka lat. W 1949 roku skontaktowali się z grupą dywersyjną „Grimalschi” przerzuconą samolotami z RFN. Został utworzony oddział partyzancki do walki z przedstawicielami reżimu komunistycznego. Dowództwo objął Cornel Diac. Byli szczególnie aktywni w latach 1950-1951. Współpracowali z inną grupą zbrojną dr. Iosifa Georghe Capoty, która operowała w rejonie miasta Huedin. W celu zwiększenia bezpieczeństwa oddział partyzancki został podzielony na 2 grupy, działające oddzielnie w rejonie Rachitele- Poşaga i Huedin-Campeni. W wyniku starć zbrojnych z nimi zginęło 7 funkcjonariuszy organów bezpieczeństwa, zaś kilku zostało rannych. Partyzanci działali do 18 lipca 1957 roku, kiedy funkcjonariusze Securitate okrążyli dom, w którym przebywała część partyzantów. W wyniku strzelaniny zginął L. Şuşman i duchowny Simion Roşa. Kilku zostało rannych. Wszystkich aresztowano. Tego samego dnia Securitate schwytało 2 kolejnych partyzantów. Aresztowania trwały do 4 sierpnia. Ogółem zostało aresztowanych ok. 140 osób, zaś 58 rodzin chłopskich deportowano do Bărăgan. W wyniku procesu 5 partyzantów skazano na karę śmierci, natychmiast wykonaną. Reszta dostała kary wieloletniego więzienia, część skazanych odbywała ją na robotach w kopalni ołowiu w Zarca Aiudului.

</doc>
<doc id="1949307" url="https://pl.wikipedia.org/wiki?curid=1949307" title="Nihon-to">
Nihon-to



</doc>
<doc id="1949308" url="https://pl.wikipedia.org/wiki?curid=1949308" title="Grupa Capoty – Dejeu">
Grupa Capoty – Dejeu

Grupa Capoty - Dejeu (rum. Grupul Capotă - Dejeu) – rumuńska antykomunistyczna grupa zbrojna w latach 1948 - 1957.
We wrześniu 1948 roku z powodu represji komunistycznych spowodowanych oporem chłopów przeciwko kolektywizacji w rejon Valea Drăganului w Górach Zachodniorumuńskich zbiegła pewna liczba chłopów. Wkrótce przyłączyły się do nich inne osoby, występujące przeciwko reżimowi komunistycznemu, wśród których znaleźli się byli wojskowi, duchowni, leśnicy i przedstawiciele inteligencji z okolicznych miejscowości. Powstał z nich oddział zbrojny, na czele którego stanął lekarz weterynarii Iosif Gheorghe Capotă, który był lokalnym sekretarzem Narodowej Partii Chłopskiej oraz dr Alexandru Dejeu z Huedin, także działacz tej partii. Brakowało im uzbrojenia. Partyzanci podzielili się faktycznie na 2 grupy, działające oddzielnie w rejonie wsi Brăişor i Hodiş oraz w rejonie wsi Dragu. Kolportowały one materiały z propagandą antykomunistyczną i zajmowały budynki lokalnych władz, gdzie niszczyły dokumenty związane z kolektywizacją. Nie prowadziły natomiast akcji zaczepnych przeciwko oddziałom bezpieczeństwa i milicji. W grudniu 1957 roku oddział został rozbity przez organy bezpieczeństwa po donosie jednego z mieszkańców okolicznych wsi. Po brutalnym śledztwie I. G. Capotę i A. Dejeu trybunał wojskowy w Klużu-Napoce skazał na przełomie maja i czerwca 1958 roku na karę śmierci, wykonaną we wrześniu w więzieniu w Gherla. Reszta aresztowanych dostała wyroki wieloletniego więzienia.

</doc>
<doc id="1949309" url="https://pl.wikipedia.org/wiki?curid=1949309" title="Sonata fortepianowa nr 1 Beethovena">
Sonata fortepianowa nr 1 Beethovena



</doc>
<doc id="1949310" url="https://pl.wikipedia.org/wiki?curid=1949310" title="Sonata fortepianowa nr 2 Beethovena">
Sonata fortepianowa nr 2 Beethovena



</doc>
<doc id="1949311" url="https://pl.wikipedia.org/wiki?curid=1949311" title="Sonata fortepianowa nr 3 Beethovena">
Sonata fortepianowa nr 3 Beethovena



</doc>
<doc id="1949312" url="https://pl.wikipedia.org/wiki?curid=1949312" title="Sonata fortepianowa nr 4 Beethovena">
Sonata fortepianowa nr 4 Beethovena



</doc>
<doc id="1949313" url="https://pl.wikipedia.org/wiki?curid=1949313" title="Sonata fortepianowa nr 5 Beethovena">
Sonata fortepianowa nr 5 Beethovena



</doc>
<doc id="1949314" url="https://pl.wikipedia.org/wiki?curid=1949314" title="Sonata fortepianowa nr 6 Beethovena">
Sonata fortepianowa nr 6 Beethovena



</doc>
<doc id="1949316" url="https://pl.wikipedia.org/wiki?curid=1949316" title="Sonata fortepianowa nr 7 Beethovena">
Sonata fortepianowa nr 7 Beethovena



</doc>
<doc id="1949317" url="https://pl.wikipedia.org/wiki?curid=1949317" title="Sonata fortepianowa nr 8 Beethovena">
Sonata fortepianowa nr 8 Beethovena



</doc>
<doc id="1949318" url="https://pl.wikipedia.org/wiki?curid=1949318" title="VIII Sonata fortepianowa Beethovena">
VIII Sonata fortepianowa Beethovena



</doc>
<doc id="1949319" url="https://pl.wikipedia.org/wiki?curid=1949319" title="Sonata fortepianowa nr 9 Beethovena">
Sonata fortepianowa nr 9 Beethovena



</doc>
<doc id="1949320" url="https://pl.wikipedia.org/wiki?curid=1949320" title="Sonata fortepianowa nr 10 Beethovena">
Sonata fortepianowa nr 10 Beethovena



</doc>
<doc id="1949321" url="https://pl.wikipedia.org/wiki?curid=1949321" title="Sonata fortepianowa nr 11 Beethovena">
Sonata fortepianowa nr 11 Beethovena



</doc>
<doc id="1949322" url="https://pl.wikipedia.org/wiki?curid=1949322" title="Sonata fortepianowa nr 12 Beethovena">
Sonata fortepianowa nr 12 Beethovena



</doc>
<doc id="1949323" url="https://pl.wikipedia.org/wiki?curid=1949323" title="Sonata fortepianowa nr 13 Beethovena">
Sonata fortepianowa nr 13 Beethovena



</doc>
<doc id="1949324" url="https://pl.wikipedia.org/wiki?curid=1949324" title="Sonata fortepianowa nr 14 Beethovena">
Sonata fortepianowa nr 14 Beethovena



</doc>
<doc id="1949326" url="https://pl.wikipedia.org/wiki?curid=1949326" title="XIV Sonata fortepianowa Beethovena">
XIV Sonata fortepianowa Beethovena



</doc>
<doc id="1949327" url="https://pl.wikipedia.org/wiki?curid=1949327" title="Sonata fortepianowa nr 15 Beethovena">
Sonata fortepianowa nr 15 Beethovena



</doc>
<doc id="1949328" url="https://pl.wikipedia.org/wiki?curid=1949328" title="XV Sonata fortepianowa Beethovena">
XV Sonata fortepianowa Beethovena



</doc>
<doc id="1949329" url="https://pl.wikipedia.org/wiki?curid=1949329" title="Liga Apuseană a Moţilor">
Liga Apuseană a Moţilor

Liga Apuseană a Moţilor – rumuńska organizacja antykomunistyczna w 1949 roku.
Organizację utworzył w 1949 roku Alexandru Lazăr, magazynier w fabryce drutu w mieście Câmpia Turzii, który z powodu represji komunistycznych zbiegł w lasy w rejonie Baia de Arieş w Górach Zachodniorumuńskich. Dołączył do niego inż. Traian Macavei, pracujący w tej samej fabryce. Okoliczni chłopi dostarczali im żywność i ubranie. Po przyłączaniu się innych prześladowanych osób została utworzona organizacja pod nazwą Liga Apuseană a Moţilor. Działalność ograniczała się do kolportowania antykomunistycznych ulotek w Câmpia Turzii, Turdzie i Klużu-Napoce. Dosyć szybko organy bezpieczeństwa aresztowały A. Lazăra, gdy udawał się na spotkanie z T. Macavei. Po wydobyciu z niego w wyniku tortur informacji o miejscu przebywania pozostałych członków organizacji zostali oni schwytani. Ogółem aresztowano ok. 150 osób, głównie chłopów i robotników z fabryki drutu. Trybunał wojskowy w Klużu-Napoce 9 stycznia 1950 roku skazał A. Lazăra na karę 10 lat więzienia. Pozostali otrzymali mniejsze kary.

</doc>
<doc id="1949330" url="https://pl.wikipedia.org/wiki?curid=1949330" title="Ryoko Hirosue">
Ryoko Hirosue



</doc>
<doc id="1949331" url="https://pl.wikipedia.org/wiki?curid=1949331" title="XVI Sonata fortepianowa Beethovena">
XVI Sonata fortepianowa Beethovena



</doc>
<doc id="1949332" url="https://pl.wikipedia.org/wiki?curid=1949332" title="XVII Sonata fortepianowa Beethovena">
XVII Sonata fortepianowa Beethovena



</doc>
<doc id="1949333" url="https://pl.wikipedia.org/wiki?curid=1949333" title="XVIII Sonata fortepianowa Beethovena">
XVIII Sonata fortepianowa Beethovena



</doc>
<doc id="1949336" url="https://pl.wikipedia.org/wiki?curid=1949336" title="Sonata Waldsteinowska">
Sonata Waldsteinowska



</doc>
<doc id="1949337" url="https://pl.wikipedia.org/wiki?curid=1949337" title="XXII Sonata fortepianowa Beethovena">
XXII Sonata fortepianowa Beethovena



</doc>
<doc id="1949338" url="https://pl.wikipedia.org/wiki?curid=1949338" title="Appassionata">
Appassionata



</doc>
<doc id="1949339" url="https://pl.wikipedia.org/wiki?curid=1949339" title="XXIV Sonata fortepianowa Beethovena">
XXIV Sonata fortepianowa Beethovena



</doc>
<doc id="1949341" url="https://pl.wikipedia.org/wiki?curid=1949341" title="XXVI Sonata fortepianowa Beethovena">
XXVI Sonata fortepianowa Beethovena



</doc>
<doc id="1949344" url="https://pl.wikipedia.org/wiki?curid=1949344" title="XXIX Sonata fortepianowa Beethovena">
XXIX Sonata fortepianowa Beethovena



</doc>
<doc id="1949347" url="https://pl.wikipedia.org/wiki?curid=1949347" title="XXXII Sonata fortepianowa Beethovena">
XXXII Sonata fortepianowa Beethovena



</doc>
<doc id="1949348" url="https://pl.wikipedia.org/wiki?curid=1949348" title="Schwienau (gmina)">
Schwienau (gmina)

Schwienau - gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen- Ebstorf.
Do 31 października 2011 gmina należała do gminy zbiorowej Altes Amt Ebstorf.

</doc>
<doc id="1949349" url="https://pl.wikipedia.org/wiki?curid=1949349" title="Schwienau">
Schwienau

Niemcy:

</doc>
<doc id="1949350" url="https://pl.wikipedia.org/wiki?curid=1949350" title="József Sír">
József Sír

József Sír (ur. 28 kwietnia 1912 w Budapeszcie, zm. 22 września 1996 tamże) – węgierski lekkoatleta, sprinter, medalista mistrzostw Europy.
Na mistrzostwach Europy w 1934 w Turynie Sír zdobył trzy medale: srebrne w biegu na 200 metrów i w sztafecie 4 × 100 metrów (razem z nim biegli László Forgács, József Kovács i Gyula Gyenes) oraz brązowy w biegu na 100 metrów.
Sír wystąpił na igrzyskach olimpijskich w 1936 w Berlinie, gdzie odpadł w półfinale biegu na 100 metrów, w ćwierćfinale biegu na 200 metrów i w przedbiegach w sztafecie 4 × 100 metrów. Na mistrzostwach Europy w 1938 w Paryżu odpadł w półfinałach biegów na 100 metrów i na 200 metrów, a w sztafecie 4 × 100 metrów drużyna węgierska odpadła w eliminacjach.
Zwyciężył w biegach na 100 metrów i na 200 metrów na akademickich mistrzostwach świata w Budapeszcie w 1935, a na alternatywnych mistrzostwach akademickich w Wiedniu w 1939 zajął 1. miejsce w biegu na 100 metrów i 2. miejsce w biegu na 200 metrów.
Był mistrzem Węgier w biegu na 100 metrów w 1934, 1935 i 1939, w biegu na 200 metrów w 1934, 1935 i 1939, a także w sztafecie 4 × 100 metrów w latach 1934–1939, sztafecie 4 × 200 metrów w latach 1937–1939 i w 4 × 400 metrów w 1937 i 1939.
Ustanawiał rekordy Węgier doprowadzając je do następujących wyników:
Rekordy życiowe.
Był wujem László Hammerla, trzykrotnego medalisty olimpijskiego w strzelectwie.

</doc>
<doc id="1949351" url="https://pl.wikipedia.org/wiki?curid=1949351" title="Natendorf">
Natendorf

Natendorf - gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen-Ebstorf.
Do 31 października 2011 gmina należała do gminy zbiorowej Altes Amt Ebstorf.

</doc>
<doc id="1949353" url="https://pl.wikipedia.org/wiki?curid=1949353" title="Wriedel">
Wriedel

Wriedel – gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen- Ebstorf.
Do 31 października 2011 gmina należała do gminy zbiorowej Altes Amt Ebstorf.

</doc>
<doc id="1949355" url="https://pl.wikipedia.org/wiki?curid=1949355" title="Koinobori">
Koinobori



</doc>
<doc id="1949358" url="https://pl.wikipedia.org/wiki?curid=1949358" title="François De Vries">
François De Vries

François De Vries (ur. 21 sierpnia 1913 w Antwerpii, zm. 17 lutego 1972) – belgijski piłkarz, reprezentant kraju. Grał na MŚ 1934.
Kariera klubowa.
Podczas kariery piłkarskiej występował w klubach Royal Antwerp FC i RCS La Forestoise.
Kariera reprezentacyjna.
Karierę reprezentacyjną rozpoczął w 1934. W tym samym roku został powołany na MŚ 1934. Wystąpił w spotkaniu z reprezentacją Niemiec. Po raz ostatni w reprezentacji, dla której zagrał w 7 spotkaniach i strzelił 1 bramkę, wystąpił w 1938 roku.

</doc>
<doc id="1949359" url="https://pl.wikipedia.org/wiki?curid=1949359" title="Altenmedingen">
Altenmedingen

Altenmedingen – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen-Ebstorf.
Do 31 października 2011 gmina należała do gminy zbiorowej Bevensen.

</doc>
<doc id="1949360" url="https://pl.wikipedia.org/wiki?curid=1949360" title="Emmendorf">
Emmendorf

Emmendorf – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen-Ebstorf.
Do 31 października 2011 gmina należała do gminy zbiorowej Bevensen.

</doc>
<doc id="1949361" url="https://pl.wikipedia.org/wiki?curid=1949361" title="Laurent Grimmonprez">
Laurent Grimmonprez

Laurent Georges Grimmonprez (ur. 14 grudnia 1902 w Gentbrugge, zm. 22 maja 1984) − belgijski piłkarz, który występował na pozycji napastnika, reprezentant Belgii.
Kariera klubowa.
Grimmonprez całą swoją karierę piłkarską spędził w KRC Gent. W seniorskiej piłce debiutował w sezonie 1920/21. W kolejnych sezonach cechował się bardzo dużą skutecznością pod bramką rywali, czego efektem jest zdobycie tytułu króla strzelców Eerste klasse w sezonie 1925/26 (28 bramek).
Największym sukcesem osiągniętym wraz z KRC było mistrzostwo Eerste afdeeling w sezonie 1930/31. Łącznie przez 23 lata gry w KRC (z przerwą w latach 1939-1941 spowodowaną wybuchem II wojny światowej) zagrał w 447 spotkaniach, w których strzelił 280 bramek. Karierę piłkarską zakończył w 1943. 
Kariera reprezentacyjna.
Grimmonprez po raz pierwszy dla reprezentacji Belgii zagrał 23 marca 1924 w meczu przeciwko Holandii, zremisowanym 1:1. W tym samym roku był uczestnikiem Igrzysk Olimpijskich, na których Belgia odpadła, przegrywając 1:8 z reprezentacją Szwecji. 
Dziesięć lat później został powołany na Mistrzostwa Świata 1934. Podczas turnieju wystąpił w spotkaniu z reprezentacją Niemiec, przegranym 2:5. Był to jego ostatni mecz w reprezentacji Belgii, dla której w latach 1924–1934 zagrał w 10 spotkaniach i strzelił jedną bramkę.
Sukcesy.
KRC Gent

</doc>
<doc id="1949363" url="https://pl.wikipedia.org/wiki?curid=1949363" title="Albert Heremans">
Albert Heremans

Albert Louis Heremans (ur. 13 kwietnia 1906 w Merchtem, zm. 15 grudnia 1997) – belgijski piłkarz, reprezentant kraju. Grał na MŚ 1934.
Kariera klubowa.
Podczas kariery piłkarskiej występował w klubie Daring Club.
Kariera reprezentacyjna.
Karierę reprezentacyjną rozpoczął w 1931. W 1934 został powołany na MŚ 1934. Nie wystąpił w spotkaniu z reprezentacją Niemiec. Po raz ostatni w reprezentacji, dla której zagrał w 7 spotkaniach, wystąpił w 1934 roku.

</doc>
<doc id="1949364" url="https://pl.wikipedia.org/wiki?curid=1949364" title="József Kovács">
József Kovács

Imię i nazwisko József Kovács nosiły lub noszą m.in. następujące osoby:

</doc>
<doc id="1949365" url="https://pl.wikipedia.org/wiki?curid=1949365" title="Jelmstorf">
Jelmstorf

Jelmstorf – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen-Ebstorf.
Do 31 października 2011 gmina należała do gminy zbiorowej Bevensen.

</doc>
<doc id="1949366" url="https://pl.wikipedia.org/wiki?curid=1949366" title="Weste">
Weste

Weste – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen-Ebstorf.
Do 31 października 2011 gmina należała do gminy zbiorowej Bevensen.

</doc>
<doc id="1949368" url="https://pl.wikipedia.org/wiki?curid=1949368" title="Römstedt">
Römstedt

Römstedt – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen-Ebstorf.
Do 31 października 2011 gmina należała do gminy zbiorowej Bevensen.

</doc>
<doc id="1949369" url="https://pl.wikipedia.org/wiki?curid=1949369" title="Roemstedt">
Roemstedt



</doc>
<doc id="1949370" url="https://pl.wikipedia.org/wiki?curid=1949370" title="Barum (powiat Uelzen)">
Barum (powiat Uelzen)

Barum – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Bevensen-Ebstorf.
Do 31 października 2011 gmina należała do gminy zbiorowej Bevensen.

</doc>
<doc id="1949372" url="https://pl.wikipedia.org/wiki?curid=1949372" title="Lüder (gmina)">
Lüder (gmina)

Lüder – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Aue.
Do 31 października 2011 gmina należała do gminy zbiorowej Bodenteich.

</doc>
<doc id="1949373" url="https://pl.wikipedia.org/wiki?curid=1949373" title="Lüder">
Lüder

Niemcy:
Osoby:
Zobacz też:

</doc>
<doc id="1949375" url="https://pl.wikipedia.org/wiki?curid=1949375" title="Lueder">
Lueder



</doc>
<doc id="1949377" url="https://pl.wikipedia.org/wiki?curid=1949377" title="Soltendieck">
Soltendieck

Soltendieck – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Aue.
Do 31 października 2011 gmina należała do gminy zbiorowej Bodenteich.

</doc>
<doc id="1949379" url="https://pl.wikipedia.org/wiki?curid=1949379" title="Oetzen">
Oetzen

Oetzen – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Rosche.

</doc>
<doc id="1949381" url="https://pl.wikipedia.org/wiki?curid=1949381" title="Stoetze">
Stoetze

Stoetze – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Rosche.

</doc>
<doc id="1949382" url="https://pl.wikipedia.org/wiki?curid=1949382" title="Suhlendorf">
Suhlendorf

Suhlendorf – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Rosche.

</doc>
<doc id="1949384" url="https://pl.wikipedia.org/wiki?curid=1949384" title="Bogdan Sekuła">
Bogdan Sekuła

Bogdan Sekuła (ur. 13 marca 1957 r. w Nowym Sączu). Działacz niepodległościowy, sportowy i społeczny.
Syn Lesława i Janiny Sieg. Absolwent I LO w Nowym Sączu (1976). 
Życiorys.
Współzałożyciel i sekretarz Towarzystwa im. gen. J. Kustronia w Nowym Sączu (1981-1984), rozwiązanego przez władze komunistyczne. Członek Komitetu Opieki nad Kopcem Józefa Piłsudskiego w Krakowie (1982-1987), konspiracyjnego Komitetu Uczczenia Pamięci Sądeczan Pomordowanych na Wschodzie (1987-1991) i Towarzystwa im. J. Piłsudskiego (1988-do dziś), w którym pełnił funkcje wiceprezesa. Redaktor „Tygodnika Sądeckiego” (1989-1991). Współorganizator niezależnych uroczystości patriotycznych (m.in. wystawa pt. Generał Kustroń - Żołnierz Niepodległości, po trzech dniach ekspozycji zlikwidowana przez komunistyczne władze Nowego Sącza we wrześniu 1983 r.). W działalności konspiracyjnej w latach 1982-1989 bliski współpracownik takich osób jak: Jerzy Giza, Jerzy Bukowski, Włodzimierz Sackiewicz-Steckiewicz i Piotr M. Boroń. W stanie wojennym zwolniony z pracy wskutek nacisków SB.
Odznaczony Złotym Krzyżem Zasługi przez prezydenta RP na Uchodźstwie, Medalem „PRO MEMORIA” i Złotym Medalem Opiekuna Miejsc Pamięci Narodowej. Pracuje w Wydziale Kultury i Sportu Urzędu Miejskiego w Nowym Sączu.

</doc>
<doc id="1949387" url="https://pl.wikipedia.org/wiki?curid=1949387" title="The Big Show">
The Big Show



</doc>
<doc id="1949388" url="https://pl.wikipedia.org/wiki?curid=1949388" title="Rätzlingen (Dolna Saksonia)">
Rätzlingen (Dolna Saksonia)

Rätzlingen – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Rosche.

</doc>
<doc id="1949390" url="https://pl.wikipedia.org/wiki?curid=1949390" title="Rätzlingen">
Rätzlingen

Niemcy:

</doc>
<doc id="1949391" url="https://pl.wikipedia.org/wiki?curid=1949391" title="Raetzlingen">
Raetzlingen



</doc>
<doc id="1949392" url="https://pl.wikipedia.org/wiki?curid=1949392" title="Abramo Fimo Kenneth Organski">
Abramo Fimo Kenneth Organski

Abramo Fimo Kenneth Organski (ur. 12 maja 1923 w Rzymie, zm. 6 marca 1998), był profesorem nauk politycznych na Uniwersytecie w Michigan, twórcą teorii przejęcia władzy i współzałożycielem Insights.
W młodości uczęszczał do Ginnasio Liceo Torquato Tasso. Przybył do Stanów Zjednoczonych uciekając z Włoch z powodu antyżydowskich ustaw reżimu Mussoliniego, a później służył w amerykańskiej armii na Pacyfiku od 1943 do 1945 roku. Po II wojnie światowej zamieszkał w Nowym Jorku, gdzie przyjął obywatelstwo amerykańskie w 1944 roku i uzyskał tytuł BA (1947), MA (1948), oraz dr (1951) w New York University. W 1952 roku zaczął wykładać na Brooklyn College, a od 1964 roku na Uniwersytecie w Michigan, gdzie został profesorem nauk politycznych i naukowcem w Instytucie Badań Społecznych. Był współzałożycielem Insights, firmy konsultingowej koncentrującej się na wprowadzenie dyscypliny naukowej do realizacji polityki i podejmowania decyzji w administracji rządowej i biznesu.
Jego pionierska praca trwała kilka lat, a koncentruje się wokół niektórych aspektów polityki światowej, w tym: demografii, polityki; oraz wielkiej strategii.

</doc>
<doc id="1949394" url="https://pl.wikipedia.org/wiki?curid=1949394" title="Andrew Taylor (pisarz)">
Andrew Taylor (pisarz)

Andrew Taylor (ur. 1951) – angielski pisarz, autor powieści kryminalnych, sensacyjnych i historycznych.

</doc>
<doc id="1949396" url="https://pl.wikipedia.org/wiki?curid=1949396" title="Ściana Blocha">
Ściana Blocha



</doc>
<doc id="1949397" url="https://pl.wikipedia.org/wiki?curid=1949397" title="Chicago Fire S.C.">
Chicago Fire S.C.



</doc>
<doc id="1949398" url="https://pl.wikipedia.org/wiki?curid=1949398" title="Ścianka Blocha">
Ścianka Blocha



</doc>
<doc id="1949399" url="https://pl.wikipedia.org/wiki?curid=1949399" title="Rosche">
Rosche

Rosche – miejscowość i gmina w Niemczech, w kraju związkowym Dolna Saksonia, w powiecie Uelzen, siedziba gminy zbiorowej Rosche.

</doc>
<doc id="1949400" url="https://pl.wikipedia.org/wiki?curid=1949400" title="Giovanni Morelli">
Giovanni Morelli

Giovanni Morelli (ur. 25 lutego 1816 r., zm. 28 lutego 1891 r.), włoski historyk i krytyk sztuki. Twórca metody atrybucji dzieł sztuki poprzez analizę detali, charakterystycznych dla twórczości danego artysty. Był również jednym z inicjatorów ochrony dzieł sztuki. 
Najważniejsze dzieła (napisane w języku niemieckim):

</doc>
<doc id="1949401" url="https://pl.wikipedia.org/wiki?curid=1949401" title="Eimke">
Eimke

Eimke – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Suderburg.

</doc>
<doc id="1949403" url="https://pl.wikipedia.org/wiki?curid=1949403" title="Suderburg">
Suderburg

Suderburg – miejscowość i gmina w Niemczech, w kraju związkowym Dolna Saksonia, w powiecie Uelzen, siedziba gminy zbiorowej Suderburg.

</doc>
<doc id="1949404" url="https://pl.wikipedia.org/wiki?curid=1949404" title="Soleb">
Soleb

Soleb – starożytne egipskie miasto w Nubii, na terenie obecnego Sudanu, ok. 500 km na południe od egipskiego Asuanu. Położone pomiędzy II a III kataraktą, na zachodniej stronie Nilu.
Znajdują się tam pozostałości po wielkiej świątyni wybudowanej z piaskowca przez Amenhotepa III, odkryte i opisane przez Lepsiusa podczas jego pierwszej ekspedycji w 1844. Soleb jest najbardziej wysuniętą na południe znaną świątynią tego faraona. Władca ten poświęcił ją bogu Amonowi-Re. Miała ona ok. 120 m długości. Podstawy kolumn w jednej z sal ozdobiono hieroglifami z listą ziem podporządkowanych temu władcy. Każde z nich przedstawiono pod postacią jeńca z rękami związanymi na plecach i tarczą z nazwą kraju lub ludu, z którego pochodził. Jeden z ludów opisany jest jako "Szasu z Yhw", co z uwagi na podobieństwo do hebrajskiego tetragramu imienia Bożego JHWH uważa się za najstarszą wzmiankę na temat Izraelitów.
Rzeźby i groby zostały następnie odzyskane i zostały ponownie wykorzystane w innych miejscach, takich jak Gebel Barkal, gdzie znaleziono dwa czerwone lwy granitowe (zw. "Prudhoe lions"), znajdujące się obecnie w British Museum w Londynie.
W mieście znajduje się również rozległy cmentarz z tego okresu, z małymi grobowcami w kształcie piramid. Groby pochodzą głównie z okresu XVIII dynastii.

</doc>
<doc id="1949405" url="https://pl.wikipedia.org/wiki?curid=1949405" title="Gerdau (gmina)">
Gerdau (gmina)

Gerdau – miejscowość i gmina w Niemczech, w kraju związkowym Dolna Saksonia, w powiecie Uelzen, wchodzi w skład gminy zbiorowej Suderburg.

</doc>
<doc id="1949406" url="https://pl.wikipedia.org/wiki?curid=1949406" title="Most Polanowicki">
Most Polanowicki

Most Polanowicki ("Weide Brücke") – most położony we Wrocławiu, w rejonie osiedla Polanowice, stanowiący przeprawę przez rzekę Widawę. Most zlokalizowany jest w ciągu ulicy Henryka Michała Kamieńskiego (niemiecka nazwa tej ulicy: "Weidebrücker Str.") na jej północnym końcu (lewy, południowy brzeg rzeki), przy granicy miasta przebiegającej w tym rejonie wzdłuż rzeki; za rzeką leży wieś Krzyżanowice, położona w Gminie Wisznia Mała (niemiecka nazwa Krzyżanowic od 1937 roku: "Weidebrück"); most leży w ciągu ulicy Mostowej w Krzyżanowicach (prawy, północny brzeg rzeki).
Obecna konstrukcja mostu wybudowana została w 1960 roku. Całkowita jego długość wynosi 29,88 m, całkowita szerokość 8,51 m, w tym 6,15 m to jezdnia, oraz dwa chodniki po 1,23 m każdy. Konstrukcja mostu składa się z jednego przęsła. Elementami nośnymi są dźwigary (osiem sztuk) w postaci belek dwuteowych. Nawierzchnia mostu wykonana została jako bitumiczna. Dopuszczalna masa pojazdu 30 t.

</doc>
<doc id="1949407" url="https://pl.wikipedia.org/wiki?curid=1949407" title="Gerdau">
Gerdau

Niemcy:
Osoby:
Inne: 

</doc>
<doc id="1949409" url="https://pl.wikipedia.org/wiki?curid=1949409" title="Katastrofa polskiego Tu-154 w Smoleńsku">
Katastrofa polskiego Tu-154 w Smoleńsku

Katastrofa polskiego Tu-154 w Smoleńsku (również katastrofa smoleńska oraz tragedia smoleńska) – katastrofa lotnicza polskiego samolotu wojskowego, do której doszło w Smoleńsku w sobotę, 10 kwietnia 2010 o godz. 8:41 czasu środkowoeuropejskiego letniego () (10:41 ). Zginęło w niej 96 osób, wśród nich: prezydent RP Lech Kaczyński z małżonką Marią Kaczyńską, ostatni prezydent RP na uchodźstwie Ryszard Kaczorowski, wicemarszałkowie Sejmu i Senatu, 18 parlamentarzystów, dowódcy wszystkich rodzajów Sił Zbrojnych RP, pracownicy Kancelarii Prezydenta, szefowie instytucji państwowych, duchowni, przedstawiciele ministerstw, organizacji kombatanckich i społecznych oraz osoby towarzyszące, stanowiący delegację polską na uroczystości związane z obchodami 70. rocznicy zbrodni katyńskiej, a także załoga samolotu.
Była to druga pod względem liczby ofiar katastrofa w historii polskiego lotnictwa i największa pod względem liczby ofiar katastrofa w dziejach polskich Sił Powietrznych. Katastrofy nie przeżyła żadna z osób obecnych na pokładzie.
Samolot, który uległ katastrofie, należał do 36 Specjalnego Pułku Lotnictwa Transportowego i był w dyspozycji Szefa Kancelarii Prezesa Rady Ministrów.
Piloci próbowali wylądować na lotnisku Smoleńsk-Siewiernyj – byłej bazie wojskowej – w gęstej mgle, przy widzialności zmniejszonej do około 500 metrów. Samolot schodził znacznie poniżej normalnej ścieżki podejścia, aż uderzył w drzewa, co spowodowało niekontrolowaną prawie pełną półbeczkę i uderzył w ziemię, zatrzymując się na zalesionym pasie ziemi w niewielkiej odległości od pasa startowego.
Zarówno rosyjskie, jak i polskie oficjalne dochodzenia nie wykazały żadnych usterek technicznych w samolocie i doszły do wniosku, że załoga nie przeprowadziła podejścia w bezpieczny sposób w danych warunkach pogodowych. Władze polskie stwierdziły poważne braki w organizacji i szkoleniu zaangażowanej jednostki lotniczej, która została następnie rozwiązana. Kilku wysokich rangą członków polskiej armii podało się do dymisji pod naciskiem polityków i mediów.
Na przestrzeni lat katastrofa stała się szeroko poruszanym tematem polskiej debaty publicznej. Dyskutowane były m.in. przyczyny i przebieg wypadku. Równocześnie pojawiły się różne teorie spiskowe dotyczące katastrofy, promowane przez liderów Prawa i Sprawiedliwości, Jarosława Kaczyńskiego i jego zastępcę, Antoniego Macierewicza, którzy sugerowali, że katastrofa mogła być politycznym zabójstwem, a rozbicie się samolotu – skutkiem zamachu lub innego aktu terrorystycznego. Dochodzenia polskie i międzynarodowe nie znalazły żadnych dowodów potwierdzających taką tezę.
Tupolew Tu-154M nr operacyjny 101 i lot PLF 101.
Katastrofie uległ wojskowy samolot Tupolew Tu-154M Lux nr boczny 101, wyprodukowany wiosną 1990 roku w zakładach lotniczych w Kujbyszewie w ZSRR i od tego czasu trzykrotnie remontowany, należący do 36 Specjalnego Pułku Lotnictwa Transportowego (36 SPLT).
Lot PLF 101 i załoga samolotu.
10 kwietnia 2010 samolot Tu-154M odbywał lot na trasie Warszawa – Smoleńsk; według przepisów polskich przelot miał status HEAD (informacja dla służb kontroli ruchu lotniczego, że na pokładzie znajduje się jedna z najważniejszych osób w państwie); według przepisów rosyjskich miał status nieregularnego lotu międzynarodowego i lotu kategorii „A” (tzw. lot osoboważny). Załogę samolotu Tu-154M stanowili żołnierze i pracownice 36 SPLT w liczbie siedmiu osób oraz jedna funkcjonariuszka Biura Ochrony Rządu, będąca członkiem personelu pokładowego. Start z portu lotniczego Warszawa-Okęcie nastąpił o godz. 7:27 (9:27 UTC+4), z 27-minutowym opóźnieniem. Zgodnie z planem lotu, w którym lot nosił oznaczenie „PLF 101 – I – M”, rejs miał trwać 75 minut. Lot odbywał się na wysokości 10 tys. m, z prędkością 800 km na godzinę; o godz. 7:45 UTC+2 samolot przekroczył granicę polskiej przestrzeni powietrznej, a o godz. 8:22 UTC+2 wszedł w rosyjską przestrzeń powietrzną, przekraczając punkt nawigacyjny ASKIL. Zbliżywszy się do celu podróży, rosyjskiego lotniska wojskowego Smoleńsk-Siewiernyj, maszyna rozpoczęła manewr zniżania, po czym okrążyła lotnisko na wysokości 500 m, by podejść do lądowania od strony wschodniej kursem 259 stopni. Kilkadziesiąt minut wcześniej na lotnisku Siewiernyj miały miejsce dwa incydenty lotnicze, z udziałem polskiego samolotu Jak-40 i rosyjskiego samolotu Ił-76MD.
Okoliczności katastrofy.
Przygotowanie lotniska i warunki pogodowe przed katastrofą.
Naprowadzaniem samolotu na lotnisku Smoleńsk-Siewiernyj kierowało czterech oficerów Sił Zbrojnych Federacji Rosyjskiej: płk gwardii Nikołaj Krasnokutski, ppłk Pawieł Plusnin (kierownik lotów), mjr Wiktor Ryżenko (kierownik strefy lądowania, obsługujący radiolokacyjny system lądowania (RSP)) i mjr W.W. Łubancew (pomocnik kierownika lotów). Płk Krasnokutski, ppłk Plusnin i mjr Ryżenko przebywali na bliższym startowym punkcie dowodzenia, a mjr Łubancew na dalszym startowym punkcie dowodzenia. Lotnisko nosiło kryptonim „Korsaż” (dosł. „gorset”); nie było na nim wieży kontroli lotów i kierowanie lotami odbywało się ze startowego punktu dowodzenia. Lotnisko Siewiernyj nie posiadało systemu precyzyjnego naprowadzania Instrument Landing System (ILS), a jedynie dwie radiolatarnie bezkierunkowe (NDB). Zgodnie z raportem Komisji Badania Wypadków Lotniczych Lotnictwa Państwowego (KBWLLP) wskazania bliższej radiolatarni były niestabilne i wahały się w zakresie ±10°. Również system świetlny lotniska nie działał w dniu katastrofy poprawnie. Światła drugiej i trzeciej grupy (700–800 m od progu pasa) nie istniały, zaś na światłach pierwszej grupy (900 m od progu pasa) z trzech żarówek świeciła się tylko jedna. Wszystkie światła były również zasłaniane przez rosnące w pobliżu drzewa i krzewy. W pobliżu drogi lądowania występowały także przeszkody lotnicze, które swą wysokością przekraczały dopuszczalne normy (niektóre nawet o 11 metrów).
Tuż przed katastrofą nad lotniskiem zalegała warstwa gęstej, szarawej mgły; wyżej niebo było bezchmurne i świeciło słońce. Widzialność z minuty na minutę się pogarszała, jednak mimo gęstej mgły lotnisko nie zostało zamknięte. Kierownik lotów, ppłk Pawieł Plusnin, będący jednocześnie zastępcą dowódcy komendantury lotniczej lotniska Siewiernyj, telefonicznie konsultował tę sprawę z dyżurnym operacyjnym Sztabu Kierowania Lotnictwem Wojskowo-Transportowym Sił Powietrznych Federacji Rosyjskiej w Moskwie; konsultacje telefoniczne z dowództwem w Twerze oraz dowództwem wojsk lotniczych w Moskwie prowadził również płk gwardii Nikołaj Krasnokutski, do października 2009 roku dowódca 103 Gwardyjskiego Krasnosielskiego Pułku Lotnictwa Transportowego stacjonującego na lotnisku Siewiernyj, w chwili katastrofy zastępca dowódcy 6955 Mginskiej Bazy Lotniczej (1 kategorii) w bazie lotniczej Twer-Migałowo, w późniejszym okresie komendant 610 Centrum Szkolenia Bojowego oraz Przeszkalania Personelu Latającego Wojskowego Lotnictwa Transportowego w bazie lotniczej Iwanowo-Siewiernyj, obecny w pomieszczeniu kontroli lotów. W wyniku tych konsultacji lotniska nie zamknięto.
W trakcie pracy grupy kierowania lotami ppłk Plusnin podjął decyzję o skierowaniu samolotu na lotnisko zapasowe z powodu złych warunków atmosferycznych, jednak ta decyzja ppłk. Plusnina została anulowana przez płk. Krasnokutskiego, który nakazał sprowadzić samolot do wysokości 100 m i wydał decyzję zezwalającą na próbne podejście do lądowania. Około godz. 10:30 czasu moskiewskiego (godz. 8:30 czasu polskiego) kierownik lotów rozmawiał o sytuacji pogodowej na lotnisku z Gieorgijem Połtawczenką, pełnomocnym przedstawicielem prezydenta Rosji w Centralnym Okręgu Federalnym i członkiem Rady Bezpieczeństwa Federacji Rosyjskiej, oraz z Siergiejem Antufjewem, gubernatorem obwodu smoleńskiego; oczekiwali oni na lotnisku na przylot polskiej delegacji.
Na cztery minuty przed katastrofą widzialność z ziemi była oceniana na 200 m. 19 lipca 2010 podano, że o godz. 8:41 czasu polskiego warunki pogodowe na lotnisku były następujące: wiatr przy gruncie 110–130 stopni, prędkość wiatru 2 m/s, widzialność 300–500 m, mgła, zachmurzenie 10 stopni warstwowe, podstawa chmur 40–50 m, temperatura plus 1–2 stopnie Celsjusza. W tych warunkach pogodowych lądowanie byłoby niezgodne z przepisami, lecz pilot otrzymał zgodę na wykonanie próby podejścia do lądowania, by się przekonać, jakie są warunki.
Przebieg katastrofy.
Załoga wykonała próbne podejście do lądowania do tzw. wysokości podjęcia decyzji. Zezwalając załodze na wykonanie trzeciego zakrętu kręgu nadlotniskowego, kontroler poinformował, aby na wysokości decyzji być gotowym do odejścia na drugi krąg. Według oficjalnych źródeł rosyjskich podana przez kontrolera wysokość decyzji wynosiła 100 m, według zeznań części świadków, niezgodnie z procedurą, 50 m. Samolot kontynuował manewr schodzenia do wysokości decyzyjnej na autopilocie, sterującym wysokością, kursem i ciągiem i według raportów komisji badających przyczyny katastrofy znalazł się w głębokim parowie, 15 m poniżej poziomu lotniska. Jak podała polska Komisja Badania Wypadków Lotniczych Lotnictwa Państwowego (KBWLLP), z zapisu rozmów załogi samolotu wynikało, że dowódca statku powietrznego wydał komendę odejścia na drugi krąg, co nastąpiło 8 sekund po osiągnięciu wysokości decyzji; w tym momencie samolot znajdował się na wysokości 39 metrów nad poziomem lotniska i 91 metrów nad poziomem terenu, zniżając się z prędkością pionową 6,2 m/s. Według Międzypaństwowego Komitetu Lotniczego, Межгосударственный авиационный комитет (MAK), organu Wspólnoty Niepodległych Państw badającego katastrofy lotnicze, dowódca statku powietrznego nie wydał komendy odejścia na drugi krąg. Według raportu końcowego MAK załoga samolotu podjęła decyzję o lądowaniu, natomiast według raportu końcowego KBWLLP załoga nie podjęła decyzji o lądowaniu. 17 stycznia 2011 płk Mirosław Grochowski, wiceszef polskiej rządowej komisji badającej okoliczności katastrofy pod Smoleńskiem, potwierdził oficjalnie, że przed katastrofą Tu-154 dowódca samolotu, Arkadiusz Protasiuk, wydał komendę „odchodzimy”, bowiem w grudniu 2010 roku polskim ekspertom z Centralnego Laboratorium Kryminalistycznego udało się ustalić, że stało się to w tym samym momencie, gdy w kabinie pilotów słychać pierwszy komunikat "pull up", na 22 sekundy przed katastrofą. Potwierdzenie „odejścia” przez drugiego pilota, Roberta Grzywnę, nastąpiło osiem sekund później.
Międzypaństwowy Komitet Lotniczy przypisał wydarzenia zachodzące w ostatniej fazie lotu błędom załogi wywołanym przez czynniki psychologiczne, a Komisja Badania Wypadków Lotniczych Lotnictwa Państwowego „próbie odejścia na drugi krąg przy wykorzystaniu zakresu pracy ABSU – automatyczne odejście”. W trakcie podchodzenia do lądowania kierownik strefy lądowania, mjr Ryżenko, kilkakrotnie informował załogę samolotu, że maszyna znajduje się na kursie i ścieżce; według strony polskiej były to informacje błędne, gdyż w rzeczywistości położenie samolotu było poza dopuszczalną tolerancją dla radiolokacyjnego systemu lądowania (RSP). Według zeznań świadka, w chwili przelotu nad jedną z radiolatarni między jej odciągiem, a skrzydłem samolotu przeskoczyła iskra.
Załoga zwiększyła ciąg silników, by nabrać wysokości i przez pewien czas maszyna leciała nisko nad ziemią, ścinając na trasie lotu wierzchołki drzew. Pierwszy kontakt z drzewami nastąpił w odległości 1050 m od progu pasa startowego i 40–45 metrów na lewo od jego osi. Według raportu końcowego Międzypaństwowego Komitetu Lotniczego (MAK) z 12 stycznia 2011, o godz. 8:41:00 czasu polskiego, ok. 60 m na lewo od osi pasa, samolot stracił część lewego skrzydła o długości ok. 6,5 m w wyniku kolizji z brzozą o średnicy pnia 30–40 cm (tzw. brzoza smoleńska) i po następnych 5–6 sekundach zderzył się z ziemią w położeniu odwróconym; nastąpiło to, jak podano, około 350–500 m od progu pasa startowego, 150 m na lewo od jego osi. Według raportu końcowego KBWLLP zderzenie z brzozą i utrata około jednej trzeciej długości lewego skrzydła nastąpiły o godz. 8:41:02,8 UTC+2. W 2011 roku ustalenia MAK i KBWLLP na temat utraty części skrzydła przez Tu-154M w wyniku kolizji z brzozą zostały zakwestionowane przez wyniki obliczeń numerycznych przeprowadzonych na University of Akron w Stanach Zjednoczonych przez amerykańskiego uczonego polskiego pochodzenia, Wiesława Biniendę, z których wynikało, że w wyniku tej kolizji skrzydło samolotu nie mogło odpaść. W 2012 roku ustalenia MAK i KBWLLP na temat trajektorii lotu maszyny zostały potwierdzone przez obliczenia aerodynamiczne wykonane przez Pawła Artymowicza, polskiego astrofizyka pracującego na University of Toronto w Kanadzie.
12 stycznia 2011 ujawniono, że polska czarna skrzynka ATM-QAR zakończyła pracę o godz. 8:41:02,5 czasu polskiego, a o godz. 8:41:05 czasu polskiego doszło do zaniku zasilania pokładowego systemu kierowania lotem FMS („zamrożenie pamięci”), co nastąpiło na wysokości barometrycznej skorygowanej do poziomu lotniska wynoszącej ok. 15 metrów, przy prędkości podróżnej 145 węzłów (ok. 270 km/h), w punkcie o współrzędnych 54°49.483′ szerokości północnej i 32°03.161′ długości wschodniej. W trakcie badań prowadzonych przez polską Komisję Badania Wypadków Lotniczych Lotnictwa Państwowego (KBWLLP) otrzymano kompletny zapis czarnych skrzynek samolotu Tu-154M nr 101 kończący się o godz. 8:41:04 czasu polskiego i przyjęto, że po godz. 8:41:04 w czasie krótszym niż 0,5 sekundy nastąpiło zniszczenie instalacji elektrycznej systemu rejestracji parametrów lotu MSRP, co przerwało jego pracę.
Według Międzypaństwowego Komitetu Lotniczego (MAK) zderzenie samolotu z ziemią nastąpiło o godz. 8:41:06 UTC+2, a według polskiej Komisji Badania Wypadków Lotniczych Lotnictwa Państwowego (KBWLLP) o godz. 8:41:07,5 UTC+2. Ppłk Plusnin zeznał przed rosyjskimi śledczymi, że w chwili upadku samolotu usłyszał lekki wybuch i podjął kilka bezskutecznych prób wywołania maszyny. W chwili katastrofy samolot rozpadł się na tysiące fragmentów różnych rozmiarów. Tuż po katastrofie na miejscu zdarzenia nakręcono telefonem komórkowym amatorski film znany pod nazwą, między innymi, "Samolot płonie"; stał się on jednym z dowodów rzeczowych w śledztwie.
Reakcje mediów po katastrofie.
Informacje publikowane przez rosyjskie media tuż po katastrofie sugerowały błąd załogi lub awarię. Serwis LifeNews.ru przeprowadził wywiad z ppłk. Plusninem. W wywiadzie tym powiedział on, że obserwując pogarszającą się pogodę, zaproponował polskiej załodze lądowanie na lotnisku zapasowym, ale dowódca załogi podjął inną decyzję. Pilot miał odpowiedzieć: "Ilość paliwa pozwala mi na to, by zrobić krąg, i odlecę na zapasowe lotnisko, jeśli nie usiądę". Ppłk Plusnin twierdził, że załoga samolotu nie odpowiadała na komunikaty, nie podawała wysokości lotu i słabo znała język rosyjski (czemu oficjalnie zaprzeczyła strona polska i co zostało zdementowane przez stronę rosyjską oraz w późniejszych zeznaniach ppłk. Plusnina).
10 kwietnia 2010 pierwszy zastępca szefa sztabu rosyjskich Sił Powietrznych, gen. Aleksandr Aloszyn, oświadczył, że w odległości 1,5 km od lotniska wzrosła pionowa prędkość opadania polskiego samolotu i maszyna znalazła się poniżej ścieżki podejścia, po czym kontroler wydał komendę, by załoga przeszła do lotu poziomego, a gdy piloci nie wypełnili tego polecenia, kilkakrotnie wydał komendę, by skierowali się na lotnisko zapasowe, jednak samolot dalej się zniżał (ten opis komunikacji wieży kontrolnej z samolotem nie znalazł potwierdzenia w opublikowanych stenogramach).
Z relacji uczestników akcji ratowniczej publikowanych w rosyjskiej prasie po katastrofie wynika, że przed przylotem polskiej delegacji służby rosyjskie zastosowały w rejonie lotniska Siewiernyj bezprecedensowe środki bezpieczeństwa, lecz funkcjonariusze czekający w pobliżu lotniska w pierwszej chwili nie zorientowali się, że doszło do katastrofy. Według doniesień mediów również polskie służby określiły stopień zagrożenia wizyty jako podwyższony (tzw. „średni”).
Ustalenia dotyczące czasu katastrofy.
Według opublikowanych w marcu 2012 roku stenogramów Centrum Operacyjnego MSZ informacja o katastrofie została przekazana ministrowi Radosławowi Sikorskiemu o godz. 8:48 czasu polskiego, jednak w dniach 10–28 kwietnia 2010 jako godzinę katastrofy podawano godz. 8:56 czasu polskiego (10:56 czasu moskiewskiego). Pierwsze informacje o tym, że godzina może być inna, pojawiły się 23 kwietnia 2010.
10 kwietnia 2010 rosyjski minister ds. sytuacji nadzwyczajnych gen. Siergiej Szojgu poinformował premiera Rosji Władimira Putina, że samolot zniknął z radarów o godz. 10:50 czasu moskiewskiego (godzina ta pokrywała się z godziną zgonu wpisywaną przez rosyjskich lekarzy do protokołów identyfikacji zwłok).
Z raportu przedsiębiorstwa energetycznego Smolenskenergo wynikało, że w godz. 10:39:35–10:41:11 czasu moskiewskiego (8:39:35–8:41:11 czasu polskiego) miała miejsce przerwa w zasilaniu lotniska Siewiernyj linią energetyczną nr 602 ze stacji elektroenergetycznej „Siewiernaja”; doszło do tego wskutek zerwania przewodów napowietrznej linii elektroenergetycznej 6 kV w przęśle pomiędzy słupami 2/3 i 2/4, co przypisano upadkowi samolotu.
4 maja 2010 Siergiej Antufjew, gubernator obwodu smoleńskiego i członek rosyjskiej komisji rządowej do zbadania przyczyn katastrofy, poinformował, że do katastrofy doszło o godz. 10:38 czasu moskiewskiego (8:38 czasu polskiego).
19 maja 2010 Międzypaństwowy Komitet Lotniczy (MAK) podał, że zderzenie samolotu z ziemią nastąpiło o godzinie 8:41:06 czasu polskiego, a 29 lipca 2011 w raporcie końcowym KBWLLP stwierdzono, że zderzenie samolotu z ziemią miało miejsce o godz. 8:41:07,5 czasu polskiego.
Działania po katastrofie.
Według komunikatu Międzypaństwowego Komitetu Lotniczego (MAK) z 19 maja 2010 i raportu końcowego MAK z 12 stycznia 2011, 180 funkcjonariuszy Urzędu Spraw Wewnętrznych obwodu smoleńskiego i rosyjskiej Federalnej Służby Ochrony (FSO) otoczyło teren kordonem ok. 13 minut po katastrofie; 18 minut po katastrofie strażacy ugasili niewielki pożar wśród szczątków samolotu.
Według ustaleń strony polskiej jako pierwsza na miejsce katastrofy przybyła jednostka straży pożarnej PCz-3, co nastąpiło o godz. 10:55 czasu moskiewskiego (godz. 8:55 czasu polskiego), w 14 minut po upadku samolotu; jednostka ta dyżurowała na terenie lotniska Siewiernyj i wyjechała na miejsce katastrofy o godz. 10:51 czasu moskiewskiego (godz. 8:51 czasu polskiego), w 10 minut po upadku samolotu. Syreny alarmowe zawyły na lotnisku o godz. 10:56 czasu moskiewskiego (godz. 8:56 czasu polskiego).
Gieorgij Połtawczenko poinformował premiera Władimira Putina, że przybył na miejsce wraz z gubernatorem Antufjewem w trzy minuty po uzyskaniu informacji o katastrofie. O godz. 11:00 czasu moskiewskiego (godz. 9:00 czasu polskiego) na miejsce katastrofy wyjechały jednostki ratowniczo-gaśnicze, milicjanci i funkcjonariusze Federalnej Służby Bezpieczeństwa (FSB). Do godz. 11:40 czasu moskiewskiego (godz. 9:40 czasu polskiego) rosyjskie służby ratownicze ustaliły, że wszyscy pasażerowie samolotu zginęli.
W zabezpieczaniu terenu katastrofy brały udział jednostki specjalne milicji (OMON i OMSN) oraz wojska (Specnaz). Na fotografiach wykonanych przez białoruskiego dziennikarza Siarhieja Sierabro (biał. Сяргей Серабро, ros. Сергей Серебро) w kilka godzin po katastrofie widać funkcjonariuszy rosyjskich służb mundurowych, którzy wymieniają żarówki w lampach świateł podejścia pasa startowego lotniska w Smoleńsku i rozciągają kable zasilające oświetlenie.
10 kwietnia 2010 o godz. 13:02 czasu moskiewskiego (godz. 11:02 czasu polskiego) odnaleziono dwie czarne skrzynki samolotu (zapisy parametrów lotu i rozmów załogi).
Około godz. 17:30 czasu polskiego ciało Lecha Kaczyńskiego zostało wstępnie rozpoznane przez funkcjonariuszy Biura Ochrony Rządu przebywających w Rosji.
Badanie przyczyn i okoliczności katastrofy.
10 kwietnia 2010 w związku z katastrofą samolotu wojskowego śledztwo wszczął prokurator z Wojskowej Prokuratury Okręgowej w Warszawie. Katastrofę zaczęła również badać Komisja Badania Wypadków Lotniczych Lotnictwa Państwowego (KBWLLP), powołana przez Ministerstwo Obrony Narodowej, badająca katastrofy samolotów wojskowych. Państwowa Komisja Badania Wypadków Lotniczych (PKBWL) przy Ministerstwie Infrastruktury, zajmująca się badaniem wypadków w lotnictwie cywilnym, nie podjęła dochodzenia; w „Rejestrze zdarzeń lotniczych 2010”, opublikowanym na jej stronach internetowych, katastrofę oznaczono sygnaturą 300/10 z adnotacją, że jednostką badającą jest komisja obca (komisja rosyjska).
Około godziny po katastrofie prezydent Rosji Dmitrij Miedwiediew stworzył specjalną komisję rządową ds. zbadania przyczyn katastrofy na czele z premierem Władimirem Putinem. W czasie rozmowy telefonicznej z premierem Donaldem Tuskiem prezydent Miedwiediew zapewnił, że śledztwo w sprawie przyczyn katastrofy będzie prowadzone wspólnie przez prokuratorów polskich i rosyjskich. Strony polska i rosyjska zgodziły się uznać samolot Tu-154M nr 101 za samolot cywilny (poinformował o tym 3 sierpnia 2010 Marek Żylicz, członek Komisji Badania Wypadków Lotniczych Lotnictwa Państwowego (KBWLLP)).
Śledztwo rozpoczął Komitet Śledczy przy Prokuraturze Generalnej Federacji Rosyjskiej pod przewodnictwem pierwszego zastępcy prokuratora generalnego Rosji gen. Aleksandra Bastrykina; dochodzenie objął osobistym nadzorem prokurator generalny Rosji Jurij Czajka. Postępowanie rozpoczęła wspólna komisja Międzypaństwowego Komitetu Lotniczego (MAK), organu Wspólnoty Niepodległych Państw i rosyjskiego Ministerstwa Obrony, przy której na podstawie Konwencji chicagowskiej z 1944 roku o lotnictwie cywilnym akredytowano jako przedstawiciela Polski płk. rez. pil. Edmunda Klicha.
Podstawą współpracy polskiej prokuratury wojskowej z prokuraturą rosyjską jest Europejska Konwencja o pomocy prawnej w sprawach karnych z 1959 roku; śledztwo prowadzone przez polską prokuraturę wojskową jest niezależne od badań wykonywanych przez komisję badań wypadków lotniczych i polska prokuratura nie jest związana raportami tych komisji. Nadzór nad polskim śledztwem prowadzonym przez Wojskową Prokuraturę Okręgową w Warszawie sprawowali zastępca Naczelnego Prokuratora Wojskowego gen. Zbigniew Woźniak, który nadzorował m.in. śledztwo w sprawie incydentu w Nangar Khel, prokurator Marek Pasionek (do 9 czerwca 2011) oraz płk Jerzy Artymiak.
W kwietniu i maju 2010 roku współpraca strony polskiej i rosyjskiej przy badaniu katastrofy była dobrze oceniana przez przedstawicieli polskich władz, jednak na przełomie lipca i sierpnia 2010 roku przedstawiciele polskiego rządu zwrócili się do strony rosyjskiej z prośbą o wyjaśnienia, jakiego typu powody utrudniają stronie rosyjskiej przekazywanie stosownych dokumentów. W lipcu 2010 roku płk Edmund Klich, akredytowany przedstawiciel Polski przy rosyjskiej komisji cywilno-wojskowej badającej przyczyny katastrofy, skierował w tej sprawie list do przewodniczącej MAK, gen. lotn. Tatiany Anodiny; wystosował również oficjalny protest, na który nie otrzymał odpowiedzi. We wrześniu i październiku 2010 roku Edmund Klich poinformował, że mimo wielu próśb i pism strona polska nie otrzymała od strony rosyjskiej żądanych dokumentów związanych z lotniskiem w Smoleńsku, jego oblotem i procedurami tam obowiązującymi; część przekazanych dokumentów była niekompletna. W sprawie tej Edmund Klich kierował do MAK pisma również we wrześniu i październiku 2010 roku, lecz nie uzyskał na nie odpowiedzi.
Śledztwa prokuratorskie.
Polskie śledztwa prokuratorskie.
W Polsce śledztwo prokuratorskie w sprawie katastrofy prowadziła prokuratura wojskowa, a w późniejszym okresie również prokuratury powszechne.
Naczelna Prokuratura Wojskowa.
27 kwietnia 2010 na stronach internetowych Naczelnej Prokuratury Wojskowej w Warszawie opublikowano komunikat Prokuratury Generalnej i Naczelnej Prokuratury Wojskowej; podano w nim m.in., że Agencja Bezpieczeństwa Wewnętrznego zbadała film z miejsca katastrofy, opublikowany w Internecie i zawierający krótkie wypowiedzi w języku polskim i rosyjskim oraz odgłosy przypominające wystrzały, nazywany także „filmem amatorskim wykonanym 10.04.2010 tuż po katastrofie przed przybyciem ratowników”. Eksperci nie zdołali jednoznacznie potwierdzić autentyczności nagrania i sprawa ta stała się przedmiotem dalszych czynności procesowych.
29 kwietnia 2010 na stronach internetowych Naczelnej Prokuratury Wojskowej opublikowano kolejny komunikat, z którego wynikało, że w toku śledztwa prowadzonego przez Wojskową Prokuraturę Okręgową w Warszawie przyjęto następujące cztery wstępne wersje śledcze co do przyczyn katastrofy:
Na początku maja 2010 roku, po zakończeniu akcji zabezpieczania szczątków samolotu i porządkowania terenu, na miejscu katastrofy postronne osoby odnajdywały niezabezpieczone przedmioty należące do ofiar i części wraku. 11 maja 2010 Wojskowa Prokuratura Okręgowa w Warszawie, prowadząc śledztwo sygn. Po.Śl. 54/10 w sprawie nieumyślnego sprowadzenia katastrofy w ruchu powietrznym, tj. o czyny z art. 173 &amp; 2 i 4 kk, wydała postanowienie o żądaniu wydania przez dziennikarza Tomasza Sakiewicza, redaktora naczelnego „Gazety Polskiej”, części samolotu Tu-154M odnalezionych na miejscu katastrofy; 14 maja 2010 części te zostały przekazane Żandarmerii Wojskowej jako przedmioty mogące mieć istotne znaczenie dowodowe w prowadzonym śledztwie.
12 maja 2010 prokurator generalny Andrzej Seremet poinformował, że strona polska nie wie, gdzie jest telefon satelitarny należący do wyposażenia samolotu. Tego dnia polscy prokuratorzy wojskowi zwrócili się do władz rosyjskich o dokumenty, które pozwoliłyby ustalić, dlaczego mimo złej pogody lotnisko w Smoleńsku nie zostało zamknięte.
14 maja 2010 do Moskwy poleciał polski psycholog, by przesłuchać czarne skrzynki i ocenić, czy wylot z Warszawy z 27-minutowym opóźnieniem mógł mieć wpływ na decyzje pilotów; zapisy czarnych skrzynek nie wskazywały na naciski wywierane na załogę. 14 maja 2010 ukazał się również komunikat informujący, że w czasie rozmowy telefonicznej premier Donald Tusk przekazał premierowi Władimirowi Putinowi oczekiwania strony polskiej w sprawie przekazania i upublicznienia zapisów czarnych skrzynek samolotu Tu-154M; wcześniej minister spraw zagranicznych Radosław Sikorski stwierdził, że w czasie tej rozmowy mogą zapaść decyzje w sprawie daty przekazania stronie polskiej informacji z czarnych skrzynek.
20 maja 2010 naczelny prokurator wojskowy płk Krzysztof Parulski poinformował na posiedzeniu sejmowej Komisji Obrony Narodowej, że w Smoleńsku ponownie przeszukano miejsce katastrofy i nie znaleziono żadnych materiałów; przeczesania terenu dokonało 50 funkcjonariuszy; z ramienia władz polskich w akcji uczestniczył gen. Zbigniew Woźniak.
31 maja 2010 naczelny prokurator wojskowy płk Krzysztof Parulski uczestniczył w protokolarnym przekazaniu przez stronę rosyjską polskiej Komisji Badania Wypadków Lotniczych Lotnictwa Państwowego (KBWLLP) kopii zapisów trzech czarnych skrzynek samolotu Tu-154M nr 101 (rejestrator pokładowy MSRP-64M-6, taśma rejestratora dźwiękowego MARS-BM oraz kaseta KS-13 zasobnika KBN-1-1 rejestratora pokładowego parametrów lotu). Zapisy rejestratorów wraz ze stenogramami znalazły się w gestii Komisji Badania Wypadków Lotniczych Lotnictwa Państwowego (KBWLLP), po czym 2 czerwca 2010 płyty CD zawierające kopie zapisów czarnych skrzynek zostały przekazane Wojskowej Prokuraturze Okręgowej w Warszawie, która zleciła biegłym ich ekspertyzę fonoskopijną. Po zbadaniu kopii zapisu rozmów w kokpicie samolotu przez polskich ekspertów okazało się, że kopia jest niekompletna i brakuje 16 sekund nagrania; według doniesień mediów 15 czerwca 2010 z Moskwy przywieziono nową kopię zapisów rozmów, nie zostało to jednak oficjalnie potwierdzone.
15 czerwca 2010 do prokuratury wpłynęła opinia na temat warunków klimatycznych i meteorologicznych rejonu katastrofy; wynikało z niej m.in., że otoczenie lotniska Siewiernyj posiada cechy sprzyjające tworzeniu się mgieł.
2 lipca 2010 Naczelna Prokuratura Wojskowa przekazała do Prokuratury Okręgowej w Warszawie materiały w sprawie publicznego rozpowszechniania bez zezwolenia wiadomości ze śledztwa dotyczącego katastrofy; nastąpiło to w związku z tym, że polskie media upubliczniły cytat z zeznań por. pil. Artura Wosztyla, pilota samolotu Jak-40, który wylądował w Smoleńsku około godziny przed katastrofą; miał on zeznać, iż tuż po godz. 8:40 czasu polskiego wieża lotniska Siewiernyj wydała załodze samolotu komendę: „Jak na wysokości 50 m nie zobaczycie pasa, odlatujcie” (zeznanie to, sprzeczne z treścią opublikowanych stenogramów, potwierdził technik pokładowy Jaka-40, chor. Remigiusz Muś; oświadczył on, że kontrolerzy podali nieprzepisową wysokość decyzji 50 m również samolotowi Jak-40 i rosyjskiemu samolotowi Ił-76 z funkcjonariuszami rosyjskiej Federalnej Służby Ochrony (FSO), który rankiem 10 kwietnia podjął dwie nieudane próby lądowania na lotnisku). Rozpowszechniono także informację o istnieniu dwóch kolidujących ze sobą protokołów zeznań rosyjskiego kontrolera lotów mjr. Wiktora Ryżenki; zeznania te miały zostać złożone w tym samym czasie przed dwoma różnymi śledczymi rosyjskimi.
W związku z nieprzekazaniem przez stronę rosyjską pełnej dokumentacji medycznej, w dniu 13 lipca 2010 w Wojskowej Prokuraturze Okręgowej w Warszawie mec. Rafał Rogalski złożył wniosek o ekshumację ciała Przemysława Gosiewskiego, przeprowadzenie sekcji zwłok oraz o zabezpieczenie materiału biologicznego w celu przeprowadzenia ekspertyzy toksykologiczno-chemicznej.
27 lipca 2010 prokurator generalny Andrzej Seremet poinformował, że polscy prokuratorzy uczestniczyli tylko w jednej sekcji zwłok ofiar (sekcja zwłok Lecha Kaczyńskiego); w pozostałych przypadkach polscy prokuratorzy nie uczestniczyli w badaniach sekcyjnych. Tego samego dnia podano, że w sekcjach zwłok ofiar nie uczestniczyli także polscy patomorfolodzy (28 kwietnia 2010 polskie media informowały, że przy sekcjach zwłok ofiar, prowadzonych w moskiewskim Biurze Ekspertyz Sądowych, był obecny dr Paweł Krajewski, kierownik Zakładu Medycyny Sądowej Warszawskiego Uniwersytetu Medycznego).
4 sierpnia 2010 naczelny prokurator wojskowy Krzysztof Parulski oświadczył na posiedzeniu sejmowej Komisji Sprawiedliwości i Praw Człowieka, że prokuratura w dalszym ciągu weryfikowała pierwotne cztery wersje śledcze co do przyczyn katastrofy: defekt techniczny samolotu, działania lub zaniechania członków załogi, złą organizację i zabezpieczenie lotu oraz zachowania osób trzecich, w tym możliwość zamachu. Prokurator generalny Andrzej Seremet stwierdził, że w śledztwie polskim nie nastąpi postęp, dopóki strona polska nie otrzyma istotnych dowodów, w tym dokumentacji sekcji zwłok ofiar, rejestratorów lotów i szczątków samolotu (polskie wnioski o pomoc prawną obejmowały m.in. przekazanie dowodów rzeczowych zabezpieczonych na miejscu zdarzenia, w tym wraku samolotu Tu-154M). Andrzej Seremet przyznał, że zgłaszał swój niepokój co do tempa przekazywania przez stronę rosyjską dokumentacji ze śledztwa.
23 września 2010 polscy prokuratorzy wojskowi przyznali, że na miejscu katastrofy w dalszym ciągu znajdowano ludzkie szczątki; gen. Krzysztof Parulski zapowiedział wyjazd do Smoleńska misji pilotażowej, by ustalić warunki wyjazdu na miejsce polskich archeologów. W dniach 29 września – 3 października 2010 w Smoleńsku przebywał polski prokurator oraz grupa 5 archeologów i geodetów mających ustalić termin rozpoczęcia prac.
24 września 2010 prokurator generalny Andrzej Seremet poinformował, że polska prokuratura nie dysponuje protokołami przesłuchań płk. Nikołaja Krasnokutskiego oraz nagraniami rozmów prowadzonych w wieży kontroli lotów na lotnisku Siewiernyj.
W dniach 13–27 października 2010 na miejscu katastrofy przebywała misja polskich archeologów, którym towarzyszył polski prokurator wojskowy; zbadali oni teren o powierzchni ok. 1,5 ha i odnaleźli w sumie kilka tysięcy fragmentów elementów konstrukcyjnych samolotu, jego wyposażenia i rzeczy osobistych ofiar, a także szczątki kostne, najprawdopodobniej ludzkie. Prace badawcze obejmowały jedynie przeszukanie powierzchni terenu; na miejscu katastrofy nie prowadzono wykopalisk.
27 października 2010 Małgorzata Wassermann, córka Zbigniewa, złożyła wniosek o ekshumację ciała ojca, gdyż nie otrzymała wyników sekcji zwłok, nie znała bezpośredniej przyczyny zgonu i nie miała wiedzy, jakie szczątki włożono do trumny.
1 kwietnia 2011 prokurator generalny Andrzej Seremet poinformował podczas konferencji prasowej, że prokuratura wojskowa nie znalazła dowodów na to, by w czasie lotu do Smoleńska doszło do zamachu; wykluczono tezę o działaniu osób trzecich w kontekście katastrofy.
19 kwietnia 2011 rzecznik Naczelnej Prokuratury Wojskowej oświadczył, że prokuratura wojskowa nie zebrała materiału dowodowego wskazującego na to, by katastrofa była efektem czyichkolwiek nacisków na załogę.
9 czerwca 2011 od śledztwa w sprawie katastrofy został odsunięty prokurator Marek Pasionek. 13 czerwca 2011 ukazał się komunikat Naczelnej Prokuratury Wojskowej, z którego wynikało, że 17 marca 2011, w odpowiedzi na polski wniosek o pomoc prawną, Departament Sprawiedliwości Stanów Zjednoczonych zawiadomił Wojskową Prokuraturę Okręgową w Warszawie, iż Stany Zjednoczone przekazały agendom rządu polskiego, już w początkowym okresie śledztwa, wszelkie materiały dotyczące katastrofy, jakimi dysponowały. Po uzyskaniu tej informacji prokuratura wojskowa zwróciła się do kilku polskich organów i instytucji o przekazanie materiałów uzyskanych od strony amerykańskiej. W wyniku tego pisma Wojskowa Prokuratura Okręgowa w Warszawie otrzymała od jednej z polskich instytucji państwowych pakiet dokumentów niejawnych, które dołączono do akt wydzielonych śledztwa.
22 sierpnia 2011 prokuratura wojskowa poinformowała o przedstawieniu dwóm oficerom 36 SPLT zarzutów „niedopełnienia obowiązków służbowych związanych z organizacją lotu do Smoleńska w dniu 10 kwietnia 2010 w zakresie wyznaczenia i przygotowania załogi Tu-154M”. Podejrzani nie przyznali się do winy i odmówili składania wyjaśnień, a prokuratura nie zastosowała wobec nich środków zapobiegawczych.
29 sierpnia 2011 przeprowadzono ekshumację szczątków Zbigniewa Wassermanna. Z komunikatu Naczelnej Prokuratury Wojskowej wynikało, że przyczyną były wątpliwości co do stwierdzeń w dokumentacji sądowo-lekarskiej badania zwłok zmarłego otrzymanej z Rosji. Szczątki przewieziono do wrocławskiego Zakładu Medycyny Sądowej.
We wrześniu 2011 biegli powołani przez prokuraturę wojskową dokonali oględzin urządzeń samolotu przechowywanych w Moskwie oraz wraku znajdującego się na lotnisku w Smoleńsku.
19 i 20 marca 2012 na polecenie prokuratury przeprowadzono ekshumacje ciał Przemysława Gosiewskiego i Janusza Kurtyki.
W sierpniu 2012 Wojskowa Prokuratura Okręgowa w Warszawie zwróciła się do władz Federacji Rosyjskiej o udzielenie pomocy prawnej, umożliwiającej m.in. oględziny miejsca katastrofy na lotnisku smoleńskim oraz przebadanie elementów wraku Tu-154M o numerze bocznym 101.
Efektem tego wniosku, w dniach od 17 września do 12 października 2012 grupa polskich prokuratorów i biegłych przebywała w Smoleńsku. Specjaliści z Centralnego Laboratorium Kryminalistycznego oraz Centralnego Biura Śledczego badali wrak samolotu, miejsce katastrofy, brzozę, z którą według oficjalnych ustaleń miał zderzyć się tupolew, pobierali próbki w celu zbadania obecności materiałów wybuchowych. Przy pracy posługiwali się najwyższej klasy specjalistycznym sprzętem: spektrometrami Ramana: detektorem Raytech FD 6643, detektorem RaytechFT 2407, przenośnym systemem rentgenowskim Scansil 4336R, wykrywaczami metalu, m.in. marki Fischer 1280X aquanaut, detektorami IMS-mMO-2M, Pilot M, monitorem skażeń radioaktywnych EKO C, urządzeniami GPS marki Colorado.
Eksperci posługiwali się także detektorem Hardened MobileTrace, służącym do wykrywania i rozpoznawania drobnych cząsteczek materiałów wybuchowych, narkotyków, chemicznych środków bojowych oraz toksycznych chemikaliów przemysłowych, do którego materiał do badania pobierany jest ręcznie oraz automatycznie przez zasysanie cząsteczek, a odczyt jest natychmiastowy (urządzenie jest bezbłędne w co najmniej 98% przypadków), jak również spektrometrem Ramana TruDefender FT – analizatorem niebezpiecznych substancji chemicznych, pozwalającym na jednoznaczną chemiczną identyfikację substancji oraz automatyczną analizę i podającym wyniki w ciągu kilku sekund.
Podczas badań byli obecni przedstawiciele strony rosyjskiej. Wszystkie próbki były pobierane w dwóch kompletach – jeden dla strony polskiej, drugi dla strony rosyjskiej. Obydwa komplety pozostały w Rosji. W przyszłości komplet polski ma być przekazany polskiej prokuraturze po pozytywnej odpowiedzi Rosjan na wniosek o tzw. pomoc prawną.
Prokuratury powszechne.
W grudniu 2010 roku Prokuratora Okręgowa w Warszawie wszczęła śledztwo w sprawie niszczenia wraku Tu-154M przez funkcjonariuszy rosyjskich; jedną z podstaw wniosku zawiadomienia o przestępstwie był materiał filmowy Telewizji Polskiej ze Smoleńska, przedstawiający cięcie wraku przez miejscowe służby.
1 kwietnia 2011 poinformowano, że prokuratura wojskowa wyłączyła z głównego śledztwa tzw. wątek odpowiedzialności osób cywilnych za organizację lotu (czyny funkcjonariuszy publicznych niebędących żołnierzami w czynnej służbie wojskowej, polegające na niedopełnieniu obowiązków służbowych). Śledztwo w tej sprawie zaczęła prowadzić Prokuratura Okręgowa Warszawa-Praga i umorzyła je w lipcu 2012 roku. W trakcie prowadzonego śledztwa Prokuratura Okręgowa Warszawa-Praga otrzymała materiały zgromadzone w trakcie kontroli prowadzonej w 2011 roku przez Najwyższą Izbę Kontroli.
W dniu 16 listopada 2010 Wojskowa Prokuratura Okręgowa w Poznaniu wszczęła śledztwo w sprawie ujawnienia tajemnicy służbowej i rozpowszechniania bez zezwolenia informacji z postępowania przygotowawczego dotyczącego katastrofy smoleńskiej, gdyż dochodziło do nieustannego wycieku informacji i dane o charakterze niejawnym pojawiały się w prasie lub portalach internetowych, co m.in. powodowało opóźnienia w śledztwie w sprawie katastrofy. Jednym z celów śledztwa było też zatamowanie przecieków prasowych. W późniejszym okresie sprawę skierowano do Prokuratury Rejonowej Warszawa-Śródmieście, a w połowie czerwca 2011 roku do Prokuratury Okręgowej w Warszawie, która umorzyła śledztwo w dniu 15 grudnia 2011. Śledztwo umorzono w pięciu wątkach, częściowo z powodu niewykrycia sprawcy, częściowo z powodu braku danych uprawdopodobniających popełnienie przestępstwa lub braku znamion przestępstwa, a częściowo z powodu znikomej szkodliwości społecznej czynu.
9 lutego 2012 Prokuratura Okręgowa Warszawa-Praga przedstawiła zastępcy szefa BOR, gen. Pawłowi Bielawnemu, zarzuty niedopełnienia obowiązków podczas wizyt premiera Donalda Tuska i prezydenta Lecha Kaczyńskiego w Katyniu w kwietniu 2010 roku oraz poświadczenia nieprawdy w dokumencie.
Ze śledztwa prowadzonego przez prokuraturę wojskową wyłączono wątek wykorzystywania po katastrofie telefonu komórkowego Nokia 6610i użytkowanego przez prezydenta Lecha Kaczyńskiego. Ustalono, że w dniu 10 kwietnia 2010 miały miejsce dwa połączenia wychodzące (pierwsze o godz. 12:46, a drugie o godz. 16:24 czasu polskiego), a w dniu 11 kwietnia 2010 jedno połączenie wychodzące (o godz. 12:18 czasu polskiego); celem połączeń było odsłuchiwanie poczty głosowej prezydenta RP. Sprawą tą zajmowała się w 2011 roku Prokuratura Okręgowa w Warszawie, która odmówiła wszczęcia śledztwa ze względu na niezaistnienie przestępstwa; w maju 2012 roku Prokuratura Generalna zwróciła się do Prokuratury Apelacyjnej w Warszawie o dokonanie analizy tej decyzji i rozważenie kontynuowania tego postępowania, po czym Prokuratura Okręgowa w Warszawie wszczęła śledztwo w tej sprawie (sygn. V Ds. 188/12).
Ponadto ze śledztwa prokuratury wojskowej wyłączono sprawę zniszczenia przez urzędników polskiego Ministerstwa Spraw Zagranicznych rzeczy należących do Tomasza Merty, w tym dowodu osobistego, a także kradzieży należących do niego cennych przedmiotów (obrączki ślubnej). Śledztwo w tej sprawie podjęła Prokuratura Okręgowa w Warszawie.
W sierpniu 2012 roku Prokuratura Okręgowa Warszawa-Praga wszczęła śledztwo w sprawie poświadczenia nieprawdy przez komisję Jerzego Millera badającą katastrofę smoleńską oraz utrudniania głównego śledztwa prokuratury wojskowej przez sformułowanie nieprawdziwego wniosku dotyczącego głównej rzekomo przyczyny katastrofy, czyli uderzenia Tu-154 w brzozę. Zawiadomienie na początku lipca złożył przewodniczący zespołu parlamentarnego ds. wyjaśnienia przyczyn katastrofy smoleńskiej, Antoni Macierewicz. W treści zawiadomienia podano m.in., że materiał dowodowy pochodzący ze skrzynki ATM/QAR, którym posłużyła się komisja Jerzego Millera, według Macierewicza wskazuje na to, iż samolot przeleciał nad tym drzewem i nie mógł go złamać.
27 października 2012 r., w domu rodzinnym w Piasecznie znaleziono wiszące ciało technika pokładowego chor. Remigiusza Musia, technika pokładowego, który razem z por. Arturem Wosztylem, pierwszym pilotem, i por. Rafałem Kowaleczko stanowił załogę Jaka-40. W wywiadach twierdził, że kontroler z wieży w Smoleńsku zezwolił załodze prezydenckiego tupolewa na zejście do wysokości 50 m, gdy tymczasem z opublikowanego stenogramu wynika, że kontroler miał zezwolić na zejście do 100 metrów. Remigiusz Muś mówił również, że tuż przed katastrofą TU-154M słyszał dwa wybuchy, których źródła nie kojarzył.
Rosyjskie śledztwo prokuratorskie.
Komitet Śledczy przy Prokuraturze Generalnej Federacji Rosyjskiej.
Nad ranem 11 kwietnia 2010 roku, na polecenie śledczych, rosyjscy specjaliści przeprowadzili sekcję zwłok Lecha Kaczyńskiego. Tego samego dnia Komitet Śledczy przy Prokuraturze Generalnej Federacji Rosyjskiej wstępnie wykluczył, że przyczyną katastrofy była awaria; według przewodniczącego Komitetu, gen. Aleksandra Bastrykina, świadczyły o tym m.in. wyniki odczytu czarnej skrzynki samolotu.
16 kwietnia 2010 Komitet Śledczy przy Prokuraturze Generalnej Rosji ogłosił, iż zakończono czynności procesowe w miejscu katastrofy. Zidentyfikowano ciała 96 ofiar; w celu identyfikacji przeprowadzono 266 ekspertyz medycznych, w tym genetycznych.
W czerwcu 2010 roku prokuratura rosyjska skierowała do Polski wniosek o przesłuchanie rodzin ofiar, a także osób, które odpowiadały za organizację wizyty i przygotowywały samolot do lotu.
2 sierpnia 2010 prokuratura rosyjska skierowała do Polski dwa wnioski prawne, zwracając się m.in. o informacje o przebywaniu postronnych osób w kokpicie samolotu, o odczyt zapisu rozmów w kokpicie przez polskich biegłych i o wykaz połączeń z pokładu maszyny w chwili podchodzenia do lądowania.
Komitet Śledczy Federacji Rosyjskiej.
15 stycznia 2011 śledztwo w sprawie katastrofy przejął Komitet Śledczy Federacji Rosyjskiej, powstały z przekształcenia Komitetu Śledczego przy Prokuraturze Generalnej Federacji Rosyjskiej. 18 lutego 2011 w Moskwie odbyła się konferencja prasowa przedstawicieli Komitetu Śledczego poświęcona stanowi rosyjskiego śledztwa w sprawie katastrofy.
Pozostałe postępowania.
Inne postępowania polskie.
Komisja Badania Wypadków Lotniczych Lotnictwa Państwowego.
Katastrofę zaczęła badać Komisja Badania Wypadków Lotniczych Lotnictwa Państwowego (KBWLLP) powołana przez Ministerstwo Obrony Narodowej, badająca wypadki samolotów wojskowych, nieorzekająca o winie i odpowiedzialności za katastrofę. 24 kwietnia 2010 jej przewodniczący, Edmund Klich, będący jednocześnie przedstawicielem Polski akredytowanym przy rosyjskiej komisji cywilno-wojskowej badającej przyczyny katastrofy, skrytykował dotychczasowy przebieg śledztwa, zwracając uwagę m.in. na to, że śledczy chcą całą winą obarczyć pilotów maszyny. 27 kwietnia 2010 szef MON zmienił rozporządzenie regulujące działania komisji, m.in. wprowadzając przepis, że przewodniczący komisji podlega bezpośrednio Prezesowi Rady Ministrów i że decyzję w przedmiocie udzielania informacji o przebiegu i rezultatach badań prowadzonych przez komisję podejmuje premier. 28 kwietnia 2010 poinformowano, że Edmund Klich zrezygnował z przewodniczenia komisji; jej nowym szefem został minister spraw wewnętrznych i administracji Jerzy Miller.
W kwietniu 2010 roku strona rosyjska przekazała KBWLLP nagrania z wieży kontroli lotów, obejmujące rozmowy telefoniczne, korespondencję radiową oraz rozmowy pomiędzy osobami na wieży; w 2010 roku materiały te nie zostały upublicznione; do połowy września 2010 roku nie przekazano ich polskiej prokuraturze wojskowej.
Na początku maja 2010 roku, w związku z odnajdywaniem na miejscu katastrofy przez przypadkowe osoby przedmiotów należących do ofiar i części samolotu (np. niewielki fragment skrzydła trafił na Jasną Górę i został wykorzystany jako część sukienki obrazu Matki Boskiej Częstochowskiej), Kancelaria Prezesa Rady Ministrów podjęła decyzję o wysłaniu na miejsce ekipy polskich archeologów i wystąpiła o zgodę władz rosyjskich. Zgody tej nie udzielono. Sprawę organizacji przedsięwzięcia przejęła Naczelna Prokuratura Wojskowa i wyjazd wstępnie planowano na 15 czerwca 2010. 6 czerwca 2010 w wypadku samochodowym zginął wraz z żoną Marek Dulinicz, kierownik grupy badawczej archeologów z Instytutu Archeologii i Etnologii PAN. Do wyjazdu w dniu 15 czerwca 2010 nie doszło, lecz naukowcy nadal deklarowali gotowość rozpoczęcia badań; przeprowadzono je w październiku 2010 roku w ramach śledztwa prokuratorskiego.
18 stycznia 2011 KBWLLP ujawniła niektóre materiały dotyczące katastrofy na konferencji prasowej w Kancelarii Prezesa Rady Ministrów, w tym część nagrań z wieży w Smoleńsku.
27 czerwca 2011 raport końcowy KBWLLP, liczący ok. 300 stron, został przekazany premierowi Donaldowi Tuskowi, 25 lipca 2011 przyjęty, a 29 lipca 2011 zaprezentowany opinii publicznej podczas konferencji prasowej w Kancelarii Prezesa Rady Ministrów i opublikowany na stronie internetowej KBWLLP wraz z załącznikami – od 24 listopada 2015 witryna decyzją Kancelarii Prezesa Rady Ministrów RP przestała być dostępna, ale dostępne były jej kopie na serwerach niezależnego od rządu Web Archive. Według raportu końcowego KBWLLP przyczyną wypadku było „zejście poniżej minimalnej wysokości zniżania, przy nadmiernej prędkości opadania, w warunkach atmosferycznych uniemożliwiających wzrokowy kontakt z ziemią i spóźnione rozpoczęcie procedury odejścia na drugi krąg. Doprowadziło to do zderzenia z przeszkodą terenową, oderwania fragmentu lewego skrzydła wraz z lotką, a w konsekwencji do utraty sterowności samolotu i zderzenia z ziemią”. Jednocześnie w raporcie końcowym KBWLLP wskazano 6 czynników mających wpływ na zdarzenie lotnicze i 8 okoliczności sprzyjających zaistnieniu katastrofy leżących po stronie polskiej i rosyjskiej. Po opublikowaniu raportu końcowego KBWLLP do dymisji podał się minister obrony narodowej Bogdan Klich, wiceminister MON Czesław Piątas i ogłoszono rozformowanie 36 SPLT.
5 września 2011 KBWLPP opublikowała tzw. „Protokół z badania zdarzenia lotniczego nr 192/2010/11”, liczący wraz z załącznikami ponad 1000 stron dokumentów; niejawny pozostał jedynie załącznik nr 7 z informacjami o obrażeniach ofiar katastrofy.
Komisja Laska.
W 2013 roku powołany został "Zespół do spraw wyjaśniania opinii publicznej treści informacji i materiałów dotyczących przyczyn i okoliczności katastrofy pod Smoleńskiem" (tzw. komisja Laska od nazwiska przewodniczącego Macieja Laska), który rozpoczął publikowanie swoich ustaleń na specjalnie uruchomionej w tym celu stronie internetowej www.faktysmolensk.gov.pl – od 24 listopada 2015 strona decyzją Kancelarii Prezesa Rady Ministrów przestała być dostępna, ale część z nich nadal była dostępna na serwerach Internet Archive. Kompletne archiwum zostało opublikowane na stronie faktysmolensk.niezniknelo.com.
25 listopada szefowa Kancelarii Prezesa Rady Ministrów RP Beata Kempa cofnęła Maciejowi Laskowi zgodę na korzystanie w celach niekomercyjnych z materiałów opublikowanych na stronie www.faktysmolensk.gov.pl – zgoda była udzielona 10 listopada 2015 przez szefa kancelarii poprzedniego rządu Jacka Cichockiego.
Podkomisja KBWLLP.
Rozporządzeniem ministra obrony narodowej Antoniego Macierewicza z 4 lutego 2016 została powołana Podkomisja ds. Ponownego Zbadania Wypadku Lotniczego pod Smoleńskiem, utworzona przy Komisji Badania Wypadków Lotniczych Lotnictwa Państwowego, której przewodniczącym został Wacław Berczyński, w jej składzie zasiedli m.in. Kazimierz Nowaczyk, Wiesław Binienda, Jan Obrębski, Zdzisław Gosiewski, Grzegorz Szuladziński, Piotr Witakowski, a ekspertami zostali Michael Baden, Andriej Iłłarionow.
11 kwietnia 2018 Podkomisja KBWLLP zaprezentowała Raport Techniczny. Według podkomisji na tragedię złożyło się szereg działań: od remontu samolotu, sposobu przygotowania oficjalnej delegacji rządowej do Katynia, po świadome fałszywe sprowadzenie samolotu do lądowania przez rosyjskich kontrolerów oraz awarie i eksplozje, które ostatecznie zniszczyły samolot. We wstępie do raportu podkomisja unieważniła raport komisji Jerzego Millera z 2011.
Według podkomisji, eksplozja kesonu baku balastowego była główną przyczyną zniszczeń Tu-154 na moment przed przyziemieniem. Wybuch zniszczył sam keson, czyli fragment lewej części centropłata, wraz z przednim dźwigarem i żebrami. Wybuch rozsadził trzecią salonkę zabijając wszystkich jej pasażerów i rozrzucając ich szczątki na całej długości wrakowiska. Równocześnie fala detonacyjna wysadziła lewe drzwi pasażerskie, które wbiły się na metr w ziemię, a tysiące fragmentów kuchni zostały rozproszone na 1/3 obszaru katastrofy. Fala detonacyjna idąca w kierunku ogona rozerwała ten fragment kadłuba i spowodowała wywinięcie lewej i prawej burty wraz z dachem na zewnątrz konstrukcji. Śladem przemieszczania się w kierunku ogona fali wybuchowej jest wyrwany na zewnątrz, wzdłuż lewej burty, panel przypodłogowy.
Według Podkomisji Raport Techniczny jest raportem cząstkowym, natomiast w wyniku anulowania ustaleń Raportu Millera z 2011 obecnie nie ma oficjalnego stanowiska państwa polskiego w sprawie katastrofy smoleńskiej – do czasu powstania raportu końcowego Podkomisji KBWLLP.
3 grudnia 2020 r. na stronie www podkomisji został upubliczniony materiał multimedialny, powtarzający prezentowane wcześniej stanowiska podkomisji nt. przebiegu katastrofy i jej przyczyn. 30 listopada 2020 r. podkomisja oficjalnie zakończyła prace.
23 grudnia 2021 Ministerstwo Obrony Narodowej poinformowało, realizując wyrok WSA w Warszawie w sprawie z wniosku posła Krzysztofa Brejzy, że łączny koszt prac Komisji w okresie do 24 lutego 2021 wyniósł prawie 23 miliony złotych. Podkomisja między innymi zleciła badanie przyczyn i wykonanie symulacji katastrofy amerykańskiemu instytutowi NIAR (National Institute for Aviation Research) z Uniwersytetu Wichita, czego koszt wyniósł prawie 8 milionów zł.
13 kwietnia 2022 podkomisja KBWLLP opublikowała raport, w którym napisano: „prawdziwą przyczyną katastrofy smoleńskiej były dwie eksplozje w końcowej fazie lotu. Pierwsza miała miejsce ponad 100 metrów przed miejscem, gdzie rosła brzoza na działce N. Bodina podczas odejścia na drugie zajście. Piloci konsekwentnie począwszy od pierwszej godziny lotu zapowiadali odejście w automacie w razie braku możliwości lądowania na skutek złej pogody. Zgodnie z zapowiedzią zaczęli swój plan realizować uzgodniwszy to przedtem z rosyjskimi kontrolerami lotu. Fałszywe sprowadzanie samolotu przez rosyjskich kontrolerów lotu, którzy w ostatniej fazie systematycznie przekazywali nieprawdziwe dane dotyczące odległości od pasa i kursu z pewnością utrudniło pracę pilotów. Piloci jednak nie popełnili żadnego błędu i we właściwym czasie podjęli decyzję o odejściu na drugi krąg.”
Według śledztwa dziennikarskiego telewizji TVN24, opublikowanego we wrześniu 2022 roku, podkomisja prezentując raport potraktowała wybiórczo i zmanipulowała ustalenia raportu instytutu NIAR, prezentowanego jako kluczowy dowód, podczas gdy w rzeczywistości symulacje tego raportu potwierdzają zderzenia samolotu z drzewami i urwanie końcówki skrzydła na skutek zderzenia z brzozą, a nie wybuchu, jak zaprezentowała komisja. W materiale TVN24 wypowiadali się również eksperci, biorący udział w pracach podkomisji, twierdzący, że niewygodne dowody w raporcie zostały przemilczane albo zinterpretowane niezgodnie z treścią. Między innymi Mirosław Tarasiński zaprzeczył, aby dokonał identyfikacji dźwięku wybuchu, jak miało wynikać z raportu. Według ustaleń dziennikarskich, podkomisja pominęła co najmniej cztery zamówione ekspertyzy zagranicznych podmiotów, które nie potwierdzały teorii zamachu, oraz usuwała swoich członków, którzy nie zgadzali się z tą wersją.
Najwyższa Izba Kontroli.
Od 6 grudnia 2010 do 1 grudnia 2011 Najwyższa Izba Kontroli przeprowadziła kontrolę kompleksową organizacji lotów i zapewnienia bezpieczeństwa osobom zajmującym kierownicze stanowiska w państwie, korzystającym z lotnictwa transportowego Sił Zbrojnych RP w latach 2005–2010 (oznaczoną nr I/10/001). Kontrolą objęto Kancelarię Prezesa Rady Ministrów, MON, MSZ, MSWiA, Dowództwo Sił Powietrznych, 36 Specjalny Pułk Lotnictwa Transportowego oraz BOR; dodatkowych informacji zasięgano m.in. w Kancelarii Prezydenta, Kancelarii Sejmu i Kancelarii Senatu.
Informacja o wynikach kontroli wraz z omówieniem prasowym została opublikowana na stronach internetowych NIK 9 marca 2012. Z dokumentu wynikało, że wyjazdy najważniejszych osób w państwie, korzystających z lotnictwa transportowego Sił Zbrojnych RP, były w latach 2005–2010 organizowane w sposób, który nie gwarantował należytego poziomu bezpieczeństwa. Brakowało spójnego systemu procedur, a istniejące przepisy były w wielu wypadkach lekceważone, czego przykładem był lot z 10 kwietnia 2010 roku, który w myśl obowiązującego w Polsce prawa w ogóle nie powinien się odbyć. Ponadto NIK opublikowała na swoich stronach wystąpienia pokontrolne, kierowane do poszczególnych podmiotów kontrolowanych. NIK oceniła "negatywnie" wywiązywanie się przez Szefa KPRM i KPRM z nałożonych obowiązków, z wyjątkiem organizacji wyjazdów premiera i wicepremierów, które oceniono "pozytywnie". Negatywnie została również oceniona działalność pozostałych podmiotów kontrolowanych – 36 Specjalnego Pułku Lotnictwa Transportowego, Dowództwa Sił Powietrznych, MON oraz MSZ. Wystąpienia pokontrolne kierowane do BOR i MSWiA pozostały niejawne.
Inne postępowania rosyjskie.
Specjalna komisja rządowa.
10 kwietnia 2010 premier Władimir Putin zatwierdził skład specjalnej komisji rządowej do zbadania przyczyn katastrofy. Jej wiceprzewodniczącymi zostali: wicepremier Rosji gen. Siergiej Iwanow, minister ds. sytuacji nadzwyczajnych gen. Siergiej Szojgu oraz gen. lotn. Tatjana Anodina, a członkami – minister transportu Igor Lewitin, minister zdrowia Tatjana Golikowa, minister spraw zagranicznych Siergiej Ławrow, minister spraw wewnętrznych gen. Raszyd Nurgalijew, pierwszy zastępca prokuratora generalnego gen. Aleksandr Bastrykin, gubernator obwodu smoleńskiego Siergiej Antufjew, szef Federalnej Agencji Transportu Lotniczego (Rosawiacja) Aleksandr Nieradźko, szef Federalnej Służby Nadzoru Transportu (Rostransnadzor) Giennadij Kurzienkow, dyrektor Departamentu Przemysłu i Infrastruktury Rządu Federacji Rosyjskiej Maksim Sokołow, dowódca rosyjskich Sił Powietrznych gen. Aleksandr Zielin i prezes koncernu lotniczego Tupolew Aleksandr Bobryszew.
13 kwietnia 2010 rosyjska komisja rządowa poinformowała, że zaczęto podnosić szczątki wraku Tu-154M; wykonano dokładne szkice miejsca katastrofy oraz lotnicze zdjęcia lotniska Siewiernyj i okolic. Tego samego dnia premier Władimir Putin scedował kierownictwo badaniami technicznymi i koordynację współpracy organizacji rosyjskich i zagranicznych na gen. lotn. Tatianę Anodinę, przewodniczącą Międzypaństwowego Komitetu Lotniczego (MAK) i wiceprzewodniczącą specjalnej rosyjskiej komisji rządowej; zarządzenie Władimira Putina określiło, że badanie katastrofy powinno być prowadzone zgodnie z Załącznikiem 13 do Konwencji chicagowskiej z 1944 roku o lotnictwie cywilnym. Ta decyzja została zaaprobowana przez rząd Rzeczypospolitej Polskiej. 13 kwietnia 2010 Tatiana Anodina, w porozumieniu z Ministerstwem Obrony RP, wydała rozporządzenie powołujące Komisję Techniczną do zbadania przyczyn katastrofy; jej przewodniczącym został Aleksiej N. Morozow, wiceprzewodniczący MAK, a wiceprzewodniczącym W.W. Soroczenko, zastępca Szefa Służby Bezpieczeństwa Lotów Lotnictwa Sił Zbrojnych Federacji Rosyjskiej.
24 kwietnia 2010 wiceprzewodniczący rosyjskiej komisji rządowej, wicepremier Siergiej Iwanow, zadeklarował, że Rosja przekaże Polsce wszystkie dane dotyczące katastrofy, a 7 lipca 2010 oświadczył, że Rosja przekazała stronie polskiej wszystkie dostępne dokumenty dotyczące badań w sprawie katastrofy.
15 stycznia 2011 poinformowano, że w związku z zakończeniem prac Komisji Technicznej MAK rosyjska komisja rządowa zakończyła prace i jej materiały przekazano do Komitetu Śledczego Federacji Rosyjskiej.
Wspólna komisja MAK i rosyjskiego Ministerstwa Obrony.
10 kwietnia 2010 powstała wspólna komisja Międzypaństwowego Komitetu Lotniczego (MAK) i rosyjskiego Ministerstwa Obrony do zbadania przyczyn katastrofy. W dniach 14–19 kwietnia 2010 zebrane szczątki samolotu Tu-154M przetransportowano na płytę lotniska Siewiernyj, gdzie ułożono je na wolnym powietrzu w skali rzeczywistej; nad szczątkami samolotu podjęła prace Komisja Techniczna MAK.
15 kwietnia 2010 eksperci rosyjscy przeprowadzili tzw. techniczny oblot lotniska w Smoleńsku; polskim ekspertom nie pozwolono siedzieć przy stanowiskach dowodzenia „ze względów bezpieczeństwa”, a wyników oblotu nigdy formalnie nie przekazano stronie polskiej.
19 maja 2010 gen. lotn. Tatjana Anodina, przewodnicząca Międzypaństwowego Komitetu Lotniczego, i Aleksiej Morozow, szef Komisji Technicznej MAK, oświadczyli na konferencji prasowej w Moskwie, że w czasie lotu w kokpicie rozlegały się głosy osób innych niż załoga (23 maja 2010 Edmund Klich stwierdził, że był wśród nich gen. Andrzej Błasik); stwierdzili, że dochodzenie prowadzone przez MAK wykluczyło, by w czasie lotu doszło do awarii sprzętu lotniczego, pożaru, wybuchu czy zamachu terrorystycznego. System TAWS, ostrzegający o przeszkodach terenowych, zadziałał na 18 sekund przed zderzeniem z przeszkodą, które zapoczątkowało niszczenie konstrukcji maszyny. Autopilot został wyłączony na 5 sekund (w tzw. kanale podłużnym) i na 4 sekundy (tzw. automatyczny ciąg) przed kolizją z drzewem. W trakcie podchodzenia do lądowania załoga nie miała aktualnych danych aeronawigacyjnych dla lotniska Siewiernyj, w tym aktualnych NOTAM. Komisja uznała, że identyczne były środki do zabezpieczenia lotniska w Smoleńsku 7 kwietnia, na przyjęcie samolotów z premierami Rosji Władimirem Putinem i Polski Donaldem Tuskiem, i 10 kwietnia – gdy miał tam lądować samolot z prezydentem Lechem Kaczyńskim. Anodina oświadczyła, że kwestia ewentualnego wywierania wpływu na załogę musi być jeszcze zbadana. Stwierdziła, że jeżeli Władimir Putin podejmie stosowną decyzję, kopie nagrań z czarnych skrzynek mogą zostać przekazane Polsce.
20 października 2010 MAK przekazał stronie polskiej projekt raportu końcowego na temat katastrofy, zawierający 72 wnioski dotyczące pośrednich i bezpośrednich przyczyn katastrofy oraz 7 rekomendacji dla cywilnych służb lotniczych; projekt raportu nie został upubliczniony.
12 stycznia 2011 MAK podczas konferencji prasowej upublicznił końcową wersję swojego raportu; tego samego dnia raport został przekazany stronie polskiej. Według tego raportu bezpośrednią przyczyną katastrofy były:
Wraz z raportem końcowym w dniu 12 stycznia 2011 na stronach internetowych MAK opublikowano również uwagi strony polskiej do projektu raportu końcowego MAK, przekazane 16 grudnia 2010 przez stronę polską i będące integralną częścią raportu końcowego MAK. W polskich uwagach wskazano m.in. na błędy popełnione przez kontrolerów lotów, zły stan techniczny lotniska, niezapewniający bezpieczeństwa lotów, i na opóźnione rozpoczęcie akcji ratowniczej na miejscu katastrofy. W dokumencie tym strona polska zwróciła się o ponowne sformułowanie przyczyn i okoliczności katastrofy oraz zaleceń profilaktycznych po uwzględnieniu wszystkich czynników mających wpływ na zaistnienie wypadku; zwracała uwagę, że niektóre stwierdzenia zawarte w raporcie nie znajdowały potwierdzenia w faktach lub nie były wystarczająco uzasadnione w analizie.
Koordynacja działań zmierzających do wyjaśnienia przyczyn katastrofy.
Niezależnie od prowadzonych po stronie polskiej postępowań, administracja rządowa oraz parlament utworzyły własne zespoły koordynujące działania dotyczące ustalenia przyczyn katastrofy.
Międzyresortowy zespół ds. koordynacji działań podejmowanych ....
Zarządzeniem z 11 kwietnia 2010 Prezes Rady Ministrów utworzył Międzyresortowy zespół do spraw koordynacji działań podejmowanych w związku z tragicznym wypadkiem lotniczym pod Smoleńskiem, będący jego organem pomocniczym. Jako zadania zespołu wskazano koordynację lub nadzór nad działaniami dotyczącymi ustalenia przyczyn katastrofy, udzielania pomocy rodzinom ofiar katastrofy, organizacji uroczystości pogrzebowych ofiar oraz funkcjonowania administracji publicznej.
W skład zespołu weszli: prezes Rady Ministrów Donald Tusk (przewodniczący), wiceprezes Rady Ministrów Waldemar Pawlak (wiceprzewodniczący) oraz członkowie – minister obrony narodowej Bogdan Klich, minister sprawiedliwości Krzysztof Kwiatkowski, minister spraw wewnętrznych i administracji Jerzy Miller, minister spraw zagranicznych Radosław Sikorski, minister – członek Rady Ministrów Michał Boni oraz szef Kancelarii Prezesa Rady Ministrów Tomasz Arabski.
Zespół parlamentarny ds. zbadania przyczyn katastrofy.
8 lipca 2010 posłowie i senatorowie Prawa i Sprawiedliwości utworzyli Zespół Parlamentarny ds. Zbadania Przyczyn Katastrofy Tu-154M z 10 kwietnia 2010 r., którego przewodniczącym został Antoni Macierewicz. Zadaniem tego zespołu jest koordynowanie działań obu izb parlamentu zmierzających do wyjaśnienia przyczyn i okoliczności katastrofy. Efekty pracy zespół parlamentarny publikuje na własnej stronie znajdującej się w domenie sejm.gov.pl.
W dniach 29–30 czerwca 2011 zespół zaprezentował na konferencjach prasowych z udziałem Jarosława Kaczyńskiego tzw. „Białą Księgę Smoleńskiej Tragedii”, liczący ok. 170 stron wybór dokumentów, który został opublikowany na sejmowych stronach Zespołu. W „Białej Księdze” sformułowano 19 wniosków wskazujących na przyczyny katastrofy leżące po stronie polskiej i rosyjskiej.
Dnia 28 marca 2012 odbyło się wysłuchanie publiczne w Parlamencie Europejskim w Brukseli obejmujące prezentację ustaleń ekspertów zaproszonych przez Zespół parlamentarny do zbadania przyczyn katastrofy. Ekspertami tymi byli:
Eksperci Zespołu zanegowali tezę, iż bezpośrednią przyczyną katastrofy było zderzenie z przeszkodą. Wiesław Binienda na podstawie przeprowadzonej symulacji komputerowej za pomocą programu symulacyjnego LS-DYNA stwierdził, że nawet gdyby samolot Tu-154 zaczepił o tzw. „brzozę smoleńską”, nie straciłby w wyniku tego zderzenia fragmentu skrzydła, gdyż według jego wniosków na podstawie symulacji w każdym badanym przypadku skrzydło przecięłoby brzozę bez uszczerbku dla jego siły nośnej. Według analizy Grzegorza Szuladzińskiego w ostatniej fazie lotu doszło do dwóch wybuchów – najpierw z lewej strony, w którego wyniku samolot miał stracić część lewego skrzydła, a następnie wewnątrz kadłuba. Według ekspertów Zespołu maszyny pracujące na pokładzie tupolewa uległy awarii przed kontaktem samolotu z ziemią.
4 kwietnia 2012 hipoteza Grzegorza Szuladzińskiego na temat dwufazowej destrukcji samolotu w powietrzu w wyniku wybuchów została zaprezentowana w czasie posiedzenia Zespołu parlamentarnego w Sejmie, a 16 maja 2012 opublikowano jego raport na ten temat, w którym stwierdzono m.in., że "samo lądowanie (czy upadek) w terenie zadrzewionym, wszystko jedno jak niekorzystne i pod jakim kątem, nie mogło w żadnym wypadku spowodować takiego rozczłonkowania konstrukcji, które zostało udokumentowane". Według raportu Grzegorza Szuladzińskiego najważniejszą przyczyną katastrofy były wybuchy w czasie podejścia do lądowania, które zapoczątkowały destrukcję samolotu jeszcze w powietrzu; świadczyć ma o tym m.in. duża liczba odłamków na miejscu katastrofy, które zgodnie z ekspertyzą nie mogły powstać w inny sposób niż w wyniku eksplozji. W raporcie zwrócono uwagę, że w niektórych odłamkach widać otwory po nitach, co według Grzegorza Szuladzińskiego czyni mało prawdopodobnym ich powstanie wskutek działania sił stycznych do poszycia.
W lipcu 2012 roku Zespół złożył zawiadomienie o możliwości popełnienia przestępstwa przez Jerzego Millera oraz członków Komisji Badania Wypadków Lotniczych Lotnictwa Państwowego (KBWLLP). W uzasadnieniu zawiadomienia stwierdzono, że odczyt parametrów ze wskaźników widocznych na wizualizacji ostatnich minut lotu tupolewa, dołączonej we wrześniu 2011 roku do raportu KBWLLP, jest według Zespołu sprzeczny z wnioskami raportu i z animacją będącą częścią wizualizacji. Według Zespołu samolot nie mógł utracić fragmentu lewego skrzydła w wyniku kolizji z brzozą, ponieważ w momencie przelotu nad nią znajdował się na wysokości 18,6 metra ponad ziemią, co według treści zawiadomienia wynika z parametrów opublikowanych w wizualizacji KBWLLP.
W sierpniu 2012 roku Zespół upublicznił raport zatytułowany „28 miesięcy po Smoleńsku”, a 10 września 2012 jego tekst został opublikowany na sejmowych stronach Zespołu. W opracowaniu przedstawiono najważniejsze kwestie, którymi Zespół zajmował się przez dwa i pół roku: przygotowania do wizyty, przebieg katastrofy i wydarzenia, które nastąpiły po niej.
31 października na konferencji w Sejmie przewodniczącego Zespołu Parlamentarnego Antoniego Macierewicza z udziałem Stanisława Zagrodzkiego, kuzyna Ewy Bąkowskiej, zaprezentowano wstępne wyniki badań laboratoryjnych fragmentu jej ubioru i pasa bezpieczeństwa fotela TU-154, które to S. Zagrodzki pozyskał w Moskwie przy okazji identyfikacji zwłok w dniu 14 kwietnia 2010 Ekspertyzy przeprowadzono w placówce uniwersyteckiej w USA. Trzy próby fragmentu pasa, przeprowadzone dwukrotnie w ciągu 24 godzin wykazały obecność trotylu.
10 kwietnia 2013, w trzecią rocznicę katastrofy, Zespół zaprezentował raport dotyczący katastrofy, przedstawiając hipotezy sugerujące, iż wybuch był przyczyną katastrofy. W raportcie m.in. stwierdzone jest, że według danych MSL „samolot jeszcze przed szosą Kutuzowa znajdował się na bezpiecznej wysokości ponad 30 metrów nad poziomem pasa”, wnioskując, iż samolot nie uderzył w brzozę. Raport ten został ostro skrytykowany m.in. przez szefa Państwowej Komisji Badań Wypadków Lotniczych, prof. Pawła Artymowicza oraz redaktorów naczelnych „Przeglądu Lotniczego”, którzy stwierdzili, że przedstawione tezy „nie są zgodne z wiedzą naukową na poziomie liceum”.
Inne badania naukowe przebiegu katastrofy.
Katastrofa smoleńska stała się tematem badań naukowych prowadzonych przez przedstawicieli nauk technicznych i nauk ścisłych. Podjął je m.in. Paweł Artymowicz. 28 maja 2012 w Kazimierzu Dolnym odbyła się sesja naukowa zorganizowana przez Polskie Towarzystwo Mechaniki Teoretycznej i Stosowanej, podczas której trwały długie dyskusje na temat różnych naukowych aspektów katastrofy. W trakcie sesji niektórzy uczestnicy dyskusji namawiali członków Komisji Badania Wypadków Lotniczych Lotnictwa Państwowego (KBWLLP) do przedyskutowania swoich wyników ze współpracownikami Zespołu parlamentarnego ds. zbadania przyczyn katastrofy, lecz spotkało się to ze zdecydowaną odmową. Argumentem był brak dostępu do pełnych zapisów rejestratora parametrów lotu (FDR) przez kogokolwiek poza MAK, KBWLLP i prokuraturą. W związku z tym stwierdzono, że badania ekspertów Zespołu nie są oparte na ścisłych danych ani na właściwej metodologii.
W dniach 22 i 23 października 2012, w Warszawie, na Uniwersytecie Kardynała Stefana Wyszyńskiego odbywała się konferencja naukowa mająca na celu stworzenie forum dla przedstawienia interdyscyplinarnych badań dotyczących mechaniki lotu i zniszczenia samolotu Tu-154M. Uczestniczyło w niej ponad 100 akademików z polskich i zagranicznych uczelni technicznych. W składzie komitetu organizacyjnego konferencji byli dr hab. inż. Piotr Witakowski (przewodniczący), prof. Andrzej Wiśniewski (wiceprzewodniczący), dr hab. inż. Paweł Staszewski (skarbnik), dr hab. Jerzy Urbanowicz (sekretarz), Chris Cieszewski (kontakty zagraniczne) oraz dr inż. Wojciech Biliński (sprawy wydawnicze). Przewodniczącym komitetu naukowego konferencji był prof. Tadeusz Kaczorek, wiceprzewodniczącym prof. Jacek Rońda, członkami prezydium profesorowie Kazimierz Flaga, Robert Gałązka, Lucjan Piela i Piotr Witakowski, a członkami honorowymi profesorowie Janusz Turowski i Jan Węglarz. Konferencja odbywała się za zamkniętymi drzwiami, jednak transmitowano ją w internecie.
Jednym z celów konferencji była próba wykonania tzw. zadania odwrotnego, czyli ustalenia położenia samolotu i prędkości jego szczątków w momencie zdefragmentowania na podstawie dokumentacji technicznej maszyny oraz dokumentacji fotograficznej szczątków i ich usytuowania na wrakowisku. Niektórzy z naukowców przedstawili teorie, iż na pokładzie samolotu nastąpił wybuch, oraz twierdzili, że ich wyniki badań nie zgadzają się z raportem MAK.
Kolejne edycje Konferencji Smoleńskiej zostały zorganizowane w październiku 2013 i 2014 roku, a także w listopadzie 2015.
Kontrowersje związane z badaniem przyczyn katastrofy.
Po rozpoczęciu śledztwa pojawiły się krytyczne głosy, że rząd polski wyraził zgodę na badanie katastrofy przez stronę rosyjską na podstawie Konwencji chicagowskiej z 1944 roku o lotnictwie cywilnym, a nie wspólnie przez właściwe organy polskie i rosyjskie na podstawie art. 11 Porozumienia między Ministerstwem Obrony RP a Ministerstwem Obrony Narodowej Federacji Rosyjskiej w sprawie zasad wzajemnego ruchu lotniczego wojskowych statków powietrznych RP i Federacji Rosyjskiej w przestrzeni powietrznej obu państw z 7 lipca 1993; powstały rozbieżne opinie prawne na ten temat. Utworzono Ruch 10 Kwietnia, zainicjowany przez kilka organizacji społecznych i instytucji, domagający się powołania międzynarodowej komisji do zbadania przyczyn katastrofy. 25 maja 2010 grupa rosyjskich dysydentów, w tym Władimir Bukowski i Natalia Gorbaniewska, wyraziła zaniepokojenie przebiegiem śledztwa. 30 czerwca 2010 członek amerykańskiej Izby Reprezentantów z Nowego Jorku Peter T. King zgłosił projekt rezolucji wzywającej do przeprowadzenia niezależnego, międzynarodowego dochodzenia w sprawie katastrofy (111th Congress, H.RES.1489.IH). W 2010 roku Stowarzyszenie Rodzin Katyń 2010, skupiające część rodzin ofiar, zebrało ponad 300 tys. podpisów pod petycją do polskich władz w sprawie powołania międzynarodowej komisji; w 2011 roku liczba podpisów wzrosła do ponad 400 tys. i petycja została skierowana również do Parlamentu Europejskiego, który 24 kwietnia 2012 podjął decyzję, że nie będzie jej rozpatrywać. W maju 2012 roku polski rząd został wezwany do wszczęcia niezależnego, międzynarodowego śledztwa w sprawie katastrofy w uchwale podjętej przez Radę Dyrektorów Kongresu Polonii Amerykańskiej.
Media zwracały uwagę na złe zabezpieczenie miejsca katastrofy, co doprowadziło do przejęcia części niewielkich szczątków samolotu i przedmiotów należących do ofiar przez osoby prywatne i do pokątnego handlu tymi elementami.
Kontrowersje wzbudził sposób postępowania strony rosyjskiej z wrakiem samolotu, będącym jednym z dowodów rzeczowych w śledztwie. 21 września 2010 Telewizja Polska wyemitowała niepublikowane wcześniej materiały filmowe, na których podstawie wszczęto w Polsce śledztwo w sprawie niszczenia wraku; zarejestrowano na nich, jak w trakcie akcji zabezpieczania szczątków samolotu na miejscu katastrofy w kwietniu 2010 roku rosyjscy funkcjonariusze tną części wraku piłami elektrycznymi; jedno z ocalałych okien samolotu zostało wybite łomem. W późniejszym okresie szczątki samolotu składowano na wolnym powietrzu, gdzie niszczały.
W marcu 2012 roku grupa 18 naukowców Uniwersytetu Warszawskiego skrytykowała w liście otwartym dotychczasowe badania katastrofy (nieprzedstawienie wyników badań kinematycznych i laboratoryjnych, ogłaszanie domniemań, według sygnatariuszy listu „nawet bez żadnych podstaw”) i poinformowała, że „grupa inicjatywna profesorów mechaniki i fizyki z całej Polski poszukuje jak najszerszego poparcia profesorów i doktorów habilitowanych z zakresu nauk technicznych i ścisłych w celu intensyfikacji badania katastrofy metodami naukowymi”.
Zastrzeżenia wzbudziły również doniesienia o umyciu przez Rosjan wraku.
Upublicznienie stenogramów zapisów rejestratorów danych i rozmów kontrolerów lotów.
1 czerwca 2010 na stronach internetowych polskiego Ministerstwa Spraw Wewnętrznych i Administracji opublikowano stenogramy zapisów jednego z dwóch rejestratorów katastroficznych samolotu (rejestratora dźwięku MARS-BM), sporządzone 2 maja i przekazane 31 maja przez stronę rosyjską. Według ujawnionego stenogramu, obejmującego ok. 38 minut rozmów, rejestrator dźwięku zakończył pracę o godz. 10:41:05,4 czasu moskiewskiego. Upublicznienie stenogramów nastąpiło na podstawie decyzji politycznej Władimira Putina i Donalda Tuska; 31 maja 2010 strony polska i rosyjska podpisały w tej sprawie memorandum, którego treść nie została udostępniona mediom.
Zapisy parametrów lotu zarejestrowane przez rejestrator eksploatacyjny ATM-QAR, którą deszyfrowano w kwietniu 2010 roku w Instytucie Technicznym Wojsk Lotniczych w Warszawie, pozostały utajnione (był to tzw. rejestrator szybkiego dostępu wyprodukowany w Polsce; na początku maja oryginał urządzenia odesłano wraz z analizą do Rosji).
W 2010 roku nie upubliczniono również nagrań rozmów kontrolerów lotów, obejmujących rozmowy telefoniczne, korespondencję radiową oraz rozmowy pomiędzy osobami na stanowisku dowodzenia, przekazanych w kwietniu 2010 roku przez stronę rosyjską Komisji Badania Wypadków Lotniczych Lotnictwa Państwowego (KBWLLP).
Upublicznienie rozmów prowadzonych na stanowisku dowodzenia nastąpiło w dniu 18 stycznia 2011, po opublikowaniu raportu końcowego MAK i polskich uwag do tego raportu. Rozmowy kontrolerów upubliczniła najpierw polska Komisja Badania Wypadków Lotniczych Lotnictwa Państwowego (KBWLLP), a w kilka godzin później MAK.
5 września 2011 nowe wersje stenogramów rozmów załogi i kontrolerów lotów zostały upublicznione przez KBWLLP w tzw. „Protokole z badania zdarzenia lotniczego nr 192/2010/11”, opublikowanym na stronach KBWLLP i MSWiA.
16 stycznia 2012 polscy prokuratorzy wojskowi zaprezentowali na konferencji prasowej złożoną do akt śledztwa opinię biegłych z krakowskiego Instytutu Ekspertyz Sądowych, zawierającą nową wersję odczytu czarnej skrzynki Tu-154M.
7 kwietnia 2015 dziennikarze RMF FM opublikowali informację o kolejnym odczycie zapisu rozmów w kokpicie samolotu, mający zawierać o 1/3 więcej treści.
Kradzieże na miejscu katastrofy.
W dniach 10–12 kwietnia 2010 czterej żołnierze rosyjskich Sił Powietrznych z lotniska Siewiernyj dokonali kradzieży pieniędzy na kwotę 60 345 rubli (ok. 6 tys. złotych) z konta jednej z ofiar, Andrzeja Przewoźnika, posługując się jego kartami bankowymi, na których znajdowały się środki na ponad 379 tys. rubli (ok. 38 tys. złotych) znalezionymi na miejscu katastrofy. Przestępcy początkowo chcieli wypłacić całą kwotę z kart, ale ze względu na ustalony limit wypłat gotówki nie udało się tego dokonać. Łącznie dokonano 3 transakcji, które były dokonane na terenie Smoleńska. Zostali oni postawieni w stan oskarżenia i przyznali się do winy; odrębne śledztwa w tej sprawie prowadziły prokuratura polska i rosyjska przy współpracy polskiej Agencji Bezpieczeństwa Wewnętrznego.
Ponadto rodziny ofiar lub ich pełnomocnicy zgłaszali zaginięcie niektórych cennych przedmiotów. Rodzina Janusza Kochanowskiego zwróciła uwagę na zaginięcie telefonu komórkowego (oddano jej jednak inne przedmioty, np. wizytówki). Pełnomocnik rodziny Szczygłów wskazał, że rodzinie nie zwrócono cennego zegarka Longines należącego do Aleksandra Szczygły (zachowały się natomiast m.in. paszport i klucze).
W październiku 2011 roku do Wojskowej Prokuratury Okręgowej w Warszawie wpłynęły dwa zawiadomienia o możliwości popełnienia przestępstwa przez nieustalonych sprawców, którzy mogli okraść zwłoki ofiar katastrofy smoleńskiej. Zawiadomienia dotyczą złotej obrączki Tomasza Merty oraz sygnetu Wojciecha Seweryna – w obu przypadkach przedmioty te widoczne są na wykonanych w Rosji zdjęciach ofiar, natomiast nie zostały one później przekazane rodzinom.
11 września 2013 Garnizonowy Sąd Wojskowy w Smoleńsku wydał nieprawomocne wyroki skazujące na czterech żołnierzy rosyjskich, którzy dokonali kradzieży przedmiotów należących do Andrzeja Przewoźnika na miejscu katastrofy (główny oskarżony został skazany na dwa lata pozbawienia wolności w kolonii karnej, a trzej pozostali na kary pozbawienia wolności w zawieszeniu od roku i ośmiu miesięcy do 2 lat).
Hipotezy o zamachu.
13 kwietnia 2010 brytyjski dziennik „The Times” wyraził opinię, że śledztwo w sprawie katastrofy powinno być prowadzone jawnie, gdyż jego utajnienie doprowadzi do powstania teorii spiskowych, podobnie jak w przypadku katastrofy w Gibraltarze. Hipotezy dotyczące zamachu powstały bezpośrednio po katastrofie; ich zwolennicy oskarżali o jej spowodowanie rosyjskie służby specjalne; sugerowali, że rosyjscy „twardogłowi” dokonali sabotażu samolotu, by osłabić pozycję Władimira Putina. W 2011 roku w Polsce ukazało się kilka książek poświęconych hipotezie zamachu (Leszek Szymowski: "Zamach w Smoleńsku. Niepublikowane dowody zbrodni"; "Zbrodnia smoleńska. Anatomia zamachu"; Aleksander Ścios: "Zbrodnia smoleńska. Anatomia dezinformacji"; Jacek Trznadel: "Wokół zamachu smoleńskiego").
Hipoteza zamachu była jednym z wątków śledczych badanych przez polską prokuraturę wojskową. We wrześniu 2011 roku opublikowano sprawozdanie Wojskowego Instytutu Chemii i Radiometrii w Warszawie, który na zlecenie Wojskowej Prokuratury Okręgowej w Warszawie (śledztwo o sygnaturze akt Po.Śl. 54/10) zbadał 8 przedmiotów należących do ofiar katastrofy i 18 czerwca 2010 wydał orzeczenie, że w próbkach tych nie stwierdzono radioaktywności, bojowych środków trujących ani materiałów wybuchowych („dinitrotoluenu, nitroglikolu, nitrogliceryny, trinitrotoluenu, heksogenu, "oktogonu" oraz pentrytu”). Mimo to polscy śledczy nie zrezygnowali z badania wersji o działaniu osób trzecich: analizowali między innymi możliwość tzw. meaconingu (wywołania zakłóceń w pracy samolotu przy użyciu nowoczesnych urządzeń technicznych). 1 kwietnia 2011 poinformowano, że polscy śledczy zakończyli badanie hipotezy zamachu, nie znajdując na niego dowodów. 19 kwietnia 2011 rzecznik Naczelnej Prokuratury Wojskowej doprecyzował te informacje, podając, że 1 kwietnia 2011 „nie stwierdzono, że prokuratura wyklucza wątek zamachu, tylko że dotychczasowe efekty śledztwa wykluczają wątek zamachu”.
Ofiary katastrofy.
Lista ofiar.
Wśród ofiar katastrofy znajdował się prezydent Rzeczypospolitej Polskiej Lech Kaczyński, jego małżonka Maria Kaczyńska, ostatni prezydent RP na uchodźstwie Ryszard Kaczorowski, szefowie polskich instytucji państwowych, przedstawiciele Sejmu, Senatu, Kancelarii Prezydenta, duchowieństwa, organizacji społecznych i Sił Zbrojnych RP, a także członkowie załogi samolotu, funkcjonariusze Biura Ochrony Rządu i osoby towarzyszące.
Identyfikacja ofiar.
Identyfikacja ofiar katastrofy miała miejsce w kwietniu 2010 roku; w tym czasie ich zwłoki zostały przetransportowane do Polski. Pierwsza znalazła się w Polsce trumna z ciałem prezydenta Lecha Kaczyńskiego, przewieziona wojskowym samolotem ze Smoleńska do Warszawy w dniu 11 kwietnia.
Do 21 listopada 2012 w wyniku ekshumacji prowadzonych przez prokuraturę wojskową ustalono, że ciała sześciu ofiar katastrofy, w tym Ryszarda Kaczorowskiego i Anny Walentynowicz, pochowano w niewłaściwych grobach pod innymi nazwiskami, co potwierdziły wyniki badań genetycznych.
Następstwa katastrofy.
Urzędy państwowe i instytucje.
Po katastrofie rządowego samolotu wiele instytucji i urzędów państwowych pozostało bez obsady. Zgodnie z art. 131 pkt 2 Konstytucji Rzeczypospolitej Polskiej powstał wakat na stanowisku prezydenta Rzeczypospolitej. Od 10 kwietnia 2010 do 6 sierpnia 2010 obowiązki prezydenta, do czasu wyboru i zaprzysiężenia nowej głowy państwa, tymczasowo wykonywali kolejno marszałek Sejmu Bronisław Komorowski, marszałek Senatu Bogdan Borusewicz i marszałek Sejmu Grzegorz Schetyna. Zgodnie z Konstytucją w czerwcu i lipcu 2010 roku odbyły się wybory prezydenckie. Nowym prezydentem RP został Bronisław Komorowski.
Bezpieczeństwo państwa.
Bezpośrednio po katastrofie we wszystkich dowództwach i najważniejszych sztabach Sił Zbrojnych RP zostały powołane zespoły kryzysowe; przedstawiciel Ministerstwa Obrony Narodowej oświadczył, że nie doszło do zagrożenia dla funkcjonowania armii i dla bezpieczeństwa państwa.
13 maja 2010 w amerykańskim dzienniku „The Washington Times” ukazał się artykuł powołujący się na anonimowe źródła w strukturach NATO, twierdzące, że w wyniku katastrofy rosyjskie służby specjalne uzyskały dostęp do wielu danych objętych klauzulą tajności i że istnieje podejrzenie, iż są wśród nich ściśle tajne kody stosowane przez armie NATO do bezpiecznej komunikacji satelitarnej. Tego samego dnia polska Służba Kontrwywiadu Wojskowego wydała komunikat, iż żaden z wyższych dowódców wojskowych, którzy zginęli w katastrofie samolotu TU-154M, nie posiadał przy sobie urządzeń umożliwiających gromadzenie bądź przetwarzanie informacji niejawnych; na pokładzie samolotu nie znajdowały się żadne wojskowe materiały kryptograficzne.
4 kwietnia 2011 Zespół Ekspertów Niezależnych (ZEN) w składzie dr hab. Krzysztof Rybiński, Marcin Gomoła, dr Przemysław Guła, gen. Waldemar Skrzypczak i gen. Sławomir Petelicki opublikował raport zatytułowany „Dlaczego musiało dojść do katastrofy smoleńskiej”, w którym przedstawiono fakty i wskazania mające na celu odbudowę systemu bezpieczeństwa Polski, a także zażądano ukarania winnych zaniedbań, które spowodowały katastrofę.
Reakcje na katastrofę.
Reakcje w Polsce.
Po ukazaniu się pierwszych wiadomości o katastrofie przed Pałacem Prezydenckim w Warszawie zgromadziły się tłumy ludzi. Składano kwiaty i wieńce, palono znicze, opuszczono do połowy flagę przed pałacem prezydenckim, odmawiano modlitwy; o godz. 18:00 w wielu miastach rozpoczęły się msze w intencji ofiar katastrofy. W dniach 10–18 kwietnia w Polsce obowiązywała żałoba narodowa; w jej czasie w przeszło 60 polskich miastach odbyły się marsze pamięci w hołdzie ofiarom katastrofy, niekiedy wiążące się z obchodami 70. rocznicy zbrodni katyńskiej. W pogrzebie Lecha Kaczyńskiego i jego małżonki Marii, który odbył się 18 kwietnia w Krakowie, uczestniczyło przeszło 150 tys. osób; uroczystość oglądało w telewizji ponad 13 milionów widzów. W wyniku katastrofy powstały nowe organizacje i inicjatywy społeczne.
Pełniący obowiązki prezydenta RP, Bronisław Komorowski, postanowieniem z 16 kwietnia 2010 za wybitne zasługi w służbie państwu i społeczeństwu uhonorował pośmiertnie odznaczeniami państwowymi Orderu Odrodzenia Polski 91 ofiar katastrofy, zaś postanowieniem z 6 maja 2010 za wybitne zasługi i zaangażowanie w działania podjęte przez stronę rosyjską po katastrofie polskiego samolotu specjalnego pod Smoleńskiem odznaczył 20 obywateli Federacji Rosyjskiej Krzyżem Oficerskim Orderu Zasługi Rzeczypospolitej Polskiej.
Reakcje na świecie.
Żałoby narodowe i kondolencje.
Po katastrofie 23 państwa ogłosiły żałobę narodową, a wyrazy ubolewania oraz kondolencje zostały przesłane przez wiele państw świata i organizacji międzynarodowych. Ofiary uczczono także minutą ciszy podczas rozgrywek sportowych.
Reakcje w Rosji.
Reakcje przywódców i społeczeństwa rosyjskiego na katastrofę wywołały dyskusje na temat przyszłości stosunków polsko-rosyjskich.
Reakcje w Katyniu.
Na Polskim Cmentarzu Wojennym w Katyniu oczekiwano na przybycie polskiej delegacji z prezydentem RP Lechem Kaczyńskim na czele. Po otrzymaniu wiadomości o katastrofie rozpoczęła się msza św. w intencji żołnierzy, ofiar zbrodni katyńskiej, a także ofiar katastrofy, którą – w zastępstwie za biskupa polowego WP Tadeusza Płoskiego, który zginął w katastrofie – odprawił ks. inf. Julian Żołnierkiewicz, a kazanie wygłosił o. Ptolemeusz Kuczmik OFM; kapelanów wojskowych reprezentował ks. mjr Józef Grecki.
Pomniki, tablice pamiątkowe i miejsca pamięci.
Na terenie Polski i poza jej granicami powstały pomniki i tablice pamiątkowe upamiętniające ofiary katastrofy; w wielu miastach i miejscowościach posadzono dęby pamięci poświęcone ofiarom.
Katastrofa w Smoleńsku w kulturze popularnej.
Filmografia.
Filmy dokumentalne.
Oprócz amatorskiego filmu "Samolot płonie" z 10 kwietnia 2010 powstało wiele filmów dokumentalnych poświęconych katastrofie:
Spektakle.
Powstały spektakle poświęcone katastrofie w Smoleńsku:
Muzyka.
W dniu katastrofy Dominik Grabowski, znany jako Doniu z Ascetoholix, nagrał i umieścił w portalu YouTube utwór "Czarna sobota". Kilka miesięcy później utwór pt. "Dokąd idziesz Polsko" nagrał Tede.
W 2010 roku gruzińska kompozytorka Tamar Salukwadze skomponowała symfonię zatytułowaną "Katin 2010" („Katyń 2010”) poświęconą pamięci Lecha Kaczyńskiego, Marii Kaczyńskiej i pozostałych ofiar katastrofy w Smoleńsku. Utwór ten został nagrany przez orkiestrę Państwowego Teatru Opery i Baletu w Tbilisi pod dyrekcją Dawita Mukerii i był nadawany przez Radio Muza w Tbilisi.
Bibliografia.
Ukazały się książki na temat katastrofy, o różnym charakterze: reporterskie i śledcze, wspomnieniowe oraz literackie; niektóre z tych publikacji wzbudziły kontrowersje.
Numizmatyka i filatelistyka.
Monety kolekcjonerskie.
Polska.
W 2011 roku Narodowy Bank Polski upamiętnił katastrofę wybijając cztery monety kolekcjonerskie, oraz jedną monetę okolicznościową:
W 2020 NBP upamiętniając 10. rocznicę katastrofy wybił dwie monety kolekcjonerskie:

</doc>
<doc id="1949410" url="https://pl.wikipedia.org/wiki?curid=1949410" title="Stadensen">
Stadensen

Stadensen – dzielnica gminy Wrestedt w Niemczech, w kraju związkowym Dolna Saksonia, w powiecie Uelzen, w gminie zbiorowej Aue.
Do 31 października 2011 była to gmina wchodząca w skład gminy zbiorowej Wrestedt.

</doc>
<doc id="1949413" url="https://pl.wikipedia.org/wiki?curid=1949413" title="Rina Morelli">
Rina Morelli

Rina Morelli (ur. 6 grudnia 1908 w Neapolu, zm. 17 lipca 1976 w Rzymie) – włoska aktorka występująca w latach 30. w wielu zespołach teatralnych. Od 1946 we własnym, założonym wespół z P. Stoppą.
Wybrane role dramatyczne:
Wybrane role filmowe:

</doc>
<doc id="1949431" url="https://pl.wikipedia.org/wiki?curid=1949431" title="Mia Gommers">
Mia Gommers

Maria Francisca Philomena „Mia” Gommers (ur. 26 września 1939 w Stein w prowincji Limburgia) – holenderska lekkoatletka, specjalizująca się w biegach średniodystansowych, brązowa medalistka igrzysk olimpijskich z 1968 r. z Meksyku, w biegu na 800 metrów.

</doc>
<doc id="1949439" url="https://pl.wikipedia.org/wiki?curid=1949439" title="Szasu">
Szasu

Szasu – egipskie słowo określające Beduinów, zamieszkujących tereny na wschód od starożytnego Egiptu – w ziemi Kanaan, w południowej Transjordanii i na półwyspie Synaj, a także na terytorium Lewantu w XV wieku p.n.e. aż do Trzeciego Okresu Przejściowego. 
Nazwa wzięła się z transliteracji egipskiego słowa "š3sw", oznaczającego "tych, którzy przemieszczają się pieszo", określającego pogardzanych przez Egipcjan Beduinów. Po raz pierwszy termin użyto w XV wieku p.n.e. Pojawia się on na liście wrogów umieszczonej na kolumnie w świątyni w Soleb, zbudowanej przez Amenhotepa III. Skopiowana później przez Ramzesa II w Amarze i w Akszy, lista ta wymienia sześć grup Szasu: Szasu z "S'rr", Szasu z "Lbn", Szasu z "Sm't", Szasu z "Wrbr", Szasu z "Yhw" i Szasu z "Pysps". 
Szasu z Yhw.
Na jednym z napisów ze świątyni w Solebie jest mowa o "Szasu z Yhw". M. Astour stwierdził, że hieroglify odpowiadają bardzo dokładnie hebrajskiemu tetragramowi JHWH, stanowiącemu zapis imienia Boga, Jahwe. Jest to najstarszy znany zapis tego imienia, starszy o 500 lat od imienia na Steli Meszy. Doprowadziło to znaczną liczbę uczonych, wśród nich Donalda B. Redforda, Jeana Leclenta, Shmuela Ahituva, Rolanda de Vauxa oraz Williama G. Devera do wniosku, że lud identyfikowany z nazwą "Izrael" (Hebrajczycy) na Steli Meszy był nazywany przez Egipcjan Szasu, a imię wyryte na kolumnie w Solebie odpowiada hebrajskiemu tetragramowi JHWH.
Proponowane powiązanie między Izraelitami i Szasu może być jednak ograniczone przez fakt, że grupy znane później jako Izraelici nie są opisane i przedstawione jako Szasu w żadnych innych źródłach.

</doc>
<doc id="1949447" url="https://pl.wikipedia.org/wiki?curid=1949447" title="Itamar Batista">
Itamar Batista

Itamar, właśc. Itamar Batista da Silva (ur. 12 kwietnia 1980 w Santa Maria) – brazylijski piłkarz występujący najczęściej na pozycji napastnika, obecnie zawodnik Al–Rajjan. Posiada również obywatelstwo portugalskie.

</doc>
<doc id="1949448" url="https://pl.wikipedia.org/wiki?curid=1949448" title="Hildegard Falck">
Hildegard Falck

Hildegard Falck (z domu Janze, ur. 8 czerwca 1949 w Bad Münder am Deister) – niemiecka lekkoatletka, specjalizująca się w biegach średniodystansowych, dwukrotna medalistka igrzysk olimpijskich z 1972 r. z Monachium: złota w biegu na 800 metrów oraz brązowa w sztafecie 4 x 400 metrów.

</doc>
<doc id="1949461" url="https://pl.wikipedia.org/wiki?curid=1949461" title="MMHMM">
MMHMM

MMHMM ("Mmhmmm", "mmhmm", "MmHmm") – czwarty studyjny album Relient K wydany w listopadzie 2004 roku, który przyniósł zespołowi sławę. Wraz z wydaniem krążka z zespołu odszedł również jeden z założycieli – Brian Pittman.
Płyta została wydana nie tylko przez wytwórnię Capitol i Gotee, ale również przez Mono Vs Stereo w wersji winylowej. Kolejna edycja zawiera również tytułowy singel z "Apathetic Way to Be EP".
"MMHMM" przyniosła grupie nominację do "Juno Award" w kategorii "współczesny chrześcijański/gospel album roku 2006". Oprócz tego w 2005 zyskała status złotej płyty w Stanach Zjednoczonych (ponad 800000 sprzedanych kopii).
Lista utworów.
Autorem wszystkich piosenek jest Matthew Thiessen.

</doc>
<doc id="1949462" url="https://pl.wikipedia.org/wiki?curid=1949462" title="Miron Chodakowski">
Miron Chodakowski



</doc>
<doc id="1949464" url="https://pl.wikipedia.org/wiki?curid=1949464" title="Zofia Kruszyńska-Gust">
Zofia Kruszyńska-Gust

Zofia Kruszyńska-Gust (ur. 10 maja 1952 w Gdańsku) – polska nauczycielka, związana z opozycją od końca lat 70. XX wieku, współpracowniczka Komitetu Obrony Robotników. Od 2006 do 2010 pracownica Kancelarii Prezydenta RP Lecha Kaczyńskiego.
Życiorys.
W 1975 ukończyła filologię polską na Uniwersytecie Gdańskim. Po studiach stażystka i pracownica Wydziału Koła Gospodyń Wiejskich Wojewódzkiego Związku Kółek Rolniczych w Gdańsku, a w latach 1979–1980 nauczycielka w szkole podstawowej w Gdańsku. 
W końcu lat 70. XX wieku związała się z opozycją, została współpracowniczką Komitetu Obrony Robotników. Uczestniczyła w protestach, kolportowaniu niezależnych wydawnictw, w 1979 współzałożycielka i sygnatariuszka deklaracji ideowej Ruchu Młodej Polski. Była uczestniczką Ruchu Obrony Praw Człowieka i Obywatela (ROPCiO). W sierpniu 1980 uczestniczyła w strajku w Stoczni Gdańskiej im. Lenina i Porcie Gdańskim. W latach 80. była pracownicą Komisji Krajowej NSZZ "Solidarność", na przełomie lat 80. i 90. XX wieku także sekretarką Lecha Wałęsy.
W kolejnych latach ponownie wróciła do zawodu nauczycielki i pracowała w zawodzie do 2003. Później została inspektorem w Urzędzie Miasta Gdańska i zaangażowała się ponownie w działalność polityczną. Była dyrektorką biura europosłanki Anny Fotygi, a w 2006 została pracownicą Kancelarii Prezydenta RP Lecha Kaczyńskiego, pełniąc funkcję m.in. Zastępcy Szefa Gabinetu Prezydenta RP.
10 kwietnia 2010 jako jedyna nie stawiła się do odprawy na lotnisku Okęcie na lot samolotem rządowym, którym delegacja Polski miała udać się na obchody związane z 70. rocznicą zbrodni katyńskiej, a który rozbił się przy podchodzeniu do lądowania na lotnisku Smoleńsk-Siewiernyj w Smoleńsku.
Jej mężem był Ireneusz Gust.
Odznaczenia i nagrody.
Za zasługi otrzymała w 2001 odznakę Zasłużony Działacz Kultury, a w 2005 prezydent Gdańska wyróżnił ją pamiątkowym medalem z okazji 25-lecia podpisania porozumień sierpniowych jako jedną ze 130 osób związanych z działalnością opozycyjną w latach 70. i 80. XX w. 30 sierpnia 2018 została odznaczona Krzyżem Wolności i Solidarności.

</doc>
<doc id="1949467" url="https://pl.wikipedia.org/wiki?curid=1949467" title="Triumph 1500">
Triumph 1500

Triumph 1500 - kompaktowy samochód osobowy produkowany przez brytyjską firmę Triumph Motor Company w latach 1970-1976. Dostępny jako 4-drzwiowy sedan. Następca modelu 1300. Do napędu użyto silnika R4 o pojemności 1,5 litra. Moc przenoszona była na oś przednią (tylną w wersji 1500 TC) poprzez 4-biegową manualną skrzynię biegów. Samochód został zastąpiony przez model Dolomite.

</doc>
<doc id="1949468" url="https://pl.wikipedia.org/wiki?curid=1949468" title="Triumph 1300">
Triumph 1300

Triumph 1300 - kompaktowy samochód osobowy produkowany przez brytyjską firmę Triumph Motor Company w latach 1965-1970. Dostępny jako 4-drzwiowy sedan. Następca modelu Herald. Do napędu używano silnika R4 o pojemności 1,3 litra. Moc przenoszona była na oś przednią poprzez 4-biegową manualną skrzynię biegów. Samochód został zastąpiony przez model 1500.

</doc>
<doc id="1949472" url="https://pl.wikipedia.org/wiki?curid=1949472" title="Gebretsadik Abraha">
Gebretsadik Abraha

Gebretsadik Abraha (ur. 16 lipca 1992) – etiopski lekkoatleta specjalizujący się w biegach długich. 
W 2010 zajął 9. miejsce w indywidualnym biegu juniorów podczas przełajowych mistrzostw świata oraz zdobył srebrny medal tych zawodów w rywalizacji drużynowej. Wicemistrz świata juniorów w biegu na 10 000 m z Moncton (2010).

</doc>
<doc id="1949475" url="https://pl.wikipedia.org/wiki?curid=1949475" title="Lotnisko wojskowe Smoleńsk-Siewiernyj">
Lotnisko wojskowe Smoleńsk-Siewiernyj

Lotnisko wojskowe Smoleńsk-Siewiernyj (Smoleńsk-Północny, ros. военный аэродром Смоленск-Северный) – nieczynne lotnisko w dawnej bazie lotniczej Sił Powietrznych Federacji Rosyjskiej, położone na obrzeżach Smoleńska w Rosji (ok. 3 km na północ od głównego dworca kolejowego w Smoleńsku), na terytorium Moskiewskiego Okręgu Wojskowego, okazjonalnie wykorzystywane do przyjmowania samolotów. W 2010 roku lotnisko Siewiernyj nie było uwzględnione w AIP Federacji Rosyjskiej; władze obwodu smoleńskiego planowały wyremontować obiekt, który miał przyjmować samoloty wojskowe i cywilne.
Infrastruktura.
Na lotnisku Siewiernyj, typowym dla Układu Warszawskiego lotnisku wojskowym o betonowym pasie startowym długim na 2500 m i szerokim na 49 m, do naprowadzania rosyjskich samolotów wojskowych wykorzystywano tzw. radiotechniczny system bliskiej nawigacji, RSBN (ros. радиотехническая система ближней навигации, РСБП), stosowany w Rosji jedynie w lotnictwie wojskowym.
W 2010 roku lotnisko nie posiadało wieży kontroli lotów i kierowanie lotami odbywało się z tzw. punktu startowego dowodzenia (SKP; ros. стартово-командный пункт, СКП). Lotnisko nie było wyposażone w Instrument Landing System (ILS), jedynie w dwie radiolatarnie bezkierunkowe (NDB) typu PAR-10S z markerami E-615.5, umożliwiające lądowanie w kierunku ze wschodu na zachód kursem 259 stopni. Dalsza radiolatarnia prowadząca, numer fabryczny 1004567, częstotliwość 310 kHz, została wyprodukowana w 1990 roku, a jej marker, numer fabryczny 59278, w 1989 roku; bliższa radiolatarnia prowadząca, numer fabryczny 7643, częstotliwość 640 kHz i jej marker, numer fabryczny 0147, zostały wyprodukowane w 1981 roku. Radiolatarnie PAR-10S, wytwarzane przez zakłady produkcyjne „Irtysz” w Omsku, znajdowały się na wschodniej stronie pasa startowego i były rozmieszczone: pierwsza w odległości 1050 m od progu pasa, druga w odległości 6280 m. Lokalizacja drugiej radiolatarni w odległości 6280 m od progu pasa była nietypowa, różna od najczęściej stosowanej 4 km (według niektórych źródeł faktyczna odległość między radiolatarniami mogła wynosić 4,5 km). Radiolatarnie PAR-10S oraz markery E-615 były certyfikowane przez Międzypaństwowy Komitet Lotniczy (ros. Межгосударственный авиационный комитет, MAK), organ wykonawczy Wspólnoty Niepodległych Państw.
Lotnisko posiadało radar RSP-6M2 o numerze fabrycznym 9672, wyprodukowany w 1989 roku (rosyjski radar wojskowy wykorzystywany w trudnych warunkach meteorologicznych). Radar był ustawiony ok. 200 metrów na północ od pasa startowego, w równych odległościach 1250 m od progów pasa startowego, oznaczonych liczbami 8 (próg po stronie wschodniej) i 26 (próg po stronie zachodniej).
Odbiornik na pokładzie samolotu potwierdzał przelot nad markerami radiolatarni. Ten system lądowania nazywany jest w Polsce Radiolokacyjnym Systemem Lądowania (RSL), w Rosji systemem RSP (ros. радиолокационная система посадки, РСП), a w krajach anglojęzycznych systemem naziemnej radiolokacyjnej kontroli zbliżenia i lądowania (ang. "ground-controlled approach, GCA"). 
Oprócz tego lotnisko wyposażone było w kodowo-neonowy sygnalizator świetlny KNS (ros. кодовый неоновый светомаяк, КНС), czyli czerwoną lampę wysyłającą sygnały świetlne z zakodowaną alfabetem Morse’a literą, ustawioną obok bliższej radiolatarni prowadzącej. Do jesieni 2009 roku, gdy rozformowano pułk wojskowego lotnictwa transportowego stacjonujący w Smoleńsku, na lotnisku Siewiernyj znajdował się sprzęt nawigacyjny umożliwiający lądowanie w kierunku z zachodu na wschód; jesienią 2009 roku został on zdemontowany. W kwietniu 2010 roku w kursie lądowania 259 stopni znajdowało się oprzyrządowanie techniki świetlnej SS-1.
Na południowy wschód od lotniska znajdują się warsztaty Smoleńskiej Fabryki Samolotów SmAZ (ros. Смоленский авиационный завод, СмАЗ), która w okresie istnienia ZSRR produkowała m.in. samoloty Jak-18T, zaprojektowane przez Biura Projektowe Jakowlewa (w latach 1973–1983 przeszło 500 sztuk samolotów Jak-18T). W Smoleńskiej Fabryce Samolotów nadal remontuje się samoloty Jak-18T, Jak-40 i Jak-42. Na mocy Rozporządzenia Rządu Federacji Rosyjskiej nr 1034-r z 10 sierpnia 2007 roku lotnisko Siewiernyj uzyskało status tzw. lotniska wspólnego bazowania (ros. аэродром совместного базирования), na którym oprócz samolotów wojskowych mogły bazować również statki powietrzne lotnictwa doświadczalnego znajdujące się w gestii Ministerstwa Przemysłu i Energetyki Federacji Rosyjskiej, należące do zakładów lotniczych w Smoleńsku.
Historia.
Lotnisko powstało w latach 20. XX wieku. W marcu 1943 roku, w czasie II wojny światowej, na lotnisku Siewiernyj członkowie niemieckiego antynazistowskiego ruchu oporu próbowali przeprowadzić zamach na Adolfa Hitlera; w startującym z lotniska samolocie wiozącym Hitlera umieszczono bombę, która jednak nie wybuchła w trakcie lotu. Według opisu polskiego pisarza Józefa Mackiewicza w owym okresie lotnisko Siewiernyj było „ubite z gliny” i przypominało „kort tenisowy”.
Po II wojnie światowej lotnisko Smoleńsk-Siewiernyj z biegiem czasu przekształciło się w lotnisko 1. klasy z pasem startowym długości 2500 m i szerokości 49 m, gdzie możliwe stało się przyjmowanie samolotów o masie powyżej 75 ton. W okresie zimnej wojny, w latach 1951–1991, stacjonowały tu samoloty MiG-23 i Su-27 ze 401 i 871 Pułku Myśliwskiego.
W latach 1946–2009 na lotnisku stacjonował 103 Gwardyjski Krasnosielski Pułk Lotnictwa Transportowego im. Bohatera Związku Radzieckiego W. S. Grizodubowej (ros. 103-й гвардейский Красносельский Краснознамённый военно-транспортный авиационный полк имени Героя Советского Союза В. С. Гризодубовой, tzw. jednostka wojskowa nr 15401, ros. войсковая часть № 15401), wyposażony w samoloty Ił-76M i Ił-76MD. W latach 1998–2009 wchodził on w skład 61 Armii Lotnictwa Transportowego Naczelnego Dowództwa (ros. 61-я воздушная армия Верховного главнокомандования (Военно-транспортная авиация)) ze sztabem w Moskwie. W latach 2006–2009 dowódcą pułku był płk gwardii Nikołaj Jewgienjewicz Krasnokutski, pilot wojskowy 1. klasy. Poza tym w bazie stacjonowały dwie jednostki wojskowe obsługujące pułk – jednostka wojskowa nr 06755 (ros. войсковая часть № 06755), należąca do służb tyłowych i jednostka wojskowa nr 64402 (ros. войсковая часть № 64402). Lotnisko było wykorzystywane jako miejsce składowania i demontażu wojskowych samolotów transportowych Ił-76 przeznaczonych do złomowania.
15 października 2009 roku 103 Gwardyjski Krasnosielski Pułk Lotnictwa Transportowego został rozformowany; samoloty przekazano do baz lotniczych w Orenburgu i Taganrogu (sztandar do bazy w Orenburgu). 70 proc. żołnierzy pułku przeniesiono do innych jednostek (w Twerze, Pskowie, Taganrogu i innych miastach), 30 proc. odeszło do rezerwy a odpowiedzialność za lotnisko przejęła wojskowa komendantura lotnicza (ros. авиационная комендатура) – jednostka wojskowa nr 06755, czyli tzw. batalion materiałowo-technicznego zabezpieczenia lotniska (ros. батальон материального и технического обеспечения аэродрома). W 2010 roku w batalionie tym służyło przeszło 50 oficerów i żołnierzy; monitorowali oni stan pasa startowego i prowadzili prace konserwatorskie (w listopadzie 2009 roku stan osobowy jednostki wojskowej nr 06755 znacznie zmniejszono, zwalniając z niej ok. 90 osób; liczebność jednostki wojskowej nr 064402 również ograniczono). W 2010 roku dowódcą komendantury lotniczej lotniska Siewiernyj (jednostki wojskowej nr 06755) był Siergiej Kokariew, a zastępcą dowódcy ppłk Pawieł Plusnin.
Po rozformowaniu 103 Gwardyjskiego Krasnosielskiego Pułku Lotnictwa Transportowego lotnisko Siewiernyj przyjmowało samoloty nie częściej niż raz w miesiącu, zwykle z wyższymi urzędnikami z Moskwy; z powodu braku na lotnisku własnych służb kontroli ruchu lotniczego, w celu przyjęcia samolotu każdorazowo przyjeżdżała do Smoleńska grupa kontrolerów lotniczych z Tweru (znajduje się tam baza lotnicza Twer-Migałowo, gdzie pierwotnie stacjonowały jednostki 61 Armii Lotnictwa Transportowego Naczelnego Dowództwa i sztab wchodzącej w jej skład dywizji lotniczej, a od 2010 roku znajdowała się 6955 Mginska Baza Lotnicza (ros. 6955-я Мгинская Краснознаменная авиационная база), podlegająca Dowództwu Wojskowego Lotnictwa Transportowego (ros. Командование Военно-транспортной Авиации), powstałemu z przekształcenia 61 Armii Lotnictwa Transportowego).
Do października 2009 roku lotnisko Siewiernyj przyjmowało przede wszystkim wojskowe samoloty transportowe; niekiedy lądowały na nim samoloty z delegacjami państwowymi odwiedzającymi Smoleńsk (np. 17 września 2007 roku, gdy na lotnisku wylądował polski samolot z Prezydentem RP Lechem Kaczyńskim, udającym się wraz z polską delegacją do Katynia). W grudniu 2009 roku minister obrony Rosji Anatolij Sierdiukow wyraził zgodę na zmianę statusu lotniska; sugerował, by administracja obwodu smoleńskiego opracowała odpowiednią koncepcję; obiekt planowano przekształcić w cywilne lotnisko towarowe. 5 kwietnia 2010 roku zatwierdzono akt przeglądu technicznego lotniska Siewiernyj; wynikało z niego, że jest ono gotowe do przyjmowania specjalnych rejsów samolotów Jak-40 i Tu-154 kursem 259 stopni przy minimum pogody 100 m (podstawa chmur) i 1000 m (widzialność).
Po zamknięciu cywilnego portu lotniczego Smoleńsk-Jużnyj, w którym regularne loty zakończyły się w 1991 roku, jest to jedyne lotnisko w Smoleńsku zdolne do przyjmowania większych samolotów.
Wypadki i incydenty lotnicze.
Katastrofa polskiego Tu-154.
10 kwietnia 2010 roku na lotnisku Siewiernyj uległ katastrofie samolot Tu-154M nr 101 z Prezydentem RP Lechem Kaczyńskim i polską delegacją udającą się do Katynia na obchody 70. rocznicy zbrodni katyńskiej. Wszyscy obecni na pokładzie zginęli. W dniach 14–19 kwietnia 2010 zebrane szczątki samolotu TU-154M przetransportowano na płytę lotniska, gdzie ułożono je w skali rzeczywistej i rozpoczęto ich badania. W późniejszym okresie szczątki przeniesiono na plac w dawnej bazie remontowej w odległości kilku kilometrów od miejsca katastrofy, na terenie wojskowym i chronionym przez wojsko. 6 października 2010 roku szczątki, składowane od kwietnia 2010 roku na wolnym powietrzu, zostały przykryte brezentową płachtą i ogrodzone metalowym płotem o wysokości trzech metrów.
Po katastrofie w rejonie lotniska dokonano masowej wycinki drzew mogących stwarzać zagrożenie dla bezpieczeństwa lotów. W grudniu 2011 roku zespół polskich biegłych zbadał na zlecenie Wojskowej Prokuratury Okręgowej w Warszawie miejsce katastrofy oraz tzw. „brzozę smoleńską” rosnącą w 2010 roku w rejonie lotniska, z którą miał się zderzyć samolot Tu-154.
Inne wypadki i incydenty.
Według niepotwierdzonych doniesień mediów ok. 2000 roku w rejonie lotniska miał się rozbić rosyjski wojskowy samolot transportowy Ił-76 należący do 103 Gwardyjskiego Krasnosielskiego Pułku Lotnictwa Transportowego, podchodzący do lądowania w gęstej mgle kursem 259 stopni. Katastrofa ta nie jest odnotowana w bazach danych obejmujących wypadki samolotów Ił-76.
Incydenty lotnicze w dniu 10 kwietnia 2010.
Oprócz katastrofy polskiego samolotu Tu-154M nr boczny 101 w dniu 10 kwietnia 2010 roku na lotnisku Siewiernyj doszło do dwóch incydentów lotniczych, z udziałem polskiego samolotu Jak-40 i rosyjskiego samolotu Ił-76MD.
Lądowanie polskiego samolotu Jak-40.
10 kwietnia 2010 roku, na kilkadziesiąt minut przed katastrofą polskiego Tu-154M, na lotnisku Siewiernyj wylądował polski samolot Jak-40 numer boczny 044 z dziennikarzami na pokładzie, należący do 36 Specjalnego Pułku Lotnictwa Transportowego, wykonujący lot PLF 031 z Warszawy do Smoleńska. Dowódcą maszyny był por. pil. Artur Wosztyl. Lądowanie samolotu Jak-40 nastąpiło o godz. 9:15 ówczesnego czasu moskiewskiego (godz. 7:15 czasu polskiego) przy widzialności 1000 m i dolnej podstawie zachmurzenia 150 m. O godz. 9:06 ówczesnego czasu moskiewskiego (godz. 7:06 czasu polskiego) oficjalne dane na temat widzialności określały ją na 2000 m. Według analiz przeprowadzonych w późniejszym okresie widzialność w chwili lądowania samolotu Jak-40 mogła nie przekraczać 500 m, a podstawa chmur 60 m. W czerwcu 2010 roku wojskowa komisja badająca incydent ustaliła, że warunki pogodowe w momencie lądowania samolotu Jak-40 pozwalały na lądowanie, a piloci mieli do tego uprawnienia i nie złamali żadnych minimów. Po dalszych badaniach, 25 lutego 2011 roku Naczelna Prokuratura Wojskowa poinformowała, że do prokuratury wojskowej wpłynęło zawiadomienie dowódcy Sił Powietrznych RP gen. broni pil. Lecha Majewskiego o podejrzeniu popełnienia przestępstwa przez załogę Jaka-40. W zawiadomieniu wskazano, iż w toku badania tego incydentu ustalono, iż załoga Jaka-40 wykonała lądowanie w warunkach atmosferycznych poniżej minimalnych, do których była wyszkolona, czym mogła naruszyć przepisy wykonywania lotów. Incydent lotniczy z udziałem samolotu Jak-40 był badany przez komisję polskich Sił Powietrznych; załoga samolotu odwołała się od ustaleń tej komisji do Inspektoratu ds. Bezpieczeństwa Lotów Sztabu Generalnego Wojska Polskiego, lecz odwołanie zostało odrzucone.
W 2011 roku rzecznik dyscyplinarny 36 Specjalnego Pułku Lotnictwa Transportowego uniewinnił por. pil. A. Wosztyla, dowódcę samolotu Jak-40, uznając, że decyzja o lądowaniu nie zapadła poniżej 100 metrów wysokości i że pilot nie złamał żadnych procedur; decyzja o uniewinnieniu w postępowaniu dyscyplinarnym uprawomocniła się.
Dwa nieudane podejścia do lądowania rosyjskiego samolotu Ił-76MD.
10 kwietnia 2010 roku po godz. 9:00 ówczesnego czasu moskiewskiego (godz. 7:00 czasu polskiego) rosyjski samolot Ił-76MD nr boczny RA-78817, należący do Sił Powietrznych Federacji Rosyjskiej, przed 2010 rokiem na stanie 103 Gwardyjskiego Krasnosielskiego Pułku Lotnictwa Transportowego w Smoleńsku, wykonał na lotnisku Siewiernyj dwa nieudane podejścia do lądowania w warunkach pogodowych poniżej minimum lotniska (widzialność pozioma ok. 600 m przy pierwszym podejściu i ok. 300 m przy drugim podejściu, widzialność pionowa poniżej 50 m). Pierwsze podejście zostało przerwane nad samym pasem na niebezpiecznie małej wysokości (końcówka skrzydła znajdowała się według świadków na wysokości ok. 3–4 metrów w odniesieniu do płaszczyzny drogi startowej). W trakcie drugiego podejścia samolot wyszedł z lewej strony drogi startowej na wysokości kilku metrów nad obwałowaniem znajdującym się przy płycie postojowej. Dowódcą samolotu był mjr Oleg Frołow. Z zapisu rozmów na stanowisku kierowania lotami wynikało, że manewry samolotu Ił-76 wywołały przerażenie członków grupy kierowania lotami obecnych na stanowisku dowodzenia. O godz. 9:39 ówczesnego czasu moskiewskiego (godz. 7:39 czasu polskiego) samolot Ił-76 został odesłany na lotnisko Wnukowo. Według doniesień mediów samolot Ił-76MD nr 78817 nadleciał z lotniska Wnukowo i jego macierzystą jednostką był pierwotnie 708 Gwardyjski Kerczeński Pułk Lotnictwa Transportowego w bazie lotniczej w Taganrogu (ros. 708-й гвардейский Керченский военно-транспортный авиаполк) (w 2009 roku bazę w Taganrogu przekształcono w 6958 Bazę Lotniczą (ros. 6958-я авиационная база), podlegającą Dowództwu Wojskowego Lotnictwa Transportowego (ros. Командование Военно-транспортной Авиации), a w 2010 roku włączono ją do składu 6955 Mginskiej Bazy Lotniczej w Twerze).
Procedury obowiązujące na lotnisku.
Według doniesień mediów, opartych na zeznaniach oficerów rosyjskich Sił Powietrznych, w 2010 roku na lotnisku Siewiernyj kierowanie lotami odbywało się zgodnie z „Federalnym Regulaminem Lotnictwa Państwowego” zatwierdzonym rozkazem Ministra Obrony Narodowej Federacji Rosyjskiej Nr 275 z 2004 roku. W przypadku przyjmowania samolotu z ważną osobistością na pokładzie (w terminologii polskiej lot o tzw. statusie HEAD, w terminologii rosyjskiej o tzw. statusie „litiernyj”, ros. литерный), zgodnie z procedurami obowiązującymi w Rosji w trakcie podchodzenia do lądowania wykonywano zdjęcia z ekranów podejścia – radiolokatorów; służyła do tego specjalna aparatura rejestrująca.

</doc>
<doc id="1949481" url="https://pl.wikipedia.org/wiki?curid=1949481" title="Port lotniczy Thaba-Tseka">
Port lotniczy Thaba-Tseka

Port lotniczy Thaba-Tseka (ang. Thaba-Tseka Airport, ICAO: FXTA, IATA: THB) – port lotniczy zlokalizowany w miejscowości Thaba-Tseka, w Lesotho.

</doc>
<doc id="1949485" url="https://pl.wikipedia.org/wiki?curid=1949485" title="Belete Assefa">
Belete Assefa

Belete Assefa (ur. 3 marca 1991) – etiopski lekkoatleta specjalizujący się w biegach długich.
W 2010 zajął 10. miejsce w indywidualnym biegu juniorów podczas przełajowych mistrzostw świata oraz zdobył srebrny medal tych zawodów w rywalizacji drużynowej. 

</doc>
<doc id="1949488" url="https://pl.wikipedia.org/wiki?curid=1949488" title="Port lotniczy Cape Palmas">
Port lotniczy Cape Palmas

Port lotniczy Cape Palmas (ang. Cape Palmas Airport, IATA: CPA, ICAO: GLCP) – szósty co do wielkości liberyjski port lotniczy położony w Greenville.

</doc>
<doc id="1949491" url="https://pl.wikipedia.org/wiki?curid=1949491" title="Port lotniczy Karonga">
Port lotniczy Karonga

Port lotniczy Karonga – port lotniczy zlokalizowany w mieście Karonga, w Malawi.

</doc>
<doc id="1949494" url="https://pl.wikipedia.org/wiki?curid=1949494" title="Samuel Daniel">
Samuel Daniel

Samuel Daniel (ur. ok. 1562, zm. 14 października 1619) - angielski pisarz i historyk.
Był autorem zbiorów masek i pastorałek (m.in. "The Vision of Twelve Goddesses" i "Hymen's Triumph"), sonetów (cykl Delia 1592), oraz długiegopoematu epickiego, pisanego oktawą, o Wojnie Dwóch Róż pt. "The Civil Wars". Pisał też dzieła naukowe poświęcone historii Anglii ("The Collection of the History of England").

</doc>
<doc id="1949499" url="https://pl.wikipedia.org/wiki?curid=1949499" title="Port lotniczy Akanu Ibiam">
Port lotniczy Akanu Ibiam

Port lotniczy Akanu Ibiam (IATA: ENU, ICAO: DNEN) – międzynarodowy port lotniczy położony w Enugu, w stanie Enugu, w Nigerii.

</doc>
<doc id="1949500" url="https://pl.wikipedia.org/wiki?curid=1949500" title="Nijolė Sabaitė">
Nijolė Sabaitė

Nijolė Sabaitė (ur. 12 sierpnia 1950 w mieście Rosienie) – litewska lekkoatletka reprezentująca Związek Radziecki, specjalizująca się w biegach średniodystansowych, brązowa medalistka igrzysk olimpijskich z 1972 r. z Monachium, w biegu na 800 m.
W 1972 r. odznaczona Orderem „Znak Honoru”. 

</doc>
<doc id="1949506" url="https://pl.wikipedia.org/wiki?curid=1949506" title="Division I (NCAA)">
Division I (NCAA)



</doc>
<doc id="1949515" url="https://pl.wikipedia.org/wiki?curid=1949515" title="SS City of Paris (1866)">
SS City of Paris (1866)

SS City of Paris – statek pasażerski armatora Inman Line wybudowany w stoczni Tod and Macgregor w Glasgow w roku 1865, który zatonął kolizji w 1885 w okolicach Malagi.
Jednostka miała pierwotnie długość 105 m; innowacją był system sterowania z mostku. W 1869 został przedłużony i jego dane były następujące: długość 121 metrów, szerokość 12,3 m i zanurzenie 8 m, pojemność brutto 3031 BRT i netto 1975 NRT. Była trójpokładową, żelazną, parową fregatą, o napędzie śrubowym. Silnik stanowiła pozioma, dwucylindrowa maszyna parowa, także konstrukcji Tod and Macgregor o mocy 550 KM; średnica cylindrów wynosiła 208 i 226 cm, a skok tłoka – 107 cm. Statek miał uniesiony pokład dziobowy na długości 25 m.
„City of Paris” udowodnił, że jednostki śrubowe są nie tylko ekonomiczniejsze od bocznokołowców, ale także szybkie. W 1868 roku ścigał się z SS „Russia”, należącą do Cunard Line i wyprzedził ją na odcinku Nowy Jork-Cobh osiągając czas 8 dni, 19 godzin i 23 minut („Russia” ostatecznie wygrała wyścig, docierając jako pierwsza do Liverpoolu). Rok później statek Inmana przepłynął z Cobh do Halifaxu w 6 dni i 21 godzin.
W 1879 roku „City of Paris” wioząc wojsko do Afryki Południowej, wpadł na mieliznę w okolicach Simonstown. Po powrocie do kraju został wyremontowany i otrzymał nową maszynę parową. Była to dwucylindrowy silnik sprzężony, konstrukcji G. Forrester&amp;Co o mocy 450 KM; średnica cylindrów wynosiła 112 i 213 cm, a skok tłoka – 203 cm.
5 marca 1884 roku, statek, ówcześnie już pod banderą francuską jako „Tonquin”, zatonął po zderzeniu z inną francuską jednostką, „Maurice-èt-Rèunion”, niedaleko Malagi. „Tonquin” wiózł ładunek węgla z do Marsylii. Kapitan, dwóch oficerów i 21 marynarzy zginęło, a 38 członków załogi zostało uratowanych.

</doc>
<doc id="1949517" url="https://pl.wikipedia.org/wiki?curid=1949517" title="Clint Lowery">
Clint Lowery

Clint Lowery (ur. 15 grudnia 1971 w Atlancie w Georgii) – amerykański gitarzysta.
Dyskografia.
Still Rain
Sevendust
Dark New Day
Hello Demons..meet skeletons

</doc>
<doc id="1949518" url="https://pl.wikipedia.org/wiki?curid=1949518" title="U-185 (1942)">
U-185 (1942)

U-185 – niemiecki okręt podwodny (U-Boot) "typu IX C/40" z okresu II wojny światowej. Okręt wszedł do służby w 1942 roku. Jedynym dowódcą był Kptlt. August Maus.
Historia.
Okręt wszedł w skład 4. Flotylli U-Bootów, gdzie od czerwca do października 1942 roku odbywał szkolenie. 1 listopada 1942 roku włączony do 10. Flotylli jako jednostka bojowa.
Odbył 3 patrole na Atlantyku, w trakcie których zatopił 9 statków o łącznej pojemności 62 761 BRT i uszkodził jeden statek (6840 BRT).
13 czerwca 1943 roku na północny zachód od przylądka Finisterre brytyjska łódź latająca Short Sunderland przeprowadziła atak na grupę wynurzonych U-Bootów (U-185, U-358, U-564, U-634 i U-653). Choć samolot został zestrzelony, zrzucone przez niego bomby poważnie uszkodziły U-564. Niemogąca się zanurzyć jednostka pod eskortą U-185 udała się w drogę powrotną do Francji. Następnego dnia na wodach Zatoki Biskajskiej oba U-Booty zostały wykryte przez samolot Whitley. Artyleria przeciwlotnicza obu okrętów podwodnych uszkodziła samolot, który zmuszony był wodować, ale zrzucone wcześniej bomby głębinowe zatopiły U-564. Jego dowódca i 17 członków załogi zostało wyłowionych przez U-185, który następnie przekazał ich na pokład niszczyciela Z-24.
U-185 został zatopiony bombami głębinowymi 24 sierpnia 1943 roku w rejonie Wysp Azorskich przez samoloty Avenger i Wildcat z amerykańskiego lotniskowca eskortowego USS "Core". Zginęło 29 członków załogi i 14 rozbitków z zatopionego wcześniej U-604 a podjętych z wody przez U-185; 22 uratowano.

</doc>
<doc id="1949520" url="https://pl.wikipedia.org/wiki?curid=1949520" title="Kościół San Miniato al Monte">
Kościół San Miniato al Monte

San Miniato al Monte – kościół we Florencji, zbudowany w miejscu wczesnochrześcijańskiej świątyni przez zakon benedyktynów. Budowę rozpoczęto w 1070, a zakończono w 1207.
Wewnątrz znajduje się renesansowa kaplica ("Capella del Crocefisso") zbudowana przez Michelozza w 1448 roku. Ściany kościoła udekorowane są wielobarwnymi, marmurowymi inkrustacjami geometrycznymi. Z boku nawy północnej znajduje się inna kaplica - "Capella del Cardinale del Portogallo" - z kompozycją rzeźb Antonia Rossellina, Alessa Baldovinettiego i Luki della Robbia.
Pierwotny kościół, według tradycji, został zbudowany na zlecenie longobardzkiej królowej Teodolindy.

</doc>
<doc id="1949522" url="https://pl.wikipedia.org/wiki?curid=1949522" title="Nosema ceranae">
Nosema ceranae

Nosema ceranae – gatunek organizmów zaliczanych do protistów. Są to jednokomórkowe pasożyty układu pokarmowego pszczół. Moga wywołać nosemozę, chorobę zakaźną pszczół. Pasożyt został po raz pierwszy opisany w 1996 r., a w roku 2004 w Hiszpanii został uznany za chorobotwórczy.
Systematyka i nazewnictwo.
Pozycja w klasyfikacji według Index Fungorum: "Nosema, Nosematidae, Dissociodihaplophasida, Dihaplophasea, Microsporea, Incertae sedis, Microsporidia, Protozoa".
Charakterystyka.
Występowanie tego patogenu łączone jest z CCD, zjawiskiem obserwowanym głównie w Stanach Zjednoczonych od jesieni 2006 roku. Pszczoły mogą umrzeć już po ośmiu dniach po zarażeniu, wyraźnie szybciej niż po kontakcie z "Nosema apis". Choroba jest najgroźniejsza dla robotnic i trutni. Po opuszczeniu kolonii chore pszczoły nie powracają do ula i umierają w znacznej odległości od niego
Najefektywniejszym sposobem leczenia jest stosowanie fumagiliny. Obecnie stosowanie fumagiliny jest zabronione. W leczeniu i zapobieganiu stosuje się przede wszystkim utrzymywanie higieny ula i sprzętu.

</doc>
<doc id="1949523" url="https://pl.wikipedia.org/wiki?curid=1949523" title="Danilinho">
Danilinho

Danilinho, właśc. Danilo Verón Bairros (ur. 11 marca 1987 w Ponta Porã) – brazylijski piłkarz z obywatelstwem meksykańskim występujący na pozycji prawego pomocnika, obecnie zawodnik Fluminense FC.
Kariera klubowa.
Danilinho – opisywany jako filigranowy, dynamiczny oraz obdarzony świetną techniką i dryblingiem zawodnik – jest wychowankiem klubu América FC z siedzibą w São José do Rio Preto, w którym rozpoczął treningi jako trzynastolatek. W 2000 roku wraz ze swoją drużyną triumfował w mistrzostwach stanu São Paulo do lat piętnastu. W 2003 roku trafił do akademii juniorskiej niemieckiego FC Schalke 04 z Gelsenkirchen, jednak spędził tam zaledwie kilka miesięcy, nie potrafiąc zaadaptować się do życia w Europie. W styczniu 2004 powrócił do ojczyzny, na zasadzie rocznego wypożyczenia zasilając ekipę Mirassol FC, z którą zajął drugie miejsce w rozgrywkach trzeciej ligi stanowej – Campeonato Paulista Série A3. Kilka miesięcy później udał się na wypożyczenie po raz kolejny, tym razem do swojego macierzystego América FC. Tam spędził z kolei pół roku, nie odnosząc żadnych sukcesów w lidze stanowej.
Latem 2005 Danilinho na zasadzie wolnego transferu został piłkarzem jednego z największych klubów w kraju – Santos FC, w którego barwach 7 maja 2005 w wygranym 2:1 meczu z Athletico Paranaense za kadencji szkoleniowca Alexandre Gallo zadebiutował w Campeonato Brasileiro Série A. Nie potrafił sobie jednak wywalczyć miejsca w wyjściowym składzie, mając za rywali do miejsca w składzie graczy takich jak Robinho, Ricardinho czy Giovanni. W styczniu 2006 po raz kolejny został wypożyczony do América FC, gdzie spędził z kolei cztery miesiące, a zaraz po tym podpisał umowę z drugoligową drużyną Atlético Mineiro z miasta Belo Horizonte. Tam mimo młodego wieku od razu został kluczowym zawodnikiem ekipy i na koniec rozgrywek 2006 awansował z nią do najwyższej klasie rozgrywkowej. Szybko zyskał wielkie uznanie u kibiców Atlético, którzy ogłosili go następcą klubowej legendy – Marquesa. W 2007 roku wygrał ze swoją drużyną rozgrywki ligi stanowej – Campeonato Mineiro, a premierowego gola w pierwszej lidze strzelił 17 czerwca 2007 w wygranej 4:1 konfrontacji z Figueirense. W 2008 roku zajął z Atlético drugie miejsce w lidze stanowej.
W lipcu 2008 Danilinho za sumę czterech milionów dolarów przeszedł do meksykańskiego zespołu Jaguares de Chiapas z siedzibą w Tuxtla Gutiérrez. W meksykańskiej Primera División zadebiutował 26 lipca 2008 w przegranym 0:5 spotkaniu z Atlasem, natomiast pierwszą bramkę w lidze meksykańskiej strzelił 31 sierpnia tego samego roku w zremisowanym 1:1 pojedynku z Pueblą. Z miejsca wywalczył sobie niepodważalne miejsce w wyjściowym składzie i w Jaguares występował ostatecznie przez kolejne dwa i pół roku, będąc czołowym graczem ekipy, jednak nie odniósł większych osiągnięć drużynowych. W styczniu 2011 przeszedł do wyżej notowanej drużyny Tigres UANL z miasta Monterrey, który za jego transfer zapłacił pięć milionów dolarów. Tam również szybko został podstawowym piłkarzem zespołu prowadzonego przez swojego rodaka Ricardo Ferrettiego i w jesiennym sezonie Apertura 2011 wywalczył z nim tytuł mistrza Meksyku.
Wiosną 2012 Danilinho powrócił do Atlético Mineiro na zasadzie wypożyczenia opiewającego na kwotę miliona dolarów. Tam występował z powodzeniem przez kolejny rok – został uczyniony przez szkoleniowca Cucę głównym rozgrywającym drużyny, tworząc kreatywną formację pomocy z Ronaldinho i Bernardem, triumfował w rozgrywkach Campeonato Mineiro, a także zdobył wicemistrzostwo Brazylii. Bezpośrednio po tym powrócił do Tigres, gdzie jako kluczowy zawodnik formacji ofensywnej występował przez półtora roku, a w wiosennym sezonie Clausura 2014 wywalczył ze swoją ekipą puchar Meksyku – Copa MX. Sam zanotował jednak słabszy sezon, wskutek czego zaraz po tym sukcesie udał się na wypożyczenie do niżej notowanego Querétaro FC. Tam od razu wywalczył sobie miejsce w składzie, w sezonie Clausura 2015 jako podstawowy gracz zdobywając wicemistrzostwo Meksyku. Bezpośrednio po tym sukcesie został wykupiony przez władze Querétaro na stałe.
W styczniu 2016 Danilinho został wypożyczony do ekipy Chiapas FC (kontynuatora tradycji jego byłego klubu – Jaguares), gdzie bez poważniejszych osiągnięć spędził pół roku. W międzyczasie otrzymał meksykańskie obywatelstwo, w wyniku wieloletniego zamieszkiwania w tym kraju. Niedługo potem powrócił do ojczyzny, na zasadzie wypożyczenia zasilając Fluminense FC z siedzibą w Rio de Janeiro, dokąd został ściągnięty przez Levira Culpiego – swojego byłego trenera z Atlético Mineiro.
Kariera reprezentacyjna.
W styczniu 2007 Danilinho został powołany przez szkoleniowca Nelsona Rodriguesa do reprezentacji Brazylii U-20 na Mistrzostwa Ameryki Południowej U-20. Tam wystąpił w sześciu z dziewięciu spotkań (we wszystkich jednak pojawiał się na placu gry jako rezerwowy), zdobywając gola w spotkaniu z Paragwajem (1:0). Jego kadra – w której występowali wtedy również gracze tacy jak Willian, Alexandre Pato czy Luiz Adriano – triumfowała ostatecznie w tym turnieju, kwalifikując się na Mistrzostwa Świata U-20 w Kanadzie. Sam Danilinho nie znalazł się jednak w składzie na światowy czempionat.

</doc>
<doc id="1949528" url="https://pl.wikipedia.org/wiki?curid=1949528" title="Vampire Weekend">
Vampire Weekend

Vampire Weekend – amerykański zespół pochodzący z Nowego Jorku, wykonujący indie rock, założony w roku 2006.

</doc>
<doc id="1949529" url="https://pl.wikipedia.org/wiki?curid=1949529" title="Eugeniusz Kobyliński">
Eugeniusz Kobyliński



</doc>
<doc id="1949532" url="https://pl.wikipedia.org/wiki?curid=1949532" title="Jewgienij Mironow">
Jewgienij Mironow

Jewgienij Mironow "Евгений Васильевич Миронов" (ur. 1 listopada 1949 w Starej Russie) – rosyjski lekkoatleta reprezentujący Związek Radziecki, który specjalizował się w pchnięciu kulą.
W swoim jedynym olimpijskim starcie – w Montrealu w roku 1976 – wywalczył srebrny medal. Piąty zawodnik halowych mistrzostw Europy z 1977 roku. W roku 1978 zdobył srebro mistrzostw Europy jednak medal odebrano mu w związku z wykryciem u zawodnika dopingu. Rekord życiowy: 21,53 (24 czerwca 1976, Kijów).

</doc>
<doc id="1949534" url="https://pl.wikipedia.org/wiki?curid=1949534" title="Gunhild Hoffmeister">
Gunhild Hoffmeister

Gunhild Hoffmeister (ur. 6 lipca 1944 w Forst) – wschodnioniemiecka lekkoatletka, specjalizująca się w biegach średniodystansowych, dwukrotna uczestniczka igrzysk olimpijskich w latach 1972 i 1976, trzykrotna medalistka olimpijska: dwukrotnie srebrna (Monachium 1972 i Montreal 1976 – w obu przypadkach w biegach na 1500 metrów) oraz brązowa (Monachium 1972 – w biegu na 800 metrów).

</doc>
<doc id="1949540" url="https://pl.wikipedia.org/wiki?curid=1949540" title="Roman Bondarenko">
Roman Bondarenko

Roman Dmytrowycz Bondarenko (ukr. Роман Дмитрович Бондаренко, ros. Роман Дмитриевич Бондаренко, "Roman Dmitrijewicz Bondarienko"; ur. 14 sierpnia 1966) – ukraiński piłkarz, grający na pozycji pomocnika, a wcześniej pomocnika.
Kariera piłkarska.
Kariera klubowa.
Wychowanek Szkoły Piłkarskiej w Zaporożu. W 1987 rozpoczął karierę piłkarską w miejscowym klubie Torpedo, w którym występował przez 12 lat. Od 1992 klub zmagał się w Wyższej Lidze Ukrainy. W 1998 klub spadł do Pierwszej Lihi. Po sezonie spędzonym w niższej lidze w sezonie 1999/00 piłkarz powrócił do gry w najwyższej lidze ale już w klubie Metałurh Zaporoże. Po zakończeniu sezonu postanowił zakończyć karierę piłkarską.
Kariera reprezentacyjna.
W 1998 roku razem z Andrijem Chomynem, Ihorem Kysłowym, Kostiantynem Sosenkiem i Andrijem Zawjałowym otrzymał propozycję od selekcjonera Wiktora Pożeczewskiego występować w narodowej reprezentacji Turkmenistanu. Po załatwieniu formalności był powołany na Igrzyska azjatyckie w Tajlandii.

</doc>
<doc id="1949541" url="https://pl.wikipedia.org/wiki?curid=1949541" title="Sony α200">
Sony α200

Sony α200 (oznaczenie fabryczne DSLR-A200) – amatorska lustrzanka cyfrowa ("ang. DSLR, Digital Single Lens Reflex Camera") z serii α2xx, produkowana przez japońską firmę Sony od stycznia 2008 do maja 2009. Jej konstrukcja oparta jest na aparacie Minolta Dynax 5 i przejęła większość rozwiązań z tego modelu. Posiada matrycę o rozdzielczości 10.2 megapikseli.
Alfa 200 to jeden z 3 bliźniaczych modeli (α200, α300 i α350) przeznaczony dla początkujących amatorów fotografii. Jej następcami są Sony α230 i następnie α290.

</doc>
<doc id="1949546" url="https://pl.wikipedia.org/wiki?curid=1949546" title="Bazylika San Zeno Maggiore w Weronie">
Bazylika San Zeno Maggiore w Weronie

Bazylika San Zeno Maggiore w Weronie (bazylika św. Zenona w Weronie) – kościół benedyktyński ze słynnym portalem zachodnim zbudowanym około 1138 roku. Po bokach portalu umieszczone są dwa bogato rzeźbione zespoły marmurowych kwater. Po prawej stronie, sześć górnych kwater zawiera sceny z Księgi Rodzaju, dwie najniższe natomiast sceny związane z królem Teodorykiem. Po lewej stronie znajdują się sceny z Nowego Testamentu. Drzwi wejściowe są obłożone 48 płytami z brązu datowanymi na połowę XII wieku.

</doc>
<doc id="1949547" url="https://pl.wikipedia.org/wiki?curid=1949547" title="Czechowo (przystanek kolejowy)">
Czechowo (przystanek kolejowy)

Czechowo – dawny przystanek kolejowy (Gnieźnieńska Kolej Wąskotorowa) w Czechowie, w województwie wielkopolskim, w Polsce. Zlikwidowany w 1984.

</doc>
<doc id="1949548" url="https://pl.wikipedia.org/wiki?curid=1949548" title="Powodzie i lawiny błotne w Brazylii (2010)">
Powodzie i lawiny błotne w Brazylii (2010)

Powodzie i lawiny błotne w Brazylii (2010) – klęska żywiołowa, która dotknęła brazylijski stan Rio de Janeiro 5 kwietnia 2010. Powódź błyskawiczna oraz związane z nią masowe lawiny błotne i osunięcia gruntów spowodowały śmierć 231 osób. Rannych zostało co najmniej 161 osób. Największe zniszczenia wystąpiły w mieście Niterói, gdzie lawiny błotne zasypały dużą część tamtejszych faweli. Zagrożonych lawinami było ok. 10 000 domów. W wyniku katastrofy dachu nad głową zostało pozbawionych ponad 4 000 rodzin, a 2 000 rodzin zostało przeniesionych z najbardziej zagrożonych terenów. Straty wywołane przez lawiny błotne i powodzie szacuje się na około 23,76 miliardów R$. Po katastrofie rozprowadzono około 70 000 paczek żywnościowych dla poszkodowanych, a burmistrz Rio de Janeiro Eduardo Paes wystąpił do rządu federalnego o pomoc finansową.

</doc>
<doc id="1949549" url="https://pl.wikipedia.org/wiki?curid=1949549" title="Żółcz (przystanek kolejowy)">
Żółcz (przystanek kolejowy)

Żółcz – dawny przystanek kolejowy (Gnieźnieńska Kolej Wąskotorowa) w Żółczu, w województwie wielkopolskim, w Polsce. Zlikwidowany w 1984.

</doc>
<doc id="1949551" url="https://pl.wikipedia.org/wiki?curid=1949551" title="Środowisko elektromagnetyczne">
Środowisko elektromagnetyczne

Środowisko elektromagnetyczne – ogół zjawisk elektromagnetycznych istniejących w danym obszarze związanych z kompatybilnością elektromagnetyczną. Ze względu na zmienność parametrów tych zjawisk w czasie w opisie tego środowiska można stosować metody statystyczne.
Środowisko elektromagnetyczne ograniczone do zakresu częstotliwości radiowych określane jest jako "środowisko radioelektryczne".

</doc>
<doc id="1949553" url="https://pl.wikipedia.org/wiki?curid=1949553" title="Czeluścin (przystanek wąskotorowy)">
Czeluścin (przystanek wąskotorowy)

Czeluścin – dawny wąskotorowy przystanek kolejowy (Gnieźnieńska Kolej Wąskotorowa) w Czeluścinie, w województwie wielkopolskim, w Polsce. Zlikwidowany w 1984.

</doc>
<doc id="1949556" url="https://pl.wikipedia.org/wiki?curid=1949556" title="I liga peruwiańska w piłce nożnej (2003)">
I liga peruwiańska w piłce nożnej (2003)

I liga peruwiańska w piłce nożnej (2003)
Mistrzem Peru został klub Alianza Lima, natomiast wicemistrzem Peru – klub Club Sporting Cristal.
Do Copa Libertadores w roku 2004 zakwalifikowały następujące kluby:
Do Copa Sudamericana w roku 2003 zakwalifikowały się następujące kluby:
Do Copa Sudamericana w roku 2004 zakwalifikowały się następujące kluby:
Z ligi miały spaść do II ligi następujące kluby:
Awansowały następujące kluby:
Ostatecznie dwa ostatnie kluby w tabeli sumarycznej nie spadły do II ligi, a I liga powiększona została z 12 do 14 klubów.
Liguilla Copa Sudamericana 2003.
Walkę o awans do turnieju Copa Sudamericana 2003 stoczyły 4 najlepsze drużyny turnieju Apertura.
Do turnieju Copa Sudamericana 2003 zakwalifikowały się: Alianza Lima i Cienciano Cuzco.
Torneo Clausura 2003.
Clausura 16.
Z powodu strajku piłkarzy zawodowych grali piłkarze młodzieżowi U-20 oraz amatorzy
Clausura 17.
Z powodu strajku piłkarzy zawodowych grali piłkarze młodzieżowi U-20 oraz amatorzy
Tabela końcowa turnieju Clausura 2003.
W tabeli nie uwzględniono wyników z 16. i 17. kolejki.
Liguilla Copa Libertadores 2004.
Do turnieju Copa Libertadores zapewniły sobie awans: zwycięzca turnieju Apertura Club Sporting Cristal oraz zwycięzca turnieju Clausura Alianza Lima. Turniej Liguilla Copa Libertadores miał na celu wyłonienie trzeciego klubu, który będzie reprezentował Peru w Pucharze Wyzwolicieli.
Finał.
Klub Sport Boys Callao wycofał się z walki o awans do Copa Libertadores.
Obok klubów Alianza Lima i Club Sporting Cristal do Copa Libertadores zakwalifikował się klub Cienciano Cuzco. Kluby Cienciano Cuzco, Alianza Atlético Sullana i Coronel Bolognesi Tacna zakwalifikowały się do turnieju Copa Sudamericana 2004.
Campeonato Peruano 2003.
Według regulaminu o mistrzostwo kraju walczą zwycięzcy turniejów Apertura i Clausura. Gdyby ten sam klub zwyciężył w obu tych turniejach, automatycznie zostałby mistrzem Peru. By dany klub mógł walczyć o mistrzostwo kraju, nie tylko musi wygrać jeden z dwóch turniejów (Apertura lub Clausura), ale jednocześnie musi zmieścić się w najlepszej szóstce drugiego turnieju. Jeśli jeden ze zwycięzców nie zmieści się w najlepszej szóstce drugiego turnieju, to meczu o mistrzostwo nie będzie, a mistrzem Peru będzie drużyna, która wygrała jeden z turniejów (Apertura lub Clausura) i w drugim znalazła się w pierwszej szóstce. W przypadku, gdy obaj zwycięzcy turniejów nie uplasują się w czołowej szóstce „przegranych turniejów”, to mistrzem Peru zostanie najlepszy klub w tabeli sumarycznej sezonu.
O mistrzostwo Peru zmierzył się zwycięzca turnieju Apertura (Club Sporting Cristal – w Clausura 3. miejsce) ze zwycięzcą turnieju Clausura (Alianza Lima – w Apertura 2. miejsce).
Mistrzem Peru w 2003 roku został klub Alianza Lima, natomiast wicemistrzem Peru – klub Club Sporting Cristal.

</doc>
<doc id="1949572" url="https://pl.wikipedia.org/wiki?curid=1949572" title="Pedro Matos Chaves">
Pedro Matos Chaves



</doc>
<doc id="1949579" url="https://pl.wikipedia.org/wiki?curid=1949579" title="Królewiec (przystanek kolejowy)">
Królewiec (przystanek kolejowy)

Królewiec – dawny przystanek kolejowy (Gnieźnieńska Kolej Wąskotorowa) w Królewcu, w województwie wielkopolskim, w Polsce. Został otwarty w 1907 roku.

</doc>
<doc id="1949580" url="https://pl.wikipedia.org/wiki?curid=1949580" title="Linia transmisyjna">
Linia transmisyjna



</doc>
<doc id="1949582" url="https://pl.wikipedia.org/wiki?curid=1949582" title="Monte-Carlo Rolex Masters 2010">
Monte-Carlo Rolex Masters 2010

Monte-Carlo Rolex Masters 2010 – tenisowy turniej ATP rangi ATP World Tour Masters 1000 z cyklu Monte-Carlo Rolex Masters rozgrywany w dniach 11–18 kwietnia 2010 roku w Monte Carlo na kortach ziemnych o puli nagród 2 227 500 euro.

</doc>
<doc id="1949593" url="https://pl.wikipedia.org/wiki?curid=1949593" title="Aeronautics Aerostar">
Aeronautics Aerostar

Aeronautics Aerostar – izraelski, taktyczny bezzałogowy aparat latający (UAV - Unmanned Aerial Vehicle), produkcji firmy Aeronautics Defense Systems. 1 lutego 2010 roku aparat został zwycięzcą konkursu na nowy taktyczny, bezzałogowy samolot dla Polskiego Kontyngentu Wojskowego w Afganistanie. 1 października 2012 roku Ministerstwo Obrony Narodowej poinformowało o zerwaniu współpracy z Aeronautics Defense Systems z powodu niedotrzymania warunków podpisanej w lutym 2010 roku umowy.
Historia.
Prace nad aparetem rozpoczęto pod koniec lat 90. ubiegłego wieku w firmie Aeronautics Defense Systems Ltd. (wcześniej znanej jako NETS Integrated Avionics Systems). W pracach projektowych według źródeł firmy brali udział specjaliści z izraelskiego wywiadu. W 2000 roku rozpoczęto próby aparatu. Pierwszym użytkownikiem Aerostara w 2003 roku zostały Siły Obronne Izraela. W 2007 roku maszyny, które formalnie były własnością firmy brały udział w patrolowaniu Strefy Gazy. Rok wcześniej Aerostar testowała izraelska policja drogowa. Pierwszymi zagranicznymi użytkownikami bezzałogowych samolotów zostały Nigeria i Angola. W Nigerii maszyny są częścią systemu ochrony wybrzeża oraz platform wydobywczych w delcie rzeki Niger. Podobne zdania wykonują w Angoli, w której biorą udział w patrolowaniu platform i pól naftowych. W 2008 roku Aerostary pojawiły się w Turcji. Ich zakup związany był z opóźnieniami związanymi z wprowadzeniem do eksploatacji innego bezpilotowego samolotu, IAI Heron. Miały brać udział w operacjach skierowanych przeciwko kurdyjskim partyzantom. W tym samym roku aparaty zakupił Azerbejdżan. W 2009 roku pierwszym europejskim użytkownikiem Aerostarów została Holandia, która wykorzystuje swoje aparaty w Afganistanie. Maszyny testowały również United States Navy i United States Marine Corps jednak aparaty nie znalazły się na wyposażeniu amerykańskich jednostek. Chile wypożyczyło Aerostara w celu oceny zniszczeń spowodowanych przez trzęsienie ziemi w lutym i w marcu 2010 roku. Aparaty mają być również wykorzystywane do patrolowania rejonów o dużej przestępczości.
Z powodu wzrastającej aktywności polskich sił zbrojnych w Afganistanie, w październiku 2008 roku, Departament Zaopatrywania Sił Zbrojnych Ministerstwa Obrony Narodowej ogłosił przetarg na dostawę trzech taktycznych aparatów bezzałogowych o zasięgu rzędu 150 - 300 km. Samoloty miały dodatkowo charakteryzować się zdolnością do przebywania w powietrzu przez 10 - 12 godzin. W trakcie trwania postępowania, zredukowano liczbę planowanych do zakupu zestawów z trzech do dwóch. Ostatecznie, w trakcie aukcji elektronicznej, 1 lutego 2010 roku zwycięzcą postępowania na nowy taktyczny, bezzałogowy aparat dla polskiego kontyngentu wojskowego w Afganistanie został Aeronautics Aerostar, 
stając się w ten sposób drugim produktem firmy Aeronautics Defense Systems po Aeronautics Orbiter na wyposażeniu Wojska Polskiego. W styczniu 2011 roku, Aerostar będący na wyposażeniu afgańskiego kontyngentu wzbił się po raz pierwszy w powietrze. Do dnia 1 października 2012 roku, kiedy to Ministerstwo Obrony Narodowej poinformowało z zerwaniu popisanej z izraelską firmą umowy, żaden z Aerostarów nie stał się własnością Wojska Polskiego. Powodem decyzji polskiego ministerstwa było niewywiązanie się strony izraelskiej z warunków umowy, nie dostarczyła ona aparatów spełniających wymagania techniczne opisane w specyfikacji przetargowej. Tym niemniej, cztery bezzałogowce znalazły się na stanie polskiego kontyngentu w Afganistanie, były to jednak maszyny wypożyczone przez Aeronautics, które zostały zwrócone po zerwaniu kontraktu.
5 stycznia 2011 roku Ministerstwo Obrony Tajlandii poinformowało o podpisaniu kontraktu na zakup pojedynczego zestawu Aerostar z opcją na zakup kolejnych. Maszyny mają pomóc w zwalczaniu piractwa morskiego.
Konstrukcja.
Aerostar jest wolnonośnym górnopłatem z centralnym kadłubem i dwiema belkami ogonowymi. Płatowiec wykonany jest z kompozytów szklano- i węglowo-epoksydowych. Skrzydło o trapezowym obrysie zaopatrzone w klapy na krawędzi spływu skrzydła. Usterzenie w kształcie litery T z dwoma statecznikami pionowymi. Podwozie stałe, trójpodporowe z hakiem skracającym lądowanie. Maszyna przystosowana jest do wykonywania klasycznych startów i lądowań. Jednostkę napędową stanowi dwusuwowy, dwucylindrowy silnik Zanzottrra 498i napędzający dwułopatowe śmigło pchające. Maksymalna masa wyposażenia Aerostara wynosi 50 kilogramów. Standardowo w jego skład wchodzi stabilizowana głowica elektrooptyczna Controp DSP-1. Możliwe jest również zamontowanie radaru SAR i systemów rozpoznania elektronicznego lub łączności radiowej. System łączności maszyny zapewnia transmisję danych z aparatu do naziemnej stacji kontroli w czasie rzeczywistym.

</doc>
<doc id="1949594" url="https://pl.wikipedia.org/wiki?curid=1949594" title="Nowe Miasto Lubawskie Południe">
Nowe Miasto Lubawskie Południe

Nowe Miasto Lubawskie Południe - nieczynny kolejowy przystanek osobowy w Nowym Mieście Lubawskim, w województwie warmińsko-mazurskim, w Polsce.
Bibliografia.
 

</doc>
<doc id="1949595" url="https://pl.wikipedia.org/wiki?curid=1949595" title="Komora bezodbiciowa">
Komora bezodbiciowa

Komora bezodbiciowa (termin niezalecany komora bezechowa) – pomieszczenie ekranowane elektromagnetycznie, którego ściany, sufit i podłoga pokryte są materiałem pochłaniającym energię elektromagnetyczną, wykorzystywane do pomiarów pola elektromagnetycznego i badań odporności na pole elektromagnetyczne (kompatybilność elektromagnetyczna). Zadaniem takiej komory jest symulacja wolnej przestrzeni z tą różnicą, że temperatura szumowa ścian komory jest określona oraz że komora izoluje całkowicie od zewnętrznych pól elektromagnetycznych.

</doc>
<doc id="1949596" url="https://pl.wikipedia.org/wiki?curid=1949596" title="Komora bezechowa">
Komora bezechowa



</doc>
<doc id="1949597" url="https://pl.wikipedia.org/wiki?curid=1949597" title="Nasunięcie Ramzowskie">
Nasunięcie Ramzowskie



</doc>
<doc id="1949599" url="https://pl.wikipedia.org/wiki?curid=1949599" title="Środowisko radioelektryczne">
Środowisko radioelektryczne



</doc>
<doc id="1949601" url="https://pl.wikipedia.org/wiki?curid=1949601" title="Linia paskowa">
Linia paskowa



</doc>
<doc id="1949605" url="https://pl.wikipedia.org/wiki?curid=1949605" title="Katastrofa samolotu prezydenckiego w 2010">
Katastrofa samolotu prezydenckiego w 2010



</doc>
<doc id="1949614" url="https://pl.wikipedia.org/wiki?curid=1949614" title="Order Świętego Wielkiego Księcia Włodzimierza">
Order Świętego Wielkiego Księcia Włodzimierza



</doc>
<doc id="1949615" url="https://pl.wikipedia.org/wiki?curid=1949615" title="Reprezentacja Rumunii w koszykówce mężczyzn">
Reprezentacja Rumunii w koszykówce mężczyzn

Reprezentacja Rumunii w koszykówce mężczyzn - drużyna, która reprezentuje Rumunię w koszykówce mężczyzn. Za jej funkcjonowanie odpowiedzialny jest Rumuński Związek Koszykówki ("FRB"). Szesnaście razy brała udział w Mistrzostwach Europy, jednak nigdy nie zdobyła medalu. Wystąpiła również raz na Igrzyskach Olimpijskich.

</doc>
<doc id="1949626" url="https://pl.wikipedia.org/wiki?curid=1949626" title="Marian Klaus">
Marian Klaus

Marian Klaus (ur. 17 czerwca 1926 w Trzcińcu koło Bydgoszczy, zm. 17 stycznia 2013 w Gorzowie Wielkopolskim) – polski muzyk, kompozytor, nauczyciel, stroiciel fortepianów i akordeonów. Żona Monika Klaus (1930-1990) dyrektorka przedszkoli w Drezdenku (1951-1958) i Gorzowie Wlkp. ZWCH Chemitex Stilon (1958-1976). Dwóch synów Rafał i Jacek, troje wnuków Michał, Barbara i Urszula.
Marian Klaus pochodzi z rodziny od wielu pokoleń związanych zawodowo z muzyką. Od 7 roku życia uczył się i występował (w Mogilnie) grając na skrzypcach, fortepianie i akordeonie. Od 1938 był harcerzem. W 1939 r. II wojna światowa przerwała ostatni obóz harcerski. W czasie okupacji zesłany na przymusowe roboty do Poznania (1940–1944) i Łodzi. W 1945 wrócił do jeszcze wyzwalanego Poznania, gdzie w 1946 ukończył z wyróżnieniem klasę skrzypiec u Kazimierza Nowickiego. W lipcu 1946 roku przeprowadził się do Gorzowa Wielkopolskiego, gdzie już od 1945 mieszkała jego cała rodzina.
W latach czterdziestych i pięćdziesiątych pracował jako skrzypek w pierwszych gorzowskich orkiestrach kameralnych prowadzonych w różnych okresach przez Mikołaja Dudarenkę (1946-1948), Józefa Rezlera (1948-1950) i Tadeusza Góralczyka.
Od 1946 aż do 1983 roku był muzykiem rozrywkowym. Grał i kierował zespołami muzycznymi w Gorzowie Wielkopolskim (1946-1983, głównie Casablanka, Wenecja, i wiele innych), Międzyzdrojach (sezon letni 1948-1958), Szklarskiej Porębie (sezon zimowy 1948-1953), Poznaniu (1950-1961 – Adria, Pod Koziołkami, Rarytas), i wielu innych ośrodkach Polski. W prasie regionalnej wspominano, że Marian Klaus stworzył niezapomnianą atmosferę pięknie położonej Wenecji i luksusowej Casablanki.
Znajomość między innymi z Leonem Szombarą (prekursorem polskiego jazzu), Krzysztofem Komedą (polskim kompozytorem jazzowym), Józefem Rezlerem (profesorem Akademii Muzycznej w Bydgoszczy), Czesławem Cupakiem (kompozytorem muzyki rozrywkowej w Szczecinie) stała się przyczynkiem do rozpoczęcia przez Klausa pracy twórczej – kompozytorskiej. Nakłoniony przez swoich przyjaciół komponuje od lat czterdziestych muzykę rozrywkową.
Jest autorem około 70 utworów utrzymanych głównie na pograniczu cool i smooth jazzu o synkopowanym rytmie. Jego twórczość to synteza muzyki jazzowej opartej na klasycznym stylu swingowym z balladową muzyką rytmów brazylijskich i kubańskich – bossa novach. W twórczości znajdują się również dynamiczne utwory stylu bebop oraz melodyjne czardasze.
Do klasyki stanowiącej gorzowskie standardy jazzowe muzycy zaliczają: „Gorzowski wieczór w Casablance”, „Żółty kanarek”, „Nowy Swing”, „Akant”, „Faeton”, "Roczek Basi", „Pimpek”, „Rafał i Jacek”, „Jakie to znaki” czy „Bananowa spódnica” i „Błękitna bossa-nova”. Atmosferę gorzowskiej „Casablanki” stanowiły czardasze Klausa np. „Zakochany Cygan”, „Cygański smak” czy „W rytmie czardasza”.
Od 1946 do 1970 był nauczycielem ognisk i szkół muzycznych w Gorzowie Wielkopolskim, Barlinku (1961-1966), Buku (1959-1961), Poznaniu (1950–1959). Uczył zarówno w placówkach państwowych, jak i szkołach prywatnych. Za swoją pracę pedagogiczną uzyskał szereg nagród, podziękowań i dyplomów.
Jego pasją na pograniczu sztuki artystycznej i rzemieślniczej będąca wielopokoleniową tradycją rodzinną było strojenie i naprawa akordeonów i fortepianów. Był twórcą oryginalnych narzędzi, klejów i metod naprawy akordeonów i fortepianów. Dyplom mistrzowski w tym zakresie zdobył w Poznaniu pod okiem prawnuka producenta fortepianów J. Bettinga.
Z okazji 80-lecia urodzin i 60-lecia pracy zawodowej, w 2006 roku gorzowscy muzycy nagrali płyty oraz przygotowali serię koncertów poświęconych twórczości Mariana Klausa. Na 750 lecie miasta Gorzowa Wielkopolskiego odbyły się dwa koncerty poświęcone twórczości Marian Klausa w Jazz Club „Pod Filarami” oraz dwa recitale fortepianowe w Szkole Muzycznej im. Władysława Ciesielskiego. Płyty i koncerty zaaranżowali (pochodzący z Gorzowa) pianiści Przemysław Raminiak i Dawid Troczewski.
Marian Klaus bywał wielokrotnie gościem regionalnych rozgłośni radiowych biorąc udział w audycjach poświęconym jego osobie, jak i historii muzycznej Gorzowa Wielkopolskiego. W prasie regionalnej od szeregu lat cyklicznie pojawiają się artykułu poświęcone Jego działalności zawodowej. Powstał też film nakręcony przez TVP Poznań „Moja Casablanca” reż. Marka Nowakowskiego (2003).
Klasa improwizacji w gorzowskiej szkole muzycznej nosi imię Mariana Klausa.

</doc>
<doc id="1949628" url="https://pl.wikipedia.org/wiki?curid=1949628" title="Rejon kraśniński">
Rejon kraśniński



</doc>
<doc id="1949629" url="https://pl.wikipedia.org/wiki?curid=1949629" title="Piotr Wiesiołek">
Piotr Wiesiołek

Piotr Wiesiołek (ur. 28 lutego 1964 w Katowicach) – polski bankowiec, pierwszy zastępca prezesa Narodowego Banku Polskiego w kadencjach 2008–2014 i 2014–2020, w 2010 p.o. prezesa NBP.
Życiorys.
W sierpniu 1982 za prowadzoną działalność opozycyjną w Młodzieżowym Ruchu Oporu został tymczasowo aresztowany. W listopadzie tegoż roku skazano go w procesie politycznym na karę pozbawienia wolności z warunkowym zawieszeniem jej wykonania i na karę grzywny.
Ukończył studia z zakresu filologii angielskiej, został absolwentem Katolickiego Uniwersytetu Lubelskiego. Ukończył także studia podyplomowe z dziedziny bankowości na Wydziale Nauk Ekonomicznych Uniwersytetu Warszawskiego. Odbył szkolenia z dziedziny rynku kapitałowego oraz zarządzania aktywami i pasywami.
W 1992 rozpoczął pracę w Narodowym Banku Polskim jako analityk w departamencie operacji zagranicznych. W latach 1996–1999 pełnił obowiązki wiceprezesa Polsko-Kanadyjskiego Banku św. Stanisława. Od 1999 zasiadał w zarządzie Banku Ochrony Środowiska jako wiceprezes zarządu, przez większość czasu także jako pierwszy zastępca prezesa.
6 marca 2008 wszedł w skład Zarządu Narodowego Banku Polskiego jako wiceprezes NBP – pierwszy zastępca prezesa NBP, obejmując m.in. nadzór nad systemem płatniczym i zarządzaniem aktywami rezerwowymi. W związku ze śmiercią Sławomira Skrzypka w katastrofie polskiego Tu-154 w Smoleńsku 10 kwietnia 2010 został z urzędu pełniącym obowiązki prezesa NBP. 12 kwietnia przewodnictwo powierzyła mu także Rada Polityki Pieniężnej. Swoją funkcję pełnił do 11 czerwca 2010, kiedy to urząd prezesa NBP i tym samym przewodniczącego RPP objął Marek Belka. W 2014 został powołany na drugą sześcioletnią kadencję w Zarządzie NBP, również będąc w jej trakcie pierwszym zastępca prezesa NBP.
Życie prywatne.
Piotr Wiesiołek jest żonaty, ma troje dzieci.
Odznaczenia.
Odznaczony Srebrnym Krzyżem Zasługi (2005), odznaką honorową „Za zasługi dla bankowości Rzeczypospolitej Polskiej” (2018) oraz Krzyżem Wolności i Solidarności (2019).

</doc>
<doc id="1949631" url="https://pl.wikipedia.org/wiki?curid=1949631" title="Reprezentacja Gibraltaru w koszykówce mężczyzn">
Reprezentacja Gibraltaru w koszykówce mężczyzn

Reprezentacja Gibraltaru w koszykówce mężczyzn - drużyna, która reprezentuje Gibraltar w koszykówce mężczyzn. Za jej funkcjonowanie odpowiedzialny jest Gibraltarski Amatorski Związek Koszykówki ("GABA"). Nigdy nie udało jej się zakwalifikować do Mistrzostw Europy, Mistrzostw Świata, czy Igrzysk Olimpijskich. Aktualnie występuje w Dywizji C.

</doc>
<doc id="1949637" url="https://pl.wikipedia.org/wiki?curid=1949637" title="Cmentarz żydowski w Płotach">
Cmentarz żydowski w Płotach

Cmentarz żydowski w Płotach – kirkut został założony przed 1800 rokiem (według innych źródeł około 1846 roku). Kirkut mieścił się w południowo-zachodniej części miejscowości, na uboczu dawnej ulicy Ogrodowej (Gartenstraße). Jego powierzchnia to 0,16 ha. Ostatni pogrzeb odbył się w 1940 roku. Podczas II wojny światowej kirkut został doszczętnie zniszczony. Po 1945 teren nekropolii był zaniedbany. Nie zachowały się na nim żadne macewy i nie ma śladu po istniejącym w tym miejscu kirkucie.

</doc>
<doc id="1949638" url="https://pl.wikipedia.org/wiki?curid=1949638" title="Laila Schou Nilsen">
Laila Schou Nilsen

Laila Schou Nilsen (ur. 18 marca 1919 w Oslo (Grefsen), zm. 30 lipca 1998 w Lanzarote lub w Oslo) – norweska sportsmenka, największe sukcesy osiągająca w narciarstwie alpejskim i łyżwiarstwie szybkim.
Kariera.
Początki.
Laila Schou Nilsen była wszechstronnym sportowcem. Uprawianie sportu rozpoczęła od narciarstwa klasycznego. W wieku 11 lat osiągała dobre wyniki w skokach narciarskich, jednak nie pozwalano jej startować przeciwko chłopcom. W 1931 roku zaproszono ją jednak, by oddała pierwszy skok na dużych krajowych zawodach. Nilsen osiągnęła 28 m, uzyskując dobre oceny za styl. W 1933 roku odniosła swój największy sukces w biegach narciarskich, zwyciężając w biegu na 5 km podczas nieoficjalnych mistrzostw Norwegii. Jego przewaga nad drugą w tym biegu zawodniczką wyniosła sześć minut, przez co oskarżono Nilsen o korzystanie ze skrótów. Jednakże zameldowała się na wszystkich punktach kontrolnych; w tym samym biegu dublując 17 przeciwniczek.
Największe sukcesy.
W pierwszej połowie lat 30. XX wieku zainteresowała się łyżwiarstwem szybkim. W 1934 roku wystartowała na nieoficjalnych mistrzostwach świata w wieloboju w Oslo, gdzie zajęła czwartą pozycje, przegrywając walkę o medal ze swą rodaczką, Synnøve Lie. Schou Nilsen była tam trzecia w biegach na 500 i 1000 m, a na dystansie 1500 m zajęła ósme miejsce. Rok później była najlepsza, wyprzedzając Synnøve Lie i Amerykankę Kit Klein podczas kolejnych nieoficjalnych mistrzostw świata w Oslo. Przygotowywała się do startu w tej dyscyplinie podczas igrzysk olimpijskich w Garmisch-Partenkirchen w 1936 roku, jednak łyżwiarstwo szybkie kobiet nie znalazło się w programie tej imprezy. Norweżka zaczęła więc trenować narciarstwo alpejskie i podczas igrzysk w Garmisch-Partenkirchen wywalczyła brązowy medal w kombinacji, wyprzedzając dwie reprezentantki gospodarzy: Christl Cranz i Käthe Grasegger. W zjeździe Norweżka była najlepsza, pokonując drugą Lisę Resch o cztery sekundy. Słabszy występ w slalomie, który ukończyła na piątej pozycji, przesunął ją na trzecie miejsce w kombinacji.
W 1937 roku została pierwszą Europejką, która zdobyła złoty medal na mistrzostwach świata w wieloboju w Davos. Wygrała tam wszystkie cztery biegi, wyprzedzając w klasyfikacji końcowej Synnøve Lie oraz Verné Lesche z Finlandii. Wynik ten powtórzyła podczas rozgrywanych rok później mistrzostw świata w wieloboju w Oslo. Wygrała tam na dystansach 500 i 1000 m, w biegu na 5000 m, była trzecia, a na 3000 m zajęła czwarte miejsce. W tym samym roku zajęła również szóste miejsce w slalomie na mistrzostwach świata w narciarstwie alpejskim w Engelbergu. Była również piąta na rozgrywanych w 1939 roku mistrzostwach świata w Zakopanem, co było najlepszym wynikiem wśród całej norweskiej ekipy na tych mistrzostwach.
Po wojnie.
Po zakończeniu II wojny światowej skupiła się na piłce ręcznej i tenisie. W 1948 roku wzięła udział w zawodach w łyżwiarstwie szybkim na igrzyskach olimpijskich w Sankt Moritz. Zajęła tam siódme miejsce w zjeździe, czternaste w slalomie oraz trzynaste w kombinacji. Nie zdobyła już żadnego medalu na międzynarodowej imprezie. Rozegrała parę spotkań w reprezentacji Norwegii w piłce ręcznej, kończąc sportową karierę w 1961 roku. Łącznie zdobyła 101 krajowych tytułów mistrzowskich, 83 w tenisie (w latach 1937–1961), 10 w narciarstwie alpejskim (1939–1948), cztery w łyżwiarstwie szybkim (1935–1940) i cztery w piłce ręcznej (1946–1951). W 1963 roku brała udział w Rajdzie Monte Carlo.
W 1936 roku otrzymała nagrodę Egebergs Ærespris za swoje osiągnięcia sportowe. Miała wtedy 17 lat, co czyni ją najmłodszym sportowcem, który otrzymał to wyróżnienie.
Łącznie ustanowiła sześć rekordów świata w łyżwiarstwie szybkim.
W latach 1969–1973 była wiceprezydentem Norweskiej Konfederacji Sportu, a od 1968 do 1972 roku była członkiem zarządu Norweskiego Komitetu Olimpijskiego.

</doc>
<doc id="1949642" url="https://pl.wikipedia.org/wiki?curid=1949642" title="Reprezentacja Gruzji w koszykówce mężczyzn">
Reprezentacja Gruzji w koszykówce mężczyzn

Reprezentacja Gruzji w koszykówce mężczyzn - drużyna, która reprezentuje Gruzję w koszykówce mężczyzn. Za jej funkcjonowanie odpowiedzialny jest Gruziński Związek Koszykówki ("GBF"). Nigdy nie udało jej się zakwalifikować do Mistrzostw Świata, czy Igrzysk Olimpijskich. W 2010 Gruzja zadebiutowała w eliminacjach Dywizji A Mistrzostw Europy. W 2013 roku reprezentacja Gruzji po raz pierwszy zagra w Mistrzostwach Europy. 

</doc>
<doc id="1949644" url="https://pl.wikipedia.org/wiki?curid=1949644" title="Triumph Italia">
Triumph Italia

Triumph Italia – sportowy samochód osobowy produkowany przez brytyjską firmę Triumph Motor Company w latach 1959–1962. Dostępny jako 2-drzwiowe coupé. Do napędu samochodu używano silnika R4 o pojemności dwóch litrów. Moc przenoszona była na oś tylną.

</doc>
<doc id="1949649" url="https://pl.wikipedia.org/wiki?curid=1949649" title="Episodes from Liberty City">
Episodes from Liberty City



</doc>
<doc id="1949650" url="https://pl.wikipedia.org/wiki?curid=1949650" title="Nikolina Szterewa">
Nikolina Szterewa

Nikolina Szterewa (bułg. Николина Павлова Щерева; ur. 25 stycznia 1955 w Sofii) – bułgarska lekkoatletka, specjalizująca się w biegach średniodystansowych i długich, dwukrotna uczestniczka igrzysk olimpijskich w latach 1976 i 1980, srebrna medalistka olimpijska z 1976 r. z Montrealu, w biegu na 800 metrów.

</doc>
<doc id="1949652" url="https://pl.wikipedia.org/wiki?curid=1949652" title="Muchodławka wspaniała">
Muchodławka wspaniała

Muchodławka wspaniała ("Terpsiphone viridis") – gatunek średniej wielkości ptaka z rodziny monarek (Monarchidae). Zamieszkuje większość Afryki Subsaharyjskiej oraz południową część Półwyspu Arabskiego. Nie jest zagrożona.
Podgatunki i zasięg występowania.
Wyróżniono następujące podgatunki "T. viridis":
Status.
W Czerwonej księdze gatunków zagrożonych IUCN gatunek ten zaliczany jest do kategorii LC ("Least Concern" – najmniejszej troski) nieprzerwanie od 1988 roku. Liczebność populacji nie została oszacowana, ale ptak ten w zależności od miejsca występowania opisywany jest jako rzadki po bardzo liczny. Trend liczebności populacji uznawany jest za stabilny.

</doc>
<doc id="1949653" url="https://pl.wikipedia.org/wiki?curid=1949653" title="Festiwal Reggae w Ostródzie">
Festiwal Reggae w Ostródzie



</doc>
<doc id="1949654" url="https://pl.wikipedia.org/wiki?curid=1949654" title="Bobby Lashley">
Bobby Lashley

Franklin Roberto Lashley, znany jako "Bobby Lashley" (ur. 16 lipca 1976) – amerykański zapaśnik, wrestler, który obecnie występuje w federacji WWE, pod pseudonimem Bobby Lashley, w marce Raw, jako członek grupy The Hurt Business.
Oprócz tego znany jest jako już nieaktywny zawodnik mieszanych sztuk walk (głównie występy w Strikeforce).
Kariera sztuk walki.
Wrestling zawodowy (2005-obecnie).
Występował w World Wrestling Entertainment oraz Total Nonstop Action Wrestling. Dwukrotny zdobywca pasa ECW Championship oraz posiadacz pasa WWE United States Championship. Zadebiutował na gali WWE SmackDown! w 2005. W 2006 został przeniesiony do brandu Extreme Championship Wrestling.
Powrócił do WWE w 2018 roku na gali "Monday Night Raw" po WrestleManii. Przerwał on występ Eliasa, którego zaatakował. Następnie prowadził program z m.in. Kevinem Owensem i Samim Zaynem. Z tym drugim zmierzył się podczas Money in the Bank. Walkę wygrał Lashley. Prowadził również rywalizację z Romanem Reignsem, którego pokonał na Extreme Rules. Jednak przegrał z nim na "Raw" walkę o miano pretendenta do Universal Championship. Następnie rywalizował ponownie z Eliasem, czy Kevinem Owensem. Na "Raw" z 17 września zadebiutował Lio Rush, który został nowym menadżerem Bobby'ego. Zaś 8 października po walce zaatakował on Kevina Owensa i przeszedł on tym samym heel turn. Lashley był członkiem zwycięskiej drużyny "Raw" na gali Survivor Series. Na gali TLC: Tables, Ladders &amp; Chairs przegrał on Ladder Match o gitarę z Eliasem, jednak po walce zaatakował on swojego przeciwnika. Pod koniec roku prowadził on rywalizację z Sethem Rollinsem, który jednocześnie miał również feud z Deanem Ambrosem o Intercontinental Championship. Wskutek tego na "Raw" z 14 stycznia doszło do Triple threat matchu, który wygrał Lashley przy pomocy Lio Rusha i został on po raz pierwszy mistrzem Interkontynentalnym. Brał udział w Royal Rumble Matchu, jednak został z niego szybko wyeliminowany przez Rollinsa. Po Royal Rumble zaczął program z Finnem Balorem. Na Elimination Chamber doszło do Handicap Matchu o Intercontinental Championship. Balor odliczył Lio Rusha i został nowym mistrzem. Po walce Lashley zaatakował swojego menadżera. Ten jednak pomógł mu odzyskać tytuł na jednym z "Raw". Podczas WrestleManii doszło do kolejnej walki pomiędzy Balorem i Lashleyem o Intercontinental Championship. Tym razem jednak Balor pojawił się jako 'Demon'. Później Lashley był w drużynie z Corbinem i McIntyrem w ich walce z The Shield, dla której była to ostatnia walka wskutek odejścia z WWE Deana Ambrose'a. Lashley kolejną rywalizację rozpoczął z Braunem Strowmanem na SuperShowDown, jednak starcie przegrał. Uległ 'Potworowi' również w Last Man Standing Matchu na Extreme Rules.
Powrócił na "Raw" 30 września 2019 r. z nową menadżerką i zarazem dziewczyną Laną. Tym samym rozpoczął on program z Rusevem, który skończył się wygraną Lashleya na TLC w grudniu. Od tego czasu nie prowadził on żadnych większych rywalizacji.
11 maja 2020, w jednym z odcinków "Raw", MVP obiecał pomóc Bobby'emu Lashleyowi, w zdobyciu WWE Championship, z rąk Drew McIntyre. Na Backlash Lashley nie zdołał zdobyć tytułu, po tym jak jego żona Lana, odciągnęła jego uwagę. Następnego dnia Lashley, za namową MVP i sfrustrowaniem sytuacją z zeszłej nocy, zażądał od Lany rozwodu, kończąc storyline "Romantycznego małżeństwa". Shelton Benjamin, któremu wcześniej Lashley i MVP pomogli zdobyć 24/7 Championship dołączył do nich, tworząc grupę o nazwie The Hurt Business. Na Payback, Lashley pokonał Apollo Crewsa, aby zdobyć mistrzostwo Stanów Zjednoczonych WWE.
Począwszy od grudnia Lashley rywalizował z Riddle'm, który niedługo potem stał się pretendentem do trzymanego przez niego mistrzostwa Stanów Zjednoczonych WWE. Lashley zdołał utrzymać nad nim mistrzostwo 1 lutego 2021, kiedy spowodował dyskwalifikację, zapinając mu "full nelson", dookoła lin. Riddle co tydzień wygrywał z innymi członkami Hurt Business, doprowadzając nawet do kontuzji MVP-iego, a za każdym razem Lashley odpłacał się na nim atakując go po walce. 8 lutego, Keith Lee pokonał Riddle'a, a następnie Lashley zaatakował ich obu, gdzie WWE później potwierdziło Triple Threat o tytuł na Elimination Chamber. Na gali Lee został zastąpiony przez Johna Morrisona, którego podczas meczu przypiął Riddle, aby zdobyć WWE United States Championship. Zdenerwowany Lashley pojawił się następnie po głównym wydarzeniu gali, gdzie zaatakował świętującego mistrza WWE, Drew McIntyre, pomagając Miz'owi pomyślnie zrealizować kontrakt Money in the Bank na McIntyre, gdzie Miz został ponownie mistrzem WWE.
Nieco ponad tydzień później, Lashley pokonał Miz'a na "Raw" z 1 marca 2021, aby wygrać WWE Championship po raz pierwszy, w swojej karierze. Mecz został mu przyznany, ponieważ Miz przed wygraniem mistrzostwa tydzień przed, obiecał, że jak wygra dzięki ataku Lashleya, to ten otrzyma mecz o mistrzostwo. Tydzień później Lashley obronił pas w walce rewanżowej z The Mizem po raz kolejny dewastując swojego oponenta. 15 marca na Raw zostało oficjalnie potwierdzone, że Lashley na WrestleManii stanie do walki z Drew McIntyrem w obronie tytułu WWE. Podczas WrestleManii Lashley pokonał McIntyre'a zapinając mu Hurt Lock. Na WrestleMania Backlash pokonał Brauna Strowmana i Drew McIntyre'a w triple threat matchu i zachował mistrzostwo WWE. 20 czerwca na gali Hell In A Cell w tytułowej stypulacji pokonał Drew McIntyre'a w jego walce ostatniej szansy o główny tytuł. Następnie rozpoczął rywalizację z Kofi'm Kingstonem, którego pokonał na Money In The Bank PPV. Na następnym "Raw" po PPV do walki o główny tytuł wyzwał go powracający Goldberg. Lashley przyjął owe wyzwanie.
MMA (2008-2016).
W 2008 roku zadebiutował w MMA. Walczył m.in. w Strikeforce. 27 czerwca 2009 roku wygrał z Bobem Sappem na gali "Ultimate Chaos" przez poddanie uderzeniami w parterze. 11 listopada 2011 roku zdobył mistrzostwo organizacji Shark Fight w wadze ciężkiej poddając kluczem na stopę Karla Knothe. 6 maja 2012 roku na gali "Super Fight League 3" przegrał na punkty z Anglikiem Jamesem Thompsonem.

</doc>
<doc id="1949657" url="https://pl.wikipedia.org/wiki?curid=1949657" title="Cmentarz żydowski w Kaliszu Pomorskim">
Cmentarz żydowski w Kaliszu Pomorskim

Cmentarz żydowski w Kaliszu Pomorskim – kirkut powstały ok. 1817. Znajdował się pomiędzy Dramburger Straße (obecnie ul. Drawska) a Koppelberg Straße (obecnie ul. Grunwaldzka). Najstarsza macewa pochodziła z 1834 roku. Zmarłych zaczęto chować w 1819. W 1861 stara i nowa część kirkutu zostały ogrodzona. W 1965 usunięto z terenu dawnej nekropolii wszystkie nagrobki. Obecnie nie ma żadnych śladów istnienia w tym miejscu nekropolii.

</doc>
<doc id="1949658" url="https://pl.wikipedia.org/wiki?curid=1949658" title="NSU Spider">
NSU Spider

NSU Spider – sportowy samochód osobowy produkowany przez niemiecką firmę NSU w latach 1964 – 1967. Dostępny jako 2-drzwiowy kabriolet. Do napędu samochodu użyto silnika Wankla o pojemności pół litra. Moc przenoszona była na oś tylną poprzez 4-biegową manualną skrzynię biegów. Samochód został zastąpiony przez model Ro 80.

</doc>
<doc id="1949663" url="https://pl.wikipedia.org/wiki?curid=1949663" title="NSU Typ 110">
NSU Typ 110

NSU Typ 110 – kompaktowy samochód osobowy produkowany przez niemiecką firmę NSU w latach 1965-1972. Dostępny jako 2-drzwiowy sedan. Do napędu używano chłodzonych powietrzem silników R4 o pojemnościach 1,1 oraz 1,2 litra. Moc przenoszona była na oś tylną poprzez 4-biegową manualną skrzynię biegów.

</doc>
<doc id="1949667" url="https://pl.wikipedia.org/wiki?curid=1949667" title="Marie-Louise Berneri">
Marie-Louise Berneri

Marie-Louise Berneri (ur. 1 marca 1918, zm. 13 kwietnia 1949) – włoska anarchistka oraz autorka felietonów w czasopismach o tematyce anarchistycznej w tym m.in. Freedom. Autorka książek "Podróż przez utopię" ("Journey Through Utopia") oraz "Ani Wschód, ani Zachód" ("Neither East Nor West").
Życiorys.
Berneri urodziła się 1918 roku w Arezzo jako starsza córka Camillo oraz Giovanny Bernerich. W 1926 roku wraz z rodziną wyemigrowała z Włoch w związku z dojściem Benito Mussoliniego do władzy w kraju. Od 1936 roku jej ojciec był zaangażowany w walkę po stronie republikanów w hiszpańskiej wojnie domowej. W 1937 roku został zamordowany przez komunistów podczas tzw. dni majowych w Barcelonie. W ówczesnych latach Marie-Louise na stałe mieszkała w Paryżu, gdzie studiowała psychologię na Sorbonie.
Po studiach Berneri poślubiła Vernona Richardsa, również związanego z ruchem anarchistycznym. Po II wojnie światowej zamieszkała wraz z mężem w Londynie, gdzie oboje pisali artykuły do prasy anarchistycznej. W 1948 roku Berneri jako przedstawicielka Wielkiej Brytanii wzięła udział w pierwszej powojennej konferencji anarchistycznej, która odbyła się w Paryżu. Na paryskiej konferencji uczestniczyły także jej matka oraz młodsza siostra, Gillete, które reprezentowały delegację Francji oraz Włoch. 
Marie-Louise Berneri zmarła 13 kwietnia 1949 w związku z powikłaniami przy porodzie jej dziecka, które również zmarło.
George Woodcock oraz Ivan Avacumovic dedykowali jej napisaną przez nich biografię Piotra Kropotkina pt. "Anarchistyczny Książę", która ukazała się w 1950 roku.

</doc>
<doc id="1949669" url="https://pl.wikipedia.org/wiki?curid=1949669" title="Kalarippayattu">
Kalarippayattu

Kalarippajattu (malajalam: കളരിപ്പയറ്റ്, ang. Kalarippayattu) – starożytna południowo-indyjska sztuka walki, również z wykorzystaniem różnego rodzaju broni.
Różnorodnością i formą technik przypomina chińskie wushu; obejmuje walkę wręcz lub z użyciem broni, m.in.: miecza, włóczni, kija, a także walkę osób nieuzbrojonych z uzbrojonymi; jest ściśle związana ze staroindyjskią tradycyjną medycyną hinduską ajurwedą i ziołolecznictwem, wykorzystuje również starodawne techniki masażu. Opiera się na wiedzy o wrażliwych punktach ciała (marmanach)
Etymologia.
Nazwa pochodzi od słów w języku malajalam "kalari" „szkoła” oraz "payattu" „walka”, „ćwiczenie”.
Patroni.
Kalarippayattu jest ściśle związana z hinduizmem, po dziś dzień uprawiana w szkołach (czyli w kalari) w stanie Kerala w Indiach.
Sztuce kalarippayattu patronują:
Historia.
Rodowód kalarippayattu sięga początków historii Indii (III tysiąclecie p.n.e.). W XI wieku wykształciły się style, które po latach upadku spowodowanego kolonializmem brytyjskim, wracają do popularności w wielu różnych szkołach. Do odrodzenia kalarippayattu bardzo przyczynił się brytyjski badacz Philip Zarilli, który od lat 70. bada tę sztukę walki.

</doc>
<doc id="1949671" url="https://pl.wikipedia.org/wiki?curid=1949671" title="Elfi Zinn">
Elfi Zinn

Elfi Zinn (z domu Rost, ur. 24 sierpnia 1953 w Ratheburze w powiecie Vorpommern-Greifswald) – wschodnioniemiecka lekkoatletka, specjalizująca się w biegach średniodystansowych, brązowa medalistka igrzysk olimpijskich z 1976 r. z Montrealu, w biegu na 800 metrów.

</doc>
<doc id="1949675" url="https://pl.wikipedia.org/wiki?curid=1949675" title="Operacja Buster-Jangle">
Operacja Buster-Jangle

Operacja Buster-Jangle – siódma seria amerykańskich testów broni atomowej, która odbyła się pod koniec 1951 roku na poligonie atomowym w Nevadzie. Buster-Jangle była pierwszą wspólną operacją Departamentu Obrony oraz Laboratorium Los Alamos. W testach uczestniczyło 6500 amerykańskich żołnierzy.

</doc>
<doc id="1949676" url="https://pl.wikipedia.org/wiki?curid=1949676" title="Ruben Yttergård Jenssen">
Ruben Yttergård Jenssen

Ruben Yttergård Jenssen (ur. 4 maja 1988 w Tromsø) – norweski piłkarz występujący na pozycji pomocnika, zawodnik norweskiego klubu SK Brann.
Życiorys.
Kariera klubowa.
Występował w klubach: Tromsø IL, 1. FC Kaiserslautern i FC Groningen.
11 sierpnia 2018 podpisał kontrakt z norweskim klubem SK Brann, umowa do 31 grudnia 2020.

</doc>
<doc id="1949689" url="https://pl.wikipedia.org/wiki?curid=1949689" title="Zdzisław Lec">
Zdzisław Lec

Zdzisław Franciszek Lec (ur. 25 maja 1951 w Bolesławcu) – polski ksiądz katolicki archidiecezji wrocławskiej, profesor nauk teologicznych, historyk Kościoła.
Życiorys.
Absolwent Technikum Elektroenergetycznego w Legnicy (1970). Święcenia kapłańskie w stopniu prezbitera otrzymał 19 maja 1979. Następnie pracował jako wikariusz w parafiach pw.: św. Mikołaja w Brzegu (1979–1983), św. Stanisława w Świdnicy. (1983–1984) i ponownie w Brzegu (1984–1988). W latach 1988-1991 prefekt w Seminarium Duchownym. Pełnił funkcję proboszcza w Wiązowie (po 1992).
Studia teologiczne odbył na Papieskim Wydziale Teologicznym we Wrocławiu w latach 1973-1979. W roku 1983 uzyskał licencjat z teologii. W 1988 uzyskał stopień doktora teologii na podstawie pracy "Biblioteka kolegium oo. jezuitów w Świdnicy w latach 1626-1776". Pracował w Archiwum Archidiecezjalnym we Wrocławiu.
W 1991 wyjechał na stypendium naukowe do Paderborn, po czym przedłużył urlop naukowy. Pracował tam duszpastersko w Wigratzbad, ośrodku pielgrzymkowym diecezji augsburskiej (1992).
Dnia 5 grudnia 1995 roku odbył kolokwium habilitacyjne na PWT we Wrocławiu na podstawie dorobku naukowego i rozprawy habilitacyjnej "Jezuici we Wrocławiu 1581-1776". Pełnił funkcję kierownika Katedry Historii Kościoła na Śląsku.
Dnia 25 marca 2002 roku otrzymał tytuł profesora nauk teologicznych. Od 1 października 2003 roku rozpoczął pracę na Wydziale Teologicznym Uniwersytetu Szczecińskiego.
Dnia 1 lipca 2004 roku mianowany profesorem zwyczajnym Uniwersytetu Szczecińskiego.
Pełni funkcję kierownika Katedry Historii Kościoła Wydziału Teologicznego US.

</doc>
<doc id="1949699" url="https://pl.wikipedia.org/wiki?curid=1949699" title="Jean Dika Dika">
Jean Dika Dika

Jean Dika Dika (ur. 4 czerwca 1979 w Duali) – były kameruński piłkarz grający na pozycji obrońcy.
Kariera klubowa.
Jean Dika Dika jest wychowankiem Maritime Duala. Następnie szkolił się w hiszpańskim Atlético Madryt, jednak występował jedynie w rezerwach tego klubu. W 2000 roku trafił do Getafe CF, które występowało wtedy w Segunda División. W sezonie 2000/2001 rozegrał 17 meczów i strzelił 1 bramkę. Jego kolejnym klubem była drużyna União Lamas, a potem trafił ponownie do Hiszpanii, do Levante UD. W 2003 roku trafił do austriackiego LASK Linz, zaś karierę zakończył w FC Aszdod.
Kariera reprezentacyjna.
W reprezentacji Kamerunu Dika Dika zadebiutował w 2001 roku. W sumie w kadrze grał przez 2 lata. Zdążył pojawić się na boiskach międzynarodowych 5-krotnie.

</doc>
<doc id="1949700" url="https://pl.wikipedia.org/wiki?curid=1949700" title="Jean Dika-Dika">
Jean Dika-Dika



</doc>
<doc id="1949702" url="https://pl.wikipedia.org/wiki?curid=1949702" title="Jezioro Koleńskie">
Jezioro Koleńskie



</doc>
<doc id="1949704" url="https://pl.wikipedia.org/wiki?curid=1949704" title="Reprezentacja Islandii w hokeju na lodzie mężczyzn">
Reprezentacja Islandii w hokeju na lodzie mężczyzn

Reprezentacja Islandii w hokeju na lodzie mężczyzn - od 1992 roku jest członkiem IIHF, jednak swój pierwszy mecz międzypaństwowy rozegrała dopiero siedem lat później, kiedy to zagrali przeciwko reprezentacji Izraela, przegrywając to spotkanie 0:11. Cztery dni po debiutanckim meczu pokonali Turków 3:2. Dotychczas nie wystartowali w zimowych igrzyskach olimpijskich, a na mistrzostwach świata startują od 1999 roku.
Reprezentantem Islandii został m.in. Snorri Sigurbjörnsson.

</doc>
<doc id="1949711" url="https://pl.wikipedia.org/wiki?curid=1949711" title="Halowe Mistrzostwa Europy w Lekkoatletyce 1969">
Halowe Mistrzostwa Europy w Lekkoatletyce 1969



</doc>
<doc id="1949712" url="https://pl.wikipedia.org/wiki?curid=1949712" title="August Christoph Mercklin">
August Christoph Mercklin



</doc>
<doc id="1949717" url="https://pl.wikipedia.org/wiki?curid=1949717" title="Seweryn Perkowski">
Seweryn Perkowski

Seweryn Fabian Perkowski (ur. 20 stycznia 1845 w Warszawie, zm. 10 lutego 1907 w Warszawie) – polski lekarz, chirurg, urolog i wenerolog.
Syn Piotra Jakuba Perkowskiego i Kornelii z domu Finc von Finckenstein. Ukończył gimnazjum realne w Warszawie, w 1862 rozpoczął studia lekarskie w Szkole Głównej. Był uczestnikiem powstania styczniowego. Po klęsce powstania udał się do Francji i na Sorbonie otrzymał tytuł doktora medycyny. Zasłużył się jako lekarz wojskowy podczas wojny francusko-pruskiej, w uznaniu tych zasług otrzymał obywatelstwo francuskie. Do Polski wrócił po ogłoszonej w 1874 amnestii, zamieszkał pod Warszawą. 7 marca 1878 na Cesarskim Uniwersytecie Warszawskim otrzymał dyplom lekarza. Podczas wojny rosyjsko-tureckiej lekarz nadetatowy w szpitalu wojskowym Czerwonego Krzyża, potem młodszy lekarz keksholmskiego pułku grenadierów. Od 1878 w Szpitalu Ujazdowskim.
Członek korespondent (od 1875) i członek czynny (od 1877) Towarzystwa Lekarskiego Warszawskiego, współtwórca Warszawskiego Towarzystwa Wioślarskiego.
Z małżeństwa zawartego w 1890 z Wandą Teresą Gorską (1864-1914) urodzili się Zygmunt, Jadwiga Elżbieta oraz bliźniacy Józef i Tadeusz.
Zmarł 10 lutego 1907 w Warszawie, został pochowany na Cmentarzu Powązkowskim.

</doc>
<doc id="1949718" url="https://pl.wikipedia.org/wiki?curid=1949718" title="Seweryn Fabian Perkowski">
Seweryn Fabian Perkowski



</doc>
<doc id="1949720" url="https://pl.wikipedia.org/wiki?curid=1949720" title="József Kovács (piłkarz)">
József Kovács (piłkarz)

József Kovács (ur. 8 kwietnia 1949 w Balatonlelle) – węgierki piłkarz grający na pozycji pomocnika, reprezentant kraju, srebrny medalista olimpijski z 1972 z Monachium.
Kariera klubowa.
Rozpoczął karierę piłkarską jako junior w Székesfehérvárze w klubie Videoton SC, w którym grał od 1968 jako senior. Występował w tym klubie do 1980. W tym czasie 315 razy wziął udział w meczach I ligi węgierskiej, strzelając 17 bramek. W latach 1980-1985 był zawodnikiem Újpesti Dózsa z Budapesztu (grał w lidze z 80 meczach, bez bramek).
Kariera reprezentacyjna.
W latach 1971-1979 wystąpił w 17 meczach reprezentacji Węgier, strzelając 2 bramki. Był w składzie drużyny węgierskiej na mistrzostwa Europy w 1972 w Belgii, w których Węgrzy zajęli 4. miejsce. Nie wystąpił jednak z żadnym meczu.
Znalazł się również w składzie reprezentacji Węgier na igrzyskach olimpijskich w 1972 w Monachium. Zagrał na nich w dwóch meczach: z reprezentacją Iranu (5:0 dla Węgier) i Meksyku (2:0 dla Węgier). Z igrzysk powrócił ze srebrnym medalem.
8 października 1975 w Łodzi zagrał cały mecz z reprezentacją Polski, który Polska wygrała 4:2.

</doc>
<doc id="1949722" url="https://pl.wikipedia.org/wiki?curid=1949722" title="Smoleńsk-Sewierny">
Smoleńsk-Sewierny



</doc>
<doc id="1949725" url="https://pl.wikipedia.org/wiki?curid=1949725" title="Wiaczesław Hłazkow">
Wiaczesław Hłazkow

Wiaczesław Wałerijowycz Hłazkow, ukr. Вячеслав Валерійович Глазков (ur. 15 października 1984 w Ługańsku) – ukraiński bokser, brązowy medalista olimpijski z 2008 z igrzysk olimpijskich w Pekinie w kategorii superciężkiej.
Kariera amatorska.
W 2005, będąc amatorem, wystąpił na mistrzostwach świata w Mianyang. W pierwszej walce pokonał Litwina Jaroslavasa Jakšto w stosunku 26–20, w kolejnej walce przegrał 11–26 z późniejszym złotym medalistą, Kubańczykiem Odlanierem Solísem.
W 2007 na mistrzostwach świata w Chicago zdobył srebrny medal, pokonując kolejno Razvana Cojanu, Oscara Rivasa, Jaroslavasa Jakšto i Zhanga Zhilei. W finale przegrał z Włochem Roberto Cammarelle w stosunku 14–24.
W 2008 wystąpił na igrzyskach olimpijskich w Pekinie, gdzie zdobył brązowy medal. Pokonał Roberta Alfonso i Newfela Ouataha, jednak w półfinale nie przystąpił do walki z Chińczykiem Zhangiem Zhilei z uwagi na kontuzję.
Kariera zawodowa.
W lipcu 2009 przeszedł na zawodowstwo. Do końca 2013 stoczył 17 pojedynków, z których szesnaście wygrał i jeden zremisował. 15 marca 2014 pokonał jednogłośnie na punkty Tomasza Adamka w stosunku 117–110, 117–111, 116–112. Do końca 2014 stoczył jeszcze dwa zwycięskie pojedynki, a 14 marca 2015 zmierzył się w walce eliminacyjnej organizacji IBF ze Steve’em Cunninghamem. Hłazkow pokonał Amerykanina jednogłośnie na punkty w stosunku 116–112, 115–113 i 116–112. Pięć miesięcy później znokautował w czwartej rundzie Kertsona Manswellla. 16 stycznia 2016 stanął przed szansą wywalczenia wakującego tytułu mistrza świata federacji IBF w kategorii ciężkiej, jednak (z powodu kontuzji) wycofał się w 3 rundzie z Charlesem Martinem.

</doc>
<doc id="1949726" url="https://pl.wikipedia.org/wiki?curid=1949726" title="Vyacheslav Glazkov">
Vyacheslav Glazkov



</doc>
<doc id="1949727" url="https://pl.wikipedia.org/wiki?curid=1949727" title="Kuejjang">
Kuejjang



</doc>
<doc id="1949728" url="https://pl.wikipedia.org/wiki?curid=1949728" title="Wiaczesław Głazkow">
Wiaczesław Głazkow



</doc>
<doc id="1949730" url="https://pl.wikipedia.org/wiki?curid=1949730" title="Heinz-Joachim Rothenburg">
Heinz-Joachim Rothenburg

Heinz-Joachim Rothenburg (ur. 9 kwietnia 1944 w Luckenwalde) – wschodnioniemiecki lekkoatleta specjalizujący się w pchnięciu kulą.
W 1972 oraz 1976 startował w igrzyskach olimpijskich zajmując odległe miejsca w finałach. Trzy razy stawał na podium halowych mistrzostw Europy, a dwa razy zdobywał medale mistrzostw Europy. Rekord życiowy: stadion – 21,32 (3 czerwca 1972, Poczdam); hala – 20,87 (10 marca 1974, Göteborg).

</doc>
<doc id="1949732" url="https://pl.wikipedia.org/wiki?curid=1949732" title="Mercklin">
Mercklin



</doc>
<doc id="1949734" url="https://pl.wikipedia.org/wiki?curid=1949734" title="Koty grupy azjatyckiej">
Koty grupy azjatyckiej

Koty grupy azjatyckiej - Hodowcy kotów rasowych z brytyjskiej organizacji The Asian Group of Cats, stowarzyszonej w The Governing Council of the Cat Fancy (GCCF) spośród kocich ras wyodrębnili grupę kotów azjatyckich ("ang. Asian Group Cat"), w której uznawane są rasy:

</doc>
<doc id="1949737" url="https://pl.wikipedia.org/wiki?curid=1949737" title="Ryback">
Ryback

Ryback Allen Reeves (wcześniej "Ryan Reeves"; ur. 10 listopada 1981 w Las Vegas) – amerykański wrestler, bardziej znany spod pseudonimów ringowych jako Skip Sheffield i Ryback. Jednokrotny posiadacz mistrzostwa interkontynentalnego federacji WWE (2015).
Kariera.
Mając 12 lat rozpoczął treningi w podnoszeniu ciężarów. W wieku 13 lat pojawił się podczas jednego z show produkowanego przez World Wrestling Federation (WWF) jako gościnny dzwonnik (ang. "bell-ringer" – osoba uderzająca w gong na początku i na końcu walki). Uczęszczał do Western High School i Palo Verde High School gdzie grywał w baseball i high school football. Następnie studiował na University of Nevada gdzie był uczestnikiem programu zarządzania fitnessem.
World Wrestling Entertainment (2004 – 2016).
Początki w WWE (2004 – 2010).
W 2004 wziął udział wraz z 49 innymi uczestnikami w programie produkowanym przez WWE o nazwie "$1,000,000 Tough Enough" (4. sezon programu "Tough Enough"), którego celem wyłonienie nowej gwiazdy wrestlingu oraz zakontraktowanie jej w federacji WWE. Podczas pierwszego tygodnia rywalizacji w "Tough Enough" Reeves zachorował na zapalenie oskrzeli oraz doznał urazu żebra – znalazł się jednak w finałowej ósemce uczestników, ale nie wygrał programu.
W 2005 otrzymał kontrakt rozwojowy od WWE i rozpoczął treningi w Deep South Wrestling (DSW), a następnie Ohio Valley Wrestling (OVW). W lipcu 2006 został zawieszony za naruszenie polityki zdrowotnej WWE o nazwie "WWE Wellness Program" za negatywne testy na obecność sterydów. Reeves przyznał później, że nadużywał suplementów mających na celu zwiększenie masy mięśniowej. W październiku 2008 powrócił po przerwie do wrestlingu wygrywając OVW Heavyweight Championship. Następnie od końca 2008 do 2010 występował we Florida Championship Wrestling (FCW) jako Ryback i jako Skip Sheffield.
NXT, The Nexus oraz dalsze występy w WWE (2010 – 2013).
W dniu 16 lutego 2010 Sheffield został ogłoszony jednym z ośmiu wrestlerów federacji rozwojowej FCW, którzy pojawią się w nowym programie WWE o nazwie NXT, którego celem było wyłonienie nowej gwiazdy WWE i zakontraktowanie jej w głównych programach WWE (Raw i SmackDown). Pierwszy sezon NXT ukończył na 6. miejscu. W dniu 7 czerwca 2010 Sheffield oraz siedmiu pozostałych uczestników pierwszego sezonu NXT interweniowało w walce Johna Ceny z CM Punkiem, gdzie cała ósemka zaatakowała obu wrestlerów, komentatorów, oraz obsługę gali, a także zdemolowała ring. Grupa byłych zawodników z NXT przyjęła dla siebie nową nazwę – The Nexus i rozpoczęła feud z Ceną, a także atakowała innych wrestlerów WWE w następnych tygodniach. W sierpniu 2010 Sheffield doznał kontuzji kostki, która doprowadziła do trzech operacji oraz wyeliminowania go z występów na ponad rok – do treningów powrócił dopiero w grudniu 2011.
Do telewizji powrócił w dniu 6 kwietnia 2012 w jednym z odcinków Smackdown w nowym gimmicku jako Ryback – wtedy też rozpoczął swoją serię zwycięstw dopingowaną hasłem "Feed Me More", która została zakończona na gali Hell in a Cell w październiku 2012 gdzie został pokonany przez CM Punka podczas walki o tytuł WWE Championship. Pod koniec listopada 2012 rozpoczął rywalizację z The Shield zakończoną na gali Elimination Chamber w lutym 2013. Kolejną rywalizację rozpoczął z Markiem Henry’m, którego kulminacją była walka na WrestleManii 29, gdzie Ryback przegrał pojedynek. Po WrestleManii 29 przystąpił do rywalizacji z Johnem Ceną. Feud z Ceną został zakończony w czerwcu 2013 podczas gali Payback, gdzie wynikiem 2–1 Ryback przegrał starcie w 3 Stages of Hell match’u. W kolejnych tygodniach prowadził feud z Chrisem Jericho, a także dodano mu gimmick zawodnika uprawiającego "bullying" na słabszych wrestlerach oraz pracownikach zaplecza WWE.
RybAxel, Intercontinental Champion i końcowe występy w WWE (2013 – 2016).
Od września 2013 prowadził rywalizację z CM Punkiem – wtedy też jego menedżerem został Paul Heyman. Pod koniec listopada 2013 zawiązał tag team z Curtisem Axelem, który również prowadzony był przez Heymana. Drużyna ta przybrała miano RybAxel. W grudniu 2013 podczas gali TLC: Tables, Ladders &amp; Chairs RybAxel zmierzyli się z Codym Rhodesem i Goldustem w walce fatal four-way elimination match o tytuły WWE Tag Team Championship, jednak ich nie zdobyli. Następnie podczas pre-show gali WrestleMania XXX w kwietniu 2014 RybAxel ponownie stanęli do walki o tytuły tag teamowe jednak i tutaj przegrali z drużyną The Usos ponownie w fatal four-way elimination match’u. W lipcu zarówno Ryback, jak i Curtis Axel uczestniczyli w 19-osobowym battle royal match’u na gali Battleground o zwakowany tytuł WWE Intercontinental Championship, jednak żadnemu z nich nie udało się zdobyć mistrzostwa. W sierpniu 2014 Ryback przeszedł operację przepukliny rozworu przełykowego, która wyeliminowała go z występów na dwa miesiące.
Powrócił pod koniec października 2014 w poprzednim gimmicku "Feed Me More" odgrywając rolę protagonisty – zakończył również tag team z Axelem. Na początku listopada 2014 dołączył do stajni The Authority po tym jak zaatakował Johna Cenę, jednak tydzień później został dołączony do Teamu Ceny w 5-on-5 elimination match’u na gali Survivor Series (2014), gdzie drużyna Johna Ceny odniosła zwycięstwo. Na gali WrestleMania 31 wystąpił w walce André the Giant Memorial Battle Royal, jednak nie wygrał starcia zostając wyeliminowanym przez Big Showa.
W maju 2015 sięgnął po zwakowany tytuł WWE Intercontinental Championship pokonując w Elimination Chamber match’u Sheamusa, Dolpha Zigglera, Marka Henry’ego, R-Trutha i Kinga Barretta. W następnych miesiącach prowadził rywalizację z Big Showem i The Mizem, zakończony pod koniec sierpnia 2015. Mistrzostwo interkontynentalne stracił na gali Night of Champions (2015) gdzie został pokonany przez Kevina Owensa, który zakończył panowanie Rybacka jako mistrza po 112 dniach utrzymywania tytułu. Od listopada 2015 prowadził różne rywalizacje.
Na początku stycznia 2016 wystąpił w nowym gimmicku – zaprzestał występów w trykocie, a zamiast niego rozpoczął występy w czarnych szortach. Początkowo prowadził feud z The Wyatt Family u boku Kane’a i Big Showa, jednak po gali Fastlane (2016) stał się ponownie antagonistą po raz pierwszy od 2014 roku. Od marca 2016 rywalizował z Kalisto o tytuł WWE United States Championship, jednak nigdy nie sięgnął po ten pas. Gala Payback (2016) była jego ostatnim występem telewizyjnym w WWE. Na początku sierpnia 2016 Reeves ogłosił na swoim profilu Instagram, że jego przygoda w WWE dobiegła końca. Trzy dni po udostępnieniu wpisu WWE potwierdziło zwolnienie Rybacka.
Federacje niezależne (2016 – 2021).
Tuż po odejściu z WWE, Reeves ogłosił na swoim koncie w serwisie Instagram, że rozpocznie występy na scenie niezależnej, jednakże w sierpniu 2018 zawiesił karierę wrestlera. W styczniu 2021 udostępnił post na Twitterze sugerujący jego przyszłe występy dla All Elite Wrestling (AEW). Niedługo potem wstawił kolejny post z wideo, na którym wystąpił naprzeciwko automatów do gier, po raz kolejny sugerując swój występ w federacji AEW w walce Casino Battle Royale na gali Double or Nothing (2021), jednak pomimo udostępnionych wpisów nie pojawił się w federacji All Elite Wrestling.
Charakterystyka gimmicku Rybacka.
Gimmick Rybacka został opisany jako „połączenie Goldberga spotykającego The Ultimate Warriora i ubranego w trykot Roba Van Dama”. Szczególnie przypisywano mu wiele podobieństw zarówno w wyglądzie jak i zachowaniu w ringu do Billa Goldberga czym otrzymał od publiczności pseudonim-zbitkę wyrazową "Ryberg".
Inne media.
Postać Rybacka pojawiła się w kilku grach komputerowych: WWE ’13, "WWE 2K14", "WWE 2K15" oraz "WWE 2K16".

</doc>
<doc id="1949738" url="https://pl.wikipedia.org/wiki?curid=1949738" title="Dziennik podróży">
Dziennik podróży

Dziennik podróży – odmiana dziennika, stanowiąca dokonywany na bieżąco zapis przebiegu i wrażeń z podróży. Od innych form relacji podróżniczych różni się tym, że jest dokonywana z dnia na dzień i akcentuje silnie osobę autora, jego uczucia i refleksje (również na tematy ogólne), zawiera elementy literackie.
Dzienniki podróży były szczególnie popularne w okresie oświecenia i romantyzmu (chociaż pisywane były już wcześniej). Niektóre dzienniki podróży to: "Dziennik podróży do Lizbony" Henry'ego Fieldinga, "Diariusz z podróży do Włoch" Marii Wirtemberskiej oraz "Dziennik podróży do Tatrów" Seweryna Goszczyńskiego.

</doc>
<doc id="1949739" url="https://pl.wikipedia.org/wiki?curid=1949739" title="Julian Eberhard">
Julian Eberhard

Julian Eberhard (ur. 9 listopada 1986 w Saalfelden am Steinernen Meer) – austriacki biathlonista, dwukrotny medalista mistrzostw świata.
Kariera.
Po raz pierwszy na arenie międzynarodowej pojawił się 12 grudnia 2004 roku w Obertilliach, gdzie w zawodach Pucharu IBU juniorów zajął 34. miejsce w sprincie. W marcu 2005 roku wystąpił na mistrzostwach świata juniorów w Kontiolahti, zajmując między innymi jedenaste miejsce w sprincie i czwarte w sztafecie. Jeszcze dwukrotnie brał udział w imprezach tego cyklu, zajmując między innymi czwarte miejsce w sztafecie na mistrzostwach świata juniorów w Martell w 2007 roku. W tym samym roku zdobył srebrny medal w sztafecie podczas mistrzostw Europy juniorów w Bansku.
W zawodach Pucharu Świata zadebiutował 8 grudnia 2006 roku w Hochfilzen, gdzie zajął 57. miejsce w sprincie. Pierwsze punkty wywalczył 12 grudnia 2008 roku w tej samej miejscowości, zajmując w sprincie 36. miejsce. Na podium zawodów tego cyklu po raz pierwszy stanął 18 marca 2016 roku w Chanty-Mansyjsku, wygrywając rywalizację w sprincie. W zawodach tych wyprzedził dwóch Niemców: Simona Schemppa i Arnda Peiffera. W kolejnych startach odniósł jeszcze trzy zwycięstwa: 5 stycznia 2017 roku w Oberhofie i 3 marca 2017 roku w Pjongczangu wygrywał sprinty, a 11 marca 2018 roku w Kontiolahti triumfował w biegu masowym. Najlepsze wyniki osiągnął w sezonie 2016/2017, kiedy zajął szóste miejsce w klasyfikacji generalnej, a w klasyfikacji sprintu był drugi.
Na mistrzostwach świata w Hochfilzen wspólnie z Danielem Mesotitschem, Dominikiem Landertingerem oraz Simonem Ederem zdobył brązowy medal w sztafecie. Podczas rozgrywanych dwa lata później mistrzostw świata w Östersund wywalczył brązowy medal w biegu masowym. Lepsi okazali się jedynie Włoch Dominik Windisch i Antonin Guigonnat z Francji. Był też między innymi czwarty w sztafecie na rozgrywanych w 2016 roku mistrzostwach świata w Oslo.
W 2018 roku wystartował na igrzyskach olimpijskich w Pjongczangu, gdzie był między innymi czwarty w sztafecie i sprincie. W drugiej z tych konkurencji walkę o podium przegrał z Dominikiem Windischem o 0,7 sekundy.
Po sezonie 2021/2022 zakończył sportową karierę.

</doc>
<doc id="1949741" url="https://pl.wikipedia.org/wiki?curid=1949741" title="Taibei Pendi">
Taibei Pendi

Taibei Pendi (chin. trad.: 臺北盆地; pinyin: "Táiběi Péndì") – kotlina w północnej części Tajwanu, druga co do wielkości na wyspie. Od północy graniczy z Parkiem Narodowym Yangming Shan, od zachodu z górą Linkou, a od południowego wschodu z górami Xueshan Shanmai. 
Głównymi rzekami kotliny są Danshui He, Jilong He, Dahan Xi i Xindian Xi.
W czasach prehistorycznych kotlinę zamieszkiwały plemiona Ketagalan. W XVIII w. osiedlili się tam Chińczycy Han. Obecnie kotlina znajduje się w granicach miasta Tajpej.

</doc>
<doc id="1949746" url="https://pl.wikipedia.org/wiki?curid=1949746" title="Adam Pilch">
Adam Pilch

Adam Pilch (ur. 26 czerwca 1965 w Wiśle, zm. 10 kwietnia 2010 w Smoleńsku) – polski duchowny luterański, kapelan, pułkownik Wojska Polskiego.
Życiorys.
Urodził się 26 czerwca 1965 w Wiśle. Był absolwentem tamtejszego technikum hotelarskiego, w 1984 zdał maturę. W 1989 ukończył studia teologiczne na wydziale teologii ewangelickiej Chrześcijańskiej Akademii Teologicznej w Warszawie.
Został ordynowany 15 lipca 1990 w Sorkwitach. Od 1993 był administratorem, a od 1996 proboszczem ewangelicko-augsburskiej parafii Wniebowstąpienia Pańskiego w Warszawie. Od 1995 dziekan Warszawskiego Okręgu Wojskowego w stopniu majora, od 1999 zastępca Ewangelickiego Biskupa Wojskowego w stopniu pułkownika. Od listopada 2009 sprawował funkcję p.o. Naczelnego Kapelana Ewangelickiego.
Był członkiem Kapituły Orderu Uśmiechu.
Wystąpił w serialu "Marszałek Piłsudski" w roli luterańskiego duchownego udzielającego ślubu Józefowi Piłsudskiemu i Marii Juszkiewicz.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 24 kwietnia został pochowany na cmentarzu ewangelicko-augsburskim w Warszawie (aleja 14, grób 31).
Miał żonę Kornelię i córkę Emmę (ur. 1996).
15 kwietnia 2010 został pośmiertnie awansowany do stopnia generała brygady. 3 kwietnia 2011 odsłonięto poświęconą mu tablicę pamiątkową w nawie bocznej kościoła ewangelickiego Wniebowstąpienia Pańskiego w Warszawie.
Odznaczenia.
W 2007 został odznaczony Złotym Medalem Alberta Schweitzera.
W 2010 pośmiertnie został odznaczony Krzyżem Oficerskim Orderu Odrodzenia Polski.

</doc>
<doc id="1949749" url="https://pl.wikipedia.org/wiki?curid=1949749" title="Sven Grossegger">
Sven Grossegger

Sven Grossegger (ur. 17 listopada 1987 w Saalfelden am Steinernen Meer) – austriacki biathlonista. Dwukrotny wicemistrz Europy w sztafecie, wicemistrz świata juniorów w sztafecie. Trzykrotny uczestnik mistrzostw świata juniorów w biathlonie.
Jego matka, Andrea Grossegger, także była biathlonistką.
Osiągnięcia.
Puchar Świata.
Miejsca na podium.
Grossegger nigdy nie stanął na podium indywidualnych zawodów PŚ.

</doc>
<doc id="1949750" url="https://pl.wikipedia.org/wiki?curid=1949750" title="József Kovács (długodystansowiec)">
József Kovács (długodystansowiec)

József Kovács (ur. 3 marca 1926 w Nyíregyháza, zm. 29 marca 1987 w Budapeszcie) – węgierski lekkoatleta długodystansowiec, medalista olimpijski i mistrzostw Europy.
Na igrzyskach olimpijskich w 1952 w Helsinkach startował w biegu na 5000 metrów, ale odpadł w eliminacjach. Na mistrzostwach Europy w 1954 w Bernie zdobył srebrny medal w biegu na 10 000 metrów, przegrywając jedynie z Emilem Zátopkiem z Czechosłowacji. Nie ukończył finałowego biegu na 5000 metrów.
Na igrzyskach olimpijskich w 1956 w Melbourne Kovács zdobył srebrny medal na 10 000 metrów, przegrywając z Ukraińcem Wołodymyrem Kucem reprezentującym Związek Radziecki. Wystąpił również na mistrzostwach Europy w 1958 w Sztokholmie w biegu na 10 000 metrów, ale nie ukończył konkurencji.
Na igrzyskach olimpijskich w 1960 w Rzymie zajął 15. miejsce w biegu na 10 000 metrów.
Na Akademickich Mistrzostwach Świata (organizowanych przez MZS) w Bukareszcie w 1953 i w 1955 w Warszawie zajął 3. miejsce w biegu na 5000 metrów.
Był mistrzem Węgier na 5000 metrów w 1951, 1954 i 1959, na 10 000 metrów w 1952-1955 oraz w biegu przełajowym (długi dystans) w 1954 i 1957-1959.

</doc>
<doc id="1949753" url="https://pl.wikipedia.org/wiki?curid=1949753" title="Katastrofa polskiego samolotu prezydenckiego w Smoleńsku">
Katastrofa polskiego samolotu prezydenckiego w Smoleńsku



</doc>
<doc id="1949755" url="https://pl.wikipedia.org/wiki?curid=1949755" title="Cathy Davey">
Cathy Davey

Cathy Davey (ur. w 1979 r. w Dubline) – irlandzka piosenkarka, zajmująca się głównie rockiem alternatywnym, oraz autorka tekstów. Wydała jeden minialbum "„Come Over”" oraz trzy albumy studyjne: "„Something Ilk”" (2004), "„Tales of Silversleeve”" (2007) oraz "„The Nameless”" (2010).
Dzieciństwo.
Cathy Davey urodziła się w Dublinie i dorastała w Monkstown. Jej rodzicami są kompozytor Shaun Davey oraz rzeźbiarka Agnes. Przygodę z muzyką rozpoczęła razem z zespołem An Emotional Fish oraz The Stunning, od początku uważając swoje zajęcie jedynie za hobby. Jednakże oferta nagrania własnego albumu skłoniła ją do profesjonalnego zajęcia się swoją karierą muzyczną. Cathy bardzo kocha zwierzęta, szczególnie papugi, ma psa o imieniu Rex.
Styl.
Davey jest uważana za irlandzką Björk. Nie czuje się komfortowo z twierdzeniem jakoby była piosenkarką oraz autorką tekstów, jednakże przyzwyczaja się do takiego postrzegania. Mówi o sobie: "„Piszę pod wpływem maniakalnego przypływu kreatywności, który następuje blokadzie, doprowadzającej do tego, że pisanie sprawia mi ból i jest bardzo mozolne.”"

</doc>
<doc id="1949759" url="https://pl.wikipedia.org/wiki?curid=1949759" title="Polski Cmentarz Wojenny w Katyniu">
Polski Cmentarz Wojenny w Katyniu

Polski Cmentarz Wojenny w Katyniu – polski cmentarz wojskowy w Gniezdowie wzniesiony w latach 1999–2000 według projektu Zdzisława Pidka i Andrzeja Sołygi oraz Wiesława i Jacka Synakiewiczów.
Cmentarz powstał z inicjatywy Federacji Rodzin Katyńskich; spoczywa na nim 4 421 oficerów i podchorążych Wojska Polskiego, jeńców wojennych z obozu w Kozielsku zamordowanych w 1940 przez NKWD. Byli oni przewożeni pociągami do stacji kolejowej Gniezdowo, a następnie zabijani w Katyniu.
W 2000 ukazała się księga cmentarna cmentarza wojennego w Katyniu zawierająca listę pochowanych tam ofiar zbrodni katyńskiej wraz z krótkimi biogramami (łącznie 4 406 nazwisk).
Bibliografia.
]

</doc>
<doc id="1949760" url="https://pl.wikipedia.org/wiki?curid=1949760" title="Gąbki krzemionkowe sześcioosiowe">
Gąbki krzemionkowe sześcioosiowe



</doc>
<doc id="1949764" url="https://pl.wikipedia.org/wiki?curid=1949764" title="Sediswakancja">
Sediswakancja



</doc>
<doc id="1949768" url="https://pl.wikipedia.org/wiki?curid=1949768" title="Nicolae Dabija">
Nicolae Dabija

Nicolae Dabija (ur. 13 lub 18 kwietnia 1907 w Gałaczu, zm. pod koniec 1949) – rumuński wojskowy, działacz antykomunistyczny w latach powojennych.
Uczył się w liceum „Vasile Alecsandri” w Galati, ale był zmuszony przerwać naukę z powodu kłopoów materialnych rodziców. Zatrudnił się jako pracownik w banku. W 1926 roku wstąpił do armii. Służył w 13 Pułku Piechoty w Jassach. W roku 1927 ukończył miejscowe liceum wojskowe, zaś w 1929 szkołę piechoty w Sybinie.
Od 15 października 1941 roku w stopniu kapitana uczestniczył w walkach na froncie wschodnim w składzie 38 Pułku Piechoty. Brał udział w latach 1942–1943 w kampaniach wojskowych na Krymie i północnym Kaukazie. Został odznaczony Orderem „Mihai Viteazul” 3 klasy oraz Krzyżem Żelaznym 1 i 2 klasy. Był dowódcą grupy dywersyjnej złożonej z 7 żołnierzy, która co kilka dni przekraczała sowieckie linie obronne. Czasami jego grupa powracała z jeńcami.
Od jesieni 1943 do wiosny 1944 roku brał udział w walkach obronnych na Krymie, podczas których był dwukrotnie ranny. Odesłano go na leczenie do Rumunii. 1 grudnia 1944 roku powrócił do służby wojskowej w 4., a następnie 10 Pułku Straży Granicznej. Dekretem królewskim 4 czerwca 1945 roku odznaczono go ponownie Orderem „Mihai Viteazul” 3 klasy z mieczami. Został awansowany do stopnia majora. W 1946 roku dostał przydział 5 ha ziemi w okolicach Aradu. Jednakże Sowieci rozpoczęli jego poszukiwania z powodu działalności wojskowej na froncie wschodnim. Był zmuszony ukrywać się.
W lutym 1948 roku nawiązał kontakt z braćmi Macovei, którzy od roku 1946 prowadzili działalność antykomunistyczną. Powołali oni wspólnie organizację pod nazwą Front Obrony Narodowej – Korpus Hajduków (Frontul Apararii Nationale – Corpul de Haiduci). W dokumentach organów bezpieczeństwa występuje ona też jako Front Obrony Ojczyzny Rumunii (Frontul Apararii Patriei Romane). Podjęto wówczas decyzję o rozpoczęciu walki zbrojnej z reżimem komunistycznym. Grupa działała w rejonie Turdy w Górach Zachodniorumuńskich. Początkowo kolportowano ulotki antykomunistyczne, opracowywane przez mjr. N. Dabiję.
19 grudnia 1948 roku spotkał się z braćmi Macovei w celu uzgodnienia wspólnych akcji zbrojnych. 22 grudnia napadli na budynek władz lokalnych w miasteczku Teiuș, zdobywając broń, amunicję, maszynę do pisania i powielacz oraz 310 tys. lei. W 1949 roku mjr N. Dabija zamierzał zjednoczyć pod swoim dowództwem wszystkie oddziały zbrojne, operujące w Górach Zachodniorumuńskich. Latem planowano podjęcie zdecydowanych akcji zbrojnych przeciwko miejscowym komunistom. W tym czasie Front Obrony Narodowej – Korpus Hajduków liczył zaledwie 24 członków. Podjęto próby nawiązania kontaktów z placówkami dyplomatycznymi obcych państw w Bukareszcie.
Majorowi Dabiji udało się uzyskać audiencję u tureckiego konsula pod pozorem uzyskania wizy. Przedstawił się jako komendant główny organizacji antykomunistycznej i poprosił o przekazanie tej informacji Amerykanom. Pomimo początkowej zgody ostateczna odpowiedź była negatywna. Następnie spotkał się z gen. Dumitru Petrescu, b. attaché wojskowym w Waszyngtonie, który zgodził się przekazać Amerykanom informacje o jego organizacji.
W tym czasie Securitate wzmogła wysiłki, aby wykryć członków organizacji. Na początku marca 1949 roku wykryła miejsce schronienia partyzantów, po czym zaatakowała ich. Części partyzantom na czele z mjr. Dabiją i jednym z braci Macovei udało się przebić przez okrążenie i wycofać do Valea Filii.
Podczas ukrywania się we wsi Garbe Dabija został 23 marca schwytany przez mieszkańców, związany i przekazany milicjantom, którzy zawieźli go do miasta Turda, przekazując Securitate. Przewieziony do Bukaresztu po brutalnym śledztwie został 4 października skazany na karę śmierci i rozstrzelany.

</doc>
<doc id="1949771" url="https://pl.wikipedia.org/wiki?curid=1949771" title="Piotr Pręgowski (lekarz)">
Piotr Pręgowski (lekarz)

Piotr Pręgowski (ur. 31 stycznia 1874 w Czerwińsku, zm. 25 stycznia 1945 w Warszawie) – polski lekarz neurolog i psychiatra, działacz społeczny i polityczny, publicysta.
Życiorys.
Syn Mikołaja Pręgowskiego i Marii z domu Pielacińskiej. Ukończył gimnazjum w Warszawie i rozpoczął studia medyczne na Cesarskim Uniwersytecie Warszawskim. Brał udział w manifestacji patriotycznej z okazji setnej rocznicy insurekcji kościuszkowskiej 17 kwietnia 1894, został aresztowany, skazany na dwa miesiące więzienia i dwa lata zesłania w głąb Rosji. Z zesłania uciekł, od 1895 studiował filozofię i prawo na Uniwersytecie Lwowskim pod kierunkiem Kazimierza Twardowskiego, i był pierwszym promowanym na tej uczelni doktorem filozofii.
W latach 1900–1903 specjalizował się w psychiatrii w Heidelbergu u Emila Kraepelina. W 1903 roku brał udział w XIV międzynarodowym kongresie lekarskim w Madrycie. Od 1904 do 1906 w Monachium, m.in. w Instytucie Fizykalno-Terapeutycznym u Hermanna Riedera. Po otrzymaniu pozwolenia na powrót do kraju od ministra Światopołk-Mirskiego wrócił do Warszawy, w 1908 roku został ordynatorem Szpitala św. Jana Bożego, w 1912 otworzył prywatny zakład dla nerwowo i umysłowo chorych „Marjówka” pod adresem Dolna 17. Od 1914 w wojsku rosyjskim, starszy ordynator szpitala w Modlinie.
Członek Towarzystwa Lekarskiego we Lwowie, Towarzystwa Lekarskiego Warszawskiego, Polskiego Towarzystwa Psychiatrycznego, Polskiego Towarzystwa Filozoficznego. Razem z Adolfem Suligowskim utworzył Klub Mieszczański, należał do pierwszej rady miejskiej Warszawy.
W 1934 roku obchodził 30-lecie pracy naukowej i społecznej.
W latach 1940–1944 ukrywał się pod nazwiskiem Bronisław Kurowiecki. Brał udział w powstaniu warszawskim. Zmarł na chorobę wieńcową w szpitalu polowym na Woli. Po wojnie zwłoki ekshumowano i pochowano na cmentarzu Powązkowskim (kwatera 273, rząd 8, grób 10/11).
Z małżeństwa z Marią z domu Lipińską urodziło się czworo dzieci: Maria, Antonina, Władysław Jakub (1911–1985) i Stefan Anastazy (1919–2005)

</doc>
<doc id="1949773" url="https://pl.wikipedia.org/wiki?curid=1949773" title="Smoleńsk-Siewiernyj">
Smoleńsk-Siewiernyj



</doc>
<doc id="1949775" url="https://pl.wikipedia.org/wiki?curid=1949775" title="Interchange File Format">
Interchange File Format

Interchange File Format (IFF) – format danych wymyślony w 1985 roku przez Electronic Arts (we współpracy z Commodore-Amiga). IFF należy do klasy tzw. kontenerów, pozwalając na przechowywanie różnego rodzaju danych.
Format IFF nie charakteryzuje się żadnych specjalnym rozszerzeniem, z uwagi na to, że może przechowywać rozmaite typy danych. Najczęściej stosowane jest jednak rozszerzenie .iff, które można spotkać przy okazji plików graficznych ILBM. 

</doc>
<doc id="1949778" url="https://pl.wikipedia.org/wiki?curid=1949778" title="Dziennik intymny">
Dziennik intymny

Dziennik intymny – odmiana dziennika, zawierająca uporządkowane chronologicznie, dokonywane na bieżąco notatki autora na temat jego uczuć, przemyśleń i przeżyć. Ta forma dziennika wykształciła się wraz ze wzrostem znaczenia jednostkowej osobowości na przełomie XVIII i XIX wieku. 
Pierwotnie dzienniki takie miały służyć jedynie autorowi lub bliskim mu osobom i nie były przeznaczone dla szerszej publiczności. Zmieniło się to w XX wieku, kiedy to dzienniki intymne zaczęły być prezentowane w druku. Pierwszym autorem, który opublikował swój dziennik intymny był André Gide w 1938.
Dzienniki intymne pisywali m.in. Charles Baudelaire, Franz Kafka, Maria Dąbrowska oraz Stefan Żeromski.

</doc>
<doc id="1949780" url="https://pl.wikipedia.org/wiki?curid=1949780" title="Turniej o Koronę Bolesława Chrobrego – Pierwszego Króla Polski 2010">
Turniej o Koronę Bolesława Chrobrego – Pierwszego Króla Polski 2010

III Turniej o Koronę Bolesława Chrobrego – Pierwszego Króla Polski odbył się 29 maja 2010. Turniej wygrał Tomasz Gollob.
Wyniki.
Bieg po biegu:

</doc>
<doc id="1949786" url="https://pl.wikipedia.org/wiki?curid=1949786" title="Piotr Pręgowski">
Piotr Pręgowski



</doc>
<doc id="1949789" url="https://pl.wikipedia.org/wiki?curid=1949789" title="Ołeksandr Zajeć">
Ołeksandr Zajeć

Ołeksandr Łeonidowycz Zajeć (ukr. Олександр Леонідович Заєць, ros. Александр Леонидович Заец, "Aleksandr Leonidowicz Zajec"; ur. 23 marca 1962, Ukraińska SRR, zm. w 2007, w Zaporożu) – ukraiński piłkarz, grający na pozycji napastnika.
Kariera piłkarska.
Kariera klubowa.
W 1979 rozpoczął karierę piłkarską w klubie Metalist Charków. W 1986 został piłkarzem Metałurha Zaporoże, w którym występował przez 6 lat. Od 1992 klub zmagał się w Wyższej Lidze Ukrainy w innym zaporoskim klubie Torpedo. W 1994 i 1995 występował również w farm-klubach Polihraftechnika Oleksandria i Ołkom Melitopol. Na początku 1996 przeszedł do trzeciego zaporoskiego klubu Wiktor Zaporoże. Po zakończeniu sezonu 1997/98 w wieku 36 lat postanowił zakończyć karierę piłkarską. W 2007 tragicznie zginął przy pożarze.

</doc>
<doc id="1949794" url="https://pl.wikipedia.org/wiki?curid=1949794" title="OK Partizan Belgrad">
OK Partizan Belgrad

OK Partizan Belgrad (serb. Одбојкашки клуб Партизан) – serbski klub siatkarski założony w 1946 roku występujący obecnie w najwyższej klasie rozgrywek ligowych (Wiener Städtische LIGA). Jest on częścią klubu sportowego Partizan (serb. "Sportskom društvu Partizan").
Kadra w sezonie 2009/2010.
Trener: Milan Žarković
II trener: Dragan Kobiljski
Statystycy: Krsto Bojović i Nebojša Terzić
Lekarz: Ljuban Martinović

</doc>
<doc id="1949795" url="https://pl.wikipedia.org/wiki?curid=1949795" title="Partizan Belgrad (piłka siatkowa)">
Partizan Belgrad (piłka siatkowa)



</doc>
<doc id="1949797" url="https://pl.wikipedia.org/wiki?curid=1949797" title="Izoentropa">
Izoentropa



</doc>
<doc id="1949800" url="https://pl.wikipedia.org/wiki?curid=1949800" title="József Kovács (płotkarz)">
József Kovács (płotkarz)

József Kovács (ur. 14 marca 1911 w Budapeszcie, zm. 18 sierpnia 1990 tamże) – węgierski lekkoatleta płotkarz i sprinter, mistrz Europy.
Na mistrzostwach Europy w 1934 w Turynie zwyciężył w biegu na 110 metrów przez płotki, w sztafecie 4 × 100 metrów zdobył srebrny medal (razem z nim biegli László Forgács, József Sír i Gyula Gyenes), a w finale biegu na 200 metrów zajął 4. miejsce.
Na igrzyskach olimpijskich w 1936 w Berlinie odpadł w półfinale biegu na 400 metrów przez płotki, a także w przedbiegach sztafety 4 × 100 metrów. W finale sztafety 4 × 400 metrów zajął wraz z kolegami (Tibor Ribényi, Zoltán Zsitva i József Vadas) 6. miejsce.
Na mistrzostwach Europy w 1938 w Paryżu zdobył srebrny medal w biegu na 400 metrów przez płotki, a w sztafecie 4 × 100 metrów odpadł w przedbiegach.
Na akademickich mistrzostwach świata w Budapeszcie w 1935 zajął 1. miejsce w biegu na 400 metrów przez płotki i 2. miejsce w biegu na 110 metrów przez płotki.
Był mistrzem Węgier w biegu na 400 metrów w 1937, w biegu na 110 metrów przez płotki w 1934, 1936 i 1937, w biegu na 200 metrów przez płotki w latach 1932 i 1934–1937 oraz w biegu na 400 metrów przez płotki w 1936}, a także w sztafecie 4 × 100 metrów w latach 1931 i 1933–1940, sztafecie 4 × 200 metrów w 1937, 1938 i 1940 oraz w sztafecie 4 × 400 metrów w 1930 i 1933-1939.
Wielokrotnie ustanawiał rekordy Węgier doprowadzając je do następujących wyników:

</doc>
<doc id="1949802" url="https://pl.wikipedia.org/wiki?curid=1949802" title="Aylin Daşdelen">
Aylin Daşdelen

Aylin Daşdelen (ur. 1 stycznia 1982 w Yiğitler) – turecka sztangistka, trzykrotna medalistka mistrzostw świata, czterokrotna mistrzyni Europy, dwukrotna olimpijka (Ateny, Londyn).
Przebieg kariery.
Zadebiutowała w 1996 na rozgrywanych w Burgasie mistrzostwach Europy do lat 16, na których zdobyła złoty medal. W 1997 otrzymała tytuł wicemistrzyni świata juniorów. Drugi i ostatni medal mistrzostw świata juniorów wywalczyła pięć lat później, zdobywając srebrny medal na mistrzostwach w Hawierzowie.
W 2002 i 2003 otrzymała złoty medal mistrzostw Europy. Na mistrzostwach w Lutraki dodatkowo pobiła rekordy Europy w rwaniu, podrzucie oraz dwuboju. W 2003 otrzymała także pierwszy w karierze medal mistrzostw świata, czego dokonała na mistrzostwach w Vancouver. Kolejne dwa medale mistrzostw Europy otrzymała na czempionatach, które rozgrywano w 2004 i 2009 roku.
W ramach letnich igrzysk olimpijskich w Atenach zajęła 4. pozycję w swej kategorii wagowej z rezultatem 225 kg w dwuboju.
W latach 2010-2011 otrzymała kolejne dwa złote medale mistrzostw Europy, w tym samym okresie otrzymała również dwa tytuły wicemistrzyni świata. W 2012 otrzymała siódmy medal mistrzostw Europy, co uczyniła podczas mistrzostw w Antalyi.
Uczestniczyła w letnich igrzyskach olimpijskich w Londynie, na których w swej kategorii wagowej nie zaliczyła żadnej próby w podrzucie, w związku z czym nie była ona klasyfikowana.
Jest czterokrotną medalistką igrzysk śródziemnomorskich – na igrzyskach w 2009 zdobyła złoty medal w podrzucie i srebrny w rwaniu, natomiast na igrzyskach w 2013 zdobyła złote medale zarówno w rwaniu, jak i podrzucie.

</doc>
<doc id="1949811" url="https://pl.wikipedia.org/wiki?curid=1949811" title="Reinhard Theimer">
Reinhard Theimer

Reinhard Theimer (ur. 28 lutego 1948 w Berlinie, zm. 3 września 2020 w Hohen Neuendorf) – wschodnioniemiecki lekkoatleta, który specjalizował się w rzucie młotem.
W 1968 oraz 1972 startował w igrzyskach olimpijskich. Trzy razy stawał na podium mistrzostw Europy. Sześć razy – w latach 1968 – 1974 – poprawiał rekord NRD. W 1974 roku wynikiem 76,60 ustanowił nowy rekord świata. Rekord życiowy: 76,60 (4 lipca 1974, Lipsk).

</doc>
<doc id="1949815" url="https://pl.wikipedia.org/wiki?curid=1949815" title="Wojciech Seweryn">
Wojciech Seweryn



</doc>
<doc id="1949816" url="https://pl.wikipedia.org/wiki?curid=1949816" title="Jak-6">
Jak-6

Jak-6 (ros. Як-6) – radziecki samolot transportowy z czasów II wojny światowej.
Historia.
W maju 1942 roku biuro konstrukcyjne Aleksandra Jakowlewa rozpoczęło pracę nad małym samolotem transportowym. Tempo prac było szybkie, co zaowocowało gotowym prototypem, który oblatano w sierpniu 1942 roku. We wrześniu tego roku samolot został kompletnie ukończony. Samolot stworzono w dwóch wersjach: "Jak-6" i "Jak-6 NBB".
Pierwotnie samolot miano wyposażyć w silniki gwiazdowe "M-12", jednakże z powodu wielkich braków w dostawach postanowiono użyć słabszych - "M-11".
Samolot "Jak-6" został zaprojektowany do zaopatrywania partyzantów, transportu rannych i przewozów kurierskich. Natomiast druga wersja została wyposażona w karabin maszynowy i 500 kg bomb. Do tego, podczas walk o Berlin, samolot otrzymał rakiety RS-82 mogące razić cele naziemne.
W sumie wyprodukowano ok. 1000 egzemplarzy, z czego większość stanowiły wersje transportowe.

</doc>
<doc id="1949822" url="https://pl.wikipedia.org/wiki?curid=1949822" title="Anzur Ismailov">
Anzur Ismailov

Anzur Ismailov (ur. 21 kwietnia 1985) – uzbecki piłkarz grający na pozycji obrońcy.
Kariera klubowa.
Karierę piłkarską Ismailov rozpoczął w klubie Traktor Taszkent. W 2003 roku zadebiutował w jego barwach w pierwszej lidze uzbeckiej. Po pół roku gry w tym klubie przeszedł do Paxtakoru Taszkent i jeszcze w 2003 roku został z nim po raz pierwszy w karierze mistrzem kraju. Wtedy też zdobył Puchar Uzbekistanu. Od 2004 do 2007 roku jeszcze czterokrotnie z rzędu wywalczył z Paxtakorem tytuł mistrzowski. W latach 2004, 2005, 2006, 2007 i 2009 zdobył pięć pucharów kraju.
Na początku 2010 roku Ismailov odszedł z Paxtakoru do Bunyodkoru Taszkent, mistrza kraju z 2009 roku.
Kariera reprezentacyjna.
W reprezentacji Uzbekistanu Ismailov zadebiutował w 2007 roku. W tym samym roku został powołany przez selekcjonera Raufa Inileyeva do kadry na Puchar Azji 2007. Tam rozegrał jedno spotkanie, z Malezją (5:0).

</doc>
<doc id="1949826" url="https://pl.wikipedia.org/wiki?curid=1949826" title="Biradiata">
Biradiata



</doc>
<doc id="1949828" url="https://pl.wikipedia.org/wiki?curid=1949828" title="Melchior Josef Bandorf">
Melchior Josef Bandorf



</doc>
<doc id="1949830" url="https://pl.wikipedia.org/wiki?curid=1949830" title="Aziz Haydarov">
Aziz Haydarov

Aziz Haydarov (Азиз Ҳайдаров, ur. 8 lipca 1985) - uzbecki piłkarz grający na pozycji pomocnika.
Kariera klubowa.
Karierę piłkarską Haydarov rozpoczął w klubie Lokomotiv Taszkent. W 2004 roku zadebiutował w jego barwach w pierwszej lidze uzbeckiej. W Lokomotivie grał przez trzy sezony. Na początku 2007 roku odszedł z Lokomotivu do Kuruvchi Taszkent, z którym został wicemistrzem kraju. W 2008 roku klub został przemianowany na Bunyodkor Taszkent i jeszcze w tym samym roku wywalczył mistrzostwo i Puchar Uzbekistanu. W 2009 roku Haydarov obronił z Bunyodkorem tytuł mistrzowski.
Kariera reprezentacyjna.
W reprezentacji Uzbekistanu Haydarov zadebiutował w 2007 roku. W tym samym roku został powołany przez selekcjonera Raufa Inileyeva do kadry na Puchar Azji 2007. Tam wystąpił w 3 spotkaniach: z Iranem (1:2), z Chinami (3:0) i ćwierćfinale z Arabią Saudyjską (1:2).

</doc>
<doc id="1949832" url="https://pl.wikipedia.org/wiki?curid=1949832" title="Wojciech Seweryn (plastyk)">
Wojciech Seweryn (plastyk)

Wojciech Mieczysław Seweryn (ur. 31 sierpnia 1939 w Tarnowie, zm. 10 kwietnia 2010 w Smoleńsku) – polski plastyk, autor pomnika Katyńskiego w Niles w Chicago.
Życiorys.
Wojciech Seweryn ukończył Liceum Sztuk Plastycznych w Tarnowie i studia na krakowskiej ASP. Wyemigrował w latach 80. do Stanów Zjednoczonych, by – jak mówił – zrealizować tam „testament swojego życia” – pomnik poświęcony zbrodni w Katyniu, gdzie zamordowano jego ojca. W maju 2000 powołał w Chicago Komitet Budowy Pomnika Ofiar Katyńskich, którego przewodniczącym został on sam. Zaprojektowany przez Seweryna pomnik, zlokalizowany na cmentarzu świętego Wojciecha w Niles, został odsłonięty 17 maja 2009.
Wojciech Seweryn zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Został pochowany 22 kwietnia 2010 na cmentarzu parafialnym w Żabnie. Na pogrzebie pojawili się m.in. przedstawiciele władz Żabna, Tarnowa oraz konsul generalny Stanów Zjednoczonych w Krakowie Allen Greenberg.
Życie prywatne.
Jego ojcem był Mieczysław Seweryn – oficer tarnowskiego 16 Pułku Piechoty. Wojciech urodził się dzień przed wybuchem II wojny światowej. Mieczysław widział swojego syna tylko przez godzinę – w dniu jego narodzin, musiał wyjechać do swojej jednostki. We wrześniu 1939 trafił do niewoli radzieckiej, później do obozu w Kozielsku, a w 1940 stał się ofiarą zbrodni katyńskiej.
Wojciech Seweryn był starszym kuzynem urodzonego w Niemczech aktora Andrzeja Seweryna.
Nagrody, odznaczenia i upamiętnienie.
Za wkład w powstanie Pomnika Ofiar Katynia został uhonorowany przez prezydenta Tarnowa „Aniołem Ciepła”.
Postanowieniem Prezydenta RP Lecha Kaczyńskiego z dnia 21 września 2007 „za wybitne zasługi w rozwijaniu polsko-amerykańskiej współpracy” został odznaczony Krzyżem Kawalerskim Orderu Zasługi Rzeczypospolitej Polskiej. 
Postanowieniem Prezydenta RP Lecha Kaczyńskiego z dnia 8 maja 2009, „za wybitne zasługi w upamiętnianiu losów narodu polskiego, za działalność społeczną i charytatywną” został odznaczony Krzyżem Oficerskim Orderu Zasługi Rzeczypospolitej Polskiej.
Sześć dni po katastrofie Tu-154 w Smoleńsku – 16 kwietnia 2010 Seweryn został pośmiertnie odznaczony Krzyżem Komandorskim Orderu Odrodzenia Polski.
25 września 2011 przy Pomniku Katyńskim w Niles odbyła się uroczystość nadania odcinkowi ulicy Milwaukee imienia Wojciecha Seweryna (ang. "Wojciech M. Seweryn Memorial Road") oraz odsłonięcie tablicy pamiątkowej.

</doc>
<doc id="1949833" url="https://pl.wikipedia.org/wiki?curid=1949833" title="More Malice">
More Malice



</doc>
<doc id="1949836" url="https://pl.wikipedia.org/wiki?curid=1949836" title="Katyń (ujednoznacznienie)">
Katyń (ujednoznacznienie)

Zobacz też:

</doc>
<doc id="1949840" url="https://pl.wikipedia.org/wiki?curid=1949840" title="Aleksandr Prussak">
Aleksandr Prussak

Aleksandr Fiodorowicz Prussak (ros. Александр Фёдорович Пруссак, ur. 1839, zm. 20 stycznia 1897 w Sankt Petersburgu) – rosyjski lekarz otolaryngolog. Opisał zachyłek błony bębenkowej, określany jako jama Prussaka. Jako jeden z pierwszych opisał również zjawisko przechodzenia erytrocytów przez ściany naczyń krwionośnych (diapedezę).
Ukończył Akademię Medyko-Chirurgiczną w Sankt Petersburgu. W 1862 otrzymał stopień doktora medycyny. Następnie specjalizował się pod kierunkiem Siergieja Botkina i za granicą, w Lipsku, Berlinie i Wiedniu. W Wiedniu przez dwa lata kształcił się u Adama Politzera oraz u Salomona Strickera i Carla Ludwiga. Od 1870 na katedrze otologii w Sankt Petersburgu.

</doc>
<doc id="1949842" url="https://pl.wikipedia.org/wiki?curid=1949842" title="Australian Championships 1950">
Australian Championships 1950

Turniej tenisowy Australian Championships, dziś znany jako wielkoszlemowy Australian Open, rozegrano w 1950 roku w Melbourne w dniach 21 - 30 stycznia.

</doc>
<doc id="1949843" url="https://pl.wikipedia.org/wiki?curid=1949843" title="Herkules (serial animowany 1963)">
Herkules (serial animowany 1963)

Herkules (ang. "The Mighty Hercules", 1963-1966) – kanadyjski serial animowany opowiadający o greckim mitologicznym bohaterze Herkulesie.
Opis fabuły.
Serial przedstawia losy Herkulesa - greckiego bohatera mitologicznego, mieszkającym na górze Olimp. Gdy mieszkańcom Grecji grozi niebezpieczeństwo zawsze przychodzi na ratunek. Dzięki magicznemu pierścieniowi zyskuje super-moce. 

</doc>
<doc id="1949845" url="https://pl.wikipedia.org/wiki?curid=1949845" title="Australian Championships 1949">
Australian Championships 1949

Turniej tenisowy Australian Championships, dziś znany jako wielkoszlemowy Australian Open, rozegrano w 1949 roku w Adelaide w dniach 22 − 31 stycznia.

</doc>
<doc id="1949851" url="https://pl.wikipedia.org/wiki?curid=1949851" title="Australian Championships 1948">
Australian Championships 1948

Turniej tenisowy Australian Championships, dziś znany jako wielkoszlemowy Australian Open, rozegrano w 1948 roku w Melbourne w dniach 17 - 26 stycznia.

</doc>
<doc id="1949855" url="https://pl.wikipedia.org/wiki?curid=1949855" title="Katedra w Skarze">
Katedra w Skarze

Katedra w Skarze (szw. "Skara domkyrka") – kościół położony w Skarze, region terytorialny Västra Götaland, region historyczny Västergötland.
Kościół diecezjalny szwedzkiego kościoła ewangelicko-luterańskiego w diecezji Skara, najstarszej szwedzkiej diecezji, założonej przez króla Olofa Skötkonunga w XI w. Katedra w Skarze należy do największych kościołów Szwecji. Jej patronką jest Maria.
Katedra w Skarze ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ została wzniesiona do końca 1939 (3 §).
Historia i architektura.
Katedra średniowieczna.
Katedra w Skarze sięga swymi początkami XI w. Pierwszy kościół był prawdopodobnie drewniany. Pozostałością z najwcześniejszego okresu budowy katedry murowanej jest m.in. unikalna jak na szwedzkie warunki krypta, miejsce pochówku pierwszych biskupów Szwecji. Dzięki zachowanym starszym partiom we współczesnej budowli, zachowanym kamiennym fragmentom i dawnym planom można stworzyć sobie obraz historii katedry i charakteru jej stylu architektonicznego. Z kamiennej, romańskiej świątyni z XII w. przetrwały, poza wspomnianą kryptą, fragmenty wieży zachodniej z romańskimi oknami. Z tego samego okresu pochodzą także trzy kamienne reliefy.
Obecnie istniejąca budowla pochodzi zasadniczo z XIV w. i została wzniesiona w stylu późnogotyckim; prezbiterium powstało na początku XIII w. natomiast nawy i transept na początku XIV w. Materiałem budowlanym był miejscowy piaskowiec. Prezbiterium było prosto zamknięte, jednonawowe, z bocznymi kaplicami po bokach, co na zewnątrz sprawiało wrażenie trzynawowego, bazylikowego założenia z jednonawowym transeptem, gdzie prezbiterium i nawa główna miały tą samą szerokość. Prezbiterium przekryto sklepieniem krzyżowym, wspartym na konsolach. Oświetlenie zapewniały ostrołukowe okna umieszczone tuż pod sklepieniami ale ponad nawami bocznymi (patrząc z zewnątrz). Zachowane detale oraz plan świątyni – prosto zamknięte i dłuższe niż nawa główna prezbiterium, wskazują na podobieństwo do angielskiego wczesnego gotyku. Podobne założenia odnaleźć można w niedalekim kościele klasztornym w Varnhem. Czas budowy prezbiterium przypadł na początek XIII w. natomiast korpus główny i transept to już I poł. wieku XIV, późny gotyk, najbardziej zbliżony do gotyku francuskiego, charakteryzujący się takimi detalami architektonicznymi jak: filary wiązkowe, maswerki, ostrołukowe portale, itp. Godne uwagi są triforia, jedyne w Szwecji, których resztki wydobyto podczas prac restauracyjnych i które prawdopodobnie nigdy nie były ukończone a nawet zamurowane pod koniec średniowiecza, gdy ściany świątyni groziły zawaleniem. Ornamentyka naw wykazuje zmienność stylów i technik wykonawczych, wskazujących na przerwę w budowie, przypuszczalnie w związku z epidemią czarnej śmierci szalejącej w Europie w XIV w.
Katedra na przestrzeni dziejów była wielokrotnie niszczona i restaurowana, m.in. po wojnach z Danią i po pożarach, które nie oszczędzały miasta.
Katedra po reformacji.
Po spustoszeniu dokonanym przez Duńczyków w 1566 nawy katedry przekryto trzema sklepieniami gwiaździstymi, które dotrwały aż do restauracji przeprowadzonej u schyłku XIX w.
Pośród wszystkich przebudów, jakim katedra była poddawana w następnych stuleciach najważniejsza była ta, która miała miejsce w poł. XVIII w. Padła wówczas propozycja zasadniczej przebudowy wnętrza katedralnego. Dokonał tego w 1759 architekt Carl Johan Cronstedt. Obowiązującym wzorcem, jeśli chodzi o artykulację fasady katedry, stał się wówczas rzymski barok. Brak środków finansowych nie pozwolił na zrealizowanie do końca tego projektu. Kolejna propozycja przebudowy, tym razem w stylu neoklasycystycznym, wyszła od architekta francuskiego pochodzenia Louisa Jean Desprez’a; jej efektem stała się przebudowa w 1809 zachodniej fasady z płasko zakończonymi wieżami. Zyskały one wówczas żartobliwe określenie "Skara byxor" (pol. "Spodenki ze Skary").
W 1839, w trakcie kolejnej restauracji, przebudowano prezbiterium na trzynawowe. Usunięto jednocześnie z katedry część płyt nagrobnych.
Restauracja katedry po kierunkiem Zettervalla.
Przed restauracją plan katedry przedstawiał, pominąwszy XIX-wieczne zmiany, założenia świątyni gotyckiej. Architekt i konserwator Helgo Zettervall nadzorował w latach 1886-1894 kompleksową restaurację i przebudowę katedry. Koszty tego przedsięwzięcia wyniosły 525 882 ówczesnych koron szwedzkich. W efekcie katedrze nadano wygląd gotyckiej, trzynawowej bazyliki z parą wież od zachodu, wysokich na 65 m, pokrytych blachą miedzianą. Fasady transeptu są zwieńczone pinaklami, natomiast prosto zamknięte prezbiterium jest oflankowane dwiema niewielkimi wieżyczkami, pochodzących z czasów średniowiecza. W północnej z nich zachowały się schody, które kiedyś prowadziły na wyższą kondygnację nawy północnej.
Wewnątrz budowli ściany naw i prezbiterium charakteryzują się zachowanymi triforiami. W ramionach transeptu wybudowano empory. Materiałem budowlanym był piaskowiec z miejscowości Broddetorp. Jednolity architektonicznie wygląd katedry został osiągnięty dzięki zachowaniu średniowiecznego korpusu świątyni oraz zastosowaniu rozwiązań architektury gotyckiej podczas kompleksowej przebudowy prezbiterium. Dla zachowania czystości stylu poświęcono naleciałości z późniejszych dobudówek i przebudów, wyburzając m.in. średniowieczne kaplice i barokowy szczyt południowego ramienia transeptu, wzniesiony w poł. XVIII w. według planów Cronstedta.
Przy ocenie stosunkowo radykalnej restauracji dokonanej pod kierunkiem Zettervalla należy wziąć po uwagę wszystkie klęski, jakich katedra doznała na przestrzeni swych dziejów oraz środki zaradcze jakie podejmowano w celu jej odbudowy.
Powojenne restauracje.
W 1945 artysta Bo Beskow we współpracy z witrażystą Gustavem Ringströmem rozpoczął wymianę średniowiecznych witraży w oknach katedralnych na nowe, swojego autorstwa. Wstawianie witraży, których było w sumie 37, trwało do roku 1976. Ich program ikonograficzny zasadza się głównie na motywach biblijnych, ale pojawiły się też wizerunki św. Brygidy i św. Heleny ze Skövde.
W latach 1947-1949 miała miejsce kolejna restauracja katedry po pożarze wywołanym jej podpaleniem w 1947. Spłonęły wówczas dach i więźba dachowa. Restaurację powierzono architektowi Ivarowi Tengbomowi. Przy odbudowie dachu postanowiono również dokonać renowacji wnętrza świątyni, gdzie neogotyckie elementy autorstwa Zettervalla zostały usunięte na rzecz wcześniejszego wyposażenia, które niegdyś ozdabiało wnętrze katedry. Powrócił wówczas barokowy ołtarz główny. Podczas renowacji odkryto pozostałości halowej krypty. Z czasów romańskiej katedry odnaleziono grób biskupi z kielichem i pateną, datowany na ok. 1100. Wymurowano wówczas z betonu nową, prostokątną kryptę, wewnątrz której znajdują się resztki murów odkrytej krypty i grobu biskupa; wyeksponowano m.in. kilka kolumn, centralną i narożną oraz podstawę sklepienia krypty z obu jej stron, jak również kilka stopni dwóch schodów prowadzących na górę, do katedry. Podczas tej samej restauracji wybudowano też schody do nowej krypty, prowadzące z północno-wschodniego narożnika nawy północnej.
W latach 1979-1985 katedra przeszła modernizację techniczną. Między innymi odciążono sklepienia poprzez wbudowanie pod nimi belek rozporowych przenoszących obciążenie stropów.
Kolejna renowacja katedry miała miejsce w 1999. Nadzór nad nią objął architekt Jan Lisinski (zm. 2008) ze swymi współpracownikami. Efektem renowacji było wyeksponowanie gotyckiego wnętrza katedry; wydłużono jej wnętrze poprzez wyburzenie znajdującej się za ołtarzem zakrystii. Wzmocniono przez to poczucie przestrzenności wnętrza poprzez stworzenie równowagi między wysokością sklepień a długością budowli. Zbudowano jeszcze jedne schody prowadzące do krypty, tym razem od strony południowej a samą kryptę powiększono i zmodernizowano zmieniając ją w salę do nabożeństw.
Obecny wygląd katedry jest więc wynikiem zachowanej średniowiecznej architektury i rezultatem późniejszych przebudów i restauracji.
Wyposażenie.
Grobowce.
Katedra zawiera cenne dzieła sztuki, m.in. naczynia liturgiczne z XI w., stare szaty liturgiczne oraz drogocenny grobowiec pułkownika Erika Soopa (1592-1632), wykonany z czarnego marmuru i białego alabastru w 1637 w Amsterdamie przez rzeźbiarza Pietera de Keysera. Grobowiec ten znajdował się pierwotnie w południowej części prezbiterium, przy wejściu do grobowca rodzinnego, po czym zmieniał swą lokalizację na przestrzeni dziejów. Od 1999 stoi w południowym ramieniu transeptu. Jego szczyt od strony północnej zdobią posągi Marsa i Minerwy. Natomiast trumna, wykonana z cyny, ozdobiona wygrawerowanymi scenami batalistycznymi, znajduje się obecnie pod monumentem. Erik Soop podarował katedrze emaliowany, złoty kielich, będący do dziś w jej posiadaniu.
Innym hojnym darczyńcą był Anders Eriksson Hästehufvud (1577-1657), wiceadmirał szwedzkiej floty, gubernator Malborka w 1627 i gubernator generalny Rygi w 1628. Jego grobowiec został wprawdzie wyburzony w 1890, ale w katedrze są nadal dwie płyty nagrobne z obrazami i inskrypcjami poświęconymi jego pamięci. Głównym darem Hästehufvuda jest ołtarz, dzieło Hansa Swanta z Göteborga, będący w posiadaniu katedry od 1663. Hästehufvud przekazał poza tym w darze dla katedry szereg naczyń liturgicznych (naczynia chrzcielne, ampułki na wino).
Dzwony katedralne.
Katedra ma cztery dzwony zawieszone w obu zachodnich wieżach. W wieży północnej wisi największy z dzwonów katedralnych, Storklockan. Został on odlany w 1725 w Sztokholmie po jednym z pożarów, jakie nawiedziły miasto oraz odlany ponownie i w 1785 w Skarze przez Nilsa Billstena.
Pozostałe trzy dzwony wiszą w wieży południowej.

</doc>
<doc id="1949859" url="https://pl.wikipedia.org/wiki?curid=1949859" title="Andrzej Sariusz-Skąpski">
Andrzej Sariusz-Skąpski

Andrzej Adam Sariusz-Skąpski (ur. 20 listopada 1937 w Krakowie, zm. 10 kwietnia 2010 w Smoleńsku) – polski geodeta, działacz społeczny, w latach 2006–2010 prezes Federacji Rodzin Katyńskich.
Życiorys.
Wnuk inżyniera Bolesława Skąpskiego, syn Izabeli z domu Lerdemer oraz Bolesława Skąpskiego (przed wojną prokuratora, w 1940 zamordowanego w Katyniu).
W 1962 ukończył studia z zakresu budownictwa wodnego na Politechnice Krakowskiej. Pracował w zawodzie geodety i projektanta. Od 1975 mieszkał w Zakopanem, gdzie był zatrudniony początkowo jako główny mechanik, później jako dyrektor w zakładzie remontowo-budowlanym PTTK i następnie dyrektor zakopiańskiego Domu Turysty PTTK. W okresie PRL po wprowadzeniu stanu wojennego pełnił funkcję przewodniczącego PRON w Białym Dunajcu.
W 1989 współtworzył krakowskie Stowarzyszenie Rodzin Ofiar Katynia Polski Południowej. W latach 1996–2003 był wiceprzewodniczącym Rady Federacji Rodzin Katyńskich, a w 2006 został prezesem Federacji Rodzin Katyńskich. W 1993 został odznaczony Złotym Krzyżem Zasługi. 8 kwietnia 2008 rada Polskiej Fundacji Katyńskiej nadała mu Medal Dnia Pamięci Ofiar Zbrodni Katyńskiej, lecz Andrzej Sariusz-Skąpski nie przyjął tego odznaczenia.
W 2008 dziennikarze „Gazety Polskiej”, Dorota Kania i Maciej Marosz, opierając się na dokumentach IPN, stwierdzili, że w okresie PRL Andrzej Sariusz-Skąpski był tajnym współpracownikiem SB. Andrzej Sariusz-Skąpski wystąpił z powództwem cywilnym, które w 2012 prawomocnie zostało oddalone.
Zginął w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej. 19 kwietnia 2010 został pośmiertnie odznaczony Krzyżem Oficerskim Orderu Odrodzenia Polski. 21 kwietnia tego samego został pochowany na cmentarzu Rakowickim w Krakowie (kwatera T, rząd płd.).
Życie prywatne.
Był żonaty z Janiną. Miał dwie córki – Izabellę i Magdalenę.

</doc>
<doc id="1949860" url="https://pl.wikipedia.org/wiki?curid=1949860" title="Australian Championships 1947">
Australian Championships 1947

Turniej tenisowy Australian Championships, dziś znany jako wielkoszlemowy Australian Open, rozegrano w 1947 roku w Sydney w dniach 18 – 27 stycznia.

</doc>
<doc id="1949866" url="https://pl.wikipedia.org/wiki?curid=1949866" title="Australian Championships 1946">
Australian Championships 1946

Turniej tenisowy Australian Championships, dziś znany jako wielkoszlemowy Australian Open, rozegrano w 1946 roku w Adelaide w dniach 19 − 28 stycznia.

</doc>
<doc id="1949870" url="https://pl.wikipedia.org/wiki?curid=1949870" title="RP">
RP

Rp.
R.p.

</doc>
<doc id="1949875" url="https://pl.wikipedia.org/wiki?curid=1949875" title="Geworik Poghosjan">
Geworik Poghosjan

Geworik Poghosjan (ur. 13 marca 1984) – ormiański sztangista, mistrz Europy.
Największym jego sukcesem jest złoty medal mistrzostw Europy (2010) zdobyty w kategorii do 85 kg.

</doc>
<doc id="1949878" url="https://pl.wikipedia.org/wiki?curid=1949878" title="Sikora czarnogłówka">
Sikora czarnogłówka



</doc>
<doc id="1949880" url="https://pl.wikipedia.org/wiki?curid=1949880" title="Intermodulacja">
Intermodulacja

Intermodulacja – proces, który zachodzi w nieliniowym urządzeniu lub ośrodku transmisyjnym, w sytuacji, gdy składowe widma sygnału lub sygnałów wejściowych oddziaływają na siebie i powstają w rezultacie nowe składowe o częstotliwościach równych kombinacji częstotliwości wejściowych składowych widma ze współczynnikami całkowitymi.

</doc>
<doc id="1949885" url="https://pl.wikipedia.org/wiki?curid=1949885" title="Daniel Bryan (wrestler)">
Daniel Bryan (wrestler)



</doc>
<doc id="1949890" url="https://pl.wikipedia.org/wiki?curid=1949890" title="Modulacja skrośna">
Modulacja skrośna

Modulacja skrośna – modulacja fali nośnej sygnału pożądanego przez zmodulowany sygnał niepożądany, która powstaje w wyniku wzajemnego oddziaływania tych sygnałów w urządzeniu nieliniowym, czwórniku elektrycznym lub ośrodku transmisyjnym. Modulacja ta jest szczególnym przypadkiem intermodulacji. Jednym z przypadków modulacji skrośnej fal radiowych jest zjawisko luksemburskie.

</doc>
<doc id="1949891" url="https://pl.wikipedia.org/wiki?curid=1949891" title="Czwórnik elektryczny">
Czwórnik elektryczny



</doc>
<doc id="1949892" url="https://pl.wikipedia.org/wiki?curid=1949892" title="Suweren (feudalizm)">
Suweren (feudalizm)



</doc>
<doc id="1949898" url="https://pl.wikipedia.org/wiki?curid=1949898" title="Renato Dionisi">
Renato Dionisi

Renato Dionisi (ur. 21 listopada 1947 w Riva del Garda) – włoski lekkoatleta, który specjalizował się w skoku o tyczce.
Dwa razy – w 1964 oraz 1972 - startował nie odnosząc sukcesów w igrzyskach olimpijskich. W 1971 roku zdobył brązowy medal mistrzostw Europy, a dwa lata później został halowym mistrzem Europy. Wielokrotny medalista mistrzostw kraju i reprezentant Włoch w meczach międzypaństwowych. W latach 1964 - 1972 aż 18-krotnie poprawiał rekord Włoch w skoku o tyczce (od 4,50 do 5,45). Jako pierwszy zawodnik z Półwyspu Apenińskiego pokonał poprzeczkę zawieszoną ponad 5 metrów nad ziemią. Rekord życiowy: 5,45 (25 czerwca 1972, Rovereto).

</doc>
<doc id="1949899" url="https://pl.wikipedia.org/wiki?curid=1949899" title="Mikulas Mlynarcik">
Mikulas Mlynarcik



</doc>
<doc id="1949910" url="https://pl.wikipedia.org/wiki?curid=1949910" title="Di Giorgio">
Di Giorgio

Di Giorgio – obszar niemunicypalny w Kern County, w Kalifornii (Stany Zjednoczone), na wysokości 148 m. Pierwszy urząd pocztowy w Di Giorgio otwarty został w 1944 roku.

</doc>
<doc id="1949911" url="https://pl.wikipedia.org/wiki?curid=1949911" title="Teoria uczuć moralnych">
Teoria uczuć moralnych

Teoria uczuć moralnych (ang.: "The Theory of Moral Sentiments") – tytuł dzieła szkockiego myśliciela i ekonomisty Adama Smitha wydanego w 1759 roku. Zawiera etyczne, filozoficzne, psychologiczne i metodologiczne podstawy do późniejszych prac Smitha takich jak "Badania nad naturą i przyczynami bogactwa narodów", "A Treatise on Public Opulence (1764)", "Essays on Philosophical Subjects" (1795), "Lectures on Justice, Police, Revenue, and Arms" (1763).

</doc>
<doc id="1949912" url="https://pl.wikipedia.org/wiki?curid=1949912" title="Geoffrey Capes">
Geoffrey Capes



</doc>
<doc id="1949913" url="https://pl.wikipedia.org/wiki?curid=1949913" title="Renee Griffin">
Renee Griffin

Renee Griffin (ur. 30 maja 1968 w Long Beach w Kalifornii) − amerykańska aktorka filmowa i telewizyjna.
Życiorys.
Absolwentka Kennedy High School w Long Beach. Studiowała dramat w Fullerton College, gdzie wystąpiła w sztukach takich, jak "Crime of the Heart", "Philadelphia Story" czy "The Star-Spangled Girl".
Karierę aktorską rozpoczęła pod koniec lat osiemdziesiątych XX wieku, wcielając się w postać Camilli w kultowej komedii "Bulwar Hollywood 2" ("Hollywood Boulevard II", 1989). Druga filmowa rola Griffin pozostaje jedną z jej najbardziej pamiętnych; w filmie akcji "Ostry poker w Małym Tokio" ("Showdown in Little Tokyo", 1991) z Dolphem Lundgrenem i Brandonem Lee aktorka zagrała prostytutkę imieniem Angel, która − bezpośrednio po spektakularnej scenie stosunku płciowego − ginie poprzez dekapitację z rąk czarnego charakteru kreowanego przez Cary-Hiroyuki'ego Tagawę. Odegrała jedną z kluczowych ról w komedii "Super balanga" ("The Stöned Age", 1994), a w latach 1997-1998 pojawiała się na ekranie ABC w operze mydlanej "Port Charles" jako Danielle Ashley. W 2001 roku występowała w serialu Sci-Fi Channel "Black Scorpion" w roli antagonistki, Suzie Payne alias Aerobicide.
Życie prywatne.
8 maja 1998 roku wyszła za mąż za aktora Jamesa Marshalla, któremu urodziła jedno dziecko, chłopca Jamesa Davida (ur. w styczniu 2002). Ma także syna, Dustina „Dusty'ego” Griffina, z poprzedniego związku.

</doc>
<doc id="1949915" url="https://pl.wikipedia.org/wiki?curid=1949915" title="Zhang Zhilei">
Zhang Zhilei

Zhang Zhilei (; ur. 2 maja 1983 w Henanie) – chiński bokser, srebrny medalista igrzysk olimpijskich w Pekinie w kategorii superciężkiej.
Kariera amatorska.
W 2003 na mistrzostwach świata w boksie amatorskim w Bangkoku przegrał już w pierwszej walce z Polakiem Grzegorzem Kiełsą w stosunku 22–8. Dwa lata później na mistrzostwach świata w chińskim Mianyang wygrał pierwszą walkę z Vüqarem Alakbarovem, jednak w następnym pojedynku uległ późniejszemu złotemu medaliście, Kubańczykowi Odlanierowi Solísowi.
Na kolejnych mistrzostwach świata w Chicago w 2007 zdobył brązowy medal, pokonując kolejno Nurpaisa Torobekova, Rustama Rygebayeva i Daniela Beahana, jednak w półfinale przegrał z Wiaczesławem Hłazkowem.
Rok później na igrzyskach olimpijskich w Pekinie zdobył srebrny medal, przegrywając w finale z Włochem Roberto Cammarelle. Wcześniej na turnieju olimpijskim pokonał Mohameda Amanissiego, Rusłana Myrsatajewa i Wjaczesława Hłazkowa, który poddał pojedynek walkowerem ze względu na kontuzję.
W 2009 na kolejnych mistrzostwach świata w Mediolanie powtórzył wynik sprzed dwóch lat, zdobywając kolejny brązowy medal. Pokonał kolejno Sardora Abdullaeva, Erika Pfeifera i Primislava Dimovskiego, natomiast w półfinale przegrał z Ukraińcem Romanem Kapitonenko.
Wystąpił na igrzyskach olimpijskich w Londynie, gdzie przegrał w ćwierćfinale z późniejszym złotym medalistą, Antohony’m Joshua.
Kariera zawodowa.
W 2014 przeszedł na zawodowstwo. Do końca 2017 roku stoczył osiemnaście zwycięskich pojedynków.

</doc>
<doc id="1949917" url="https://pl.wikipedia.org/wiki?curid=1949917" title="Sobór św. Mikołaja w Nowym Jorku (Manhattan)">
Sobór św. Mikołaja w Nowym Jorku (Manhattan)

Sobór św. Mikołaja – prawosławny sobór w Nowym Jorku. Od 1970 pełni funkcję katedry Patriarszych parafii w Stanach Zjednoczonych.
Historia.
Sobór został wzniesiony w latach 1901–1904 z inicjatywy ks. Aleksandra Chotowickiego dla istniejącej od początku lat 90. XIX wieku parafii św. Mikołaja na nowojorskim Manhattanie. W 1899 liczyła ona 300 wiernych, stale korzystając z wynajmowanych na potrzeby modlitwy pomieszczeń. Inicjatywę poparł car Mikołaj II, przekazując na budowę sumę 5 tys. rubli. W maju 1901 został położony kamień węgielny pod budowę cerkwi. Autorem projektu świątyni był John Bergeson, który przygotował plan obiektu w tradycyjnym rosyjskim stylu, z siedmioma kopułami, z czerwonej cegły. W 1904 gotową świątynię poświęcił biskup Tichon (Bieławin). W roku następnym ten sam hierarcha przeniósł do Nowego Jorku stolicę archieparchii amerykańskiej, czyniąc tym samym nowojorską cerkiew jej soborem.
Po rewolucji październikowej i ukonstytuowaniu się sympatyzującej z bolszewikami Żywej Cerkwi (ruch odnowicielstwa), stojącej w opozycji do patriarchatu moskiewskiego, jej zwolennicy wśród rosyjskiej społeczności Nowego Jorku usiłowali przejąć sobór św. Mikołaja. W 1923 ks. Iwan Kiedrowski, biskup Żywej Cerkwi, przekazał sprawę do amerykańskiego sądu, który w 1925 przekazał plebanię i sobór zwolennikom odnowicielstwa. W sierpniu obiekt został jednak spontanicznie przejęty przez antykomunistycznie nastawionych parafian z Nowego Jorku, którzy utworzyli parafię Opieki Matki Bożej. W kwietniu 1926 sąd ponownie przekazał ks. Kiedrowskiemu budynek katedry. Po jego śmierci w 1934 w soborze służyli jego synowie Nikołaj i Joann, także kapłani Żywej Cerkwi. W 1944, po śmierci Nikołaja, Joann porzucił ruch odnowicielski i przeszedł w jurysdykcję Egzarchatu Amerykańskiego Rosyjskiego Kościoła Prawosławnego, przekazując mu również sobór. W 1945 sąd amerykański potwierdził ten stan rzeczy, mimo protestów Metropolii. W 1947 Metropolia wygrała proces o sobór, jednak apelacja do Sądu Najwyższego USA zakończyła się wydaniem wyroku przeciwnego.
W 1970 patriarcha Moskwy i całej Rusi nadał Metropolii autokefalię, potwierdzając tym samym powstanie Kościoła Prawosławnego w Ameryce. Sobór św. Mikołaja pozostał jednak w rękach patriarchatu jako cerkiew przy jego przedstawicielstwie przy Kościele Amerykańskim. Stał się również katedrą Patriarszych parafii w Stanach Zjednoczonych – struktury, która zastąpiła zlikwidowany Egzarchat Amerykański. Od 1973 posiada status zabytku.

</doc>
<doc id="1949920" url="https://pl.wikipedia.org/wiki?curid=1949920" title="Franz Gabl">
Franz Gabl

Franz X. Gabl (ur. 29 grudnia 1921 w St. Anton am Arlberg – zm. 23 stycznia 2014 w Bellingham) – austriacki narciarz alpejski i skoczek narciarski, srebrny medalista olimpijski i mistrzostw świata w narciarstwie alpejskim.
Przebieg kariery.
Karierę sportową zaczął od skoków narciarskich. W 1935 został młodzieżowym mistrzem Tyrolu, a rok później młodzieżowym mistrzem Austrii w skokach narciarskich. Podczas II wojny światowej był żołnierzem Wehrmachtu, kilkakrotnie ranny, dostał się także do niewoli radzieckiej.
Po zakończeniu wojny wrócił do sportu, jednak porzucił skoki na rzecz narciarstwa alpejskiego. W 1947 wygrał krajowe zawody w Seefeld in Tirol i zapewnił sobie miejsce w kadrze Austrii na igrzyska olimpijskie w Sankt Moritz w 1948. Wystąpił tam tylko w jednej konkurencji, biegu zjazdowym i zdobył srebrny medal. W zawodach tych wyprzedził go jedynie Henri Oreiller, a trzecie miejsce zajęli ex aequo Karl Molitor i Rolf Olinger. Na rozgrywanych dwa lata później mistrzostwach świata w Lake Placid jego najlepszym wynikiem było dziewiąte miejsce w slalomie. W 1950 zakończył karierę sportową i osiadł w Stanach Zjednoczonych, gdzie pracował w firmie produkującej sprzęt narciarski. Zmarł 23 stycznia 2014 w Bellingham, w stanie Waszyngton.
Jego starszy brat Josef oraz bratanica, Gertrud Gabl również uprawiali narciarstwo alpejskie.

</doc>
<doc id="1949928" url="https://pl.wikipedia.org/wiki?curid=1949928" title="Izba Gmin Kanady">
Izba Gmin Kanady

Izba Gmin Kanady (ang. "House of Commons of Canada", fr. "Chambre des communes du Canada") – izba niższa parlamentu federalnego Kanady. Składa się z 338 deputowanych wybieranych na kadencję nie dłuższą niż cztery lata (z możliwością skrócenia przez gubernatora generalnego na wniosek premiera). W wyborach stosuje się ordynację większościową i jednomandatowe okręgi wyborcze.
Czynne i bierne prawo wyborcze przysługuje obywatelom Kanady zamieszkującym na terytorium tego państwa oraz mieszkającym za granicą nie dłużej niż od 5 lat (ograniczenie to nie dotyczy dyplomatów, żołnierzy i innych osób, których pobyt za granicą związany jest ze służbą państwową), mającym ukończone co najmniej 18 lat.

</doc>
<doc id="1949930" url="https://pl.wikipedia.org/wiki?curid=1949930" title="Rolf Olinger">
Rolf Olinger

Ralph "Rolf" Olinger (ur. 17 grudnia 1924 w Engelbergu, zm. 25 czerwca 2006) – szwajcarski narciarz alpejski, brązowy medalista olimpijski i brązowy medalista mistrzostw świata.
Kariera.
Największy sukces w karierze Rolf Olinger osiągnął w 1948 roku, kiedy podczas zimowych igrzysk olimpijskich w Sankt Moritz zdobył brązowy medal w biegu zjazdowym ex aequo ze swoim rodakiem Karlem Molitorem. W zawodach tych Szwajcarów wyprzedzili jedynie Francuz Henri Oreiller oraz Austriak Franz Gabl. Był to jedyny start Olingera na igrzyskach olimpijskich. Na rozgrywanych dwa lata później mistrzostwach świata w Lake Placid jego najlepszym wynikiem było dziewiąte miejsce w zjeździe. W swej koronnej konkurencji trzykrotnie zdobywał mistrzostwo Szwajcarii: w 1947, 1948 i 1949 roku. W latach 1948 i 1951 wygrywał także zawody Parsenn-Derby w Davos. Sportową karierę zakończył w pierwszej połowie lat 50.

</doc>
<doc id="1949931" url="https://pl.wikipedia.org/wiki?curid=1949931" title="Operacja Tumbler-Snapper">
Operacja Tumbler-Snapper

Operacja Tumbler-Snapper – seria amerykańskich badawczo-rozwojowych testów broni atomowej przeprowadzona wiosną 1952 roku na Poligonie Nevada. Jej poprzedniczką była operacja Buster-Jangle, a następczynią operacja Ivy.
Faza „Tumbler”, mająca na celu wyjaśnienie różnic między rzeczywistą a przewidywaną siłą fali uderzeniowej zaobserwowanych w trakcie poprzednich testów, oraz w celu precyzyjniejszego określenia optymalnej wysokości detonacji, składała się z trzech nadziemnych eksplozji jądrowych (ładunek zrzucany z powietrza). Faza „Snapper” składa się z eksplozji jednego ładunku zrzuconego z powietrza i 3 zrzucanych z wieży, w celu testowania nowych rozwiązań
W trakcie prób „Charlier”, „Dog” i „George” były przeprowadzane manewry wojskowe „Desert Rock IV”, z udziałem 7350 żołnierzy. Biorący udział obserwowali też eksplozję „Fox”.

</doc>
<doc id="1949933" url="https://pl.wikipedia.org/wiki?curid=1949933" title="Mark Stoyle">
Mark Stoyle

Mark Stoyle - prof., brytyjski historyk, specjalizujący się w dziejach wczesnonowożytnej Anglii. Wykładowca na University of Southampton. Autor kilku książek oraz artykułów w "Cornish Studies", "The English Historical Review" i "Historical Journal".

</doc>
<doc id="1949940" url="https://pl.wikipedia.org/wiki?curid=1949940" title="Joanne Murray">
Joanne Murray



</doc>
<doc id="1949943" url="https://pl.wikipedia.org/wiki?curid=1949943" title="Ernie Lively">
Ernie Lively

Ernie Lively, właściwie Ernest Wilson Brown Jr. (ur. 29 stycznia 1947 w Baltimore, zm. 3 czerwca 2021 w Los Angeles) – amerykański aktor filmowy i telewizyjny.
Życiorys.
Urodził się w Baltimore w stanie Maryland jako syn Beatrice Gray (z domu Walton) i Ernesta W. Browna Sr.. Miał siostrę Judith.
Na swoim koncie aktorskim ma ponad sto ról w filmach kinowych i telewizyjnych, jak i serialach. Najbardziej znany z występów w komedii sensacyjnej "Ostry poker w Małym Tokio" ("Showdown in Little Tokyo", 1991), filmie akcji "Pasażer 57" ("Passenger 57", 1992) i komedioodramacie "Stowarzyszenie wędrujących dżinsów" ("Sisterhood of the Traveling Pants", 2005). Widzowie amerykańskiej telewizji kojarzą go z popularnych spotów reklamowych.
Życie prywatne.
W 1979 poślubił menadżerkę Elaine (McAlpin) Lively i przejął jej nazwisko. Mieli troje dzieci: dwie córki - Lori Lynn (ur. 9 listopada 1966) i Blake (ur. 25 sierpnia 1987) oraz syna Erica Lawrence’a (ur. 31 sierpnia 1981). Wychowywali także dwójkę dzieci z poprzedniego związku Elaine: syna Jasona (ur. 12 marca 1968) i córkę Robyn (ur. 7 lutego 1972).
Zamieszkał z żoną w Heber City w stanie Utah. W 2003 roku Ernie przeżył atak serca. W listopadzie 2013 był leczony za pomocą terapii komórkami macierzystymi w ramach eksperymentalnej procedury. Zmarł 3 czerwca 2021 w wieku 74 lat z powodu powikłań kardiologicznych.

</doc>
<doc id="1949944" url="https://pl.wikipedia.org/wiki?curid=1949944" title="ROPWiM">
ROPWiM



</doc>
<doc id="1949945" url="https://pl.wikipedia.org/wiki?curid=1949945" title="Góry Tajwańskie">
Góry Tajwańskie

Góry Tajwańskie (chin. trad.: 台灣山脈; pinyin: "Táiwān Shānmài") – góry rozciągające się wzdłuż wschodniego wybrzeża Tajwanu. Góry mają ok. 300 km długości i zajmują większą część wyspy. Najwyższym szczytem jest Yu Shan, którego wysokość wynosi 3952 m n.p.m. Powstały w orogenezie alpejskiej, są zbudowane ze skał magmowych i wapiennych. W górnych partiach występują formy i osady polodowcowe, a w części północnej znajduje się kilka wygasłych wulkanów. Ku wschodowi opadają stromymi krawędziami w stronę oceanu.

</doc>
<doc id="1949948" url="https://pl.wikipedia.org/wiki?curid=1949948" title="Disco robaczki">
Disco robaczki

Disco robaczki (, , ) – duńsko-niemiecki film animowany z 2008 roku w reżyserii Thomasa Borcha Nielsena.
Światowa premiera filmu odbyła się 7 września 2008 roku. W Polsce film miał premierę 21 maja 2010 roku.
Fabuła.
Dżdżownica Bogdan nie może pogodzić się z szarą egzystencją pracownika fabryki kompostu. Pewnego dnia odkrywa w rzeczach taty zakurzoną płytę, odpala gramofon i doznaje olśnienia; jego serce zawsze biło w rytmie disco z lat 70. Zakłada zespół i wraz z grupą przyjaciół, którzy braki talentu nadrabiają ambicją, zgłasza się do udziału w konkursie wokalnym. Bogdan i jego rozbujane Disco Robaczki – Gocha, Tytus, Nerwal i Kadrowa Danuta – robią wszystko, żeby udowodnić jurorom i całemu światu, że dżdżownice „są gorące” i „że nie ma haka na disco robaka”.
Wersja polska.
Wersja polska: Studio PRL na zlecenie „Kino Świat”
Reżyseria: Jarosław Boberek
Dialogi polskie: Jakub Wecsile
Teksty piosenek: Marek Robaczewski
Kierownictwo muzyczne: Agnieszka Tomicka
W wersji polskiej wystąpili:
Soundtrack.
Teksty piosenek: Marek Robaczewski
Kierownictwo muzyczne: Agnieszka Tomicka
oraz: Marcin Hycnar, Barbara Kałużna, Adam Krylik, Katarzyna Owczarz, Agnieszka Tomicka

</doc>
<doc id="1949950" url="https://pl.wikipedia.org/wiki?curid=1949950" title="Olga Miniejewa">
Olga Miniejewa

Olga Pawłowna Miniejewa z domu Syrowatska (ros. Ольга Павловна Минеева (Сыроватская); ur. 1 października 1952 w Diegtiarsku) – rosyjska lekkoatletka reprezentująca Związek Radziecki, specjalizująca się w biegach średniodystansowych, dwukrotna uczestniczka igrzysk olimpijskich w latach 1972 i 1980, srebrna medalistka olimpijska z 1980 z Moskwy w biegu na 800 metrów.
Osiągnięcia sportowe.
Zajęła 8. miejsce w sztafecie 4 × 400 metrów oraz odpadła w ćwierćfinale biegu na 400 metrów na igrzyskach olimpijskich w 1972 w Monachium.
Później skoncentrowała się na biegu na 800 metrów. Zdobyła srebrny medal w tej konkurencji na igrzyskach olimpijskich w 1980 w Moskwie, przegrywając jedynie z inną reprezentantką Związku Radzieckiego Nadieżdą Olizarenko, a wyprzedzając trzecią zawodniczkę radziecką Tatjanę Prowidochinę. Na tych igrzyskach wystąpiła również w biegu eliminacyjnym sztafety 4 × 400 metrów. Sztafeta radziecka, już bez udziału Miniejewej, zdobyła w finale złoty medal.
Miniejewa zdobyła złoty medal w biegu na 800 metrów (przed Ludmiłą Wiesiełkową z ZSRR i Margrit Klinger z Republiki Federalnej Niemiec) oraz brązowy w sztafecie 4 × 400 metrów (która biegła w składzie: Jelena Korban, Iryna Olchownikowa, Miniejewa i Irina Baskakowa) na mistrzostwach Europy w 1982 w Atenach.
Była mistrzynią ZSR w biegu na 800 metrów w 1982 i w sztafecie 4 × 400 metrów w 1979 oraz brązową medalistką w biegu na 400 metrów w 1972 i w biegu na 800 metrów w 1982, a także halowa wicemistrzynią ZSRR w biegu na 800 metrów w 1982.
Rekord życiowy w biegu na 800 metrów – 1:54,81, uzyskany 27 lipca 1980 w Moskwie, stał się pierwszym rekordem Rosji po upadku Związku Radzieckiego (rekord ZSRR należał Ukrainki Nadieżdy Olizarenko).

</doc>
<doc id="1949953" url="https://pl.wikipedia.org/wiki?curid=1949953" title="Takayo Fischer">
Takayo Fischer

Takayo Fischer (ur. 25 listopada 1932 w Hardwick w Kalifornii) − amerykańska aktorka (m.in. głosowa) i wokalistka japońskiego pochodzenia.
Wystąpiła w przebojowym filmie przygodowym "" ("Pirates of the Caribbean: At World's End", 2007) jako pani Ching.

</doc>
<doc id="1949954" url="https://pl.wikipedia.org/wiki?curid=1949954" title="Resi Hammerer">
Resi Hammerer

Therese "Resi" Hammerer (ur. 18 lutego 1925 w Mittelberg – zm. 14 czerwca 2010) – austriacka narciarka alpejska, brązowa medalistka igrzysk olimpijskich i mistrzostw świata.
Kariera.
Największy sukces w karierze Resi Hammerer osiągnęła w 1948 roku, kiedy zajęła trzecie miejsce w biegu zjazdowym podczas igrzysk olimpijskich w Sankt Moritz. W zawodach tych wyprzedziły ją jedynie Hedy Schlunegger ze Szwajcarii oraz kolejna Austriaczka, Trude Beiser. Na tej samej imprezie zajęła także siódme miejsce w slalomie i dwunaste w kombinacji. Podczas rozgrywanych dwa lata później mistrzostw świata w Aspen trzykrotnie plasowała się w czołowej dziesiątce. Zajęła tam kolejno siódme miejsce w gigancie, dziewiąte w slalomie oraz dziesiąte w zjeździe. W 1949 roku wygrała zjazd, slalom i kombinację podczas zawodów Hahnenkammrennen w Kitzbühel. Ponadto czterokrotnie zdobywała mistrzostwo Austrii: w slalomie w latach 1947 i 1949 oraz w zjeździe i kombinacji w 1949 roku. W 1950 roku zakończyła karierę.
W 1996 roku otrzymała Odznakę Honorową za Zasługi dla Republiki Austrii.

</doc>
<doc id="1949956" url="https://pl.wikipedia.org/wiki?curid=1949956" title="Zwroty wskazujące rodzaj zagrożenia">
Zwroty wskazujące rodzaj zagrożenia

Zwroty wskazujące rodzaj zagrożenia, zwroty H (od , czyli "") – oznaczenia na etykietach substancji chemicznych i mieszanin określające zagrożenie oraz opisujące charakter i nasilenie zagrożeń stwarzanych przez substancję lub mieszaninę, wprowadzone przez rozporządzenie CLP wdrażające globalnie zharmonizowany system klasyfikacji i oznakowania chemikaliów (GHS) na obszarze Unii Europejskiej.
Zwroty H zastąpiły wcześniejsze zwroty R (zwroty ryzyka), których stosowanie było dopuszczone przejściowo do 1 czerwca 2015 roku w sytuacjach określonych w rozporządzeniu CLP.
Zwroty są zakodowane przy użyciu symboli alfanumerycznych, które składają się z:
Poza zwrotami H w rozporządzeniu CLP umieszczone zostały również zwroty EUH, tj. zwroty niebędące częścią GHS, a wymagane przy klasyfikacji i oznakowaniu na obszarze Unii Europejskiej.

</doc>
<doc id="1949957" url="https://pl.wikipedia.org/wiki?curid=1949957" title="Antoinette Meyer">
Antoinette Meyer

Antoinette Josefa Clara Molitor z d. Meyer (ur. 19 czerwca 1920 w Hospental – zm. 19 lipca 2010 w Thun) – szwajcarska narciarka alpejska, srebrna medalistka igrzysk olimpijskich i mistrzostw świata.
Kariera.
Największy sukces w karierze Antoinette Meyer osiągnęła w 1948 roku, kiedy podczas igrzysk olimpijskich w Sankt Moritz zdobyła srebrny medal w slalomie. Po pierwszym przejeździe Szwajcarka zajmowała czwarte miejsce, tracąc do prowadzącej Gretchen Fraser z USA 1 sekundę. W drugim przejeździe Meyer uzyskała najlepszy wynik, co dało jej drugi łączny czas. Ostatecznie na podium rozdzieliła Fraser oraz Austriaczkę Erikę Mahringer. Parę dni wcześniej wystartowała także w biegu zjazdowym, który ukończyła na jedenastej pozycji. Były to jej jedyne występy na międzynarodowej imprezie tej rangi. Ponadto czterokrotnie zdobywała mistrzostwo Szwajcarii: w zjeździe w 1943 roku, slalomie w latach 1944 i 1945 oraz kombinacji w 1945 roku. W 1948 roku zakończyła karierę.
Jej mężem był szwajcarski narciarz alpejski Karl Molitor. Wraz z mężem prowadziła sklep sportowy w Wengen, który w latach 80' przekazali swemu synowi.

</doc>
<doc id="1949961" url="https://pl.wikipedia.org/wiki?curid=1949961" title="Tatjana Prowidochina">
Tatjana Prowidochina

Tatjana Prowidochina (ros. Татьяна Петровна Провидохина; ur. 26 marca 1953 w Leningradzie) – rosyjska lekkoatletka reprezentująca Związek Radziecki, specjalizująca się w biegach średniodystansowych, brązowa medalistka igrzysk olimpijskich w 1980 w Moskwie, w biegu na 800 metrów.

</doc>
<doc id="1949963" url="https://pl.wikipedia.org/wiki?curid=1949963" title="Vernee Watson-Johnson">
Vernee Watson-Johnson

Vernee Watson-Johnson (ur. 14 stycznia 1954 w Trenton w stanie New Jersey) − amerykańska aktorka charakterystyczna, znana z ról w serialach "Jak dwie krople czekolady" i "Bajer z Bel-Air", jak i z głosowej roli w animowanym serialu Hanna-Barbery "Kapitan Grotman i Aniołkolatki".

</doc>
<doc id="1949964" url="https://pl.wikipedia.org/wiki?curid=1949964" title="Hiroko Sato">
Hiroko Sato

Hiroko Sato (ur. 10 czerwca 1939) – japońska lekkoatletka, która specjalizowała się w rzucie oszczepem.
W 1964 roku zajęła 7. miejsce w igrzyskach olimpijskich w Tokio. Złota medalistka igrzysk azjatyckich z 1962. Dwa razy w karierze poprawiała rekord Japonii w rzucie oszczepem. Medalistka mistrzostw kraju. Rekord życiowy: 53,78 (5 kwietnia 1964, Tachikawa).

</doc>
<doc id="1949966" url="https://pl.wikipedia.org/wiki?curid=1949966" title="Fakhruddin Ali Ahmed">
Fakhruddin Ali Ahmed

Fakhruddin Ali Ahmed (ur. 13 maja 1905 w Delhi, zm. 11 lutego 1977) – piąty prezydent Indii, pełniący stanowisko w latach 1974–1977.
Był synem Zalnura Alego Ahmeda – wojskowego lekarza (chirurga) w randze pułkownika i
wywodzącej się z książęcego rodu Sahibzadi Ruqqaiya Sultan Begum. 
Ukończył "" oraz St Catharine’s College na Uniwersytecie Cambridge.
Urząd prezydenta Indii objął 24 sierpnia 1974 r. i pełnił go do 11 lutego 1977 r., kiedy to zmarł we własnym gabinecie, podczas pełnienia obowiązków państwowych. Był drugim muzułmaninem pełniącym urząd głowy indyjskiego państwa.

</doc>
<doc id="1949967" url="https://pl.wikipedia.org/wiki?curid=1949967" title="Diecezja Tournai">
Diecezja Tournai

Diecezja Tournai (łac.: "Dioecesis Tornacensis") – najstarsza katolicka diecezja belgijska położona w południowej części kraju, obejmująca swoim zasięgiem prowincję Hainaut. Siedziba biskupa znajduje się w katedrze Notre-Dame w Tournai.

</doc>
<doc id="1949970" url="https://pl.wikipedia.org/wiki?curid=1949970" title="Miklós Gaál">
Miklós Gaál

Miklós Gaál (ur. 13 maja 1981 w Celldömölku) – węgierski piłkarz, grający na pozycji lewego obrońcy.
W swojej karierze grał w: Haladásie Szombathely, Pécsi MFC, Újpescie Budapeszt, Zalaegerszegi TE, CS Marítimo, Hajduku Split, Amkarze Perm, Wołdze Niżny Nowogród, Sławii Sofia i ponownie w Pécsi MFC. Nigdy nie zagrał w seniorskiej reprezentacji Węgier.

</doc>
<doc id="1949973" url="https://pl.wikipedia.org/wiki?curid=1949973" title="Suwa (jezioro)">
Suwa (jezioro)

 – jezioro w środkowej części prefektury Nagano, w Japonii. Zajmuje 24. miejsce pod względem powierzchni w kraju. Pod powierzchnią jeziora znajdują się źródła termalne.

</doc>
<doc id="1949975" url="https://pl.wikipedia.org/wiki?curid=1949975" title="7 Dywizjon Artylerii">
7 Dywizjon Artylerii

Dywizjony artylerii noszące numer 7 lub VII:
Wojska Polskiego:
Cesarskiej i Królewskiej Armii:

</doc>
<doc id="1949976" url="https://pl.wikipedia.org/wiki?curid=1949976" title="Nizina Jangcy">
Nizina Jangcy



</doc>
<doc id="1949977" url="https://pl.wikipedia.org/wiki?curid=1949977" title="Guttorm Berge">
Guttorm Berge

Guttorm Berge (ur. 19 kwietnia 1929 w Vardal, zm. 13 marca 2004 w Høvik) – norweski narciarz alpejski, brązowy medalista olimpijski i brązowy medalista mistrzostw świata.
Kariera.
Największy sukces w karierze Guttorm Berge osiągnął w 1952 roku, kiedy zdobył brązowy medal w slalomie podczas igrzysk olimpijskich w Oslo. W zawodach tych wyprzedzili go jedynie Austriak Othmar Schneider oraz inny reprezentant Norwegii, Stein Eriksen. Po pierwszym przejeździe Berge zajmował szóste miejsce, jednak w drugim przejeździe uzyskał trzeci czas, co pozwoliło mu przesunąć się na ostatni stopień podium. Czwartego zawodnika tych zawodów, Włocha Zeno Colò wyprzedził o zaledwie 0,1 sekundy. Na tych samych igrzyskach wystąpił także w gigancie, zajmując trzynaste miejsce. Na rozgrywanych cztery lata później igrzyskach olimpijskich w Cortina d’Ampezzo ponownie wystartował w gigancie i slalomie, jednak w obu tych konkurencjach został zdyskwalifikowany. W międzyczasie Norweg wystąpił na mistrzostwach świata w Aspen w 1950 roku, gdzie rywalizację w gigancie ukończył na ósmej pozycji. Brał także udział w slalomie podczas mistrzostw świata w Åre, jednak nie ukończył zawodów.
Kilkukrotnie zdobywał mistrzostwo Norwegii: w zjeździe i kombinacji w 1948 roku, w slalomie w 1956 roku oraz w gigancie w latach 1956 i 1958. Dwukrotnie zwyciężał też w zawodach Holmenkollen Kandahar: w 1949 roku wygrał kombinację, a trzy lata później był najlepszy w gigancie.

</doc>
<doc id="1949980" url="https://pl.wikipedia.org/wiki?curid=1949980" title="Pieczersk">
Pieczersk

Pieczersk () – wieś (ros. село, trb. sieło) w zachodniej Rosji, centrum administracyjne osiedla wiejskiego Pieczerskoje rejonu smoleńskiego w obwodzie smoleńskim.
Geografia.
Miejscowość położona jest przy drodze regionalnej 66N-1807 (Awtozaprawocznoj Stancyi – Smoleńsk), 2,5 km od drogi magistralnej M1 «Białoruś», 7 km od Smoleńska.
W granicach miejscowości znajdują się ulice: Awtodorożnaja, Dacznaja, Kirowa, Komsomolskaja, Minskaja, Mira, Pionierskaja, Parkowaja, Polewaja, Sadowaja, Smolenskaja, Szkolnaja, Szkolnyj pierieułok, Tiekstilszczikow, Titowa, Zagornaja, Zapolnaja.
Demografia.
W 2010 r. miejscowość zamieszkiwały 3884 osoby.
Historia.
Nazwa Pieczersk wywodzi się z języka staroruskiego od słowa "печера", oznaczającego jaskinię, pieczarę.
W 1859 roku był zamieszkany przez 10 mężczyzn i 9 kobiet i posiadał tylko 5 budynków.
W okolicach Pieczerska miała miejsce Katastrofa polskiego samolotu Tu-154 z Lechem Kaczyńskim na pokładzie.
Zabytki.
Cerkiew pod wezwaniem Św. Antoniego i Teodozjusza z 1768 roku.
Linki zewnętrzne.
http://www.fallingrain.com/world/RS/69/Pechersk.html

</doc>
<doc id="1949981" url="https://pl.wikipedia.org/wiki?curid=1949981" title="Annemarie Buchner">
Annemarie Buchner

Annemarie „Mirl” Buchner-Fischer (ur. 16 lutego 1924 w Ettal, zm. 9 listopada 2014 w Grainau) – niemiecka narciarka alpejska reprezentująca barwy RFN, trzykrotna medalistka igrzysk olimpijskich i mistrzostw świata.
Kariera.
Największe sukcesy w karierze Annemarie Buchner osiągnęła w 1952 roku, kiedy podczas igrzysk olimpijskich w Oslo wywalczyła trzy medale. Najpierw zajęła trzecie miejsce w gigancie, w którym wyprzedziły ją jedynie Andrea Mead-Lawrence z USA oraz Austriaczka Dagmar Rom. Trzy dni później zajęła drugie miejsce w zjeździe, rozdzielając na podium Trude Jochum-Beiser z Austrii oraz Włoszkę Giulianę Minuzzo. Do zwycięstwa Niemce zabrakło 0,9 sekundy. Ponadto zdobyła też brązowy medal w slalomie, plasując się za Mead-Lawrence oraz swą rodaczką, Rosą Reichert. Po pierwszym przejeździe zajmowała ósme miejsce, tracąc 1,3 sekundy do prowadzącej Reichert. W drugim przejeździe uzyskała trzeci wynik, co dało jej trzeci łączny czas i brązowy medal. Na rozgrywanych dwa lata później mistrzostwach świata w Åre jej wynikiem było czwarte miejsce w gigancie. Walkę o podium przegrała tam z Jeanette Burr z USA o 0,4 sekundy. Buchner brała także udział w igrzyskach olimpijskich w Cortina d’Ampezzo w 1956 roku, jednak ponownie nie zdobyła żadnego medalu. Nie ukończyła tam rywalizacji w zjeździe, a w gigancie i slalomie plasowała się w trzeciej dziesiątce.
Ponadto w 1954 roku wygrała giganta w ramach zawodów Hahnenkammrennen w Kitzbühel. Pięciokrotnie zdobywała mistrzostwo kraju: w zjeździe i kombinacji w latach 1944 i 1949 oraz w slalomie w 1944 roku. Po zakończeniu kariery zamieszkała w Garmisch-Partenkirchen, gdzie prowadziła sklep sportowy.

</doc>
<doc id="1949982" url="https://pl.wikipedia.org/wiki?curid=1949982" title="Święty Walerian">
Święty Walerian

Święty Walerian, łac. "Valerianus" (ur. II wiek, zm. ok. 230) – męczennik chrześcijański, święty Kościoła katolickiego i prawosławnego.
Żywot świętego.
Święty Walerian żył na przełomie II i III wieku. Według skąpych źródeł historycznych, był bratem św. Tyburcjusza. Obaj zginęli śmiercią męczeńską na początku III wieku. Zostali pochowani na cmentarzu przy Via Appia. Pozostałe informacje pochodzą z legend o św. Cecylii, którą stracono w kilka dni później.
Walerian był szlachetnie urodzonym poganinem, za którego miała być wydana Cecylia, pragnąca poświęcić swe życie Bogu. W dniu zamążpójścia Cecylia powiedziała o tym pragnieniu Walerianowi, jak i o aniele strzegącym jej czystości ciała.
Według "Złotej legendy" (Jakuba de Voragine), podczas nocy poślubnej Cecylia wyznała mężowi, że towarzyszy jej Anioł Stróż. Ujrzenie go jest możliwe tylko wtedy, kiedy Walerian przyjmie chrzest i "oczyści się".Sakramentu Walerianowi udzielił papież św. Urban. Po powrocie z uroczystości, Walerian znalazł Cecylię w towarzystwie anioła trzymającego dwa wieńce z róż i lilii. Po wręczeniu wieńców Cecylii i Walerianowi anioł powiedział:"Te wieńce przez zachowanie czystości zachowajcie nietknięte, bom je wam od Boga przyniósł".Wieńce te miały być niewidoczne dla osób nieczystych.
W ślad za Walerianem chrzest przyjął jego brat Tyburcjusz. Od tej chwili bracia zaczęli czynić dobro, przejawiające akt miłosierdzia, m.in. grzebiąc ciała chrześcijańskich męczenników. Zostali przyłapani przez jednego z prefektów, który kazał im złożyć ofiarę pogańskim bogom. Gdy odmówili, wyprowadzono ich poza Rzym, skatowano i ścięto mieczem. Prawdopodobne był to rok ok. 230.Dzień później św. Maksym, żołnierz rzymski, został zatłuczony na śmierć biczami po tym, jak oznajmił, że był świadkiem wstąpienia dusz Waleriana i Tyburcjusza do nieba.
Kult.
Wspomnienie liturgiczne św. Waleriana i Towarzyszy obchodzone jest w Kościele katolickim 14 kwietnia (lub 15 kwietnia).
Cerkiew prawosławna wspomina męczennicę Cecylię Rzymską i świętych męczenników: Waleriana i Towarzyszy, 22 listopada/5 grudnia, tj. 5 grudnia według kalendarza gregoriańskiego.
W Kościele Niepokalanego Poczęcia NMP w Górze Kalwarii znajduje się sarkofag z czarnego marmuru, w którym przechowywane są relikwie św. Waleriana, pobrane z katakumb św. Pryscylli przy Via Nomentana w Rzymie i sprowadzone do Polski przez biskupa Stefana Wierzbowskiego w 1683 roku.
Po sprowadzeniu relikwii do Polski, biskup ogłosił św. Waleriana patronem ziemi czerskiej.
Walerian jest również patronem chroniącym od klęsk żywiołowych, w szczególności sztormu.

</doc>
<doc id="1949983" url="https://pl.wikipedia.org/wiki?curid=1949983" title="Bitwa pod Kockiem (1863)">
Bitwa pod Kockiem (1863)

Bitwa pod Kockiem – bitwa stoczona 25 grudnia 1863 roku na ulicach Kocka przez uczestników powstania styczniowego przeciwko wojskom rosyjskim. Klęskę poniosły połączone oddziały z Lubelszczyzny dowodzone przez generała Michała Heydenreicha "Kruka". 
W czasie bitwy generał został ranny, a tuż po jej zakończeniu część oddziałów poszła w rozsypkę. Ogółem w potyczce zginęło lub zostało rannych 79 powstańców, których mogiły znajdują się na miejscowym cmentarzu parafialnym. W księdze stanu cywilnego parafii Kock widnieją w sumie nazwiska 5 poległych i zmarłych od ran powstańców (w tym jeden francuski ochotnik - Henryk Dunquerque). Po stronie rosyjskiej poległo około 70 żołnierzy. 
Po klęsce „Kruk” uciekł do Galicji, a jego miejsce zastąpił pułkownik Walery Wróblewski.
Odwet zaborców dosięgnął mieszkańców Kocka w 1870 roku - ukazem carskim odebrano Kockowi prawa miejskie.
Bibliografia.
S. Zieliński, "Bitwy i potyczki 1863-1864: na podstawie materiałów drukowanych i rękopiśmiennych Muzeum Narodowego w Rapperswilu", Rapperswill 1913, s. 76-77.

</doc>
<doc id="1949987" url="https://pl.wikipedia.org/wiki?curid=1949987" title="Fița Lovin">
Fița Lovin

Fița Lovin (ur. 14 stycznia 1951 w Braniştei w okręgu Gałacz) – rumuńska lekkoatletka, specjalizująca się w biegach średniodystansowych, dwukrotna uczestniczka igrzysk olimpijskich w latach 1980 i 1974, brązowa medalistka olimpijska z 1984 r. z Los Angeles, w biegu na 800 metrów. Sukcesy odnosiła również w biegach przełajowych.

</doc>
<doc id="1949989" url="https://pl.wikipedia.org/wiki?curid=1949989" title="Cecylia Rzymianka">
Cecylia Rzymianka



</doc>
<doc id="1949991" url="https://pl.wikipedia.org/wiki?curid=1949991" title="Fita Lovin">
Fita Lovin



</doc>
<doc id="1949992" url="https://pl.wikipedia.org/wiki?curid=1949992" title="Giuliana Chenal Minuzzo">
Giuliana Chenal Minuzzo

Giuliana Chenal Minuzzo (ur. 26 listopada 1931 w miejscowości Marostica, zm. 11 listopada 2020) – włoska narciarka alpejska, dwukrotna medalistka olimpijska oraz trzykrotna medalistka mistrzostw świata.
Kariera.
Pierwszy sukces w karierze Giuliana Minuzzo osiągnęła w 1949, kiedy zdobyła brązowy medal w zjeździe podczas mistrzostw kraju. W tym samym roku wygrała międzynarodowe zawody Coppa Foemina w Abetone. W 1951 zdobyła pierwszy tytuł mistrzyni Włoch zwyciężając w gigancie. Rok później wystartowała na igrzyskach olimpijskich w Oslo, zdobywając brązowy medal w biegu zjazdowym. W zawodach tych wyprzedziły ją jedynie Austriaczka Trude Jochum-Beiser oraz Annemarie Buchner z RFN. Na tej samej imprezie była także ósma w slalomie oraz dwudziesta w gigancie. Podczas rozgrywanych cztery lata później igrzysk w Cortina d’Ampezzo Włoszka dwukrotnie zajmowała czwarte miejsce. Najpierw tuż za podium znalazła się w slalomie, walkę o podium przegrywając 0,1 sekundy z Jewgieniją Sidorową z ZSRR. Następnie była czwarta w zjeździe, w którym w walce o brąz lepsza o 1,4 sekundy okazała się Lucile Wheeler z Kanady. Igrzyska w Cortina d’Ampezzo były równocześnie mistrzostwami świata, jednak kombinację rozgrywano tylko w ramach drugiej z tych imprez. W konkurencji tej Minuzzo zdobyła brązowy medal, ulegając jedynie dwóm Szwajcarkom: Madeleine Berthod oraz Friedzie Dänzer. Włoszka brała także udział w igrzyskach w Squaw Valley w 1960, zdobywając kolejny medal. Zajęła tam trzecie miejsce w gigancie, plasując się za Szwajcarką Yvonne Rüegg oraz Penny Pitou z USA. Na tej samej imprezie była też dziesiąta w slalomie.
Włoszka trzykrotnie wygrywała podczas zawodów SDS-Rennen w szwajcarskim Grindelwald: w kombinacji w 1953 oraz slalomie w latach 1955 i 1961. Dwukrotnie zwyciężała w slalomie na zawodach cyklu Arlberg-Kandahar: w 1953 w austriackim St. Anton oraz dwa lata później w szwajcarskim Mürren. Wygrała również giganta w ramach zawodów Silberkrugrennen w Bad Gastein. W przeciągu kariery wywalczyła łącznie szesnaście medali mistrzostw Włoch, w tym dziewięć złotych: w slalomie w latach 1953, 1955, 1959 i 1963, zjeździe w latach 1952, 1953 i 1955 oraz w gigancie w latach 1951 i 1953.
Po zakończeniu kariery w 1963 prowadziła sklep sportowy w miejscowości Cervinia.
Podczas igrzysk w 1956 została pierwszą kobietą w historii, która złożyła ślubowanie olimpijskie. Brała także udział w ceremonii otwarcia rozgrywanych 50 lat później igrzysk olimpijskich w Turynie.

</doc>
<doc id="1949999" url="https://pl.wikipedia.org/wiki?curid=1949999" title="Joanna Agacka-Indecka">
Joanna Agacka-Indecka

Joanna Agacka-Indecka (ur. 18 grudnia 1964 w Łodzi, zm. 10 kwietnia 2010 w Smoleńsku) – polska prawniczka, adwokat, w latach 2007–2010 prezes Naczelnej Rady Adwokackiej.
Życiorys.
Była absolwentką IV Liceum Ogólnokształcącego im. Emilii Sczanieckiej w Łodzi. W 1988 ukończyła prawo na Wydziale Prawa i Administracji Uniwersytetu Łódzkiego. Do 2001 pracowała na tej uczelni jako asystent w Katedrze Postępowania Karnego. Na początku lat 90. przebywała w Stanach Zjednoczonych, praktykując m.in. w biurze obrońców z urzędu w Chicago.
W 1996 po odbytej aplikacji uzyskała uprawnienia adwokata, rozpoczynając praktykę w tym zawodzie. W 2001 weszła w skład Okręgowej Rady Adwokackiej w Łodzi, gdzie zapoczątkowała prace Komisji Prawnej oraz cykl Ogólnopolskich Konferencji Komisji Prawnych okręgowych rad adwokackich. Od maja do grudnia 2004 była zastępcą dziekana tej rady. W tym samym roku została wiceprezesem Naczelnej Rady Adwokackiej, a 24 listopada 2007 na IX Krajowym Zjeździe Adwokatury wybrano ją na stanowisko prezesa NRA. W 2010 weszła w skład Komisji Kodyfikacyjnej Prawa Karnego działającej przy Ministerstwie Sprawiedliwości.
Zginęła 10 kwietnia 2010 w wyniku katastrofy polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. 19 kwietnia została pochowana na Starym Cmentarzu w Łodzi.
Żona doktora habilitowanego nauk prawnych Krzysztofa Indeckiego, matka Katarzyny.
Odznaczenia, wyróżnienia i upamiętnienie.
10 czerwca 2009, "za wybitne zasługi dla adwokatury polskiej, za osiągnięcia w pracy zawodowej i działalności społecznej", została odznaczona Krzyżem Kawalerskim Orderu Odrodzenia Polski. W 2007 otrzymała Wielką Odznakę „Adwokatura Zasłużonym”.
16 kwietnia 2010 pośmiertnie odznaczono ją Krzyżem Oficerskim Orderu Odrodzenia Polski. Również pośmiertnie w 2010 została uhonorowana przez Krajową Radę Sądownictwa Medalem „Zasłużony dla Wymiaru Sprawiedliwości – Bene Merentibus Iustitiae” oraz Srebrnym Medalem Pamiątkowym ministra sprawiedliwości.
W 2011 jej imieniem nazwano plac przed Sądami Apelacyjnym i Okręgowym w Łodzi. 4 kwietnia 2012 na budynku siedziby Naczelnej Rady Adwokackiej przy ulicy Świętojerskiej 16 w Warszawie odsłonięto tablicę pamiątkową poświęconą czterem ofiarom katastrofy smoleńskiej pochodzącym ze środowiska adwokackiego, w tym Joannie Agackiej-Indeckiej.

</doc>
<doc id="1950000" url="https://pl.wikipedia.org/wiki?curid=1950000" title="The Best of Sade">
The Best of Sade

The Best of Sade – kompilacyjny album grupy muzycznej Sade, wydany w 1994 roku przez Sony Music Entertainment.

</doc>
<doc id="1950009" url="https://pl.wikipedia.org/wiki?curid=1950009" title="Biskupi Tournai">
Biskupi Tournai

Biskupi Tournai - lista biskupów pełniących swoją posługę w diecezji Tournai.

</doc>
<doc id="1950022" url="https://pl.wikipedia.org/wiki?curid=1950022" title="Góra Polaków">
Góra Polaków

Góra Polaków (niem. "Polackenberg)" – niewielkie, śródleśne wzniesienie (153,6 m n.p.m.) zlokalizowane w Puszczy Dolnej około 2,5 km na północ od miejscowości Wierzbowa, nieopodal południowego fragmentu Wałów Śląskich, na północnych rubieżach historycznego i obecnego powiatu bolesławieckiego.
Góra Polaków (potocznie i nieściśle zwane też "Polską Górą") było wzmiankowane na wielu historycznych mapach niemieckich oraz w kronikach szkolnych okolicznych wsi, m.in. w kronice szkoły w Wierzbowej (niem. "Ruckenwaldau"). Nazwa wzniesienia ma świadczyć o istniejącym w średniowieczu w tej części Śląska osadnictwie polskim (słowiańskim), wypartym przez kolonistów niemieckich (germańskich).

</doc>
<doc id="1950026" url="https://pl.wikipedia.org/wiki?curid=1950026" title="Pałac w Brzegu Dolnym">
Pałac w Brzegu Dolnym

Pałac w Brzegu Dolnym – zabytkowy pałac, zlokalizowany w centrum Brzegu Dolnego, nad Odrą, przy ul. Kochanowskiego.
Opis.
Karl Georg von Hoym dokonał przebudowy barokowego pałacu w stylu klasycystycznym ok. 1785, według projektu śląskiego architekta Carla Gottharda Langhansa. Obok wybudowano oficynę pałacową, która zachowała styl klasycystyczny do dnia dzisiejszego. Nieopodal pałacu funkcjonował browar i dobrze prosperujący folwark należący do właścicieli miasta. Na północ od pałacu założono rozległy park w angielskim stylu z egzotycznym drzewostanem. Park przyozdabiały budowle rekreacyjne zaprojektowane również przez Langhansa, basen kąpielowy, herbaciarnia i leśniczówka. Okazały park spełniał również zadania praktyczne. Na jego obszarze znajdował się młyn zbożowy napędzany wodą pochodzącą ze stawów parkowych, a nawet uprawiano winną latorośl. W 1945 pałac spłonął. W parku zachowało się kilka stawów - np. Czarny Staw, Łabędzi Staw, czy otoczona wodą Wyspa Kormoranów. Część północna parku przeszła w latach 2014–2020 kompleksową rewitalizację. Nadal jednak bardzo poważnie zdewastowane pozostaje m.in. Mauzoleum von Hoymów.
Obecnie w pałacu działa Dolnobrzeski Ośrodek Kultury oraz Urząd Miasta i Gminy. W części parku urządzono stadion miejski i korty tenisowe.

</doc>
<doc id="1950027" url="https://pl.wikipedia.org/wiki?curid=1950027" title="Katastrofa lotu Jat Yugoslav 364">
Katastrofa lotu Jat Yugoslav 364



</doc>
<doc id="1950029" url="https://pl.wikipedia.org/wiki?curid=1950029" title="Tabulacja">
Tabulacja

Tabulacja – sposób wyrównywania tekstu stosowany w maszynach do pisania, do których zachowania nawiązują komputerowe edytory tekstu.
Maszyny do pisania.
W maszynach do pisania i maszynach drukarskich tabulatorami poziomymi były określone punkty na osi poziomej arkusza papieru. Tabulacja realizowana była przez przeskok do najbliższego tabulatora w prawo. Pionowa tabulacja była realizowane poprzez obrót wałka maszyny do pisania o określony kąt. Na kartce był to przeskok o daną liczbę wierszy w dół.
Komputerowe edytory tekstu.
W celu zastosowania tabulacji edytor tekstu rozmieszcza w tekście tabulatory, czyli obiekty służące do wyrównywania tekstu, które wykorzystywane są przy tworzeniu różnych zestawień i spisów. Mogą nimi być specjalne znaki typograficzne niewidoczne na wydruku (ang. "whitespace"), których wpisanie powoduje przesunięcie kursora tekstowego w prawo do najbliższego punktu tabulacji. Tabulatorami są też często nazywane same punkty tabulacji. W celu wprowadzenia znaku tabulacji na klawiaturze wybiera się klawisz .
Zastosowanie tabulacji powoduje, że tekst jest widoczny w postaci tzw. wcięć. Graficznie tabulacja odpowiada kilku znakom spacji. Ułatwia tworzenie różnego rodzaju zestawień i pozwala na dostosowanie wielkości wcięcia akapitu – tabulacje pozwalają więc na napisanie tekstu w bardziej czytelny sposób. Stosuje się ją przy pisaniu programów w ogromnej większości języków programowania, gdzie umożliwia wydzielanie poszczególnych struktur programu.
Przykład programu z wcięciami w języku C++:
int main(int argc, char *argv[]) {
 int x[10]; // deklaracja tablicy
 int i;
 for (i = 0; i &lt; 10; i++) {
 x[i] = i; // wpisanie do tablicy danych
 for (i = 0; i &lt; 10; i++) {
 std::cout « x[i] « std::endl; // wyświetlenie wyniku
 return 0;
W edytorach tekstu punkty tabulacji są widoczne na linijce. Tworzone są automatyczne według określonej siatki tabulacji, ale mogą też być ustawiane ręcznie przez użytkownika.
Znaki tabulacji.
Zestawienie znaków przedstawia poniższa tabela. W przeważającej większości systemów kodowania znaków tabulatory mają takie same numery jak w kodzie ASCII. Wynika to z ujednolicenia sterowania programami i urządzeniami do edycji tekstu.
Wyjątkami są EBCDIC, BSI (proponowany system zapisu na taśmie magnetycznej), X3.2 (standard poprzedzający ASCII), ECMA (kod 6-bitowy) i Fieldata (sposób kodowania w armii USA w latach 50.), ale są to kody już historyczne lub istniejące tylko jako propozycje.
System kodowania ISO 6429 zawiera dodatkowe znaki sterujące tabulacją:

</doc>
<doc id="1950030" url="https://pl.wikipedia.org/wiki?curid=1950030" title="DI-box">
DI-box

 DI-Box (, czyt. "Daj-boks" lub "Di-aj-boks") – urządzenie stosowane w systemach audio, którego głównym zadaniem jest symetryzacja sygnału. Symetryzacja sygnału sprawia, że staje się on bardziej odporny na zakłócenia, dzięki czemu można go przesyłać na duże odległości. Posiada on także funkcję separacji sygnałów wejścia od wyjścia. W praktyce zabezpiecza to przed powstawaniem tzw. pętli masy, czyli eliminuje przydźwięk sieciowy. Trzecią funkcją di-boksów jest tłumienie sygnału, co umożliwia dopasowanie sygnału do wejścia.
Budowa.
Klasyczny di-box pasywny składa się z wejścia (najczęściej gniazdo Jack 1/4" – 6,3 mm), transformatora 10:1 o pasmie przenoszenia 20–20 000 Hz, przełącznika odcinającego masę (Ground/Lift) oraz wyjścia symetrycznego, najczęściej realizowanego za pomocą gniazda XLR. Droższe modele posiadają także przełącznik, który załącza kolejne rezystory w celu tłumienia sygnału (0/20/40 dB).
Można również spotkać di-boksy tzw. aktywne, w których za symetryzację i wzmocnienie odpowiada układ elektroniczny. Takie urządzenia potrzebują swojego zasilania, które najczęściej rozwiązane jest za pomocą baterii (2 × AA lub 9 V), lub zasilanie phantom. Bateria nie ulega zużyciu podczas magazynowania, ponieważ jest załączana dopiero po wetknięciu wtyczki Jack.
Zastosowanie.
Di-boksy są często wykorzystywane w celu podłączenia urządzeń pracujących bez uziemienia (czyli wtyczka bez styku ochronnego), zazwyczaj takich jak keyboard, laptop, minidysk, cd-player, magnetofon oraz czasem gitara elektryczna. Gitary basowe zazwyczaj posiadają we wzmacniaczu wbudowany już di-box, dzięki czemu można się do nich podłączać bezpośrednio linią. Do gitar klasycznych i akustycznych z wbudowanym przetwornikiem również wykorzystywane są di-boxy.
Dzięki jego uniwersalności można także użyć di-boksa zamiast separatora lub tłumika.
Di-boxy są nieodzownym urządzeniem wykorzystywanym podczas pracy techników sceny, są one tak samo ważne i potrzebne jak mikrofon dynamiczny, czy pojemnościowy.

</doc>
<doc id="1950038" url="https://pl.wikipedia.org/wiki?curid=1950038" title="Międzyczerwienne">
Międzyczerwienne



</doc>
<doc id="1950048" url="https://pl.wikipedia.org/wiki?curid=1950048" title="Axel Eggebrecht">
Axel Eggebrecht

Axel Eggebrecht (ur. 10 stycznia 1899 w Lipsku, zm. 14 lipca 1991 w Hamburgu) – niemiecki dziennikarz i pisarz.
Tuż po I wojnie światowej zafascynował go komunizm i powstający Związek Radziecki. Dziennikarski debiut Axel Eggebrecht zanotował w dzienniku "Rote Fahne", związanym z Komunistyczną Partią Niemiec. Fascynacja komunizmem minęła po kilku latach i Eggerbrecht w 1925 roku wystąpił z szeregów partii. W tym samym czasie rozpoczął współpracę z „Weltbühne” („Scenie światowej”) Siegfrieda Jacobsohnsa.
W 1928 roku wydał pierwszą swoją powieść "Leben einer Prinzessin" i napisał pierwszy scenariusz filmowy "The Republic of the Backfishes". Jako że jego twórczość została doceniona, mógł zamieszkać w kolonii artystów Wilmersdorf w Berlinie, przy ulicy Bonner Straße 12, co upamiętnia wmurowana tam tablica.
W latach 1930-1939 utrzymywał się z pisania scenariuszy filmowych i artykułów antynazistowskich. Niechęć do narodowego socjalizmu, okazywana dość ostro w tekstach, doprowadziła do jego aresztowania i kilku miesięcy w obozie koncentracyjnym Hainewalde. Dostał również zakaz pracy.
Po II wojnie światowej, w czerwcu 1945, został sprowadzony przez oficerów brytyjskiej okupacji do budynku radia dawnego kanału Rzeszy Hamburg. W ten sposób Eggebrecht został jednym z założycieli Północno-Zachodniej Niemieckiej Rozgłośni Radiowej (NWDR), powołanej do życia we wrześniu 1945. Jako dziennikarz zaliczany był do pionierów radiowego feature. W latach 1963–1965 był sprawozdawcą z procesu zbrodniarzy wojennych z KL Auschwitz we Frankfurcie nad Menem.
Axel Eggerbrecht jest autorem dekalogu dla twórców audycji radiowych oraz założycielem radiowego "Studia Junior", w którym wyszkolił kilka pokoleń niemieckich dziennikarzy. Dziś nagroda jego imienia przyznawana jest najlepszym niemieckim radiowcom.

</doc>
<doc id="1950051" url="https://pl.wikipedia.org/wiki?curid=1950051" title="Eggebrecht">
Eggebrecht



</doc>
<doc id="1950054" url="https://pl.wikipedia.org/wiki?curid=1950054" title="Grupa Gligora Cantemira">
Grupa Gligora Cantemira

Grupa Gligora Cantemira (rum. Grupul Gligor Cantemir) – rumuńska antykomunistyczna grupa zbrojna w latach 1947-1952
Gligor Cantemir, który był członkiem Żelaznej Gwardii, zimą 1945 roku został przez Niemców zrzucony na spadochronie na obszarze gminy Gurahonţ w rejonie miasta Arad. Zorganizował obóz w lasach na Górze Drocea w Górach Zarand, w którym się ukrywał. Jego zadaniem było zorganizowanie oddziału zbrojnego, który miał prowadzić dywersję na liniach komunikacyjnych w zachodniej Rumunii. Z powodu rychłej kapitulacji III Rzeszy 8/9 maja 1945 roku, jego zadania zdezaktualizowały się. Po sfałszowanych wyborach parlamentarnych w 1946 roku i w wyniku nasilających się represji komunistycznych, dołączyła do niego w 1947 roku pewna liczba osób z okolicznych miejscowości i wsi. W ten sposób powstał oddział zbrojny. W nocy z 20 na 21 grudnia 1948 roku G. Cantemir wraz z innym partyzantem został schwytany przez funkcjonariuszy organów bezpieczeństwa we wsi Cil. Po wydobyciu z niego w wyniku tortur informacji o miejscu przebywania jego oddziału Securitate aresztowała część partyzantów. Ogółem aresztowano ok. 40 osób. Sam G. Cantemir w 1950 roku został skazany na karę 25 lat więzienia. Pozostali partyzanci na czele z Codru Momą kontynuowali działania do 1952 roku Do starć zbrojnych z oddziałami bezpieczeństwa doszło 3-krotnie: w sierpniu 1949 r. na obszarze gminy Iosăşel, 4 listopada 1950 roku i 28 maja 1952 roku W ostatniej walce, która zakończyła się zniszczeniem oddziału partyzanckiego, zginęło 4 jego członków i kilku popierających ich chłopów.

</doc>
<doc id="1950056" url="https://pl.wikipedia.org/wiki?curid=1950056" title="Uppsala General Catalogue Addendum">
Uppsala General Catalogue Addendum



</doc>
<doc id="1950057" url="https://pl.wikipedia.org/wiki?curid=1950057" title="UGCA">
UGCA



</doc>
<doc id="1950059" url="https://pl.wikipedia.org/wiki?curid=1950059" title="Portugalia na Mistrzostwach Świata w Lekkoatletyce 2009">
Portugalia na Mistrzostwach Świata w Lekkoatletyce 2009

Portugalia na Mistrzostwach Świata w Lekkoatletyce 2009 – reprezentacja Portugalii podczas czempionatu w Berlinie liczyła 29 zawodników. Zdobyła 1 medal (srebrny), który wywalczył Nelson Évora w trójskoku.

</doc>
<doc id="1950061" url="https://pl.wikipedia.org/wiki?curid=1950061" title="Grupa Adriana Mihuțiu">
Grupa Adriana Mihuțiu

Grupa Adriana Mihuțiu (rum. "Grupul Adrian Mihuțiu") – rumuńska antykomunistyczna grupa zbrojna w latach 1948-1956.
W 1946 r. pochodzący z miejscowości Măderat Adrian Mihuțiu, student politechniki w Timișoarze, protestował przeciwko represjom komunistycznym skierowanym przeciwko studentom z Cluju. W obawie przed aresztowaniem w maju 1948 roku zbiegł do lasu, gdzie zorganizował oddział zbrojny. W jej skład weszło ok. 70 osób. Działał on na obszarze gminy Arad. Do jesieni 1956 roku partyzanci 5-krotnie starli się z oddziałami Securitate, zabijając i raniąc kilku funkcjonariuszy organów bezpieczeństwa. Z biegiem czasu ograniczali się jednak coraz bardziej do samoobrony. 17 listopada 1956 roku w wyniku zdrady swojego kuzyna został schwytany A. Mihuțiu. Po wydobyciu z niego informacji o miejscu przebywania jego oddziału zostali schwytani pozostali partyzanci. Trybunał wojskowy w Timișoarze skazał w 1957 roku A. Mihuțiu i jeszcze jednego partyzanta na karę śmierci, wykonaną w więzieniu Jilava w Bukareszcie. Pozostali dostali kary wieloletniego więzienia.

</doc>
<doc id="1950063" url="https://pl.wikipedia.org/wiki?curid=1950063" title="Władysław Adamczyk (polityk)">
Władysław Adamczyk (polityk)

Władysław Szczepan Adamczyk (ur. 16 listopada 1928 w Modelu, zm. 24 października 2018) – polski rolnik i działacz społeczny, poseł na Sejm PRL III kadencji. Budowniczy Polski Ludowej.
Życiorys.
Był synem Szczepana (oficjalisty) i Józefy z domu Kłys, posiadał wykształcenie podstawowe. W 1948 wstąpił do Polskiej Zjednoczonej Partii Robotniczej. Był założycielem (1949) i w latach 1954–1992 prezesem Rolniczej Spółdzielni Produkcyjnej w Modelu. W latach 1975–1981 i 1986–1989 zasiadał w Komitecie Wojewódzkim PZPR w Płocku, w pierwszym z tych okresów także w jego egzekutywie. Pełnił mandat posła na Sejm PRL III kadencji z okręgu Płock.
Od 1995 przebywał na emeryturze. Był żonaty z Janiną z domu Motylewską (zm. 2011), miał dzieci: Romana (ur. 1949, wojskowego), Zofię (ur. 1953) i Bożenę.
Odznaczony Orderem Budowniczych Polski Ludowej (1974), Krzyżem Kawalerskim Orderu Odrodzenia Polski, czy w 1999 Medalem za Długoletnie Pożycie Małżeńskie.

</doc>
<doc id="1950064" url="https://pl.wikipedia.org/wiki?curid=1950064" title="Ruch Wyzwolenia Narodowego">
Ruch Wyzwolenia Narodowego

Ruch Wyzwolenia Narodowego (rum. Mişcarea Naţională de Eliberare) – rumuńska organizacja antykomunistyczna w latach 1949–1952
Organizacja powstała w 1949 roku w Aradzie. Na jej czele stanął prof. Ion Blăgăilă i Ioan Grosolina. Była złożona z 38 osób. Wysłannicy organizacji objeżdżali tajnie wsie na obszarze gmin Arad, Bihor i Hunedoara, nawołując do formowania oddziałów partyzanckich. Obiecywali dostarczenie broni w momencie rozpoczęcia działań zbrojnych przeciwko komunistom. W sierpniu 1951 roku doszło do aresztowań członków organizacji. Trybunał wojskowy w Timișoarze skazał obu przywódców na karę śmierci, zamienioną na dożywocie, zaś pozostałych na kary wieloletniego więzienia.

</doc>
<doc id="1950067" url="https://pl.wikipedia.org/wiki?curid=1950067" title="Wieren">
Wieren

Wieren – dzielnica gminy Wrestedt w Niemczech, w kraju związkowym Dolna Saksonia, w powiecie Uelzen, w gminie zbiorowej Aue.
Do 31 października 2011 była to gmina wchodząca w skład gminy zbiorowej Wrestedt.

</doc>
<doc id="1950068" url="https://pl.wikipedia.org/wiki?curid=1950068" title="To Timmy!">
To Timmy!

To Timmy! (ang. "Timmy Time", 2009-2012) – serial animowany produkcji brytyjskiej, produkcja Aardman Animations, HiT Entertainment i BBC Television. Swoją premierę miał na kanale Disney Channel w bloku Disney Junior, a później był emitowany na osobnym kanale Disney Junior pod tytułem Timmy i Przyjaciele. Od 14 marca 2011 w poniedziałkowej Wieczorynce. Jedyne co się różniło obiema wersjami to czołówka. Był również emitowany na Polsat Jim Jam oraz TVP ABC. 
Spin-off serialu Baranek Shaun.
Opis fabuły.
Timmy i jego znajomi muszą nauczyć dzielić się z innymi, zapoznawać się z innymi. Są pouczani przez pewnych nauczycieli – Harriet i Osbourne. Kreskówka jest głównie dla młodszych dzieci.
Show trwa 10 minut i zupełnie tak jak poprzednik, nie posiada żadnych dialogów.
Wersja polska.
Wersja polska: 
Reżyseria: Joanna Węgrzynowska
Teksty piosenek: Marek Robaczewski
Kierownictwo muzyczne: Jakub Szydłowski
Narracja: 
Śpiewali:

</doc>
<doc id="1950069" url="https://pl.wikipedia.org/wiki?curid=1950069" title="Masters Series Monte Carlo 2010">
Masters Series Monte Carlo 2010



</doc>
<doc id="1950070" url="https://pl.wikipedia.org/wiki?curid=1950070" title="Wrestedt">
Wrestedt

Wrestedt – miejscowość i gmina w Niemczech, w kraju związkowym Dolna Saksonia, w powiecie Uelzen, siedziba gminy zbiorowej Aue.
1 listopada 2011 do gminy przyłączono gminy Stadensen oraz Wieren, które stały się jej dzielnicami. Gmina zbiorowa Wrestedt w skład której obie wchodziły a Wrestedt było jej siedzibą została rozwiązana.

</doc>
<doc id="1950071" url="https://pl.wikipedia.org/wiki?curid=1950071" title="Masters Series Monte Carlo">
Masters Series Monte Carlo



</doc>
<doc id="1950073" url="https://pl.wikipedia.org/wiki?curid=1950073" title="Bomlitz">
Bomlitz

Niemcy:

</doc>
<doc id="1950080" url="https://pl.wikipedia.org/wiki?curid=1950080" title="Fernand de Brinon">
Fernand de Brinon

Fernand de Brinon, markiz de Brinon (ur. 26 sierpnia 1885, zm. 15 kwietnia 1947) – francuski prawnik i dziennikarz, jeden z wiodących architektów współpracy Francji z nazistowskimi Niemcami podczas II wojny światowej.
Fernand de Brinon urodził się w zamożnej rodzinie francuskiej w mieście Libourne w departamencie Żyrondy, w kolejnych latach studiował nauki polityczne i prawo, ale po studiach wybrał pracę jako dziennikarz paryskich gazet. W wyniku olbrzymich ofiar Francji podczas I wojny światowej, jako publicysta zalecał zbliżenie z Niemcami. Zaprzyjaźnił się m.in. z Ribbentropem, który był delegatem Niemiec podczas konferencji pokojowej w Paryżu w 1919.
Ferdinand de Brinon zawarł związek małżeński z Żydówką Franck Rachel Jeanne Louise "Lisette", byłą żoną Claude Ullmanna, która zmieniła wyznanie i przeszła na katolicyzm. Wychowywał dwóch pasierbów, synów Lisette z pierwszego małżeństwa. Brinon był czołową osobistością życia politycznego Paryża od roku 1930 oraz bliskim przyjacielem elit politycznej prawicy Francji.
Po klęsce Francji w roku 1940 był wiodącym zwolennikiem współpracy z hitlerowskimi Niemcami. W lipcu 1940 roku został zaproszony przez Pierre'a Lavala, wicepremiera rządu Vichy do pełnienia funkcji przedstawicielskiej przy niemieckim dowództwie w okupowanym Paryżu. W 1942 roku, Philippe Pétain szef rządu Vichy nadał mu tytuł ministra.
Jako trzeci w hierarchii członek rządu Vichy, być może ze względu za swoje entuzjastyczne poparcie dla polityki faszystowskiej, uzyskał zwolnienie dla swojej żony od deportacji do obozu koncentracyjnego. Na wiosnę 1943 jako reprezentant rządu Vichy w towarzystwie niemieckich oficerów wizytował francuskich ochotników walczących na froncie wschodnim. Oddał również hołd żołnierzom zamordowanym w Lesie Katyńskim.
Po wkroczeniu do Paryża Sił Sojuszniczych w 1944 roku, Brinon z żoną, uciekł do Niemiec. Od września 1944 był w Berlinie prezydentem francuskiej Komisji Rządowej Vichy na Uchodźstwie. W Niemczech został aresztowany przez wojska alianckie. On i jego żona byli następnie przetrzymywani w więzieniu Fresnes.
Fernand de Brinon był sądzony przez francuski Najwyższy Trybunał Sprawiedliwości za zbrodnie wojenne, uznany za winnego i skazany na karę śmierci 6 marca 1947 roku. Został stracony przez pluton egzekucyjny 18 kwietnia 1947 przed fortem wojskowym na przedmieściach Paryża w Montrouge.
W 2002 francuski historyk Gilbert Joseph opublikował książkę "Fernand de Brinon: L'Aristocrate de la collaboration". W 2004 Bernard Ullmann pasierb Brinona, syn Lisette de Brinon, złamał 60-letnią ciszę i opowiedział rodzinną historię w swojej książce "Lisette de Brinon, Ma Mère."

</doc>
<doc id="1950082" url="https://pl.wikipedia.org/wiki?curid=1950082" title="Nigeria na Mistrzostwach Świata w Lekkoatletyce 2009">
Nigeria na Mistrzostwach Świata w Lekkoatletyce 2009

Nigeria na Mistrzostwach Świata w Lekkoatletyce 2009 – reprezentacja Nigerii podczas czempionatu w Berlinie liczyła 20 zawodników. Nie zdobyła żadnego medalu, a najlepszym miejscem było szóste żeńskiej sztafety 4 x 400 m.

</doc>
<doc id="1950084" url="https://pl.wikipedia.org/wiki?curid=1950084" title="Raymond Fellay">
Raymond Fellay

Raymond Fellay (ur. 16 stycznia 1932 w Verbier, zm. 29 maja 1994 w Sionie) – szwajcarski narciarz alpejski, wicemistrz olimpijski i wicemistrz świata.
Kariera.
Największy sukces w karierze Raymond Fellay osiągnął w 1956 roku, kiedy podczas igrzysk olimpijskich w Cortina d’Ampezzo zdobył srebrny medal w biegu zjazdowym. W zawodach tych rozdzielił na podium dwóch Austriaków: Toniego Sailera oraz Andreasa Molterera. Do zwycięzcy Szwajcar stracił 3,5 sekundy, a jego przewaga nad Moltererem wyniosła 0,5 sekundy. Na tych samych igrzyskach zajął ponadto jedenaste miejsce w slalomie, a rywalizację w slalomie gigancie zakończył na 27. pozycji. Były to jego jedyne starty olimpijskie. Igrzyska w Cortina d’Ampezzo były równocześnie mistrzostwami świata, w ramach których rozegrano dodatkowo kombinację alpejską. W konkurencji tej Fellay zajął czwarte miejsce, przegrywając walkę o brązowy medal ze Szwedem Stigiem Sollanderem o 1,47 pkt.
Po zakończeniu kariery został trenerem, prowadził między innymi reprezentację Szwajcarii podczas igrzysk olimpijskich w Squaw Valley w 1960 roku. Zajmował się także polityką na szczeblu lokalnym oraz promocją turystyki. Jeszcze 1956 roku otworzył sklep odzieżowy Fellay Mode &amp; Sport boutique, prowadzony obecnie przez jego dzieci. Zmarł 29 maja 1994 roku na raka.

</doc>
<doc id="1950085" url="https://pl.wikipedia.org/wiki?curid=1950085" title="Dolina paproci">
Dolina paproci

Dolina paproci (ang. "FernGully: The Last Rainforest") – australijsko-amerykański film animowany z 1992 roku w reżyserii Billa Kroyera. Wyprodukowany przez Kroyer Films i FAI Films. Jest to adaptacja książki Diany Young pt. FernGully. W 1998 roku film doczekał się sequelu .
Początkowo premiera miała się odbyć w listopadzie 1991 roku, jednak przesunięto ją, by uniknąć rywalizacji z wchodzącą do kin "Piękną i Bestią" Disneya. W Polsce film został wydany na VHS i DVD z lektorem, natomiast w Canal+ film był pokazywany z dubbingiem.
Fabuła.
Film opowiada historię doliny paproci, gdzie mieszkają Crysta, Pips i Batty. Ich zadaniem jest uratowanie domu przed złym Hexxusem. W czasie podróży spotykają Zaka – człowieka, który razem z grupą robotników wycina drzewa. Po zmniejszeniu, Zak poznaje krainę gdzie żyje Crysta, życie elfów i innych istot żywych w lesie. Postanawia im pomóc.
Nagrody.
Nagroda Annie 1992

</doc>
<doc id="1950086" url="https://pl.wikipedia.org/wiki?curid=1950086" title="Walter Schuster">
Walter Schuster

Walter Schuster (ur. 2 czerwca 1929 w Lermoos, zm. 13 stycznia 2018) – austriacki narciarz alpejski, brązowy medalista igrzysk olimpijskich i mistrzostw świata.
Kariera.
Pierwsze sukcesy Walter Schuster osiągnął w 1948 roku, kiedy zdobył mistrzostwo Austrii juniorów w zjeździe, slalomie i gigancie. Rok później w tej samej kategorii wiekowej był też najlepszy w kombinacji. Nie wystąpił na mistrzostwach świata w Aspen w 1950 roku po tym, jak złamał kość udową. Nie znalazł się również w składzie reprezentacji Austrii na igrzyska olimpijskie w Oslo w 1952 roku. Z udziału w mistrzostwach świata w Åre w 1954 roku wykluczyła go kolejna kontuzja. W 1955 roku zajął dwukrotnie trzecie miejsce w gigancie w zawodach 3-Tre we włoskim Canazei oraz zwyciężył w zjeździe i kombinacji na zawodach Arlberg-Kandahar w Mürren. Największy sukces osiągnął w 1956 roku, kiedy na igrzyskach olimpijskich w Cortina d’Ampezzo zdobył brązowy medal w gigancie. W zawodach tych wyprzedzili go jedynie dwaj rodacy: Toni Sailer i Andreas Molterer. Był to pierwszy przypadek w historii narciarstwa alpejskiego na igrzyskach olimpijskich, kiedy całe podium zajęli reprezentanci jednego kraju. Na tych samych igrzyskach wystartował także w biegu zjazdowym, jednak nie ukończył rywalizacji. Ponadto w 1956 roku był też trzeci w slalomie w zawodach 3-Tre na stokach Marmolady.
W 1953 roku został mistrzem Austrii w zjeździe i gigancie. W 1957 roku zakończył karierę. Pracował później jako instruktor narciarstwa.

</doc>
<doc id="1950088" url="https://pl.wikipedia.org/wiki?curid=1950088" title="Dorothea Hochleitner">
Dorothea Hochleitner

Dorothea „Thea” Hochleitner (ur. 10 lipca 1925 w Bad Gastein, zm. 11 maja 2012 w Kufstein) – austriacka narciarka alpejska, brązowa medalistka igrzysk olimpijskich i mistrzostw świata.
Kariera.
Pierwsze sukcesy w karierze Dorothea Hochleitner odniosła w 1951 roku, kiedy wygrała bieg zjazdowy w rodzinnym Bad Gastein. Dwa lata później wygrała zjazd w St. Anton w ramach zawodów Arlberg-Kandahar-Rennen, a w 1955 roku była najlepsza w slalomie podczas zawodów Harriman Cup w Sun Valley. W 1956 roku wystartowała na igrzyskach olimpijskich w Cortina d’Ampezzo, zdobywając brązowy medal w gigancie. W zawodach tych wyprzedziły ją jedynie Ossi Reichert ze Wspólnej Reprezentacji Niemiec oraz kolejna Austriaczka, Josefa Frandl. Jej przewaga nad zajmującymi ex aequo czwarte miejsce Andreą Mead-Lawrence z USA i Madeleine Berthod ze Szwajcarii wyniosła zaledwie 0,1 sekundy. Parę dni później była także siódma w zjeździe oraz dwunasta w slalomie. Rok później Hochleitner wygrała między innymi zjazd w Crans-Montana oraz zjazd, slalom i kombinację na zboczach Etny. Brała także udział w rozgrywanych w 1958 roku w mistrzostwach świata w Bad Gastein, jednak nie zdobyła medalu. Najlepszy wynik osiągnęła w gigancie, który ukończyła na dziewiątej pozycji. W 1958 roku zakończyła karierę.
Po zakończeniu kariery pracowała dla austriackiej formy produkującej sprzęt narciarski - Kneissl.
Ponadto w 1996 roku została odznaczona Odznaką Honorową za Zasługi dla Republiki Austrii.

</doc>
<doc id="1950090" url="https://pl.wikipedia.org/wiki?curid=1950090" title="Regina Schöpf">
Regina Schöpf

Regina Schöpf (ur. 16 września 1935 w Seefeld, zm. 30 października 2008) – austriacka narciarka alpejska, srebrna medalistka igrzysk olimpijskich i mistrzostw świata.
Kariera.
Największy sukces w karierze Regina Schöpf osiągnęła w 1956 roku, kiedy podczas igrzysk olimpijskich w Cortina d’Ampezzo wywalczyła srebrny medal w slalomie. Już po pierwszym przejeździe Austriaczka znajdowała się na drugiej pozycji, ze stratą 0,4 sekundy do Renée Colliard ze Szwajcarii. W drugim przejeździe uzyskała siódmy czas, co jednak wystarczyło do zachowania drugiej pozycji i zdobycia srebrnego medalu, o 3,1 sekundy za Colliard i o 1,3 sekundy przed Jewgieniją Sidorową z ZSRR. Na tych samych igrzyskach była również dziewiąta w gigancie. Schöpf wystąpiła także na rozgrywanych dwa lata wcześniej mistrzostwach świata w Åre, gdzie zajęła czwarte miejsce w slalomie. Walkę o podium przegrała tam ze Szwedką Sarą Thomasson o 0,05 sekundy.
Ponadto Schöpf w 1956 roku została mistrzynią kraju w slalomie, wygrała giganta w Saalfelden am Steinernen Meer, slalom w Zakopanem oraz slalom i giganta w Seefeld. W 1954 roku była najlepsza w slalomie podczas zawodów Hahnenkammrennen w Kitzbühel. W 1956 roku zakończyła karierę.
W 1996 roku otrzymała Odznakę Honorową za Zasługi dla Republiki Austrii.

</doc>
<doc id="1950093" url="https://pl.wikipedia.org/wiki?curid=1950093" title="Jewgienija Sidorowa">
Jewgienija Sidorowa

Jewgienija Nikołajewna Kabina z d. Sidorowa (ros. Евгения Николаевна Кабина z d. Сидорова, ur. 13 grudnia 1930 w Moskwie, zm. 29 stycznia 2003 tamże) – rosyjska narciarka alpejska reprezentująca ZSRR, brązowa medalistka igrzysk olimpijskich i mistrzostw świata.
Kariera.
Największy sukces w karierze Jewgienija Sidorowa osiągnęła w 1956 roku, kiedy podczas igrzysk olimpijskich w Cortina d’Ampezzo wywalczyła brązowy medal w slalomie. Już po pierwszym przejeździe Sidorowa znajdowała się na trzeciej pozycji, ze stratą 1,3 sekundy do Renée Colliard ze Szwajcarii. W drugim przejeździe uzyskała dziesiąty czas, co jednak wystarczyło do zachowania trzeciej pozycji i zdobycia brązowego medalu, o 4,4 sekundy za Colliard i o 1,3 sekundy za Austriaczką Reginą Schöpf. Był to pierwszy i jedyny medal dla Związku Radzieckiego w narciarstwie alpejskiej. Na tych samych igrzyskach była również czterdziesta w gigancie, a bieg zjazdowy ukończyła na 37. pozycji. Na rozgrywanych cztery lata później igrzyskach olimpijskich w Squaw Valley jej najlepszym wynikiem było osiemnaste miejsce w slalomie. W międzyczasie wystartowała na mistrzostwach świata w Bad Gastein, zajmując między innymi dwunaste miejsce w slalomie i kombinacji. Brała również udział w igrzyskach w Innsbrucku wystartowała we wszystkich trzech konkurencjach, jednak zajmowała miejsca w trzeciej i czwartej dziesiątce. W latach 1948-1966 zdobyła 24 tytuły mistrzyni ZSRR. W 1966 roku zakończyła karierę. Po zakończeniu kariery była członkinią Radzieckiej, a następnie Rosyjskiej Federacji Narciarskiej.

</doc>
<doc id="1950094" url="https://pl.wikipedia.org/wiki?curid=1950094" title="Family Circle Cup 2010">
Family Circle Cup 2010

Tenisowy turniej WTA Family Circle Cup 2010 odbył się w dniach 12 - 18 kwietnia w amerykańskim Charleston na kortach ziemnych. Pula nagród wyniosła 700 000 dolarów amerykańskich.

</doc>
<doc id="1950099" url="https://pl.wikipedia.org/wiki?curid=1950099" title="Jezioro Winnogórskie">
Jezioro Winnogórskie

Jezioro Winnogórskie ("inaczej" Winnogóra, Muchocińskie) – jezioro morenowe, przepływowe w woj. wielkopolskim, w powiecie międzychodzkim, w gminie Międzychód, położone w obrębie sołectwa Muchocin, leżące na terenie Pojezierza Poznańskiego, w zlewni rzeki Warty.
Położenie i zagospodarowanie linii brzegowej.
Jezioro charakteryzuje się urozmaiconą linią brzegową oraz stosunkowo niewielką jego eksploatacją. Akwen położony jest przy granicy gminy z gminą Przytoczna. Zlokalizowane jest w kompleksie leśnym rozciągającym się od koryta Warty do wsi Gorzycko i Strychy. Na północnym jego brzegu rozciągają się pola uprawne wsi Muchocin, a niedaleko północno-wschodniego odcinka linii brzegowej znajdują się tzw. „Żurawie Łąki”.
Dane morfometryczne.
Stosunkowo głęboki akwen osiągający głębokość maksymalną wynoszącą 31 m.
Powierzchnia zwierciadła wody waha się w zależności od źródeł, od 61,62 m do 63,98 m.
Tym samym daje to zbiornikowi 4 miejsce pod względem powierzchni jezior, w gm. Międzychód.

</doc>
<doc id="1950100" url="https://pl.wikipedia.org/wiki?curid=1950100" title="Hans-Peter Lanig">
Hans-Peter Lanig

Hans-Peter Lanig (ur. 7 grudnia 1935 w Bad Hindelang, zm. 28 stycznia 2022) – niemiecki narciarz alpejski reprezentujący RFN, wicemistrz olimpijski i dwukrotny medalista mistrzostw świata.
Kariera.
Największy sukces w karierze Hans-Peter Lanig osiągnął w 1960 roku, kiedy podczas igrzysk olimpijskich w Squaw Valley zdobył srebrny medal w biegu zjazdowym. W zawodach tych rozdzielił na podium dwóch Francuzów: Jeana Vuarneta oraz Guya Périllata. Na tych samych igrzyskach był również siódmy w slalomie gigancie oraz trzynasty w slalomie. Igrzyska w Squaw Valley były równocześnie mistrzostwami świata, jednak kombinację rozgrywano tylko w ramach drugiej z tych imprez. W tej konkurencji Niemiec wywalczył brązowy medal, wyprzedzili go jedynie Guy Périllat i Charles Bozon z Francji. Do srebrnego medalu Lanig stracił zaledwie 0,14 pkt.
Na rozgrywanych cztery lata wcześniej igrzyskach olimpijskich w Cortina d’Ampezzo był piąty w zjeździe, a rywalizację w gigancie ukończył na siódmej pozycji. Siedmiokrotnie zdobywał tytuł mistrza RFN: w zjeździe w latach 1954, 1955 i 1959, w gigancie w 1956 roku, w slalomie w 1955 roku oraz w kombinacji w 1959 roku. W latach 1962-1966 był trenerem reprezentacji RFN w narciarstwie alpejskim. Pod koniec lat 60' przejął po rodzicach kawiarnię w Oberjoch i zamienił ją w hotel.
Jego siostra Evi oraz brat Axel również uprawiali narciarstwo alpejskie. Jego szwagier, mąż Evi - Lorenz Nieberl był bobsleistą.

</doc>
<doc id="1950102" url="https://pl.wikipedia.org/wiki?curid=1950102" title="Mathias Leitner">
Mathias Leitner

Matthias „Hias” Leitner (ur. 22 września 1935 w Kitzbühel) – austriacki narciarz alpejski, wicemistrz olimpijski i wicemistrz świata.
Kariera.
Największy sukces w karierze Matthias Leitner osiągnął w 1960 roku, kiedy podczas igrzysk olimpijskich w Squaw Valley wywalczył srebrny medal w slalomie. W zawodach tych rozdzielił na podium swego rodaka Ernsta Hinterseera oraz Francuza Charlesa Bozona. Był to jedyny medal wywalczony przez niego na międzynarodowej imprezie tej rangi. Na rozgrywanych cztery lata później igrzyskach w Innsbrucku w tej samej konkurencji zajął 21. miejsce. Brał także udział w mistrzostwach świata w Bad Gastein w 1958 roku, gdzie zajął piąte miejsce w biegu zjazdowym. W 1960 roku zwyciężył w slalomie w zawodach Harriman Cup w Sun Valley, zawodach Lauberhornrennen w szwajcarskim Wengen i zawodach Arlberg-Kandahar we włoskim Sestriere, a dwa lata później był najlepszy w tej samej konkurencji w zawodach 3-Tre we włoskim Madonna di Campiglio.
W drugiej połowie lat 60' przeszedł na zawodowstwo, zdobywając tytuły zawodowego mistrza świata w latach 1966, 1967 i 1968 roku. Do 1999 roku pracował także jako trener w Austriackim Związku Narciarskim i Tyrolskim Związku Narciarskim. Wśród jego podopiecznych byli między innymi: Leonhard Stock, Stephan Eberharter i Benjamin Raich.
Jego brat, Ludwig Leitner oraz synowa, Michaela Gerg również uprawiali narciarstwo alpejskie.

</doc>
<doc id="1950103" url="https://pl.wikipedia.org/wiki?curid=1950103" title="Kościół pomocniczy">
Kościół pomocniczy



</doc>
<doc id="1950105" url="https://pl.wikipedia.org/wiki?curid=1950105" title="Penny Pitou">
Penny Pitou

Penelope Theresa „Penny” Pitou (ur. 8 października 1938 w Bayside) – amerykańska narciarka alpejska, dwukrotna medalistka igrzysk olimpijskich i mistrzostw świata.
Kariera.
Pierwszą międzynarodową imprezą w jej karierze były igrzyska olimpijskie w Cortina d’Ampezzo w 1956 roku. Pitou zajęła tam 34. miejsce w zjeździe i gigancie, a w slalomie uplasowała się na trzy pozycje wyżej. Na rozgrywanych dwa lata później mistrzostwach świata w Bad Gastein zajęła dziesiąte miejsce w zjeździe. Największe sukcesy osiągnęła podczas igrzysk olimpijskich w Squaw Valley w 1960 roku, gdzie zdobyła dwa medale. Najpierw zajęła drugie miejsce w zjeździe, rozdzielając na podium Heidi Biebl ze Wspólnej Reprezentacji Niemiec oraz Austriaczkę Traudl Hecher. Był to pierwszy w historii medal olimpijski dla Stanów Zjednoczonych w tej konkurencji. Trzy dni później srebro wywalczyła także w gigancie, plasując się między Yvonne Rüegg ze Szwajcarii, a Włoszką Giulianą Minuzzo. Do zwycięstwa Amerykance zabrakło 0,1 sekundy. Na tej samej imprezie wystartowała także w slalomie, ale zajęła dopiero 33. miejsce.
Po zakończeniu kariery prowadziła szkołę narciarską w Nowej Anglii. Współpracowała także z firmami produkującymi sprzęt narciarski oraz założyła biuro podroży.
Była żoną austriackiego alpejczyka, Egona Zimmermanna.

</doc>
<doc id="1950108" url="https://pl.wikipedia.org/wiki?curid=1950108" title="Lowell (krater marsjański)">
Lowell (krater marsjański)

Lowell – krater na powierzchni Marsa o średnicy 201 km, znajdujący się na obszarze Aonia Terra. Krater ten jest względnie stary na co wskazują podniszczone jego krawędzie. W pobliżu zewnętrznych granic krateru Lowella znajdują się dwa mniejsze, wyraźnie zaznaczone młode kratery nakładające się na starsze elementy powierzchni w pobliżu zewnętrznych granic krateru Lowella. Jego przybliżone współrzędne areograficzne to .
Nazwa krateru pochodzi od amerykańskiego astronoma, Percivala Lowella.

</doc>
<doc id="1950109" url="https://pl.wikipedia.org/wiki?curid=1950109" title="Traudl Hecher">
Traudl Hecher

Traudl Hecher, właśc. Waltraud Hecher-Görgl (ur. 28 września 1943 w Schwaz, zm. 10 stycznia 2023 tamże) – austriacka narciarka alpejska, dwukrotna medalistka igrzysk olimpijskich i mistrzostw świata.
Kariera.
Pierwszą międzynarodową imprezą w jej karierze były igrzyska olimpijskie w Squaw Valley w 1960 roku. Już w pierwszym starcie, biegu zjazdowym, wywalczyła brązowy medal. W zawodach tych wyprzedziły ją jedynie Heidi Biebl ze Wspólnej Reprezentacji Niemiec oraz Penny Pitou z USA. Następnie zajęła 25. miejsce w gigancie, a rywalizacji w slalomie nie ukończyła. Z rozgrywanych dwa lata później mistrzostw świata w Chamonix wróciła bez medalu. Najlepszy wynik osiągnęła tam w kombinacji, którą ukończyła na szóstej pozycji.
Kolejny medal wywalczyła na igrzyskach w Innsbrucku w 1964 roku, gdzie ponownie była trzecia w zjeździe. Tym razem lepsze okazały się dwie rodaczki: Christl Haas oraz Edith Zimmermann. Był to pierwszy przypadek, kiedy w olimpijskiej rywalizacji kobiet w narciarstwie alpejskim całe podium zajęły reprezentantki jednego kraju (w rywalizacji mężczyzn podczas ZIO 1956 Austriacy dokonali tego w gigancie). Na tej samej imprezie była także ósma w gigancie, a slalomu ponownie nie ukończyła. W 1966 roku brała udział w mistrzostwach świata w Portillo, zajmując trzynaste miejsce w slalomie i szesnaste w zjeździe. Niecały rok później, 7 stycznia 1967 roku w Oberstaufen zadebiutowała w Pucharze Świata, zajmując szóste miejsce w slalomie. Tym samym już w swoim debiucie wywalczyła pierwsze pucharowe punkty. Dwukrotnie stawała na podium zawodu tego cyklu: 1 lutego 1967 roku w Monte Bondone była trzecia w tej samej konkurencji, a 26 marca 1967 roku w Jackson Hole trzecie miejsce zajęła w gigancie. W klasyfikacji generalnej i slalomu była siódma, w zjeździe zajęła dziewiąte miejsce, a w klasyfikacji giganta była dziesiąta. W 1967 roku zakończyła karierę.
Wielokrotnie wygrywała zawody Arlberg-Kandahar: zjazd w Sestriere w 1960 roku i w Mürren rok później, zjazd i kombinację w Sestriere w 1962 roku oraz slalom i kombinację w Chamonix w 1963 roku. Odniosła także trzy zwycięstwa w ramach zawodów Silberkrugrennen w Bad Gastein, wygrywając giganta w 1962 roku oraz zjazd i kombinację w 1966 roku. Pięciokrotnie wygrywała zawody Hahnenkammrennen w Kitzbühel: zjazd, slalom i kombinację w 1961 roku oraz zjazd i kombinację rok później. Była też najlepsza w zjeździe na zawodach Critérium de la première neige w Val d’Isère w 1961 roku i zawodach SDS-Rennen w Grindelwald w 1962 roku. Ponadto wielokrotnie zdobywała medale mistrzostw Austrii, w tym łącznie 10 złotych: w kombinacji w latach 1960, 1961, 1962 i 1963, slalomie w latach 1960, 1961 i 1962, zjeździe w latach 1965 i 1967 oraz w gigancie w 1963 roku.
W 1980 roku otrzymała Odznakę Honorową za Zasługi dla Republiki Austrii.
Jej dzieci – Elisabeth i Stephan Görgl – również zostały narciarzami alpejskimi.

</doc>
<doc id="1950114" url="https://pl.wikipedia.org/wiki?curid=1950114" title="Betsy Snite">
Betsy Snite

Betsy Baxter Snite (ur. 20 grudnia 1938 w Grand Rapids, zm. 15 czerwca 1984 w Burlington) – amerykańska narciarka alpejska, wicemistrzyni olimpijska i wicemistrzyni świata.
Kariera.
Największy sukces w karierze Betsy Snite osiągnęła w 1960 roku, kiedy podczas igrzysk olimpijskich w Squaw Valley wywalczyła srebrny medal w slalomie. Po pierwszym przejeździe zajmowała czwarte miejsce, tracąc do prowadzącej Kanadyjki Anne Heggtveit 3,4 sekundy. W drugim przejeździe osiągnęła najlepszy wynik i sięgnęła po srebrny medal. Ostatecznie straciła 3,3 sekundy do Heggtveit, a o 3,7 sekundy wyprzedziła Barbarę Henneberger ze Wspólnej Reprezentacji Niemiec. Na tych samych igrzyskach zajęła także czwarte miejsce w slalomie gigancie, przegrywając walkę o podium z Włoszką Giulianą Chenal Minuzzo o 0,2 sekundy. Wystartowała również w gigancie na rozgrywanych cztery lata wcześniej igrzyskach olimpijskich w Cortina d’Ampezzo, jednak została zdyskwalifikowana. Ponadto w 1959 roku zwyciężyła w slalomie podczas zawodów Arlberg-Kandahar-Rennen rozgrywanych w Garmisch-Partenkirchen oraz gigancie na zawodach SDS-Rennen w szwajcarskim Grindelwald.
Snite zmarła na raka w 1984 roku. Jej prochy rozrzucono na Mount Mansfield w stanie Vermont.

</doc>
<doc id="1950117" url="https://pl.wikipedia.org/wiki?curid=1950117" title="Gaz łupkowy">
Gaz łupkowy



</doc>
<doc id="1950118" url="https://pl.wikipedia.org/wiki?curid=1950118" title="Rakoszyno">
Rakoszyno

Rakoszyno (ukr. Ракошино, węg. "Beregrákos") - wieś na Ukrainie w rejonie mukaczewskim obwodu zakarpackiego.
Wieś znajduje się 7 km od Mukaczewa na drodze Kijów - Czop i liczy 8 tys. mieszkańców. Po drodze głównej ciągnie się przez 5 km.

</doc>
<doc id="1950120" url="https://pl.wikipedia.org/wiki?curid=1950120" title="Ara Chaczatrian">
Ara Chaczatrian

Ara Chaczatrian (orm. Արա Խաչատրյան, ur. 13 września 1982 w Giumri) – ormiański sztangista, brązowy medalista mistrzostw świata i trzykrotny wicemistrz Europy.
Kariera.
Pierwszy sukces w karierze osiągnął w 1998 roku, kiedy zdobył srebrny medal na mistrzostwach świata juniorów w A Coruñii. Wśród seniorów pierwszy medal zdobył w 2006 roku, zajmując trzecie miejsce w wadze średniej na mistrzostwach świata w Santo Domingo. W zawodach tych wyprzedzili go jedynie Turek Taner Sağır i Chińczyk Li Hongli. W tej samej kategorii wagowej wywalczył następnie srebrne medale na mistrzostwach Europy w Strasburgu w 2007 roku i mistrzostwach Europy w Lignano Sabbiadoro rok później. Najpierw pokonał go jego rodak, Gework Dawtian, a następnie lepszy był Rosjanin Oleg Pieriepieczenow. Podczas igrzysk olimpijskich w Pekinie zajął 7. miejsce z wynikiem 353 kg w dwuboju.
Od 2009 roku startuje w wadze lekkociężkiej, w której zdobył srebrny medal na mistrzostwach Europy w Mińsku. Rozdzielił tam na podium kolejnego rodaka, Geworika Poghosjana i Mikałaja Nowikau z Białorusi. W 2012 roku wystartował na igrzyskach olimpijskich w Londynie, gdzie spalił wszystkie próby w rwaniu i ostatecznie nie był klasyfikowany.
Bibliografia.
 

</doc>
<doc id="1950122" url="https://pl.wikipedia.org/wiki?curid=1950122" title="Barbara Henneberger">
Barbara Henneberger

Barbara-Maria Henneberger (ur. 4 października 1940 w Oberstaufen, zm. 12 kwietnia 1964 w Val Selin) – niemiecka narciarka alpejska reprezentująca barwy RFN, brązowa medalista olimpijska i dwukrotna medalistka mistrzostw świata.
Kariera.
Największe sukcesy Barbara Henneberger osiągnęła w 1960 roku, kiedy wywalczyła łącznie trzy medale na międzynarodowych imprezach. Podczas igrzysk olimpijskich w Squaw Valley zdobyła brązowy medal w slalomie, ulegając jedynie Kanadyjce Anne Heggtveit oraz Betsy Snite z USA. Po pierwszym przejeździe zajmowała czwarte miejsce, tracąc do prowadzącej Heggtveit 3,4 sekundy. W drugim przejeździe uzyskała szósty czas, co dało jej jednak trzeci łączny wynik i miejsce na najniższym stopniu podium. Igrzyska w Squaw Valley były równocześnie mistrzostwami świata, jednak kombinację rozegrano tylko w ramach drugiej z tych imprez. W konkurencji tej Henneberger również była trzecia, tym razem przegrywając z Heggtveit oraz swą rodaczką, Sonją Sperl. Na rozgrywanych dwa lata później mistrzostwach świata w Chamonix była między innymi czwarta w zjeździe i kombinacji oraz piąta w slalomie. Wzięła również udział w igrzyskach olimpijskich w Innsbrucku, gdzie jej najlepszym wynikiem była siódma pozycja w biegu zjazdowym. Ponadto w 1963 roku wygrała slalom, zjazd i kombinację w ramach zawodów SDS-Rennen w Grindelwald oraz giganta na zawodach Critérium de la première neige w Val d’Isère. Siedmiokrotnie zdobywała mistrzostwo kraju: w zjeździe i gigancie w latach 1962 i 1963, w slalomie w 1964 roku oraz kombinacji w latach 1960 i 1962.
Zginęła pod lawiną wraz z amerykańskim narciarzem alpejskim Buddym Wernerem w szwajcarskiej dolinie Val Selin niedaleko Sankt Moritz. Została pochowana na Cmentarzu Leśnym w Monachium.

</doc>
<doc id="1950124" url="https://pl.wikipedia.org/wiki?curid=1950124" title="Münster (ujednoznacznienie)">
Münster (ujednoznacznienie)



</doc>
<doc id="1950127" url="https://pl.wikipedia.org/wiki?curid=1950127" title="Sonja Sperl">
Sonja Sperl

Sonja Sperl (ur. 3 grudnia 1936 w Bayerisch Eisenstein, zm. 13 sierpnia 2020 w Bad Kötzting) – niemiecka narciarka alpejska reprezentująca barwy RFN, srebrna medalistka mistrzostw świata. 
Wystartowała w zjeździe na igrzyskach olimpijskich w Cortina d’Ampezzo w 1956 roku, gdzie zajęła 32. miejsce. Podczas rozgrywanych dwa lata później mistrzostw świata w Bad Gastein zajmowała 11. miejsce w kombinacji, 16. w gigancie, 28. w slalomie i 30. w zjeździe. Brała też udział w igrzyskach olimpijskich w Squaw Valley w 1960 roku, plasując się na siódmej pozycji w zjeździe, ósmej w slalomie oraz dziewiątej w gigancie. W rozegranej tam kombinacji wywalczyła srebrny medal. Konkurencja ta była rozgrywana tylko w ramach mistrzostw świata. W zawodach tych rozdzieliła Kanadyjkę Anne Heggtveit i swą rodaczkę, Barbarę Henneberger.

</doc>
<doc id="1950128" url="https://pl.wikipedia.org/wiki?curid=1950128" title="Aleksander Prussak">
Aleksander Prussak



</doc>
<doc id="1950131" url="https://pl.wikipedia.org/wiki?curid=1950131" title="Pologne litteraire">
Pologne litteraire

Pologne littéraire – miesięcznik w języku francuskim, wydawany w Warszawie w latach 1926–1936 przez Antoniego Bormana i Mieczysława Grydzewskiego.
Pismo w założeniu eklektyczne, związane z Wiadomościami Literackimi (wspólna redakcja, zbliżony krąg współpracowników, podobna szata graficzna). Popularyzowało i propagowało polską kulturę i literaturę poza granicami kraju. Miesięcznik informował o aktualnych wydarzeniach literackich, dorobku zarówno współczesnych pisarzy polskich, jak i klasyków. Część materiałów drukowano w języku angielskim, niemieckim, rosyjskim i włoskim. Wśród współpracowników zagranicznych byli m.in. Paul Valéry, Tomasz Mann, André Maurois, Gilbert Keith Chesterton, Paul Cazin, K. Krejci.

</doc>
<doc id="1950132" url="https://pl.wikipedia.org/wiki?curid=1950132" title="Na celowniku">
Na celowniku



</doc>
<doc id="1950133" url="https://pl.wikipedia.org/wiki?curid=1950133" title="Fort VIIa w Poznaniu">
Fort VIIa w Poznaniu

Fort VIIa (Strotha, Zygmunta Zielińskiego) (oryg. Zwischenwerk VIIa) – jeden z 18 fortów wchodzących w skład Twierdzy Poznań. Znajduje się na Marcelinie przy ul. Marcelińskiej.
Historia.
Zbudowany został w latach 1887–1890 w drugim etapie budowy twierdzy fortowej. Fort otrzymał nazwę Strotha na cześć Karla von Strotha (do 1902 nazwę tę nosił Nadszaniec IV Strotha). W 1931 zmieniono patronów na polskich, Fort VIIa otrzymał imię generała Zygmunta Zielińskiego.
Po II wojnie światowej fort był użytkowany przez wojska lotnicze. Mieścił się w nim tajny Zapasowy Węzeł Łączności. Następnie obiekt został sprzedany prywatnej firmie.
Teren fortu wchodzi w skład obszaru Natura 2000 (obszar specjalnej ochrony SOO „Fortyfikacje w Poznaniu”, symbol PLH300005).
Lokalizacja i konstrukcja.
Dojazd do fortu drogą forteczną (ul. Marcelińska) i drogą rokadową (ul. Bułgarska). W okolicy osiedle domków jednorodzinnych, Lasek Marceliński, hale i budynki biurowe (m.in. wieżowiec PGK Centrum II, d. zakłady WZT Teletra).
Kaponiery były połączone poterną biegnącą pod fosą.
Przebudowy.
W latach 1913-1914 na przeciwskarpie zbudowano dwa betonowe schrony oraz przemurowano niektóre wejścia. We wrześniu 1939 roku wybudowano dwa betonowe schrony oraz dwa pancerne stanowiska obserwacyjne ze stalowo-betonową kopułą.

</doc>
<doc id="1950134" url="https://pl.wikipedia.org/wiki?curid=1950134" title="Talbot Samba">
Talbot Samba

Talbot Samba – subkompaktowy samochód osobowy produkowany przez francuską firmę Talbot w latach 1981–1986. 
Historia i opis modelu.
Następca modelu Sunbeam, pod względem konstrukcyjnym Talbot Samba oparty był na Peugeocie 104. Do napędu używano silników R4 o pojemnościach: 1,0, 1,1, 1,2 oraz 1,4 litra. Moc przenoszona była na oś przednią poprzez 4- lub 5-biegową ręczną skrzynię biegów. Był to ostatni nowy model Talbota. Produkcję modelu zakończono w roku 1986, z taśm produkcyjnych zjechało 270 555 egzemplarzy Samby. Wersja 1.1 GL była przez krótki czas najekonomiczniejszym samochodem sprzedawanym w Europie: zużywała średnio 4,4 litra benzyny na każde przejechane 100 km.
Początkowo model dostępny był jako 3-drzwiowy hatchback, następnie wprowadzono do produkcji wersję cabrio. Była to w tym czasie jedyna tego typu konstrukcja oparta na samochodzie segmentu B. Montażem nadwozi zajmowała się Pininfarina, łącznie powstało 13 062 wersji bez twardego dachu.
Po sukcesie rajdowych wersji Simki 1000 oraz Talbota Sunbeam Lotus, koncern PSA zdecydował się na uruchomienie produkcji modelu Samba Rallye. Do jego napędu użyto silnika R4 "XW" o pojemności 1,2 litra. Rozwijał on moc maksymalną 91 koni mechanicznych (66 kW) przy 5400 obr./min, co pozwalało na osiągnięcie prędkości maksymalnej 175 km/h. Samochód dostępny był w dwóch kolorach nadwozia, białym lub czerwonym. Dodatkowo na masce umieszczono wlot powietrza. Powstała także wersja przygotowana z myślą o Grupie B, otrzymała ona nazwę Peugeot Talbot Sport Samba Rallye. Był to poprzednik Peugeota 205 T16.

</doc>
<doc id="1950139" url="https://pl.wikipedia.org/wiki?curid=1950139" title="Harry Pollitt">
Harry Pollitt

Harry Pollitt (ur. 22 listopada 1890 w Droylsden, zm. 27 czerwca 1960) – brytyjski działacz komunistyczny.
W 1920 był jednym z założycieli Komunistycznej Partii Wielkiej Brytanii, w latach 1929-1939 i 1941-1956 jej sekretarzem generalnym, a 1956-1960 przewodniczącym. We wrześniu 1939 poparł wypowiedzenie przez Wielką Brytanię wojny Niemcom, po 17 września 1939 usunięty ze stanowiska. Ponownie usunięty w 1956 jako admirator Stalina. W 1940 napisał "Autobiografię", wydaną w Polsce dziesięć lat później.

</doc>
<doc id="1950140" url="https://pl.wikipedia.org/wiki?curid=1950140" title="Simca Vedette">
Simca Vedette

Simca Vedette – samochód osobowy klasy średniej-wyższej produkowany przez francuską firmę Simca w latach 1954–1961. Dostępny jako: 2- lub 4-drzwiowy kabriolet, 4-drzwiowy sedan oraz 5-drzwiowe kombi. Do napędu samochodu używano silnika V8 o pojemności 2,4 litra. Moc przenoszona była na oś tylną poprzez 3-biegową manualną skrzynię biegów.

</doc>
<doc id="1950143" url="https://pl.wikipedia.org/wiki?curid=1950143" title="EFLC">
EFLC



</doc>
<doc id="1950146" url="https://pl.wikipedia.org/wiki?curid=1950146" title="Lewisowski punkt zwrotny">
Lewisowski punkt zwrotny

Lewisowski punkt zwrotny (ang. "Lewisian Turning Point") - określony przez brytyjskiego ekonomistę Arthura Lewisa moment, w którym kraj rozwijający się w wyczerpuje zasoby niezagospodarowanych pracowników niewykwalifikowanych i musi dokonać przejścia do bardziej rozwiniętej gospodarki.

</doc>
<doc id="1950147" url="https://pl.wikipedia.org/wiki?curid=1950147" title="GTA EfLC">
GTA EfLC



</doc>
<doc id="1950151" url="https://pl.wikipedia.org/wiki?curid=1950151" title="Port lotniczy Kimberley">
Port lotniczy Kimberley

Port lotniczy Kimberley (IATA: KIM, ICAO: FAKM) – międzynarodowy port lotniczy położony w Kimberley, w prowincji Przylądkowej Północnej. Jest jednym z największych portów lotniczych w Republice Południowej Afryki.

</doc>
<doc id="1950153" url="https://pl.wikipedia.org/wiki?curid=1950153" title="Iwan Korponaj">
Iwan Korponaj

Iwan Tyberijowycz Korponaj (ukr. Іван Тиберійович Корпонай, ros. Иван Тибериевич Корпонай, "Iwan Tibierijewicz Korponaj"; ur. 13 lutego 1969 w obwodzie zakarpackim) – ukraiński piłkarz pochodzenia węgierskiego, grający na pozycji obrońcy, a wcześniej pomocnika i napastnika.
Kariera piłkarska.
Kariera klubowa.
Wychowanek DJuSSz w Rakoszyno (do 1988). Jego brat Adalbert również był znanym piłkarzem. Pierwszym profesjonalnym klubem w karierze był miejscowy Zakarpattia Użhorod. W jego barwach zadebiutował we Wtoroj lidze ZSRR w 1990 roku. W następnym roku przeszedł do Kreminia Krzemieńczuk, w którym debiutował w Wyższej lidze Ukrainy. Latem 1992 próbował swoich sił w niemieckim trzecioligowym klubie Stahl Hennigsdorf, ale został piłkarzem Metałurha Zaporoże. Kolejne dwa sezony występował w Nywie Tarnopol, po czym powrócił do Kreminia. Latem 1996 został zaproszony do Dnipra Dniepropetrowsk, skąd był wypożyczony do SK Mikołajów i Nywy Winnica. Po krótkim pobycie w Prykarpattia Iwano-Frankowsk, na początku 2000 trafił do Czornomorca Odessa. Ale nieczęsto wychodził na boisko, dlatego w 2002 wyjechał do Kazachstanu, gdzie pełny sezon bronił barw FK Atyrau. W następnym roku powrócił do Ukrainy, gdzie w rundzie jesiennej sezonu 2003/04 rozegrał 2 mecze w klubie Wuhłyk Dymytrow, a w rundzie wiosennej 1 mecz w rodzimym Zakarpacia, ale po sezonie zakończył karierę w wieku 35 lat.

</doc>
<doc id="1950154" url="https://pl.wikipedia.org/wiki?curid=1950154" title="Port lotniczy Owando">
Port lotniczy Owando

Port lotniczy Owando – port lotniczy położony w Owando, w Republice Konga. Jest to szósty co do wielkości port lotniczy tego kraju.

</doc>
<doc id="1950158" url="https://pl.wikipedia.org/wiki?curid=1950158" title="Krąg nadlotniskowy">
Krąg nadlotniskowy

Krąg nadlotniskowy (ang. "Airfield traffic pattern" albo "Aerodrome traffic circuit") – oznacza określoną trasę, na której statek powietrzny wykonuje lot w sąsiedztwie lotniska.
Wykorzystywany jest głównie na lotniskach lotnictwa ogólnego i w lotach z widocznością choć jego odpowiednikiem na dużych lotniskach jest krąg oczekiwania (ang. "holding pattern") w procedurze przerwanego lądowania i przejścia na drugie okrążenie (ang. "Go-around").
Głównym zadaniem kręgu nadlotniskowego jest uporządkowanie ruchu nad lotniskiem, a jego poszczególne elementy mają swoje określone nazwy stosowane w komunikacji radiowej co ułatwia orientacje wszystkim samolotom znajdującym się nad lotniskiem. Wysokość lotu po kręgu (na pozycji z wiatrem) wynosi zwykle 300 m (1000 stóp) nad terenem.

</doc>
<doc id="1950159" url="https://pl.wikipedia.org/wiki?curid=1950159" title="Port lotniczy Agostinho Neto">
Port lotniczy Agostinho Neto

Port lotniczy Agostinho Neto – port lotniczy zlokalizowany w mieście Ponta do Sol, na wyspie Santo Antão (Republika Zielonego Przylądka).

</doc>
<doc id="1950162" url="https://pl.wikipedia.org/wiki?curid=1950162" title="Wenopunkcja">
Wenopunkcja

Wenopunkcja ("venepunctio") – metoda nakłuwania żyły mająca na celu wprowadzenie odpowiedniej igły lub cewnika mającego na celu pobranie krwi lub podanie leków w płynie lub płynów infuzyjnych metodą kropelkową.
Do tego celu używa się żył znajdujących się na grzbiecie, najlepiej przedramienia. Unikane są żyły znajdujące się w obrębie okolicy stawów, gdyż jest ryzyko przekłucia tej żyły na skutek ruchów kończyny, w której została nakłuta żyła.

</doc>
<doc id="1950163" url="https://pl.wikipedia.org/wiki?curid=1950163" title="Urashima">
Urashima



</doc>
<doc id="1950165" url="https://pl.wikipedia.org/wiki?curid=1950165" title="Slávia VK PU Preszów">
Slávia VK PU Preszów

Slávia VK PU Preszów - słowacki klub siatkarski z Preszowa. Obecnie występuje w najwyższej klasie rozgrywek ligowych na Słowacji (Extralidze). Tytularnym sponsorem klubu jest firma Mirad.
Sukcesy.
Mistrzostwo Słowacji:
Puchar Słowacji:

</doc>
<doc id="1950166" url="https://pl.wikipedia.org/wiki?curid=1950166" title="Kim Gallagher">
Kim Gallagher

Kimberly Ann "Kim" Gallagher (ur. 11 czerwca 1964 w Filadelfii, zm. 18 listopada 2002 w Oreland, w stanie Pensylwania) – amerykańska lekkoatletka, specjalizująca się w biegach średniodystansowych, dwukrotna uczestniczka igrzysk olimpijskich w latach 1984 i 1988, dwukrotna medalistka olimpijska w biegu na 800 metrów: srebrna (Los Angeles 1984) oraz brązowa (Seul 1988).
Zmarła na raka żołądka, którego wykryto u niej w 1995 roku.

</doc>
<doc id="1950169" url="https://pl.wikipedia.org/wiki?curid=1950169" title="Port lotniczy Bambari">
Port lotniczy Bambari

Port lotniczy Bambari – port lotniczy zlokalizowany w Bambari, w Republice Środkowoafrykańskiej.

</doc>
<doc id="1950170" url="https://pl.wikipedia.org/wiki?curid=1950170" title="III kadencja Sejmu Krajowego Galicji">
III kadencja Sejmu Krajowego Galicji

III kadencja Sejmu Krajowego Galicji – trzecia kadencja Sejmu Krajowego Galicji, odbywająca się w latach 1870–1876 we Lwowie.
Sesje Sejmu.
I sesja.
Pierwsza sesja odbyła się w dniach 20 sierpnia – 2 września 1870. Marszałkiem krajowym był książę Leon Ludwik Sapieha, zastępcą Julijan Ławriwśkyj, namiestnikiem Ludwik Possinger-Choborski, komisarzem rządowym Adolf Pauli.
W czasie sesji powołano 9 komisji (zwanych wydziałami), odbyto 11 posiedzeń. Sesję odroczono, ale potem zamknięto reskryptem Ministerstwa Spraw Wewnętrznych z 2 marca 1871.
II sesja.
Druga sesja odbyła się w dniach 14 września – 17 października 1871. Marszałkiem krajowym był książę Leon Sapieha, zastępcą Julijan Ławriwśkyj, namiestnikiem Agenor Romuald Gołuchowski, komisarzem rządowym Oswald Bartmański.
W czasie sesji powołano 13 komisji, odbyto 24 posiedzenia.
III sesja.
Trzecia sesja odbyła się w dniach 5 listopada – 7 grudnia 1872. Marszałkiem krajowym był książę Leon Sapieha, zastępcą Julijan Ławriwśkyj, namiestnikiem Agenor Romuald Gołuchowski, komisarzem rządowym Oswald Bartmański, do spraw szkolnych – Hermann Loebl.
W czasie sesji powołano 9 komisji, odbyto 23 posiedzenia.
IV sesja.
Czwarta sesja odbyła się w dniach 26 listopada 1873 – 17 stycznia 1874. Marszałkiem krajowym był książę Leon Sapieha, zastępcą Jan Saturnin Stupnicki, namiestnikiem Agenor Romuald Gołuchowski, komisarzami rządowymi Oswald Bartmański i Jakub Simonowicz.
W czasie sesji powołano 9 komisji, odbyto 24 posiedzenia.
V sesja.
Piąta sesja odbyła się w dniach 15 września – 18 października 1874. Marszałkiem krajowym był Leon Sapieha, zastępcą Jan Saturnin Stupnicki, namiestnikiem Agenor Romuald Gołuchowski, komisarzem rządowym Oswald Bartmański.
W czasie sesji powołano 11 komisji, odbyto 23 posiedzenia.
VI sesja.
Szósta sesja odbyła się w dniach 6 kwietnia – 29 maja 1875. Marszałkiem krajowym był Alfred Józef Potocki, zastępcą Jan Saturnin Stupnicki, namiestnikiem Agenor Romuald Gołuchowski, komisarzem rządowym Oswald Bartmański.
W czasie sesji powołano 12 komisji, odbyto 34 posiedzenia.
VII sesja.
Siódma sesja odbyła się w dniach 7 marca – 26 kwietnia 1876. Marszałkiem krajowym był Włodzimierz Dzieduszycki, zastępcą Jan Saturnin Stupnicki, namiestnikiem Alfred Józef Potocki, komisarzem rządowym Oswald Bartmański, zastępcą komisarza Hermann Loebl.
W czasie sesji powołano 10 komisji, odbyto 27 posiedzeń.
Skład Sejmu.
Wiryliści.
Rektorzy Uniwersytetu Lwowskiego (obsadzali miejsca, jeżeli w czasie ich rocznej kadencji wypadała sesja Sejmu):
Rektorzy Uniwersytetu Jagiellońskiego (obsadzali miejsca, jeżeli w czasie ich rocznej kadencji wypadała sesja Sejmu):
Posłowie obieralni.
IV kuria.
Według numerów okręgów wyborczych:

</doc>
<doc id="1950177" url="https://pl.wikipedia.org/wiki?curid=1950177" title="Jan Szczurek Cergowski">
Jan Szczurek Cergowski



</doc>
<doc id="1950184" url="https://pl.wikipedia.org/wiki?curid=1950184" title="GLIMPSE-C01">
GLIMPSE-C01

GLIMPSE-C01 – gromada kulista znajdująca się w kierunku konstelacji Orła w odległości 13,7 tysięcy lat świetlnych od Ziemi. Została odkryta w 2004 roku przez zespół astronomów pracujący pod kierownictwem Chipa Kobulnicky'ego na zdjęciach wykonanych w podczerwieni przez Kosmiczny Teleskop Spitzera. Gromada ta ukrywa się za dużą ilością ciemnego pyłu i z tego powodu została odkryta dopiero w 2004 roku. GLIMPSE-C01 znajduje się 16 tys. lat świetlnych od jądra Drogi Mlecznej.

</doc>
<doc id="1950185" url="https://pl.wikipedia.org/wiki?curid=1950185" title="Region Niari">
Region Niari



</doc>
<doc id="1950186" url="https://pl.wikipedia.org/wiki?curid=1950186" title="Region Likouala">
Region Likouala



</doc>
<doc id="1950188" url="https://pl.wikipedia.org/wiki?curid=1950188" title="Region Kouilou">
Region Kouilou



</doc>
<doc id="1950196" url="https://pl.wikipedia.org/wiki?curid=1950196" title="Nemo 33">
Nemo 33

Nemo 33 – jeden z najgłębszych basenów na świecie, znajdujący się w Uccle, w aglomeracji Brukseli. Basen został stworzony z myślą o płetwonurkach, mieści 2 500 000 litrów wody, a jego maksymalna głębokość wynosi 33 metry. Woda w basenie nie jest chlorowana, a jej temperatura wynosi 30 stopni Celsjusza. Zaprojektowany został przez Johna Beernaertsa, otwarto go 1 maja 2004 roku.

</doc>
<doc id="1950197" url="https://pl.wikipedia.org/wiki?curid=1950197" title="SO3">
SO3



</doc>
<doc id="1950200" url="https://pl.wikipedia.org/wiki?curid=1950200" title="Adalbert Korponaj">
Adalbert Korponaj

Adalbert Tyberijowycz Korponaj (ukr. Адальберт Тиберійович Корпонай, ros. Адальберт Тибериевич Корпонай, "Adalbert Tibierijewicz Korponaj"; ur. 18 kwietnia 1966 w Rakoszynie, zm. 23 kwietnia 2017 w Szacku) – ukraiński piłkarz pochodzenia węgierskiego, grający na pozycji pomocnika, a wcześniej napastnika.
Kariera piłkarska.
Wychowanek DJuSSz w Rakoszyno (do 1984). Jego brat Iwan również był znanym piłkarzem. Pierwszym profesjonalnym klubem w karierze był miejscowy Zakarpattia Użhorod. W 1987 przeszedł do Torpedo Łuck, a w 1989 do Kreminia Krzemieńczuk. W następnym roku przeniósł się do Metalista Charków, ale już w sierpniu powrócił do Kreminia, w którym debiutował w Wyższej lidze Ukrainy. Latem 1992 został piłkarzem Metałurha Zaporoże. Od 1993 występował ponownie w Kreminiu, skąd był wypożyczony do SK Mikołajów. Latem 1997 trafił do Nywy Winnica. W końcu 1998 zakończył karierę piłkarską. Ale potem w 2001 roku grał jeszcze w amatorskiej drużynie Kowel-Wołyń Kowel.

</doc>
<doc id="1950202" url="https://pl.wikipedia.org/wiki?curid=1950202" title="Krótkodziobek">
Krótkodziobek

Krótkodziobek ("Smicrornis brevirostris") – gatunek bardzo małego ptaka z rodziny buszówkowatych (Acanthizidae), jedyny przedstawiciel rodzaju "Smicrornis". Występuje w całej Australii, z wyjątkiem wschodniego centrum i kawałka na północnym zachodzie. Nie jest zagrożony. 
Podgatunki i zasięg występowania.
Wyróżnia się kilka podgatunków "S. brevirostris":
Status.
Międzynarodowa Unia Ochrony Przyrody (IUCN) uznaje krótkodziobka za gatunek najmniejszej troski (LC – "least concern") nieprzerwanie od 1988 roku. Liczebność populacji nie została oszacowana, ale ptak ten często bywa pospolity. Trend liczebności populacji uznawany jest za spadkowy.

</doc>
<doc id="1950205" url="https://pl.wikipedia.org/wiki?curid=1950205" title="Machida">
Machida

 – miasto w Japonii, na wyspie Honsiu, w aglomeracji Tokio. Ma powierzchnię 71,55 km2 . W 2020 r. mieszkało w nim 431 525 osób, w 191 959 gospodarstwach domowych (w 2010 r. 426 827 osób, w 179 937 gospodarstwach domowych).
Miasto powstało w 1958 roku poprzez połączenie miasta Hara-Machida z trzema okolicznymi wioskami. 
W 1908 roku przez miasto poprowadzono linię kolejową łączącą Jokohamę z Hachiōji, zwiększając jego znaczenie jako ośrodka handlu i transportu. W latach 1960–1970 zanotowano znaczny, niemal trzykrotny wzrost liczby ludności, który zmalał w latach 70. XX wieku. W mieście rozwinął się przemysł maszynowy, elektroniczny oraz spożywczy.

</doc>
<doc id="1950206" url="https://pl.wikipedia.org/wiki?curid=1950206" title="Region Sangha">
Region Sangha



</doc>
<doc id="1950207" url="https://pl.wikipedia.org/wiki?curid=1950207" title="Nantang">
Nantang



</doc>
<doc id="1950214" url="https://pl.wikipedia.org/wiki?curid=1950214" title="Mistrzostwa Świata w Łyżwiarstwie Szybkim w Wieloboju 1985">
Mistrzostwa Świata w Łyżwiarstwie Szybkim w Wieloboju 1985

79. mistrzostwa świata w łyżwiarstwie szybkim w wieloboju odbyły się w dniach 16–17 lutego 1985 roku w norweskim Hamar. Zawodnicy startowali na naturalnym lodowisku na Hamar Stadion po raz drugi (wcześniej w 1952). Łyżwiarze startowali na czterech dystansach: 500 m, 1500 m, 5000 m, 10 000 m. Złoto zdobył reprezentant Holandii, Hein Vergeer. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 33 łyżwiarzy z 14 krajów. Wszyscy zostali sklasyfikowani.

</doc>
<doc id="1950218" url="https://pl.wikipedia.org/wiki?curid=1950218" title="Geografia Tajlandii">
Geografia Tajlandii

Tajlandia – azjatyckie państwo leżące w jej południowo-wschodniej części, słynące z ciekawej kultury i budownictwa sakralnego. Ten egzotyczny kraj o zróżnicowanej rzeźbie terenu jest zdominowany przez religię buddyjską. Jego historia sięga czasów X wieku kiedy to plemiona Taj wyemigrowały z południowo-zachodnich Chin na tereny dzisiejszej Tajlandii. Sama nazwa kraju pochodzi od nazwy ludności, która stanowi około trzech czwartych ogólnej ludności kraju. Są to Tajowie, resztę ludności kraju jest pochodzenia chińskiego lub należy do lokalnych mniejszości etnicznych. Tajlandia jest stosunkowo dobrze rozwiniętym krajem, a ciepły klimat, ciekawa kultura, obca dla mieszkańców Zachodu, sprawiają, że turystyka odgrywa ważną rolę w tym szybko rozwijającym się kraju.
Powierzchnia, położenie i granice.
Powierzchnia kraju to 513 115 km². Tajlandia leży w Azji Południowo-Wschodniej na obszarze Półwyspu Indochińskiego i częściowo na będącym jego przedłużeniem Półwyspie Malajskim. Tajlandia leży pomiędzy wodami należącymi do Oceanu Indyjskiego i Spokojnego. Od zachodu oblewa ją Morze Andamańskie, a od wschodu i od południa wody Zatoki Tajlandzkiej należącej do Morza Południowochińskiego.
Skrajne punkty: południowy 5°35′N, północny 20°30′N, zachodni 97°20′E, wschodni 105°35′E. Rozciągłość południkowa wynosi 1650 km, a równoleżnikowa 770. Kraj składa się z dwóch części: północnej (Półwysep Indochiński) gdzie jego szerokość wynosi około 670 km a długość 830 km, południowej (Półwysep Malajski). Ta część kraju ciągnie się na długości około 880 km, zaś jej szerokość wynosi zaledwie około 120 km, a w północnej części zwęża się nawet do 20 km.
Tajlandia graniczy z następującymi państwami:
Linia brzegowa: 3219 km
Budowa geologiczna i rzeźba.
Tajlandia leży w strefie fałdowań mezozoicznych. Rzeźbę terenu można podzielić na cztery główne regiony fizycznogeograficzne: obszar górski Tajlandii Północnej, Nizina Menamu, Równina Korat i Półwysep Malajski. Tajlandia jest w większości krajem nizinnym. Wnętrze kraju zajmuje aluwialna Nizina Menamu, rozciągająca się na długości 500 km. Ciągnie się ona od gór na północy kraju do wybrzeży Zatoki Tajlandzkiej. Nizina ta jest zapadliskiem tektonicznym, które wypełniają aluwialne osady. Jej rzeźbę urozmaicają izolowane pagórkowate wzniesienia zbudowane z wapieni, których wysokości osiągają około 200 m n.p.m.
Równina Korat zajmuje wschodnią część kraju i obejmuje powierzchnią prawie 170 tysięcy km². Od północy i od wschodu ogranicza ją rzeka Mekong. Równina ta jest urozmaiconą pod względem rzeźby terenu strukturą geologiczną zbudowaną głównie z czerwonych piaskowców. Jej średnia wysokość wynosi od 100 do 200 m n.p.m. co klasyfikuje ją do obszarów nizinnych. Na południu Równiny Korat znajdują się nieduże wzniesienia Dongrak, których wysokości wynoszą od 300 do 500 m n.p.m. Wnętrze równiny urozmaica falista powierzchnia z niewysokimi pasmowymi wzniesieniami. Obszar wybrzeża nad Zatoką Tajlandzką obejmuje rozległa równina z licznymi wzniesieniami dochodzącymi do prawie 700 m n.p.m.
Obszary górskie zajmują niewielką część kraju i skupiają się w północnej i zachodniej części. Głównym pasmem górskim jest Thanon Tong Chai z najwyższym szczytem Tajlandii Doi Inthanon o wysokości 2595 m n.p.m. To pasma górskie jest głęboko rozcięte dolinami dopływów Menamu. Góry Tajlandii są młodymi utworami geologicznymi pofałdowanymi w okresie mezozoiku i są przedłużeniem systemu himalajskiego. Zbudowane są główne z granitów, gnejsów i łupków, a poza nimi występują też piaskowce i wapienie. Tereny górskie północnej i zachodniej Tajlandii wnoszącą się na wysokość od 1500 do 2000 m n.p.m.
Półwysep Malajski jest odrębnym regionem fizycznym kraju. Jego nadbrzeżną strefę zajmują niziny, a część środkową góry przekraczające 1000 m n.p.m. Góry zbudowane są głównie z granitów, a dominuje tam rzeźba krasowa.
Linia brzegowa na zachodnim wybrzeżu charakteryzuje się występowaniem licznych estuariów, terenów bagiennych i klifów. Wybrzeże wschodnie jest płaskie z nielicznymi zatokami i rozległymi plażami.
W skład terytorium Tajlandii wchodzi kilkaset przybrzeżnych wysp (m.in. koralowych), największe to Phuket na Morzu Andamańskim, oraz Samui i Phangan w Zatoce Tajlandzkiej.
Klimat.
Tajlandia zalicza się do krajów o gorącym klimacie. Większa część kraju leży w strefie klimatu zwrotnikowego wilgotnego o monsunowej cyrkulacji powietrza. Część południowa, czyli Półwysep Malajski to obszary o klimacie równikowym wilgotnym. Jedynie obszary Równiny Korat cechują się suchą odmianą klimatu zwrotnikowego, ale nie taką jak na pustyniach.
Opady są duże. Najniższe wartości opadowe notuje się na Równinie Korat, gdzie w jej zachodniej części spada jedynie 500 mm deszczu rocznie. W reszcie kraju opady przekraczają 1000 mm. Na Nizinie Manamu średnio rocznie spada 1300 mm deszczu, zaś na południu kraju ilości te wzrastają do 3000 mm. Największe deszcze notuje się na zachodnim wybrzeżu, które jest wystawione na działanie monsunu. Roczne wartości dochodzą tam do 4500 mm. Bardzo zróżnicowane są opady w górach, gdzie zachodnie stoki otrzymują nawet do 5000 mm rocznie deszczu, a stoki wschodnie jedynie 1000 mm deszczu. Jest to związane z cyrkulacją monsunową, ponieważ wiatry nie są w stanie w całkowitym stopniu pokonać masywów górskich. Maksima opadowe występują latem, gdzie wieje monsun południowy i południowo-zachodni. Wschodnia część kraju dostaje się także pod wpływ monsunu, tyle tylko że południowo-wschodniej wiejącego od strony wysp indonezyjskich. Najmniejsze opady występują zimą. Generalnie na większości terytorium kraju nie ma pory suchej, ale na Równinie Korat i w ogóle w północnej części kraju w okresie zimowym zaznacza się wyraźnie kilkumiesięczna pora sucha.
Temperatury są wysokie i mają przebieg zbliżony do krajów z klimatem podrównikowym. Choć nie występują ekstremalne temperatury to wartości 32–33 °C są zjawiskiem normalnym zwłaszcza przed nastaniem monsunu letniego kiedy jest najgoręcej. Średnia roczna waha się od 23 do 30 °C. Najchłodniej jest w styczniu, gdzie na północy średnia dobowa wynosi około 23 °C, zaś na południu kraju 26 °C. W górach na północy jest chłodno, średnio od 14 do 20 °C, ale w całej Tajlandii nie notuje się temperatur poniżej 13 °C. Na Półwyspie Malajskim temperatury mają przebieg typowy dla klimatu równikowego, gdzie średnie temperatury wahają się od 26 do 30 °C. Amplitudy dobowe są niewielkie.
Wody.
Sieć rzeczna kraju jest dobrze rozwinięta, co wiąże się z klimatem, ale i też rzeźbą terenu, zarówno tą na terenie kraju, jak i tą poza nim. Zdecydowana większość Tajlandii należy do zlewiska Oceanu Spokojnego (Morze Południowochińskie), a jedynie zachodnie skrawki kraju do Oceanu Indyjskiego (Morze Andamańskie).
Główną rzeką kraju jest Menam (taj: แม่น้ำเจ้าพระยา RTGS: Maenam Chao Phraya) o długości 365 km i powierzchni dorzecza 160 tysięcy km². Rzeka ta płynie z północy na południe przez środek kraju i uchodzi do Zatoki Tajlandzkiej. Do jej głównych dopływów należą Nan, Yom, Wang, Ping i Pasak. Delta rzeki tworzy liczne odnogi i ma 200 km długości i 100 km szerokości. Wzdłuż wschodniej granicy Tajlandii płynie Mekong, który jest największą rzeką Azji Południowo-Wschodniej. Rzeka ta odwadnia Równinę Korat z której do Mekongu spływają: Mun i jej dopływy – Chi, Phong i Songkhram. W południowo-zachodniej części kraju płynie Mae Klong, który także spływa do Zatoki Tajlandzkiej.
Na Półwyspie Malajskim rzeki są krótkie i większość z nich uchodzi do Zatoki Tajlandzkiej. Tylko niewielki procent rzek uchodzi do Morza Andamańskiego, a tym samym do Oceanu Indyjskiego. Jedyną ważniejszą rzeką jest Saluin, która na niewielkim odcinku jest rzeką graniczną Tajlandii i Mjanmy.
Rzeki Tajlandii charakteryzują się znacznym poziomem wahania wód, co jej związana z sezonowością opadów na północy kraju. Częstym zjawiskiem są letnie powodzie związane z monsunem letnim kiedy to opady są największe. Największe powodzie zdarzają się na Nizinie Menamu i na Równinie Korat. Rzeki Tajlandii są żeglowne na bardzo długich odcinkach przez co są wykorzystywane w transporcie wodnym i do spławu drewna. Poza tym są ważne do tajskiego rolnictwa, gdyż dzięki nim powstały liczne kanały nawadniające i możliwa jest uprawa ryżu.
W Tajlandii znajduje się sporo jezior, skupiających się głównie na Równinie Korat. Jednakże największym naturalnym jeziorem jest Songkhla o powierzchni 1040 km², które leży na Półwyspie Malajskim w południowej części kraju.
Gleby.
Przeważającym typem gleb w Tajlandii są czerwone i czerwonożółte ferrasole, które są charakterystyczne dla sezonowości opadów. W południowej części Tajlandii występują czerwone gleby ferralitowe. Znaczną część kraju zajmują aluwialne fluwisole, skupiające się na Nizinie Menamu. Na starych warstwach aluwialnych wytworzyły się gleby glejowe, czyli glejsole, które są wykorzystywane pod łąki i pastwiska. Wzdłuż wybrzeża ciągną się luźne gleby piaszczyste, arenosole.
Flora.
Szata roślinna jest bogata ze względu na wilgotny klimat, lecz dość zdegradowana z powodu działalności rolniczej. Jeszcze w latach 60. XX w. lasy zajmowały ponad połowę powierzchni kraju, obecnie to jedynie około 30% powierzchni kraju.
Naturalną szatę roślinną w środkowej części kraju stanowi wilgotny las monsunowy, zrzucający liście w porze suchej. W lasach tych przeważają drzewa tekowe, sandałowe i hebany. Na Półwyspie Malajskim na wybrzeżu południowo-wschodnim rosną bogate pod względem liczby gatunków drzew wilgotne lasy równikowe. Na terenach górskich występują uboższe gatunkowe lasy strefy umiarkowanej, gdzie dominują dęby, kasztany i sosny. Na Równinie Korat tereny pokryte są sawannami. Lasy namorzynowe są kolejnym typem formacji leśnej jakie występują w Tajlandii. Rosną one na przybrzeżnych płyciznach morskich, w płytkich zatokach i w lagunach u południowych wybrzeży Tajlandii i na Półwyspie Malajskim.
Fauna.
Fauna jest typowa dla Regionu Indochińskiego. Z dużych ssaków żyją w Tajlandii słonie indyjskie i bawoły banteng, dawniej również nosorożce sumatrzańskie. Największym drapieżnikiem jest tygrys, a poza nim występują niedźwiedzie malajskie i lamparty. Charakterystycznym mieszkańcem wilgotnych lasów jest lotokot i największy owadożerny nietoperz – kalong. Liczne są także małpy i ptaki. Najbardziej interesującym ptakiem Tajlandii jest bielik białobrzuchy. Dla wilgotnych podrównikowych regionów Tajlandii powszechnymi zwierzętami są gady, a zwłaszcza węże, których największym przedstawicielem jest pyton siatkowy. W kraju występują liczne gatunki owadów, oraz różne gatunki jadowitych pająków żyjących w lasach.

</doc>
<doc id="1950220" url="https://pl.wikipedia.org/wiki?curid=1950220" title="Ustny egzamin doktorancki na uniwersytecie">
Ustny egzamin doktorancki na uniwersytecie



</doc>
<doc id="1950221" url="https://pl.wikipedia.org/wiki?curid=1950221" title="Ustny egzamin doktorancki">
Ustny egzamin doktorancki



</doc>
<doc id="1950222" url="https://pl.wikipedia.org/wiki?curid=1950222" title="Paweł Ukielski">
Paweł Ukielski

Paweł Ariel Ukielski (ur. 1976 w Gdańsku) – polski historyk i politolog, w latach 2014–2016 zastępca prezesa Instytutu Pamięci Narodowej, wicedyrektor Muzeum Powstania Warszawskiego.
Życiorys.
Ukończył V Liceum Ogólnokształcące w Szczecinie, a następnie studia w Szkole Głównej Handlowej w Warszawie. W 2006 w Instytucie Studiów Politycznych Polskiej Akademii Nauk uzyskał stopień doktora nauk humanistycznych w zakresie nauk o polityce, na podstawie pracy zatytułowanej "Rola czeskich i słowackich elit politycznych w procesie podziału Czechosłowacji (1989–1992)".
Brał udział w tworzeniu Muzeum Powstania Warszawskiego, za co w 2005 został odznaczony Brązowym Medalem „Zasłużony Kulturze Gloria Artis”. Pełnił funkcję wicedyrektora tej placówki. Zawodowo związany z Zakładem Europy Środkowo-Wschodniej ISP PAN, został również wykładowcą w Collegium Civitas w Warszawie. W pracy naukowej zajął się zagadnieniami z zakresu transformacji w Europie Środkowej, w szczególności rozpadem Czechosłowacji.
1 września 2014 został powołany na stanowisko zastępcy prezesa Instytutu Pamięci Narodowej. Pełnił tę funkcję do lipca 2016, gdy nowym prezesem IPN został Jarosław Szarek. Wcześniej w tym samym miesiącu Paweł Ukielski również kandydował na stanowisko prezesa instytutu. Później ponownie objął stanowisko wicedyrektora Muzeum Powstania Warszawskiego.
W 2013 został odznaczony Złotym Krzyżem Zasługi, a w 2021 Medalem Stulecia Odzyskanej Niepodległości.

</doc>
<doc id="1950224" url="https://pl.wikipedia.org/wiki?curid=1950224" title="Arsen rodzimy">
Arsen rodzimy

Arsen rodzimy – minerał z gromady pierwiastków rodzimych. Powstaje w procesach hydrotermalnych, współwystępuje ze srebrem rodzimym, arsenowymi siarkosolami Ag, Co i Ni. Znany również pod nazwą kobalt łuskowy, zwany tak, ponieważ ze skupiska można oddzielić cienkie łuseczki, które przypominają kobalt. Podczas topnienia i kruszenia wydziela charakterystyczny zapach czosnku. Jest bardzo trujący.
Występowanie arsenu rodzimego.
Częsty w Górach Harz (Sankt Andreasberg) i Górach Kruszcowych (Schneeberg, Freiberg, Johanngeorgenstadt, Marienberg) w Niemczech.
W Polsce spotykany jest w Ciechanowicach i Janowicach Wielkich oraz w Kowarach w Rudawach Janowickich (Sudety).
Zastosowanie arsenu rodzimego.
Po wydobyciu w farmakologii do produkcji leków. Jego związki mają szerokie zastosowanie analityce laboratoryjnej.
Wykorzystywany do zwalczania owadów.

</doc>
<doc id="1950227" url="https://pl.wikipedia.org/wiki?curid=1950227" title="Ellen van Langen">
Ellen van Langen

Ellen Gezina Maria van Langen (ur. 9 lutego 1966 w Oldenzaal) – holenderska lekkoatletka, specjalizująca się w biegach średniodystansowych, złota medalistka igrzysk olimpijskich z 1992 r. z Barcelony, w biegu na 800 metrów.
Sportową karierę rozpoczęła w sekcji piłkarskiej klubu w Hilversum.
Karierę zawodniczki wielokrotnie przerywały kontuzje – pęknięcie kości łydkowej uniemożliwiło jej start w mistrzostwach świata w 1993 oraz rok później w mistrzostwach Europy. Z powodu urazu uda opuściła igrzyska olimpijskie w 1996 i mistrzostwa świata rok później, a podczas halowych mistrzostw Europy (1998) musiała wycofać się w półfinale z powodu grypy. Kilka miesięcy później zakończyła karierę z powodu kontuzji prawej stopy.

</doc>
<doc id="1950232" url="https://pl.wikipedia.org/wiki?curid=1950232" title="Pool">
Pool

Geografia:
Inne:
Zobacz też:

</doc>
<doc id="1950236" url="https://pl.wikipedia.org/wiki?curid=1950236" title="Jezioro Młyńskie (gmina Międzychód)">
Jezioro Młyńskie (gmina Międzychód)

Jezioro Młyńskie – jezioro morenowe w woj. wielkopolskim, w powiecie międzychodzkim, w gminie Międzychód, położone w obrębie sołectwa Mokrzec we wsi Kaplin leżące na terenie Pojezierza Poznańskiego.
Turystyka.
Położone na skraju Puszczy Noteckiej niewielkie jezioro morenowe to coraz ciekawsza alternatywa, dla dużego ośrodka wypoczynkowego w Mierzynie.
Z małej wsi Kaplin wybiegają liczne szlaki turystyczne: piesze, rowerowe, ścieżka dydaktyczna, czy szlak konny oraz dróżki dla grzybiarzy.

</doc>
<doc id="1950237" url="https://pl.wikipedia.org/wiki?curid=1950237" title="Niari">
Niari



</doc>
<doc id="1950239" url="https://pl.wikipedia.org/wiki?curid=1950239" title="Wydział Ekonomiczno-Społeczny Uniwersytetu Przyrodniczego w Poznaniu">
Wydział Ekonomiczno-Społeczny Uniwersytetu Przyrodniczego w Poznaniu

Wydział Ekonomiczny Uniwersytetu Przyrodniczego w Poznaniu – jednostka naukowo-dydaktyczna Uniwersytetu Przyrodniczego w Poznaniu będąca najmłodszym wydziałem uczelni (do sierpnia 2020 roku Wydział Ekonomiczno-Społeczny).
Historia.
Powstał w październiku 2006 roku, mimo że idea jego powołania narodziła się pod w latach 90. XX w., kiedy to powołano specjalność ekonomika gospodarki żywnościowej (rok akademicki 1993), a na jej podstawie, w roku 1996 utworzono nowy kierunek nauczania – Ekonomia. W skład nowo powstałego Wydziału Ekonomiczno-Społecznego weszły: Katedra Ekonomii, Ekonomiki Gospodarki Żywnościowej (z Wydziału Rolniczego), Ekonomiki i Organizacji Drzewnictwa (z Wydziału Technologii Drewna), Pedagogiki oraz Nauk Społecznych (z Wydziału Ogrodniczego). 
Obecnie w skład Wydziału Ekonomiczno-Społecznego wchodzą:
Władze.
Dziekani Wydziału Ekonomiczno-Społecznego:
Pracownicy samodzielni: prof. dr hab. Julian Wawrzyniak, prof. dr hab. Władysława Łuczka, dr hab. Zbigniew Gołaś, prof. nadzw., dr hab. Michał Jerzak, prof. nadzw., dr hab. Eugeniusz Kośmicki, prof. nadzw., dr hab. Wojciech Lis, prof. nadzw., dr hab. Stanisław Paszkowski, prof. nadzw., dr hab. Andrzej Kusztelak, dr hab. Karolina Pawlak, dr hab. Rafał Baum,dr hab. Wawrzyniec Czubak, dr hab. Arkadiusz Sadowski, dr hab. Ewa Kiryluk-Dryjska, dr hab. Aldona Mrówczyńska-Kamińska, dr hab. Dariusz Pieńkowski, dr hab. Sławomir Kalinowski, dr hab. Barbara Hadryjańska, dr hab. Jakub Hadyński, dr hab. Lucyna Przezbórska.
Rada Wydziału (kadencja 2012-2016): 
prof. dr hab. Walenty Poczta, prof. zw. (dziekan), prof. dr hab. Feliks Wysocki, prof. zw., dr hab. Rafał Baum, dr hab. Karolina Pawlak (prodziekani)
pracownicy samodzielni: prof. dr hab. Michał Jerzak, prof. dr hab. Władysława Łuczka, prof. zw., prof. dr hab. Michał Sznajder, prof. zw., prof. dr hab. Julian Wawrzyniak, dr hab. Zbigniew Gołaś, prof. nadzw., dr hab. Eugeniusz Kośmicki, prof. nadzw., dr hab. Andrzej Kusztelak, prof. nadzw., dr hab. Wojciech Lis, prof. nadzw., dr hab. Stanisław Paszkowski, prof. nadzw., prof. nadzw., dr hab. Wawrzyniec Czubak, dr hab. Arkadiusz Sadowski, dr hab. Ewa Kiryluk-Dryjska, dr hab. Dariusz Pieńkowski, dr hab. Aldona Mrówczyńska-Kamińska, dr hab. Sławomir Kalinowski, dr hab. Barbara Hadryjańska
przedstawiciele pozostałych nauczycieli: dr Grażyna Adamczyk, dr Agnieszka Baer-Nawrocka, dr Elżbieta Mikołajczak, dr Benedykt Pepliński, dr Olga Stefko
przedstawiciele pracowników niebędących nauczycielami: mgr inż. Alina Nowotarska, mgr Magdalena Rodwald
przedstawiciele studentów: Filip Balkowski, Krystian Bensch, Jakub Domagalski, Piotr Kasperkiewicz, Antoni Noskiewicz, Elżbieta Stefanowicz, Natalia Świtek
Rada Wydziału (kadencja 2016-2020): 
prof. dr hab. Walenty Poczta, prof. zw. (dziekan), prof. dr hab. Władysława Łuczka, prof. zw., dr hab. Rafał Baum, dr Agnieszka Baer-Nawrocka (prodziekani)
pracownicy samodzielni: prof. dr hab. Michał Jerzak, prof. dr hab. Michał Sznajder, prof. zw., prof. dr hab. Julian Wawrzyniak, dr hab. Zbigniew Gołaś, prof. nadzw., dr hab. Eugeniusz Kośmicki, prof. nadzw., dr hab. Andrzej Kusztelak, prof. nadzw., dr hab. Wojciech Lis, prof. nadzw., dr hab. Stanisław Paszkowski, prof. nadzw., dr hab. Wawrzyniec Czubak, dr hab. Arkadiusz Sadowski, dr hab. Ewa Kiryluk-Dryjska, dr hab. Dariusz Pieńkowski, dr hab. Aldona Mrówczyńska-Kamińska, dr hab. Sławomir Kalinowski, dr hab. Barbara Hadryjańska, dr hab. Jakub Hadyński, dr hab. Lucyna Przezbórska, dr hab. Aleksandra Łuczak
przedstawiciele pozostałych nauczycieli: dr Agnieszka Baer-Nawrocka, dr Elżbieta Goryńska-Goldmann, dr Magdalena Kozera-Kowalska, dr Benedykt Pepliński, dr Joanna Smoluk-Sikorska, dr Joanna Stanisławska, dr Olga Stefko
przedstawiciele pracowników niebędących nauczycielami: mgr inż. Alina Nowotarska, mgr Dagmara Kubska-Matysiak
przedstawiciele studentów: Anna Adamska, Ewa Wachowiak, Daria Walczak, Andżelika Wałecka, Weronika Wyduba
Kształcenie.
Kierunki studiów realizowane przez Wydział Ekonomiczny:
Od 2009 roku Wydział ma prawo do nadawania stopnia doktora nauk ekonomicznych w zakresie Ekonomii, od 2016 roku ma uprawnienia do nadawania stopnia naukowego doktora habilitowanego w dyscyplinie Ekonomia.
Studia podyplomowe
Czasopisma.
Wydział Ekonomiczno-Społeczny wydaje dwa kwartalniki naukowe, indeksowane na liście Ministerstwa Nauki i Szkolnictwa Wyższego:

</doc>
<doc id="1950240" url="https://pl.wikipedia.org/wiki?curid=1950240" title="Stanisław Mikke">
Stanisław Mikke

Stanisław Wojciech Mikke (ur. 11 września 1947 w Łodzi, zm. 10 kwietnia 2010 w Smoleńsku) – polski adwokat, sędzia Trybunału Stanu, prawnik, pisarz, działacz społeczny, wiceprzewodniczący Rady Ochrony Pamięci Walk i Męczeństwa, redaktor naczelny miesięcznika „Palestra”.
Życiorys.
Absolwent II Liceum Ogólnokształcącego im. Romualda Traugutta w Częstochowie. Ukończył prawo na Uniwersytecie Warszawskim. Swoje dorosłe zawodowe życie związał z Warszawą, ale rozpoczął pracę jako prawnik w prokuraturze w Częstochowie.
Od lat 80. pracował jako adwokat w Warszawie. Działał w samorządzie adwokackim. Był członkiem Okręgowej Rady Adwokackiej w Warszawie, gdzie prowadził szkolenia dla aplikantów. W latach 1993–2010 był redaktorem naczelnym miesięcznika „Palestra”. Od roku 1998 przewodniczył Komisji Etyki przy Naczelnej Radzie Adwokackiej. W latach 1997–2001 był sędzią Trybunału Stanu. 
Od 2000 zasiadał w radzie naukowej Ośrodka Badawczego Adwokatury im. adw. Witolda Bayera. W 2008 był inicjatorem i współtwórcą wystawy i albumu "Adwokaci polscy Ojczyźnie", a w 2010 wystawy "Adwokaci – Ofiary Katynia" przy kościele św. Anny w Warszawie (kwiecień 2010) i w Alejach Ujazdowskich (maj 2010). Przez trzy kadencje był wiceprzewodniczącym Rady Ochrony Pamięci Walk i Męczeństwa – zastępcą Władysława Bartoszewskiego.
Zaangażowany w ujawnienie zbrodni katyńskich. Brał udział w pracach ekshumacyjnych ofiar zbrodni katyńskiej w Katyniu, Charkowie, Miednoje i Bykowni. Efektem tych prac były dwie książki, w tym "Śpij, mężny... w Katyniu, Charkowie i Miednoje", której drugie, poszerzone wydanie opuściło prasę drukarską 9 kwietnia 2010. Pierwsze egzemplarze zabrał z sobą do samolotu lecącego 10 kwietnia 2010 na uroczystości do Katynia. Ponadto opublikował książki: "Dopóki żyję, nie nadejdzie", "Słodkie cytryny", a także kilkaset felietonów o tematyce społeczno-prawnej oraz liczne opowiadania.
Był konsultantem filmów Krzysztofa Kieślowskiego: "Dekalog V", "Krótki film o zabijaniu" oraz "Bez końca". "Krótki film o zabijaniu" zainspirowany został jego opowiadaniem.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej.
26 kwietnia został pochowany w Kwaterze Smoleńskiej na Cmentarzu Wojskowym na Powązkach w Warszawie (kwatera K II, rząd 1, grób 8).
Odznaczenia i upamiętnienie.
W 1995 otrzymał odznakę Adwokatura Zasłużonym oraz Złoty Medal „Opiekun Miejsc Pamięci Narodowej”. W 2001 odznaczony został Krzyżem Kawalerskim Orderu Odrodzenia Polski. 16 kwietnia 2010 został pośmiertnie odznaczony Krzyżem Komandorskim z Gwiazdą Orderu Odrodzenia Polski. Tego samego dnia pośmiertnie został wyróżniony Medalem „Zasłużony dla Wymiaru Sprawiedliwości – Bene Merentibus Iustitiae”.
4 kwietnia 2012 na budynku siedziby Naczelnej Rady Adwokackiej przy ul. Świętojerskiej 16 w Warszawie odsłonięto tablicę pamiątkową poświęconą czterem ofiarom katastrofy smoleńskiej pochodzącym ze środowiska adwokackiego, w tym Stanisławowi Mikke.
25 lutego 2016 Rada m.st. Warszawy na wniosek Naczelnej Rady Adwokackiej nadała nazwę Stanisława Mikkego ulicy położonej po wschodniej stronie ul. Czerniakowskiej, w bezpośrednim sąsiedztwie sądów gospodarczych.

</doc>
<doc id="1950241" url="https://pl.wikipedia.org/wiki?curid=1950241" title="Jimmy Heuga">
Jimmy Heuga

Jimmy Heuga, właśc. James Frederic Heuga (ur. 22 września 1943 w San Francisco, zm. 8 lutego 2010 w Louisville) – amerykański narciarz alpejski, brązowy medalista igrzysk olimpijskich i mistrzostw świata.
Kariera.
Pierwszą dużą międzynarodową impreza w karierze Heugi były mistrzostwa świata w Chamonix w 1962 roku. Zajął tam piąte miejsce w kombinacji alpejskiej oraz dwunaste w slalomie i slalomie gigancie. Pierwszy sukces osiągnął podczas igrzysk olimpijskich w Innsbrucku w 1964 roku, gdzie wywalczył brązowy medal slalomie. W zawodach tych wyprzedzili go jedynie Austriak Josef Stiegler oraz kolejny reprezentant USA, Billy Kidd. Wspólnie z Kiddem byli pierwszymi reprezentantami USA, którzy zdobyli medale olimpijskie w narciarstwie alpejskim. Był to jednocześnie jedyny medal wywalczony przez niego na międzynarodowej imprezie tej rangi. Na tych samych igrzyskach wystartował także w gigancie, uzyskując piąty czas. Amerykanin został jednak zdyskwalifikowany po zakończeniu zawodów, a jego wynik anulowano. Na rozgrywanych cztery lata później igrzyskach olimpijskich w Grenoble był siódmy w slalomie i dziesiąty w gigancie. W międzyczasie wystartował na mistrzostwach świata w Portillo, gdzie jego najlepszym wynikiem było czwarte miejsce w kombinacji. Walkę o medal przegrał tam z Ludwigiem Leitnerem z RFN o 1,76 punktu. Zajął tam również szóste miejsce w slalomie, tracąc do podium nieco ponad 1 sekundę.
W Pucharze Świata zadebiutował 9 stycznia 1967 roku w Adelboden, zajmując dziewiąte miejsce w slalomie gigancie. Tym samym już w swoim debiucie wywalczył pierwsze pucharowe punkty. Dwa miesiące później, 11 marca 1967 roku we Franconii po raz pierwszy stanął na podium zawodów tego cyklu, zajmując drugie miejsce slalomie. Lepszy był tam tylko Francuz Jean-Claude Killy, a trzecie miejsce zajął Austriak Herbert Huber. W kolejnych startach na podium znalazł się jeszcze dwukrotnie: 19 marca 1967 roku w Vail i 25 marca 1967 roku w Jackson Hole był drugi w gigancie. W klasyfikacji generalnej w sezonu 1966/1967 zajął ostatecznie szóste miejsce, a w klasyfikacji giganta był trzeci za Killym i kolejnym Francuzem, Georges’em Mauduitem. Startował także w sezonie 1967/1968, jednak nie stawał już na podium. Jego najlepszym wynikiem było szóste miejsce w slalomie wywalczone 16 marca 1968 roku w Aspen. W klasyfikacji generalnej zajął tym razem 27. miejsce. Ponadto w 1964 roku wygrał slalom i kombinację podczas zawodów Arlberg-Kandahar w niemieckim Garmisch-Partenkirchen. W 1968 roku zakończył karierę.
W 1963 roku został mistrzem kraju w slalomie.
Zmarł w lutym 2010 roku w wyniku komplikacji związanych ze stwardnieniem rozsianym, chorobą na którą choruje także złoty medalista w slalomie z igrzysk w Innsbrucku, Josef Stiegler.

</doc>
<doc id="1950242" url="https://pl.wikipedia.org/wiki?curid=1950242" title="Kukal bażanci">
Kukal bażanci

Kukal bażanci ("Centropus phasianinus") – gatunek dużego ptaka z rodziny kukułkowatych (Cuculidae). Zasiedla północną oraz wschodnią Australię, znaczną część Nowej Gwinei, Timor oraz Wyspy Kai. Nie jest zagrożony.
Podgatunki i zasięg występowania.
Międzynarodowy Komitet Ornitologiczny (IOC) wyróżnia 7 podgatunków "C. phasianinus":
Status.
Międzynarodowa Unia Ochrony Przyrody (IUCN) uznaje kukala bażanciego za gatunek najmniejszej troski (LC – "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako pospolity w pobliżu wybrzeży i rzadszy w pobliżu obszarów suchych. Trend liczebności populacji uznawany jest za stabilny. Kukala lśniącego ("C. p. spilopterus") IUCN uznaje za osobny gatunek i również zalicza go do kategorii LC; ptak ten opisywany jest jako pospolity do bardzo pospolitego, a trend liczebności jego populacji uznawany jest za stabilny.

</doc>
<doc id="1950243" url="https://pl.wikipedia.org/wiki?curid=1950243" title="Likouala">
Likouala



</doc>
<doc id="1950244" url="https://pl.wikipedia.org/wiki?curid=1950244" title="Kouilou">
Kouilou



</doc>
<doc id="1950249" url="https://pl.wikipedia.org/wiki?curid=1950249" title="Niari (rzeka)">
Niari (rzeka)



</doc>
<doc id="1950252" url="https://pl.wikipedia.org/wiki?curid=1950252" title="Lekoumou">
Lekoumou



</doc>
<doc id="1950253" url="https://pl.wikipedia.org/wiki?curid=1950253" title="Paweł Kozak">
Paweł Kozak

Paweł Kozak (ur. 2 marca 1966 w Kielcach) – polski piłkarz, grający niegdyś na pozycji pomocnika. Przez długi okres swojej piłkarskiej kariery związany był z Koroną Kielce – w 2003 roku został wybrany jej piłkarzem trzydziestolecia.
Kariera piłkarska.
Rozpoczynał piłkarską karierę w Koronie Kielce, z którą w sezonie 1985/1986 występował w rozgrywkach drugiej ligi. W 1986 odszedł do Stadionu Kielce i rok później wywalczył z nim awans do trzeciej klasy rozgrywkowej. Pobyt kieleckiego zespołu wśród trzecioligowych drużyn nie był jednak długi – w sezonie 1987/1988 Stadion zajął jedenaste miejsce w tabeli i powrócił do gry w czwartej lidze.
Po spadku Stadionu Kielce do czwartej ligi Kozak powrócił do Korony Kielce. Występował w niej przez kolejne cztery i pół sezonu (był podstawowym zawodnikiem), po czym odszedł do Wisły Kraków. W jej barwach w rundzie wiosennej sezonu 1992/1993 zadebiutował w pierwszej lidze. W krakowskiej drużynie szybko wywalczył sobie miejsce w podstawowym składzie. W kolejnych rozgrywkach zagrał w 27 meczach, a jego klub zajął w tabeli 15. miejsce i spadł do drugiej ligi. W Wiśle grał jeszcze przez półtora roku. W tym czasie nosił opaskę kapitańską, którą później oddał Tomaszowi Kulawikowi.
Z Wisły Kozak odszedł po rundzie jesiennej sezonu 1995/1996 do Korony Kielce. Wiosną 1996 reprezentował również barwy KSZO Ostrowiec Św. Później po raz kolejny został piłkarzem Korony, z którą w 1997 po raz drugi wywalczył awans do drugiej ligi. Przed sezonem 1999/2000 przeszedł do lokalnego rywala – Błękitnych Kielce. W 2000 drużyna ta została zlikwidowana, a na bazie klubu MKS Korona Kielce powstał zespół, który przyjął nazwę Kielecki Klub Piłkarski Korona Kielce. W zasadzie był to transfer zawodników klubu GKS Błękitni do drużyny Korony Kielce, a zespół został zgłoszony do rozgrywek trzeciej ligi.
Kozak nie przeszedł jednak po raz kolejny do Korony, leczy wyjechał do Stanów Zjednoczonych, gdzie przez rok grał w polonijnym zespole Olympia Stamford SC. Jeszcze w 2000 powrócił do Polski, gdzie kontynuował swoją karierę. Grał w między innymi Koronie i Naprzodzie Jędrzejów. Piłkarską karierę zakończył po rundzie jesiennej sezonu 2004/2005, gdy był zawodnikiem klubu Wicher Miedziana Góra.
Styl gry.
Występował na pozycji pomocnika. Bardzo dobrze wykonywał rzuty wolne oraz potrafił posyłać dokładne długie podania. W grze był konsekwentny i nieustępliwy.

</doc>
<doc id="1950254" url="https://pl.wikipedia.org/wiki?curid=1950254" title="Givaudan">
Givaudan

Givaudan SA – szwajcarskie przedsiębiorstwo branży chemicznej, będące największym na świecie producentem substancji zapachowych do kosmetyków i aromatów spożywczych. Dostarcza składniki m.in. takim producentom perfum jak Calvin Klein, czy Burberry. Jest również producentem dodatków zapachowych do mydeł, słodyczy i napojów, których odbiorcami jest wiele przedsiębiorstw na całym świecie.

</doc>
<doc id="1950255" url="https://pl.wikipedia.org/wiki?curid=1950255" title="Oda żałobna">
Oda żałobna



</doc>
<doc id="1950257" url="https://pl.wikipedia.org/wiki?curid=1950257" title="Lass Furstin, lass noch einen Strahl">
Lass Furstin, lass noch einen Strahl



</doc>
<doc id="1950258" url="https://pl.wikipedia.org/wiki?curid=1950258" title="Mariusz Kazana">
Mariusz Kazana

Mariusz Kazana (ur. 5 sierpnia 1960 w Bydgoszczy, zm. 10 kwietnia 2010 w Smoleńsku) – polski oficer służb specjalnych, urzędnik państwowy i dyplomata, ambasador tytularny, podpułkownik Agencji Wywiadu, pośmiertnie awansowany na stopień pułkownika. 
Życiorys.
Ukończył XL Liceum Ogólnokształcące z Oddziałami Dwujęzycznymi im. Stefana Żeromskiego w Warszawie, gdzie pełnił funkcję Komendanta Szczepu 104 Warszawskich Drużyn Harcerskich. Instruktor Związku Harcerstwa Polskiego oraz członek Komendy Hufca ZHP Warszawa Wola.
Był absolwentem Wydziału Prawa i Administracji Uniwersytetu Warszawskiego i Studium Podyplomowego Służby Zagranicznej w Polskim Instytucie Spraw Międzynarodowych w Warszawie. Odbył staże w Międzynarodowym Instytucie Administracji Publicznej w Paryżu oraz w Instytucie Nauk Politycznych w Paryżu. Od 1988 pełnił różne funkcje w Ministerstwie Spraw Zagranicznych. W latach 1989–1992 był starszym radcą w Departamencie Europy MSZ. W latach 1992–1996 był I sekretarzem Ambasady RP w Paryżu. Między 1996 a 1999 pełnił funkcję radcy ministra w Departamencie Europy Zachodniej. W latach 1999–2003 ponownie przebywał w Paryżu, pełniąc funkcję radcy w Ambasadzie RP w Paryżu.
W latach 2003–2005 kierował Wydziałem Wspólnej Polityki Zagranicznej i Bezpieczeństwa UE w Departamencie Unii Europejskiej MSZ. Między 2005 a 2006 pełnił funkcję zastępcy dyrektora w Departamencie Strategii i Planowania Polityki Zagranicznej MSZ. W 2006 został dyrektorem Biura Dyrektora Generalnego Ministra SZ, a następnie dyrektorem generalnym służby zagranicznej. 11 lutego 2008 mianowany został dyrektorem protokołu dyplomatycznego MSZ. Był autorem publikacji z zakresu stosunków polsko-francuskich i współpracował z Akademią Dyplomatyczną Polskiego Instytutu Spraw Międzynarodowych. Doprowadził do ustanowienia Dnia Służby Zagranicznej i odznaczenia „Bene Merito”. Był inicjatorem i założycielem Galerii u Dyplomatów, mieszczącej się w siedzibie MSZ, przy alei Szucha 23 w Warszawie. Władał językami francuskim i angielskim.
Zginął 10 kwietnia 2010 w katastrofie polskiego samolotu Tu-154 w Smoleńsku w drodze na obchody 70. rocznicy zbrodni katyńskiej. 20 kwietnia 2010 został pochowany w Kwaterze Smoleńskiej na Cmentarzu Wojskowym na Powązkach w Warszawie.
Służba wywiadowcza.
Według ustaleń Doroty Kani i Michała Rachonia Mariusz Kazana ukończył szkolenie w Ośrodku Kształcenia Kadr Wywiadu Departamentu I Ministerstwa Spraw Wewnętrznych, w PRL był funkcjonariuszem Wydziału XIV Dep. I prowadzącego wywiad z pozycji nielegalnej, w III RP był funkcjonariuszem Zarządu Wywiadu Urzędu Ochrony Państwa (1990–2002), od 2002 do śmierci w Agencji Wywiadu, zaś podczas drogi zawodowej realizował zadania wywiadowcze z pozycji dyplomatycznej. Według ustaleń Piotra Woyciechowskiego Kazana był funkcjonariuszem wywiadu Służby Bezpieczeństwa, działającym pod nazwiskiem legalizacyjnym "Mariusz Czarski", po 1989 działał pod przykryciem w MSZ. Był oficerem w stopniu podpułkownika Agencji Wywiadu. Pośmiertnie awansowany do stopnia pułkownika Agencji Wywiadu. 
W 2017 informacje, że Kazana był polskim oficerem wywiadu ostatecznie potwierdził Instytut Pamięci Narodowej poprzez odtajnienie na mocy ustawy o IPN, zbioru zastrzeżonego zawierającego materiały służb specjalnych PRL.
Upamiętnienie.
W 2010 roku powstała Fundacja Imienia Mariusza Kazany, której głównym celem jest budowanie pozytywnego wizerunku Polski poprzez popularyzowanie kultury i sztuki w kraju i za granicą. Promocja polskiej kultury i sztuki w środowisku dyplomatów. Utrwalanie i rozpowszechnianie wiedzy o działalności i osobie Mariusza Kazany Dyrektora Protokołu Dyplomatycznego Ministerstwa Spraw Zagranicznych. Fundacja, z siedzibą w Warszawie, powstała z inicjatywy żony Mariusza Kazany, Barbary Kazany, oraz jego córki, Justyny Kazany.
16 listopada 2010 roku Minister Spraw Zagranicznych Radosław Sikorski nadał Mariuszowi Kazanie pośmiertnie stopień dyplomatyczny ambasadora tytularnego.
24 listopada 2010 w "Galerii u Dyplomatów", znajdującej się w Protokole Dyplomatycznym MSZ, odsłonięto tablicę pamiątkową poświęconą Mariuszowi Kazanie.
8 marca 2011 Minister Spraw Zagranicznych Radosław Sikorski ustanowił nagrodę im. Mariusza Kazany, nadawaną kierownikom placówek zagranicznych za szczególny wkład w promowanie wizerunku RP za granicą poprzez wykazywanie szczególnej troski o zachowanie wysokich standardów estetycznych kierowanej placówki zagranicznej.

</doc>
<doc id="1950259" url="https://pl.wikipedia.org/wiki?curid=1950259" title="Plateaux">
Plateaux



</doc>
<doc id="1950261" url="https://pl.wikipedia.org/wiki?curid=1950261" title="Trauer-Ode">
Trauer-Ode



</doc>
<doc id="1950262" url="https://pl.wikipedia.org/wiki?curid=1950262" title="Hławiczka">
Hławiczka



</doc>
<doc id="1950266" url="https://pl.wikipedia.org/wiki?curid=1950266" title="Arthur Mercante">
Arthur Mercante

Arthur Mercante Sr. (ur. 27 stycznia 1920, zm. 10 kwietnia 2010) − amerykański międzynarodowy sędzia pięściarski.
W młodości amatorsko boksował. Podczas II wojny światowej służył w marynarce wojennej, jego dowódcą był zawodowy mistrz świata wagi ciężkiej Gene Tunney.
Zawodowym sędzią ringowym był od 1954 do 2001 roku. Sędziował wiele walk o mistrzostwo świata, w tym tzw. "walkę stulecia" pomiędzy Muhammadem Ali a Joem Frazierem z 8 marca 1971 roku. W 1995 roku wpisano go do Międzynarodowej Galerii Sław Boksu (IBHOF). W 2006 roku zostały wydane jego wspomnienia pt. "Inside the Ropes".

</doc>
<doc id="1950267" url="https://pl.wikipedia.org/wiki?curid=1950267" title="Timothy Toroitich">
Timothy Toroitich

Timothy Toroitich (ur. 10 października 1991 w Bukwo) – ugandyjski lekkoatleta specjalizujący się w biegach długich.
Pięć razy startował w przełajowych mistrzostwach świata. W 2010 roku wywalczył brązowy medal w rywalizacji drużynowej juniorów, a siedem lat później stanął na najniższym stopniu podium w drużynie seniorów. 

</doc>
<doc id="1950269" url="https://pl.wikipedia.org/wiki?curid=1950269" title="Tuczno (jezioro w powiecie międzychodzkim)">
Tuczno (jezioro w powiecie międzychodzkim)

Jezioro Tuczno – jezioro rynnowe w woj. wielkopolskim, w powiecie międzychodzkim, w gminie Międzychód, położone we wsi Gorzycko leżące na terenie Pojezierza Poznańskiego.
Dane morfometryczne.
Powierzchnia zwierciadła wody jeziora wynosi od 50,5 ha, przez 51,9 ha lub około 60 ha do 60,26 ha
Średnia głębokość jeziora wynosi 15,7 m, natomiast głębokość maksymalna 37,8 m.
W roku 2006 jezioro zaliczono do II klasy czystości i II kategorii podatności na degradację podobne wyniki otrzymano w oparciu o badania przeprowadzone w 1997 roku.

</doc>
<doc id="1950270" url="https://pl.wikipedia.org/wiki?curid=1950270" title="Kotlina Zajsańska">
Kotlina Zajsańska

Kotlina Zajsańska (; kaz.: Зайсан қазан шұңқыры; "Zajsan kazan szungkyry"; ros.: Зайсанская котловина; "Zajsanskaja kotłowina") – kotlina śródgórska w Chinach i Kazachstanie, ograniczona od północy południową częścią Ałtaju oraz pasmami Tarbagataj i Saur od południa. Najniżej położonym punktem kotliny jest jezioro Zajsan (370 m n.p.m.), najwyżej położone punkty znajdują się na wysokości 900–1000 m n.p.m. Kotlina zbudowana jest z kenozoicznych piasków rzecznych i jeziornych oraz gliny. Dominuje krajobraz półpustynny. Wody rzek spływających z okolicznych gór są używane do nawadniania pól uprawnych. W delcie Czarnego Irtyszu występują pastwiska i lasy łęgowe.

</doc>
<doc id="1950271" url="https://pl.wikipedia.org/wiki?curid=1950271" title="Aleksander Maliszewski (muzyk)">
Aleksander Maliszewski (muzyk)

Aleksander Maliszewski (ur. 11 kwietnia 1952 w Poznaniu) – polski muzyk: kompozytor, aranżer, dyrygent, puzonista, pianista. Początek jego kariery miał miejsce w końcówce lat 70. Jest założycielem i dyrygentem orkiestry Alex Band.
Studiował w Państwowej Wyższej Szkole Muzycznej w Poznaniu w klasie puzonu. Grał w zespołach akompaniujących solistom Estrady Poznańskiej, następnie w zespole J. Miliana.
Sylwetka Aleksandra Maliszewskiego.
Zainteresowanie muzyką przyszło dość wcześnie, bo w wieku 6 lat na obozie wakacyjnym w Dusznikach-Zdroju. Miał tam pierwszy kontakt z fortepianem. Po powrocie do Poznania, za namową kadry kolonijnej, rodzice Aleksandra posłali go do szkoły muzycznej. Zarówno ojciec, jak i brat Aleksandra Maliszewskiego również zawodowo związani byli z muzyką.
Po siedmiu latach podstawowej szkoły muzycznej kontynuował naukę w Liceum Muzycznym w Poznaniu, wówczas mieszczącym się na ul. Głogowskiej. Trafił do klasy puzonu – pedagodzy z tej szkoły uznali, że ma do tego predyspozycje. Jednocześnie nie zrezygnował z gry na fortepianie. Po ukończeniu liceum studiował na Wydziale Instrumentalnym Poznańskiej Wyższej Szkoły Muzycznej.
17 stycznia 1975 roku został jednym z laureatów VI Ogólnopolskiej Giełdy Piosenek w Lublinie. Jury, któremu przewodniczył szef Naczelnej Redakcji Rozrywki TV Zbigniew Adriański, przyznało główną nagrodę utworowi „Zimowy pejzaż z kwiatami”. Autorem tekstu był kierownik poznańskiej Estrady Jan Kazimierz Łojan, muzykę skomponował Aleksander Maliszewski, piosenkę śpiewała Magdalena Bielecka ze Studia Sztuki Estradowej. W tym samym roku na Ogólnopolskim Konkursie Młodych Puzonistów w Pabianicach wraz z Waldemarem Świergielem Aleksander Maliszewski zajął ex aequo drugie miejsce. Wówczas laureat konkursu był studentem już trzeciego roku Poznańskiej Wyższej Szkoły Muzycznej, uczniem profesora Czajki. Wtedy już też komponował utwory, m.in. dla Urszuli Sipińskiej – np. „Malowane czasy” i „Fortepian”.
Utwór „Nigdy w piątek” skomponowany przez Maliszewskiego został zakwalifikowany do festiwalu piosenki World Popular Song Festiwal – 75 w Tokio. Utwór wybrany został przez jury do finału jako jedna z 46 piosenek spośród 2500 nadesłanych z całego świata. Piosenkę zaśpiewała Magdalena Bielecka. O wrażeniach po wyjeździe do Japonii kompozytor mówił:
Granie muzyki rozrywkowej na przełomie lat 60. do końca lat 80. XX wieku kojarzone było przez wielu z rewolucją seksualną, która wówczas ogarnęła Amerykę. Czas zakazów i nakazów A. Maliszewski wspomina tak:
Artysta grywał w orkiestrach muzyki rozrywkowej, między innymi w zespole Jerzego Miliana, z którym koncentrował po kraju, akompaniując Urszuli Sipińskiej czy Andrzejowi Dąbrowskiemu. Grał również w zespole Krzysztofa Sadowskiego, który jeździł po kraju z koncertami wraz ze Zdzisławą Sośnicką.
Następnym zrealizowanym pomysłem był zespół muzyki rozrywkowej „Ergo Band”, którego Aleksander Maliszewskim stał się współtwórcą. Solistką była Grażyna Łobaszewska. W jego skład wchodzili muzycy:
Działalność i największa świetność Ergo Bandu przypada na rok 1975. Zespół czerpał wzorce z takich zespołów zagranicznych jak Earth, Wind &amp; Fire czy Blood, Sweat and Tears. Był to dość nowatorski pomysł jak na tamte czasy. Muzyka była bliska temu, co w amerykańskiej muzyce określa się brzmieniem filadelfijskim. Zespół nie zakładał sobie żelaznego gorsetu, kiedy interpretował światowe standardy muzyczne. Brzmienie to było oparte na muzyce funk ocieplonej przez smyczkowe aranżacje i wysokie partie wokalne.
Te doświadczenia muzyczne poprzedziły powstanie Alex Bandu. Aleksander Maliszewski wspomina ten czas w taki sposób:
W roku 1976 Maliszewski podjął starania w kierunku utworzenia orkiestry przy Poznańskim Ośrodku Radia i Telewizji. Kierownictwo nad nią potem powierzono Zbigniewowi Górnemu. Wydarzenie to sam Maliszewski nazwał ciosem, ale takim, który uczy pokory i motywuje podwójnie do dalszego działania.
Kolejnym przystankiem w pracy zawodowej była Poznańska Estrada, gdzie Aleksander Maliszewski objął stanowisko najpierw konsultanta muzycznego, a potem kierownika. Jego głównym zadaniem było dbanie o poziom artystyczny imprez organizowanych przez Estradę Poznańską, jak i koordynacja pracy nad Studiem Sztuki Estradowej, w której młodzi adepci zdobywali wiedzę z zakresu emisji głosu, solfeżu, harmonii i wizerunku scenicznego. Działał tam m.in. chór Vist pod kierunkiem Macieja Szymańskiego, z którego pochodzili rozpoczynający swoją karierę Małgorzata Ostrowska, Wanda Kwietniewska i Grzegorz Stróżniak.
W marcu 1979 roku dyrektor Poznańskiej Estrady, Stanisław Nowotny, zaproponował Maliszewskiemu utworzenie autorskiej orkiestry. Dał mu dwa miesiące na założenie zespołu, znalezienie muzyków i przygotowanie koncertu z okazji Poznańskiej Wiosny Estradowej. Były to koncerty estradowe prezentowane przez wszystkie państwa bloku wschodniego na terenach poznańskich hal targowych. W pierwszej części koncertu wystąpił Alex Band, natomiast drugą część wypełnił wokalny zespół VOX, dla którego to był również debiut estradowy.
Występ zapoczątkował działania własnej, autorskiej orkiestry Aleksandra Maliszewskiego, składającej się z 20 muzyków. W momencie powstania Alex Bandu Aleksander Maliszewski stał się dyrygentem, choć na dobrą sprawę uczył się sam. Sam wielokrotnie podkreśla, że nie miał konkretnych wzorców do naśladowania. Stworzył własny styl dyrygowania, który obecnie jest naśladowany przez kolejne pokolenia.
Szybko Alex Band zyskał popularność i dostawał propozycje z kraju i zagranicy. Aleksander Maliszewski został zaangażowany do funkcji kierownika muzycznego na festiwalach w Opolu i Sopocie. Oprócz akompaniamentów orkiestra realizowała nagrania studyjne z piosenkarzami. O muzyce, którą grał Alex Band mówiło się najczęściej, że jest to elektroniczny rock-jazz wsparty najlepszą „blachą” w Polsce. Mateusz Święcicki pisał o nim tak:
Nagrody muzyczne.
W latach 1975–1985 Aleksander Maliszewski nagrał ponad 100 utworów instrumentalnych. Były one umieszczone m.in. na pięciu płytach długogrających. Uznany został w plebiscycie Studia Gama aranżerem roku 1979. W tym samym roku otrzymał nagrodę pisma Non Stop za całokształt działalności artystycznej i za osiągnięcia w dziedzinie współczesnej muzyki rozrywkowej w kompozycji i aranżacjach. Prowadzony przez niego Alex Band był pierwszy w kategorii big-bandu w roku 1983 i 1985 w ankietach Jazz Forum.
W roku 1986 Aleksander Maliszewski został laureatem Nagrody Artystycznej Młodych im. Stanisława Wyspiańskiego, ustanowionej przez Radę Ministrów. Była to nagroda I stopnia w kategorii estrady, za osiągnięcia w dziedzinie kompozycji i dyrygentury. Nagroda, jak sam podkreślał, nie była tylko i wyłącznie jego zasługą – była efektem pracy wspólnej i udział w niej mieli wszyscy muzycy z orkiestry.
Lata 80. dla orkiestry były już związane z częstymi wyjazdami poza granice kraju: 
Oprócz propozycji wyjazdów zagranicznych posypały się również nagrody w różnych częściach Europy: 
Od 1974 roku w Poznaniu przyznawało się medale wyróżniającym się młodym twórcom poznańskiego środowiska. Po otrzymaniu tejże nagrody tak mówił jej laureat:
Jego oryginalne kompozycje i aranżacje nagradzane były na wielu festiwalach krajowych i zagranicznych; m.in. „Nigdy w piątek” – zakwalifikowana do finału festiwalu Yamaha, „Pogrążona we śnie Natalia” i „Twarze” – nagrodzone na Krajowym Festiwalu Piosenki w Opolu, „Blue Box” – Grand Prix Międzynarodowego Festiwalu Piosenki w Sopocie.
Działalność Alex Bandu.
Nagrania.
Nagrań studyjnych w całym dorobku muzycznym Alex Bandu, jak i Aleksandra Maliszewskiego jako kompozytora, jest trzynaście.
W niewielkim odstępie czasowym pojawiły się dwie płyty Alex Bandu: „Zderzenie myśli” i „The Eccentric”. Krytycy muzyczni często podkreślali, że na przykładzie tych krążków da się zauważyć wymowny przykład ewolucji w orkiestrze. Nagrań dokonano w okresie październik – listopad 1979 roku (płyta „Zderzenie myśli”) oraz w czasie listopad-maj 1980 roku („The Eccentric”). Pierwsza płyta jest bliższa ostremu funky. Pojawiło się na niej coraz więcej brzmień eufonicznych, stonowanych, które nie odbiegają od muzycznych standardów światowych. Zostały tutaj mocno podkreślone instrumenty dęte, które stanowiły pewien rodzaj elektroniki.
Udział w nagraniu płyty „Zderzenie myśli” wzięli:
Na płycie znalazło się osiem kompozycji: "Hello Herbie", "Zderzenie myśli", "Łzy miłości", "Ajoka", "Czarna bestia", "Borel Fish", "Serce jesieni", "W kluczu basowym".
„The Eccentric” współtworzyli: Włodzimierz Wiński, Marian Napieralski, Waldemar Świergiel, Paweł Serafiński, Leszek Paszko, Jacek Nowak. Akustyka obydwu płyt jest dziełem Andrzeja Poniatowskiego.
Skład muzyczny drugiej płyty to: Andrzej Diering, Roman Dubiel i Ryszard Marchewa (tp), Marian Napieralski (tp, flugelhorn) Jerzy Mucha i Włodzimierz Wiński (ts), Piotr Piekielny (as,el), Leszek Paszko i Waldemar Świergiel (tb), Sławomir Korczyński i Jacek Nowak (gb), Jan Mazurek i Krzysztof Przybyłowicz (dr, percc.), Paweł Serafiński, Krzysztof Szachowski, Marek Walarowski (keyboards), Wiesław Wilczkiewicz (g), Aleksander Maliszewski (lider). Na tej płycie pojawiło się 6 nowych utworów: "Alone in Manhattan", "Morning Screw", "A drop of bitterness", "Spanish tears", "The sea sun", "An eys for an eye".
Eksperymentem nagraniowym był pomysł przygotowania programu sylwestrowego tzw. setką. Po raz pierwszy w poznańskim studio orkiestra nagrywała w całości. Jest to zdecydowanie trudniejsze niż przygotowywanie materiału muzycznego partiami. To zadanie ambitne, ale efekt zdecydowanie lepszy, ponieważ można utrzymać żywszą muzykę i w pełni wspólny dźwięk. W tamtym okresie tak pracowały szanujące się orkiestry na świecie. Zapis nagrania został wyemitowany w sylwestrową noc roku 1987, kiedy muzycy zagrali światowe przeboje, a w drugiej części wystąpili: Zdzisława Sośnicka, Krystyna Giżowska, Halina Frąckowiak, Zbigniew Wodecki, Krzysztof Krawczyk.
Koncerty.
Międzynarodowy Festiwal w Sopocie gościł Aleksandra Maliszewskiego kilkakrotnie. Koncerty z jego udziałem odbywały się w latach: 1984, 1985, 1986, 1987 i 1988, a po 5 latach przerwy pojawił się ponownie w roku 1995 i uczestniczył w tej imprezie jeszcze przez następne 4 lata. W większości z tych lat był kierownikiem muzycznym festiwalu, orkiestra towarzyszyła zarówno uczestnikom konkursów Grand Prix i o Bursztynowego Słowika, jak i pojawiającym się gwiazdom z kraju i świata. Do obowiązków kierownika muzycznego należało przesłuchanie taśm utworów zgłoszonych na konkurs, przygotowanie całego materiału, jak i kontakt z wykonawcami. Natomiast debiut Aleksandra Maliszewskiego na Międzynarodowym Festiwalu w Sopocie nastąpił dużo wcześniej, bo już w roku 1977, kiedy to grał na keyboardzie w orkiestrze Zbigniewa Górnego.
Podczas debiutu jako dyrygenta na festiwalu sopockim w 1984 r. oprócz Alex Bandu pojawiła się również orkiestra Jerzego Miliana. Do chwili pojawienia się Aleksandra Maliszewskiego w Operze Leśnej zwykle na festiwal zapraszane były dwie orkiestry, ze względu na ogrom pracy – chodziło o przygotowanie około 100 piosenek. Wymagało to od muzyków ciężkiej pracy, wielogodzinnych prób i przygotowań. Aleksander Maliszewski podjął się zorganizowania tego festiwalu muzycznego sam ze swoją orkiestrą. Bywały lata, że z okazji festiwalu zespół liczył nawet i do 50 osób – większy skład sekcji dętej oraz sekcja smyczkowa. Po Sopocie 1985 roku tak wspominany jest Alex Band: "Piosenkarzom usta nie zamykają się od komplementów, że mają do czynienia z muzykami na tak profesjonalnym poziomie".
Po sopockim festiwalu w roku 1985, kiedy główną nagrodę zdobyła szwedzka grupa Herrey’s, Aleksander Maliszewski wraz z orkiestrą towarzyszył im podczas tournée po Polsce.
Oprócz oprawy muzycznej w Sopocie Maliszewski wraz z orkiestrą pojawiał się na festiwalach w Opolu, Monte Carlo, Dreźnie, Karlshamn (rok 1988 i lata 2000–2008).
O swojej pracy i sukcesach muzycznych jako dyrygenta Maliszewski mówi tak:
Z okazji 20-lecia działalności Alex Bandu odbył się koncert w Auli Uniwersyteckiej w Poznaniu, podczas którego zaśpiewała duża większość współpracujących z muzykiem artystów. Pojawili się Ryszard Rynkowski, Andrzej Piaseczny, Beata Kozidrak, Grzegorz Markowski, Zbigniew Wodecki, Eleni, Zdzisława Sośnicka, Marek Gasztecki, duet skrzypcowy Space Violin, Zindy oraz chór „Polskie Słowiki”. Jubilat dobierając gości na ten koncert skupiał się na jednym, głównym argumencie, aby na scenie pojawili się muzycy różnych pokoleń, gatunków, osobowości. 
Kompozytor, twórca piosenek oraz muzyki instrumentalnej.
Na festiwalu w Opolu w roku 1978 Aleksander Maliszewski zdobył Grand Prix premier za utwór "Pogrążona we śnie Natalia" w wykonaniu Krzysztofa Krawczyka oraz III nagrodę za piosenkę "Zwierciadło czasu" zaśpiewaną przez Grażynę Łobaszewską.
Na Międzynarodowym Festiwalu Piosenki Sopot 1984 otrzymał Grand Prix za "Blue Box" w wykonaniu Krystyny Giżowskiej. II nagrodę otrzymał za kompozycję "Mamy po 20 lat" w wykonaniu Haliny Benedyk na festiwalu opolskim w roku 1987. Była to także Piosenka Roku w plebiscycie Polskiego Radia.
Znaczące były również przeboje jakie zostały wylansowane przez Polskie Radio wylansowało następujące przeboje: "Za tobą pójdę jak na bal" – Krzysztof Krawczyk, "Z wielkiej nieśmiałości" – Bogusław Mec, "Samba bez butów" – Hanna Banaszak, "Mój człowiek" – Edyta Geppert, "Smutek pustych plaż" – Grażyna Łobaszewska.
Aleksander Maliszewski w bardzo małym stopniu daje się poznać swojej publiczności jako autor piosenek; jak sam potwierdza i podkreśla, jego piosenki są trudne muzycznie i jest ich niewiele:
 Jest kompozytorem wielu utworów instrumentalnych, do których między innymi należą: "Milcząca dziewczyna", "Bieg z puzonem", "Pokusa", "Sentymentalna", "Poślizg", "Straight on", "Poczułem bluesa", "Salon gier", "Jestem". Doskonale w latach 70. rozwijała się sprzedaż muzyki instrumentalnej rozprowadzanej przez Agencję Autorską. Płyty z muzyką Aleksandra Maliszewskiego pojawiły się obok takich nazwisk jak: J. Milian, A. Minkacz, J. Malinowski, L. Bogdanowicz, T. Klimondy, P. Kałużny. Jest autorem kompozycji – muzyki do spektakli teatralnych: "Staroświecka komedia" i "Śnieg".
Utwór "Pokusa" znalazł się w 2008 roku na ścieżce dźwiękowej do gry Grand Theft Auto IV jako część audycji radia FusionFM.
W 2008 roku napisał muzykę do filmu biograficznego o Stefanie Norblinie. Film dostał pierwszą nagrodę na światowym festiwalu filmów dokumentalnych w Nowym Jorku.
W jego dorobku jest około 250 utworów i piosenek nagranych na potrzeby polskiego radia i telewizji.
Aranżer.
Pierwsze aranżacje Aleksander Maliszewskie pisał pod okiem Jerzego Miliana i robił to dla jego orkiestry. Działo się to jeszcze podczas studiów na Akademii Muzycznej. Natomiast uznanie wśród krytyków i środowiska muzycznego za aranżacje pojawiło się bardzo szybko, bo już podczas działalności grupy Ergo Band. W roku 1975 zespół towarzyszył Urszuli Sipińskiej podczas festiwalu w Sopocie. Pisano o tym tak:
Orkiestra Aleksandra Maliszewskiego dzięki jego autorskim aranżacjom miała swoje niepowtarzalne brzmienie. Wypracował rozpoznawalne dźwięki. Hity światowe nagrane przez Alex Band w latach 80. pamiętane są do dziś. Aranżacje od zawsze była mocną stroną muzyka, dbał i dba o nie wyjątkowo.
Jako aranżer Aleksander Maliszewski współpracował ze Zdzisławą Sośnicką przy płycie „Realia”. Piosenkarka wierzyła, że pomimo trudnych warunków nagraniowych, nagrywania w okrojonym składzie muzycznym, bez instrumentów smyczkowych i dętych, będzie to dobry materiał muzyczny. Tak też się stało:
Twórca Alex Bandu nie zamyka się wyłącznie na muzykę rozrywkową, pisząc aranże. W 1992 podjął się udziału w koncercie zorganizowanym przez Filharmonię w Poznaniu. Mozart, Czajkowski, Beethoven, Grieg, Sibelius, Haydn, Gershwin zabrzmieli we współczesnej big-bandowej aranżacji.
Zupełnie innym doświadczeniem była płyta „Dajmy dzieciom uśmiech” z roku 1997 nagrywana z Haliną Benedyk. Autorska muzyka nagrana była na instrumentach elektronicznych we własnym studiu.
Dużo aranżacji powstawało na potrzeby festiwali, w których Aleksander Maliszewski brał udział. Aranże pisał m.in. dla takich artystów jak: Zbigniew Wodecki, Ryszard Rynkowski, Andrzej Piaseczny, Monika Brodka, Ewelina Flinta, Łukasz Zagrobelny, Ewa Bem, Patrycja Markowska, Grzegorz Markowski, Hanna Banaszak, Stachursky, Irena Santor, Halina Kunicka, zespół Vox, Krystyna Giżowska, Krzysztof Krawczyk, Halina Benedyk, Grażyna Łobaszewska, Piotr Schulz, Wojciech Skowroński, Space Violin, Beata Kozidrak, Maciej Miecznikowski, Marco Antonelli, Eleni.
Dyskografia.
Płyty w porządku chronologicznym:

</doc>
<doc id="1950272" url="https://pl.wikipedia.org/wiki?curid=1950272" title="Ildar Magdeev">
Ildar Magdeev

Ildar Magdeev (ur. 11 kwietnia 1984) – uzbecki piłkarz grający na pozycji pomocnika.
Kariera klubowa.
Karierę piłkarską Magdeev rozpoczął w klubie FK Buchara. W 2002 roku zadebiutował w jego barwach w pierwszej lidze uzbeckiej. W Bucharze grał przez 2,5 roku. W połowie 2002 roku przeszedł do Paxtakoru Taszkent i w tamtym roku został z nim po raz pierwszy w karierze mistrzem kraju. Zdobył też Puchar Uzbekistanu. Od 2003 do 2007 roku jeszcze pięciokrotnie z rzędu wywalczył z Paxtakorem tytuł mistrzowski. W latach 2003, 2004, 2005, 2006, 2007 i 2009 zdobył sześć pucharów kraju.
Kariera reprezentacyjna.
W reprezentacji Uzbekistanu Magdeev zadebiutował 21 sierpnia 2002 w przegranym 0:2 towarzyskim spotkaniu z Azerbejdżanem. W 2004 roku wystąpił we 2 meczach Pucharu Azji 2004: z Turkmenistanem (1:0) i ćwierćfinale z Bahrajnem (2:2, k. 3:4). W 2007 roku został powołany przez selekcjonera Raufa Inileyeva do kadry na Puchar Azji 2007, ale nie rozegrał tam żadnego spotkania.

</doc>
<doc id="1950274" url="https://pl.wikipedia.org/wiki?curid=1950274" title="Flight Data Recorder">
Flight Data Recorder



</doc>
<doc id="1950276" url="https://pl.wikipedia.org/wiki?curid=1950276" title="Simca 1000">
Simca 1000

Simca 1000 - kompaktowy samochód osobowy produkowany przez francuską firmę Simca w latach 1961-1978. Dostępny jako 4-drzwiowy sedan. Do napędu samochodu używano silników OHV R4. Moc przenoszona była na oś tylną poprzez 4-biegową manualną skrzynię biegów.

</doc>
<doc id="1950277" url="https://pl.wikipedia.org/wiki?curid=1950277" title="Mistrzostwa Świata w Łyżwiarstwie Szybkim w Wieloboju 1986">
Mistrzostwa Świata w Łyżwiarstwie Szybkim w Wieloboju 1986

80. mistrzostwa świata w łyżwiarstwie szybkim w wieloboju odbyły się w dniach 15–16 lutego 1986 roku w RFN, w Inzell. Zawodnicy startowali na naturalnym torze na Stadionie im. Ludwiga Schwabla po raz drugi (wcześniej w 1974). Łyżwiarze startowali na czterech dystansach: 500 m, 1500 m, 5000 m, 10 000 m. Po raz drugi z rzędu najlepszy był reprezentant Holandii, Hein Vergeer. Norweg Geir Karlstad ustanowił rekord świata na 10 000 m. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 10 000 m awansowała tylko najlepsza 16-tka po trzech dystansach.
Uczestnicy.
W zawodach wzięło udział 37 łyżwiarzy z 20 krajów. Wszyscy zostali sklasyfikowani.

</doc>
<doc id="1950278" url="https://pl.wikipedia.org/wiki?curid=1950278" title="AT&amp;T Stadium">
AT&amp;T Stadium

AT&amp;T Stadium, wcześniej Cowboys Stadium – stadion sportowy położony w amerykańskim mieście Arlington w stanie Teksas. Stadion został zbudowany w 2009 roku, maksymalna pojemność wynosi obecnie 80,000 widzów. Miejsce Wrestlemanii 32, która odbyła się w 2016 roku.

</doc>
<doc id="1950285" url="https://pl.wikipedia.org/wiki?curid=1950285" title="Metylomorfina">
Metylomorfina



</doc>
<doc id="1950286" url="https://pl.wikipedia.org/wiki?curid=1950286" title="Ołeh Moczulak">
Ołeh Moczulak

Ołeh Łeonidowycz Moczulak, ukr. Олег Леонідович Мочуляк, ros. Олег Леонидович Мочуляк, "Oleg Leonidowicz Moczulak" (ur. 27 września 1974 w Odessie) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek SDJuSzOR Czornomoreć Odessa. Pierwszy trener O.W.Halicki. W 1991 rozpoczął karierę piłkarską w miejscowym Czornomorcu, do którego często powracał. Innymi profesjonalnymi klubami w jego bogatej karierze byli zespoły ukraińskie Nywa Tarnopol, SK Odessa i Tawrija Symferopol, rosyjskie Urałmasz Jekaterynburg, Gazowik-Gazprom Iżewsk i Urałan Elista, kazachskie FK Taraz, FK Atyrau i Żenis Astana, mołdawski Zimbru Kiszyniów oraz uzbecki FK Buchara. Oprócz tego występował w amatorskich drużynach Odessy takich jak Rybak-Dorożnyk, Syhnał, IRIK, Iwan i Digital. Rozegrał 3 gry w składzie Urałmaszu w Pucharze Intertoto w 1996 oraz 2 gry w składzie Zimru w Pucharze UEFA w sezonie 2002/03. Latem 2009 powrócił do Ukrainy, gdzie broni barw klubu Dnister Owidiopol.
Kariera reprezentacyjna.
Występował w młodzieżowej reprezentacji Ukrainy, w której w latach 1993-1994 rozegrał 5 meczów i strzelił jedną bramkę.

</doc>
<doc id="1950288" url="https://pl.wikipedia.org/wiki?curid=1950288" title="Ikboljon Akramov">
Ikboljon Akramov

Ikboljon Akramov (ur. 10 października 1982) – uzbecki piłkarz grający na pozycji pomocnika.
Kariera klubowa.
Karierę piłkarską Akramov rozpoczął w klubie Neftchi Fergana. W 2001 roku zadebiutował w jego barwach w pierwszej lidze uzbeckiej. W debiutanckim sezonie wywalczył z Neftchi mistrzostwo kraju, piąte w historii klubu. Od czasu debiutu gra w podstawowym składzie Neftchi.
Kariera reprezentacyjna.
W reprezentacji Uzbekistanu Akramov zadebiutował w 2007 roku. W tym samym roku został powołany przez selekcjonera Raufa Inileyeva do kadry na Puchar Azji 2007, ale nie rozegrał tam żadnego spotkania.

</doc>
<doc id="1950289" url="https://pl.wikipedia.org/wiki?curid=1950289" title="Edith Zimmermann">
Edith Zimmermann

Edith Zimmermann-Rhomberg (ur. 1 listopada 1941 w Lech) – austriacka narciarka alpejska, wicemistrzyni olimpijska oraz dwukrotna medalistka mistrzostw świata.
Kariera.
Pierwszy sukces w karierze osiągnęła w 1960 roku, kiedy zdobyła mistrzostwo Austrii juniorów w kombinacji. Rok później dołączyła do reprezentacji narodowej, jednak na mistrzostwach świata w Chamonix w 1962 roku była tylko rezerwową. Największy sukces osiągnęła w 1964 roku, kiedy podczas igrzysk olimpijskich w Innsbrucku wywalczyła srebrny medal w zjeździe. W zawodach tych rozdzieliła na podium dwie rodaczki: Christl Haas oraz Traudl Hecher. Był to pierwszy przypadek, kiedy w olimpijskiej rywalizacji kobiet w narciarstwie alpejskim całe podium zajęły reprezentantki jednego kraju (w rywalizacji mężczyzn podczas ZIO 1956 Austriacy dokonali tego w gigancie). Na tej samej imprezie była także szósta w gigancie oraz piąta w slalomie. Igrzyska w Innsbrucku były równocześnie mistrzostwami świata, jednak kombinację rozgrywano tylko w ramach drugiej z tych imprez. W konkurencji tej Zimmermann wywalczyła brązowy medal, ulegając tylko Francuzce Marielle Goitschel oraz ponownie Christl Haas.
Ponadto Zimmermann wygrała giganta w ramach zawodów Arlberg-Kandahar w Garmisch-Partenkirchen w 1964 roku oraz ramach zawodów SDS-Rennen w Grindelwald rok później. Kilkakrotnie zdobywała medale mistrzostw kraju, w tym złote w slalomie i kombinacji w 1965 roku. Nigdy nie wystartowała w zawodach Pucharu Świata. W 1966 roku zakończyła karierę.
Jej siostra, Heidi Zimmermann, również uprawiała narciarstwo alpejskie.

</doc>
<doc id="1950291" url="https://pl.wikipedia.org/wiki?curid=1950291" title="LMP – Węgierska Partia Zielonych">
LMP – Węgierska Partia Zielonych

LMP – Węgierska Partia Zielonych (, LMP) – węgierska partia polityczna powstała w 2009 roku jako Polityka Może Być Inna ().
Historia.
Ugrupowanie zostało powołane do życia 26 lutego 2009 roku. Opowiada się za ochroną środowiska oraz zrównoważonym rozwojem, walką z korupcją, większą partycypacją społeczeństwa w decyzjach politycznych, odrzucając – jej zdaniem – przestarzały i nieadekwatny podział na lewicę (socjalistów i liberałów) oraz prawicę (Fidesz).
Liderami partii są: János Kendernay i Erzsébet Schmuck. Ugrupowanie należy do Europejskiej Partii Zielonych.
W wyborach do Parlamentu Europejskiego 2009 partia uzyskała 2,61% głosów. W wyborach parlamentarnych w 2010 zapewniła sobie 16 miejsc w 386-osobowym Zgromadzeniu Narodowym, zdobywając ok. 7,5% poparcia. W wyborach parlamentarnych w 2014 zdobyła 5,3% głosów, co dało jej 5 miejsc w 199-osobowym Zgromadzeniu Narodowym. W wyborach parlamentarnych w 2018 partia zdobyła 7,06% głosów. W wyborach do Parlamentu Europejskiego w 2019 partia uzyskała 2,18% głosów.

</doc>
<doc id="1950293" url="https://pl.wikipedia.org/wiki?curid=1950293" title="Barcelona Ladies Open 2010">
Barcelona Ladies Open 2010

Barcelona Ladies Open 2010 – tenisowy turniej WTA kategorii WTA International Series w sezonie 2010 z cyklu Barcelona Ladies Open rozgrywany w dniach 12–18 kwietnia 2010 roku w Barcelonie na kortach ceglanych o puli nagród wynoszącej 220 000 dolarów amerykańskich.

</doc>
<doc id="1950294" url="https://pl.wikipedia.org/wiki?curid=1950294" title="Lubiwiec (jezioro)">
Lubiwiec (jezioro)

Lubiwiec – jezioro morenowe w woj. wielkopolskim, w powiecie międzychodzkim, w gminie Międzychód, położone w obrębie sołectwa Kolno, na pograniczu gminy Międzychód i Kwilcz oraz 3 wsi: Kolna, Prusima i Popowa, na terenie Pojezierza Poznańskiego.

</doc>
<doc id="1950295" url="https://pl.wikipedia.org/wiki?curid=1950295" title="Thomas Ayeko">
Thomas Ayeko

Thomas Ayeko (ur. 10 lutego 1992 w Kapworosoi) – ugandyjski lekkoatleta specjalizujący się w biegach długich.
W 2010 roku wywalczył brąz w drużynie juniorów oraz zajął 18. miejsce w indywidualnym biegu juniorów podczas przełajowych mistrzostw świata. Rok później – także w gronie juniorów – zdobył srebro indywidualnie i brąz w drużynie podczas kolejnej edycji światowego czempionatu w przełajach. Dwukrotny brązowy medalista mistrzostw Afryki juniorów w biegach na 5000 i 10 000 metrów (2011). W 2012 roku zajął 16. lokatę w biegu na 10 000 metrów podczas igrzysk olimpijskich w Londynie. Rok później był 11. na mistrzostwach świata w Moskwie. Srebrny medalista mistrzostw Afryki w biegu na przełaj (2014).

</doc>
<doc id="1950299" url="https://pl.wikipedia.org/wiki?curid=1950299" title="Fernando Salazar">
Fernando Salazar

Fernando „Pollo” Salazar Lomelí (ur. 13 lipca 1979 w Guadalajarze) – meksykański piłkarz występujący na pozycji prawego obrońcy.
Kariera klubowa.
Salazar pochodzi z miasta Guadalajara i jest wychowankiem akademii juniorskiej tamtejszego zespołu Club Atlas. Do seniorskiej drużyny został włączony jako dziewiętnastolatek przez szkoleniowca Ricardo Lavolpe i w meksykańskiej Primera División zadebiutował 20 marca 1999 w wygranym 1:0 spotkaniu z Tigres UANL. Już w swoim premierowym sezonie, Verano 1999, zdobył ze swoją drużyną tytuł wicemistrza Meksyku, jednak pozostawał wówczas wyłącznie rezerwowym ekipy. Pewne miejsce w wyjściowej jedenastce wywalczył sobie dopiero kilka miesięcy później. Pierwszą bramkę w najwyższej klasie rozgrywkowej strzelił 26 lutego 2000 w wygranych 3:1 derbach miasta z Chivas. W styczniu 2001 udał się na półroczne wypożyczenie do Deportivo Toluca, gdzie również miał niepodważalne miejsce w wyjściowej jedenastce. Po powrocie do Atlasu nie zdołał jednak odnieść żadnego sukcesu mimo regularnej gry w wyjściowej jedenastce. Ogółem barwy tego klubu reprezentował przez niemal sześć lat, zdobywając sześć goli w 168 ligowych meczach.
Wiosną 2005 Salazar został zawodnikiem drużyny CF Pachuca. Tam od razu został kluczowym punktem linii defensywy i już po upływie roku, podczas wiosennego sezonu Clausura 2006, zdobył z tym zespołem mistrzostwo Meksyku. W tym samym roku zajął również z Pachucą drugie miejsce w superpucharze kraju, Campeón de Campeones, a także triumfował w południowoamerykańskich rozgrywkach Copa Sudamericana. W sezonie Clausura 2007 wywalczył z ekipą prowadzoną przez Enrique Mezę kolejny, drugi już tytuł mistrza kraju, a w tym samym roku zajął też drugie miejsce w Recopa Sudamericana, wygrał rozgrywki SuperLigi, triumfując również w najbardziej prestiżowym turnieju północnoamerykańskiego kontynentu, Pucharze Mistrzów CONCACAF. Dzięki temu jego drużyna mogła wziąć udział w Klubowych Mistrzostwach Świata, gdzie jednak odpadła już w ćwierćfinale, zajmując przedostatnie, szóste miejsce. W 2008 roku powtórzył za to jeden z sukcesów sprzed dwunastu miesięcy, po raz drugi zdobywając Puchar Mistrzów CONCACAF.
Latem 2008 Salazar przeszedł do klubu Monarcas Morelia, gdzie od razu wywalczył sobie pewne miejsce w wyjściowej jedenastce. Pierwszy i zarazem jedyny sukces z tą drużyną odniósł w 2010 roku, kiedy to już po raz drugi w karierze triumfował w rozgrywkach SuperLigi. Mocną pozycję w linii defensywy stracił dopiero jesienią 2010 na rzecz Enrique Péreza, wobec czego w styczniu 2011 udał się na półroczne wypożyczenie do zespołu Club Necaxa z siedzibą w mieście Aguascalientes. Tam, mimo regularnych występów, na koniec sezonu 2010/2011 spadł jednak z ekipą do drugiej ligi meksykańskiej. Bezpośrednio po tym został wypożyczony po raz kolejny, tym razem na dwanaście miesięcy do drugoligowego Club León, z którym zdominował rozgrywki Liga de Ascenso i na koniec sezonu 2011/2012 pomógł temu zespołowi w powrocie do najwyższej klasy rozgrywkowej po dziesięciu latach nieobecności.
Kariera reprezentacyjna.
W 2003 roku Salazar został powołany przez selekcjonera Ricardo Lavolpe na Złoty Puchar CONCACAF. Właśnie podczas tego turnieju zadebiutował w seniorskiej reprezentacji Meksyku, 13 lipca w wygranym 1:0 meczu fazy grupowej z Brazylią. W rozgrywkach Złotego Pucharu pełnił funkcję podstawowego piłkarza zespołu, rozgrywając wszystkie pięć spotkań bez zdobyczy bramkowej, zaś jego drużyna triumfowała ostatecznie podczas tej imprezy. On sam później występował już wyłącznie w meczach towarzyskich, a swój bilans w barwach narodowych zamknął na dziewięciu rozegranych konfrontacjach, ani razu nie wpisując się na listę strzelców.

</doc>
<doc id="1950301" url="https://pl.wikipedia.org/wiki?curid=1950301" title="Lilija Nurutdinowa">
Lilija Nurutdinowa

Lilija Nurutdinowa (ros. Лилия Фоатовна Нурутдинова; ur. 20 września 1963 w mieście Nabierieżnyje Czełny) – rosyjska lekkoatletka reprezentująca również Związek Radziecki i Wspólnotę Niepodległych Państw, specjalizująca się w biegach średniodystansowych, dwukrotna medalistka igrzysk olimpijskich z 1992 r. z Barcelony: złota w sztafecie 4 x 400 metrów oraz srebrna w biegu na 800 metrów.

</doc>
<doc id="1950305" url="https://pl.wikipedia.org/wiki?curid=1950305" title="GTAIV">
GTAIV



</doc>
<doc id="1950306" url="https://pl.wikipedia.org/wiki?curid=1950306" title="Bоtir Qоrayev">
Bоtir Qоrayev

Bоtir Qоrayev (Ботир Қораев, ur. 8 kwietnia 1980) – uzbecki piłkarz grający na pozycji obrońcy.
Kariera klubowa.
Karierę piłkarską Qоrayev rozpoczął w klubie Nasaf Karszy. W 2000 roku zadebiutował w jego barwach w pierwszej lidze uzbeckiej. W latach 2000, 2001 i 2005 zajął z Nasafem 3. miejsce w lidze, a w 2003 roku wystąpił w finale Pucharu Uzbekistanu. W 2006 roku odszedł do Mash'alu Muborak, w którym grał do końca 2008 roku. Na początku 2009 roku wrócił do Nasafu Karszy.
Kariera reprezentacyjna.
W reprezentacji Uzbekistanu Qоrayev zadebiutował w 2007 roku. W tym samym roku został powołany przez selekcjonera Raufa Inileyeva do kadry na Puchar Azji 2007, ale nie rozegrał tam żadnego spotkania.

</doc>
<doc id="1950307" url="https://pl.wikipedia.org/wiki?curid=1950307" title="Reprezentacja Islandii w koszykówce mężczyzn">
Reprezentacja Islandii w koszykówce mężczyzn

Reprezentacja Islandii w koszykówce mężczyzn - drużyna, która reprezentuje Islandię w koszykówce mężczyzn. Za jej funkcjonowanie odpowiedzialny jest Islandzki Związek Koszykówki ("KKI"). Nigdy nie udało jej się zakwalifikować do Mistrzostw Europy, Mistrzostw Świata, czy Igrzysk Olimpijskich. Aktualnie występuje w Dywizji B.

</doc>
<doc id="1950308" url="https://pl.wikipedia.org/wiki?curid=1950308" title="HIStory">
HIStory



</doc>
<doc id="1950310" url="https://pl.wikipedia.org/wiki?curid=1950310" title="Herb Iłowej">
Herb Iłowej

Herb Iłowej – jeden z symboli miasta Iłowa i gminy Iłowa w postaci herbu.
wygląd i symbolika.
Herb przedstawia na czerwonym polu białego psa ze złotą obrożą, trzymającego w prawej podniesionej łapie złotą strzałę grotem ku górze. W prawym górnym i lewym dolnym rogu tarczy znajdują się dwie złote sześcioramienne gwiazdy.
Historia.
Herb miasta wywodzi się z rodowego herbu rodziny Promnitzów (Baltazar von Promnitz z Żar wykupił Iłowę i spowodował rozkwit miasta). Herb został nadany w 1679 po uzyskaniu praw miejskich.

</doc>
<doc id="1950312" url="https://pl.wikipedia.org/wiki?curid=1950312" title="Reprezentacja Malty w koszykówce mężczyzn">
Reprezentacja Malty w koszykówce mężczyzn

Reprezentacja Malty w koszykówce mężczyzn - drużyna, która reprezentuje Maltę w koszykówce mężczyzn. Za jej funkcjonowanie odpowiedzialny jest Maltański Związek Koszykówki ("MBA"). Nigdy nie udało jej się zakwalifikować do Mistrzostw Europy, Mistrzostw Świata, czy Igrzysk Olimpijskich. Aktualnie występuje w Dywizji C.

</doc>
<doc id="1950313" url="https://pl.wikipedia.org/wiki?curid=1950313" title="Katedra Ekonomii Wydziału Ekonomiczno-Społecznego Uniwersytetu Przyrodniczego w Poznaniu">
Katedra Ekonomii Wydziału Ekonomiczno-Społecznego Uniwersytetu Przyrodniczego w Poznaniu

Katedra Ekonomii (Katedra Ekonomii Politycznej) powstała 1 października 1951 roku na Wydziale Rolniczym Akademii Rolniczej (obecnie Wydział Rolnictwa i Bioinżynierii na Uniwersytecie Przyrodniczym). W 1970 roku została przekształcona w Zakład Ekonomii w ramach Instytutu Nauk Ekonomiczno-Rolniczych, a w 1973 włączona w skład Instytutu Nauk Społeczno-Politycznych. Od 1990 roku jest ponownie samodzielną jednostką naukową - początkowo na Wydziale Rolniczym, następnie od utworzenia Wydziału Ekonomiczno-Społecznego w 2007 roku na tymże wydziale. 
Kierownicy Katedry Ekonomii (Zakładu):
1951-1952 mgr Zygmunt Narski 
1952-1970 doc. dr hab. Wacław Radkiewicz
1970-1983 prof. dr hab. Klemens Ratajczak
1983-1993 prof. dr hab. Bogumiła Wojciechowska-Ratajczak
1993-1997 dr hab. Kamila Wilczyńska, prof. nadzw.
1997- prof. dr hab. Władysława Łuczka (Władysława Łuczka-Bakuła)
Pracownicy Katedry Ekonomii:
Kierownik Katedry
prof. dr hab. Władysława Łuczka (Władysława Łuczka-Bakuła)
Adiunkci: dr Małgorzata Dolata, dr hab. Barbara Hadryjańska, dr Lidia Jabłońska-Porzuczek, dr Magdalena Jaworska, dr hab. Sławomir Kalinowski (do 2018), dr Mariusz Malinowski, dr Joanna Smoluk-Sikorska, dr Joanna Wiśniewska, dr Aleksander Wasiuta
Doktorant: mgr Weronika Wyduba
St. referent techniczny: mgr Dagmara Kubska-Matysiak

</doc>
<doc id="1950314" url="https://pl.wikipedia.org/wiki?curid=1950314" title="Ich habe genug">
Ich habe genug

Ich habe genug (dosł. „Mam już dość”) – kantata Johanna Sebastiana Bacha, w katalogu Wolfganga Schmiedera oznaczona numerem BWV 82.
Została napisana w Lipsku na Święto Ofiarowania Pańskiego (Matki Boskiej Gromnicznej) 2 lutego 1727 roku. Libretto oparte jest na kantyku Symeona „Nunc Dimittis”, który ten – według relacji św. Łukasza – miał wypowiedzieć, gdy ujrzał nowo narodzonego Jezusa przyniesionego przez rodziców do świątyni.
Obsada pierwotnie obejmowała obój i solistę (bas). Istnieje także wersja (BWV 82a) na głos sopranowy i flet. Współcześnie bas bywa zastępowany altem, a sopran – tenorem.
Kantata składa się z pięciu części:

</doc>
<doc id="1950315" url="https://pl.wikipedia.org/wiki?curid=1950315" title="Reprezentacja Mołdawii w koszykówce mężczyzn">
Reprezentacja Mołdawii w koszykówce mężczyzn

Reprezentacja Mołdawii w koszykówce mężczyzn - drużyna, która reprezentuje Mołdawię w koszykówce mężczyzn. Za jej funkcjonowanie odpowiedzialny jest Mołdawski Związek Koszykówki. Nigdy nie udało jej się zakwalifikować do Mistrzostw Europy, Mistrzostw Świata, czy Igrzysk Olimpijskich. Aktualnie występuje w Dywizji C.

</doc>
<doc id="1950318" url="https://pl.wikipedia.org/wiki?curid=1950318" title="Aniela Kupiec">
Aniela Kupiec

Aniela Kupiec z domu Milerska (ur. 5 kwietnia 1920 w Nydku, zm. w nocy z 10 na 11 września 2019) – polska poetka, autorka opowiadań w gwarze cieszyńskiej, działaczka społeczna.
Życiorys.
Była córką trzynieckiego hutnika Jerzego Milerskiego i jego małżonki Zuzanny. Uczęszczała do szkoły ludowej w Nydku, a potem do szkoły wydziałowej Macierzy Szkolnej w Bystrzycy. Swoją edukację ukończyła w 1937 roku w Szkole Gospodyń Wiejskich w Końskiej. Przed wojną pracowała w biurze trzynieckiej huty, później w czasie okupacji zmuszona była zatrudnić się jako robotnica leśna. W roku 1945 wyszła za mąż za Jana Kupca, nauczyciela z Bystrzycy. Nie podjęła już pracy zawodowej, cały swój czas poświęciła prowadzeniu gospodarstwa., wychowaniu dzieci – Ewy i Bronisława oraz pracy społecznej, która stała się jej prawdziwą pasją. Zajmowała się reżyserowaniem przedstawień teatralnych wykonywanych przez zespół, działający przy Kole Polskiego Związku Kulturalno-Oświatowego w Nydku, śpiewała w chórze, angażowała się w działalności sekcji Folklorystycznej i Literacko-Artystycznej przy Zarządzie Głównym PZKO a także Grupy Literackiej „63”. Pierwsze próby poetyckie podjęła już w czwartej klasie szkoły ludowej. Po drugiej wojnie światowej kontynuowała pisanie wierszy oraz prozy gwarowej, publikując je w prasie zaolziańskiej, Kalendarzach Sląskich i na łamach „Głosu Ziemi Cieszyńskiej” oraz „Panoramy Goleszowskiej”. W konkursach literackich zdobyła szereg nagród.
Twórczość.
Twórczość gwarowa Anieli Kupiec zawsze przyjmowana była bardzo życzliwie, zarówno przez krytyków, jak i przez czytelników – ta jednak broni się przed nazywaniem jej poetką, twierdząc, że sam fakt pisania wierszy nie nominuje jej do takiego tytułu. Wiersze pisze zaś sugestywne, emocjonalne i autentyczne, racząc miłośników jej talentu czarem starocieszyńskiego języka, w którym znawcy lokalnego folkloru dostrzegają pomost między czasami Jana Kochanowskiego a współczesnymi. Inspirują ją problemy bliskie życiu każdego zwykłego człowieka, m.in. jej mała cieszyńska ojczyzna. Przez wiele lat pisała do szuflady, sporadycznie tylko publikowała swe wiersze. Jej koleżanka Ewa Milerska namówiła ją do pokazania swoich prac prof. Danielowi Kadłubcowi. Ten zachęcił poetkę do dalszej pracy literackiej i do udziału w konkursach literackich ponieważ wierszy w języku literackim jest masa, gwarowych zaś bardzo niewiele.Talent poetycki autorki widoczny jest również w jej prozie. W opowiadaniach humorystycznych często widoczna jest satyra, na przykład przepaść między warstwami społecznymi czy między miastem a wsią. Współcześnie pojawiają się próby tłumaczeń opowiadań i wierszy autorki na język czeski czy nawet angielski ale tłumaczenia te tracą swoje oddziaływanie estetyczne.

</doc>
<doc id="1950319" url="https://pl.wikipedia.org/wiki?curid=1950319" title="BWV 82">
BWV 82



</doc>
<doc id="1950321" url="https://pl.wikipedia.org/wiki?curid=1950321" title="Parafia Najświętszego Serca Pana Jezusa w Iłowej">
Parafia Najświętszego Serca Pana Jezusa w Iłowej

Parafia Najświętszego Serca Pana Jezusa w Iłowej – rzymskokatolicka parafia, położona w dekanacie Żagań, diecezji zielonogórsko-gorzowskiej, metropolii szczecińsko-kamieńskiej w Polsce, erygowana 1 października 1910. Prowadzona przez Zgromadzenie Księży Misjonarzy św. Wincentego a Paulo.

</doc>
<doc id="1950322" url="https://pl.wikipedia.org/wiki?curid=1950322" title="Peter Pett">
Peter Pett

Peter Pett (ur. 1610, zm. 1672) – angielski XVII-wieczny szkutnik i drugi komisarz do spraw floty w Chatham (w latach 1647–1668).
Peter Pett był synem Phineasa Petta, głównego szkutnika ("Master Shipwright") w Chatham, pochodzącego ze słynnej angielskiej rodziny szkutników z czasów Tudorów i Stuartów, znanych jako "dynastia Pettów". Pozycja zajmowana przez jego ojca ułatwiła mu karierę, kiedy zdecydował się kontynuować rodzinną tradycję, należy jednak podkreślić, że ucząc się od Phineasa, Peter okazał się zdolnym szkutnikiem. Peter Pett pracował pod kierunkiem ojca przy projekcie i budowie, wodowanego w 1637 roku "Sovereign of the Seas". W 1641 roku Peter Pett przebudował w stoczni w Woolwich, zbudowany przed laty przez jego ojca, "Prince Royal". W 1645 roku, na prywatne zamówienie hrabiego Warwick, Peter Pett zbudował w Ratcliffe, na wzór fregat korsarskich z Dunkierki, okręt IV rangi "Constant Warwick", uważany za pierwszą angielską fregatę (zakupiony następnie przez marynarkę wojenną Republiki w 1649).
W 1647 roku Peter Pett został mianowany drugim komisarzem do spraw floty w Chatham, obejmując obok dotychczasowych spraw projektowych, funkcje administracyjne. W czasie Republiki Angielskiej ("Commonwealth of England", 1649–1660), Pett, dysponujący dużą wiedzą i doświadczeniem, nadal pracował nad wieloma projektami okrętów dla floty Commonwealthu, takimi jak wodowana w Deptford w 1650 fregata III rangi "Fairfax" (należąca do typu "Speaker") oraz fregata IV rangi "Ruby" (wodowana w Deptford w 1651). Potwierdzeniem umiejętności Petta jako szkutnika była budowa flagowego okrętu okresu Protektoratu, liniowca I rangi "Naseby" (późniejszy HMS "Royal Charles" (1655) – bardzo udanego jako żaglowiec (według ówczesnych opisów „nadzwyczajny okręt w swojej kategorii, wybijający się w większości przymiotów”).
Po restauracji monarchii w Anglii w 1660 roku Peter Pett zachował swoje stanowisko i kontynuował karierę jako urzędnik królewski. Podczas drugiej wojny angielsko-holenderskiej, w 1667 roku miał miejsce atak na Medway, katastrofalny dla angielskiej floty. Peter Pett, oskarżony o niedopełnienie obowiązków i obwiniany za niedostateczną ochronę floty w Chatham, został zmuszony do ustąpienia ze stanowiska komisarza floty. W oczach ówczesnej opinii publicznej było jasne, że Pett stał się kozłem ofiarnym z powodu niekompetencji wyższych rangą dowódców floty, nie wyłączając króla Karola II, czego dowodzi satyryczny wiersz napisany przez polityka i poetę Andrew Marvella, członka Parlamentu, szydzący z osób w rzeczywistości odpowiedzialnych za klęskę.
Peter Pett wycofał się z życia publicznego, zmarł kilka lat później w 1672 roku.

</doc>
<doc id="1950324" url="https://pl.wikipedia.org/wiki?curid=1950324" title="Antoni Gąsiorowski (historyk)">
Antoni Gąsiorowski (historyk)



</doc>
<doc id="1950327" url="https://pl.wikipedia.org/wiki?curid=1950327" title="Janusz Bieniak">
Janusz Bieniak

Janusz Bieniak (ur. 1 października 1927 w Warszawie) – prof. dr hab., polski historyk (mediewista) specjalizujący się w tematyce dotyczącej historii Polski średniowiecznej oraz naukach pomocniczych historii, m.in. genealogii, heraldyce, dyplomatyce i źródłoznawstwie. Wykładowca Uniwersytetu Mikołaja Kopernika w Toruniu.
Życiorys.
Janusz Bieniak urodził się w Warszawie w rodzinie o tradycjach ziemiańskich, jednak całe życie związał z Toruniem. W roku 1946 ukończył Liceum Ogólnokształcące im. Stefana Żeromskiego w Toruniu, latach 1947–1951 studiował historię pod kierunkiem mediewisty profesora Bronisława Włodarskiego. W trakcie studiów uczęszczał też na wykłady profesora Henryka Elzenberga z filozofii starożytnej. W latach 1949–1958 pracował w Małym Seminarium OO Redemptorystów, jako nauczyciel historii, oraz w Muzeum Okręgowym w Toruniu. W marcu 1958 powrócił na toruńską uczelnię, przechodząc kolejne etapy kariery uniwersyteckiej (w 1960 r. obronił rozprawę doktorską, a w 1968 uzyskał stopień doktora habilitowanego w zakresie historii średniowiecznej oraz nauk pomocniczych historii), zwieńczone profesurą w 1982 roku.
Od 1986 do przejścia na emeryturę (1998 r.) kierował Zakładem Nauk Pomocniczych Historii w Instytucie Historii i Archiwistyki UMK.
Członek toruńskiego oddziału Klubu Inteligencji Katolickiej. W latach 1984–1985 był wicedyrektorem do spraw dydaktycznych w IHiA UMK. Członek Rady Konsultacyjnej przy Przewodniczącym Rady Państwa gen. Wojciechu Jaruzelskim (1986-1989). Przewodniczący Komisji Genealogii i Heraldyki Zarządu Głównego Polskiego Towarzystwa Historycznego.

</doc>
<doc id="1950330" url="https://pl.wikipedia.org/wiki?curid=1950330" title="Namibia na Mistrzostwach Świata w Lekkoatletyce 2009">
Namibia na Mistrzostwach Świata w Lekkoatletyce 2009

Namibia na Mistrzostwach Świata w Lekkoatletyce 2009 – reprezentacja Namibii podczas czempionatu w Berlinie liczyła 4 zawodników. Nie zdobyła żadnego medalu ani miejsca punktowanego.

</doc>
<doc id="1950333" url="https://pl.wikipedia.org/wiki?curid=1950333" title="Senat Kanady">
Senat Kanady

Senat Kanady (ang. "Senate of Canada", fr. "Sénat du Canada") - izba wyższa parlamentu federalnego Kanady. Składa się ze 105 członków powoływanych przez gubernatora generalnego Kanady na wniosek premiera. Senatorowie pełnią swój urząd bezterminowo (nie ma określonej długości kadencji), przy czym zgodnie z prawem ich mandat wygasa automatycznie z chwilą ukończenia przez nich 75 lat.
Kandydaci na senatorów muszą być obywatelami Kanady lub jednego z pozostałych państw Wspólnoty Narodów, mieć ukończone 30 lat i spełniać cenzus majątkowy, wyrażony wielkością majątku osobistego oraz wartością posiadanych nieruchomości, przy czym bierze się pod uwagę jedynie aktywa i nieruchomości znajdujące się na terytorium prowincji lub terytorium, które dany senator reprezentuje. Wartość tak zdefiniowanego majątku musi wynosić w chwili nominacji przynajmniej 8000 dolarów kanadyjskich, przy czym wartość żadnego z dwóch komponentów (nieruchomości i pozostałego majątku) nie może być niższa niż 4 tysiące dolarów. W praktyce, przy obecnych cenach ziemi w Kanadzie, posiadanie niemalże jakiejkolwiek nieruchomości pozwala spełnić ten warunek.
Obecnie liczba mandatów w Senacie przypadających przedstawicielom poszczególnych prowincji i terytoriów kształtuje się następująco:

</doc>
<doc id="1950336" url="https://pl.wikipedia.org/wiki?curid=1950336" title="CouchDB">
CouchDB

CouchDB – rozwijany przez Fundację Apache wysokowydajny, nierelacyjny silnik baz danych napisany w języku Erlang zorientowany na dokumenty. Udostępniony został na zasadach licencji Apache License 2.0. Dostęp do systemu realizuje się za pomocą API korzystającego z mechanizmu REST.
Alternatywami dla systemu CouchDB są projekty Cassandra i MongoDB.

</doc>
<doc id="1950338" url="https://pl.wikipedia.org/wiki?curid=1950338" title="Alufelga">
Alufelga



</doc>
<doc id="1950339" url="https://pl.wikipedia.org/wiki?curid=1950339" title="Mozambik na Mistrzostwach Świata w Lekkoatletyce 2009">
Mozambik na Mistrzostwach Świata w Lekkoatletyce 2009

Mozambik na Mistrzostwach Świata w Lekkoatletyce 2009 – reprezentacja Mozambiku podczas czempionatu w Berlinie liczyła 2 zawodników. Nie zdobyła żadnego medalu ani miejsca punktowanego.

</doc>
<doc id="1950340" url="https://pl.wikipedia.org/wiki?curid=1950340" title="Kołatek">
Kołatek

Kołatek ("Anobium") - rodzaj chrząszczy z rodziny kołatkowatych (Anobiidae).
Osiągają długość ciała ok. 4 mm. Drążą w drewnie korytarze, przez które wychodzą na zewnątrz, obok wylotu korytarza samice składają jaja, a wyklute larwy przez korytarze przedostają się w głąb. Ich pożywieniem jest drewno, a błonnik trawiony jest za pośrednictwem bakterii znajdujących się w jelitach. Nazwa "kołatek" pochodzi od odgłosu powodowanego przez chrząszcze przywiabiające się wzajemnie stukaniem przednią częścią ciała o ścianki korytarzy.
Systematyka.
Do rodzaju "Anobium" zaliczane są gatunki:

</doc>
<doc id="1950341" url="https://pl.wikipedia.org/wiki?curid=1950341" title="Zgromadzenie Narodowe (Nikaragua)">
Zgromadzenie Narodowe (Nikaragua)

Zgromadzenie Narodowe (hiszp. "Asamblea Nacional") - jednoizbowy parlament Nikaragui, główny organ władzy ustawodawczej w tym kraju. Składa się z 92 członków wybieranych na pięcioletnią kadencję. 
Siedemdziesięciu deputowanych pochodzi z wyborów przeprowadzanych w siedemnastu wielomandatowych okręgach wyborczych. Kolejnych dwadzieścia mandatów obsadzanych jest w istniejącym równolegle okręgu obejmującym cały kraj. Oprócz tego, członkiem Zgromadzenia z urzędu jest poprzedni prezydent Nikaragui (zajmujący to stanowisko bezpośrednio przed obecną głową państwa), a także polityk, który w ostatnich wyborach prezydenckich uplasował się na drugim miejscu. 
Czynne prawo wyborcze przysługuje obywatelom Nikaragui zamieszkującym w dniu wyborów na terytorium kraju i mającym ukończone 16 lat. Kandydaci muszą mieć ukończone 21 lat i posiadać obywatelstwo kraju od urodzenia (wykluczeni są obywatele naturaluzowani). 

</doc>
<doc id="1950343" url="https://pl.wikipedia.org/wiki?curid=1950343" title="Anobium">
Anobium



</doc>
<doc id="1950344" url="https://pl.wikipedia.org/wiki?curid=1950344" title="I bitwa o Faludżę">
I bitwa o Faludżę

Pierwsza bitwa o Faludżę (kryptonim ) – walka o kontrolę nad miastem Faludża między siłami amerykańskimi a sunnickimi rebeliantami i islamistami Al-Kaidy podczas stabilizacji Iraku. Bitwę w sunnickim bastionie toczono w dniach 4 kwietnia – 1 maja 2004 roku i zakończyły się zwycięstwem rebeliantów.
Tło.
Faludża była jednym z najbardziej religijnych i tradycyjnych miast irackich. Wielu mieszkańców miasta było zatrudnionych w policji oraz w wojsku.
Po upadku partii Baas w Iraku włodarzem miasta został Taha Bidaywi Hamed, wybrany 30 kwietnia 2003.
Podczas inwazji na Irak miasto było sporadycznie ostrzeliwane. 700 żołnierzy USA wkroczyło do niego 23 kwietnia 2003. Wieczorem 28 kwietnia tłum ok. 200 osób zebrał się pod szkołą "al-Qa’id " zajętą przez Amerykanów, domagając się tego, by Amerykanie opuścili budynek. Czterech żołnierzy w celu rozproszenia zgromadzenia, użyło gazu łzawiącego, a następnie otworzyli ogień. Zginęło 17, a rannych zostało 70 protestujących. Według żołnierzy ostrzał trwał 30–60 sekund, jednak Human Rights Watch doniosła, że nawet 10 minut. Dwa dni później na znak protestu z siedziby partii Baas został wyprowadzony ogień, w wyniku którego poległo trzech żołnierzy.
W czerwcu 2003 siły amerykańskie rozpoczęły konfiskatę motocykli od mieszkańców, twierdząc, że były wykorzystywane do ataków na amerykańskich żołnierzy.
30 czerwca doszło do eksplozji w meczecie, w wyniku której zginął imam Sheikh Laith Khalil oraz ośmiu wiernych. Lokalni mieszkańcy o atak oskarżyli okupantów, natomiast armia amerykańska twierdziła, że zamach przeprowadził zamachowiec-samobójca.
12 lutego 2004 rebelianci zaatakowali konwój wojsk USA przejeżdżający przez Faludżę.
Jedenaście dni później terroryści dokonali ataku na trzy komisariaty, budynek urzędu burmistrza oraz siedzibę obrony cywilnej. Co najmniej 17 policjantów zostało zabitych, odnotowano też 87 zbiegów z cel. W tym czasie amerykańska 82. Dywizja Powietrznodesantowa dokonywała uderzeń odwetowych w Faludży.
W marcu 2004 odpowiedzialność za prowincję Al-Anbar przekazano amerykańskiemu „Marine Expeditonary Force”. Na początku marca 2004 Faludża w znacznej części była kontrolowana przez grupy partyzanckie. Wzrost przemocy wobec Amerykanów, doprowadził do całkowitego wycofania wojsk z miasta. Pozostały jedynie dwa patrole wokół placów Kusaja i Udaja Husajna.
Zabójstwo pracowników Blackwater.
31 marca 2004 roku na ulicach Faludży w Iraku, rebelianci zaatakowali za pomocą karabinów maszynowych i granatów dwa jeepy firmy ochroniarskiej Blackwater Worldwide przewożące jedzenie dla firmy ESS. Zginęło 4 pracowników – Scott Helvenston, Jerko Zovko, Wesley Batalona i Michael Teague, a ich ciała zostały podpalone i powieszone na moście nad Eufratem. Zdjęcia agencji prasowych przedstawiające zbezczeszczone zwłoki wywołały ogromne oburzenie w USA.
Zabójstwo pracowników Blackwater było bezpośrednią przyczyną szturmu wojska amerykańskiego na Faludżę. 1 kwietnia 2004 gen. bryg. Mark Kimmitt, obiecał zdecydowaną odpowiedź za śmierć Amerykanów.
Bitwa.
3 kwietnia 2004 "1st Marine Expeditionary Force" na polecenie "Joint Task Force" podjął pierwsze działania zaczepne. Nakaz został wykonany wbrew dowódcy marines, który chciał uderzyć w grupę osób odpowiedzialnych za śmierć ochroniarzy.
W nocy z 3 na 4 kwietnia miasto otoczyło ok. 2000 żołnierzy, a przed ich wejściem, terytorium sunnickiego bastionu było bombardowane sporadycznie, ale przez cała noc. W walkach udział wzięli snajperzy z polskiej jednostki specjalnej GROM. Zniszczone zostały co najmniej 4 budynki.
Rano 5 kwietnia żołnierze zastawili blokady dróg prowadzących do Faludży, na których ustawiono kolczatki. W radiu były wysyłane komunikaty i rozdawano ulotki wzywające mieszkańców do pozostania w domach oraz pomocy amerykańskim wojskowym w identyfikowaniu rebeliantów odpowiedzialnych za śmierć pracowników Blackwater.
Ocenia się, że do walk przystąpiło 12–24 odrębnych grup rebelianckich uzbrojonych w granatniki RPG, karabiny maszynowe, moździerze oraz broń przeciwpancerną, częściowo dozbrajaną przez skorumpowaną iracką policję. 6 kwietnia 2004 pojawił się w wojskowych źródłach komunikat, przekazujący że "marines nie może podjąć próby kontroli w centrum". Stwierdzono wówczas, że 1/3 mieszkańców opuściło miasto w obawie przed walkami.
Podczas oblężenia zamknięto dwa główne szpitale, które jednak wznowiły swoją pracę po jednostronnym rozejmie ogłoszonym przez Amerykanów 9 kwietnia 2004.
W czasie ataku na Faludżę w centralnym Iraku uaktywniły się ruchy rebelianckie. Wzdłuż dolnego Eufratu pojawiła się szyicka Armia Mahdiego, natomiast w Ramadi pojawił się opór ze strony sunnitów. Po trzech dniach walk w Faludży, wojsko USA przejęło kontrolę nad 25% powierzchni miasta, a powstańcy stracili kilka kluczowych pozycji obronnych.
W południe 9 kwietnia pod naciskiem Rady Zarządzającej, Paul Bremer zapowiedział, że wojska amerykańskie zastosowały jednostronne zawieszenie broni, twierdząc, że chcą ułatwić negocjacje z rebeliantami, a także dostarczyć pomoc humanitarną dla cywilów. Wówczas w mieście zakończyły się gwałtowne walki. Niektóre amerykańskie oddziały wykorzystywały opuszczone domy przez cywilów jako bunkry, to samo czynili bojownicy. Choć setki bojowników zostało zabitych w szturmie, to miasto nadal pozostawało pod ich kontrolą. Amerykańska armia kontrolowała jedynie południową przemysłową dzielnicę Faludży. Zakończenie głównych działań militarnych wraz z wprowadzeniem rozejmu nie doprowadziło do oczekiwanych negocjacji pomiędzy stronami konfliktu.
13 kwietnia marines dokonali ataku na powstańców zgromadzonych w meczecie. W wyniku bombardowania z powietrza, towarzyszącemu uderzeniu lądowemu, meczet został zniszczony, co wywołało publiczne oburzenie. Dwa dni później amerykański F-16 zrzucił bombę ważącą 920 kg w północnym sektorze Faludży.
W czasie zawieszenia broni wydawało się, że jest wdrażany plan współpracy USA z nowymi siłami irackimi. Z czasem układ ten uległ pogorszeniu, Faludża pozostała największym bastionem irackich powstańców. W kolejnych miesiącach w skład sunnickich bojówek wchodziły członkowie posaddamowskiej partii Baas oraz watażkowie powiązani z działalnością przestępczą i radykalnymi grupami Wahhabi.
27 kwietnia rebelianci zaatakowali pozycje USA, zmuszając Amerykanów do skorzystania ze wsparcia lotniczego.
1 maja 2004 oddziały USA wycofały się z Faludży, po decyzji generała Jamesa Conwaya, który ogłosił powrót do formułowania irackiej Brygady Faludży – jednostki milicyjnej mającej strzec bezpieczeństwa w Faludży. Brygady były wyposażone w broń USA. Formacja ta miała być pierwotnie kierowana przez Jasima Mohammeda Saleha. Jednakże Saleh był dowódcą zbrojnego skrzydła saddamowskiej Partii Baas i prowadził działania wojskowe przeciwko szyitom w czasach dyktatury Husajna. W wyniku tego dowódcą brygad został gen. Muhammed Latif. Jednakże Brygady sponsorowane przez Amerykanów, wkrótce przeszły na stronę rebeliantów. Konieczna wówczas była kolejna interwencja w Faludży, która miała miejsce już w listopadzie 2004.
W okresie między bitwami, siły amerykańskie zdołały utrzymać obecność jednostek FOB Volturno w odległości kilku kilometrów od granic miasta.
Skutki.
Bitwa o Faludżę była do czasu jej rozpoczęcia największym starciem w Iraku od czasu ogłoszenia planu stabilizacji kraju. Był to też punkt zwrotny w postrzeganiu opinii publicznej tła konfliktu. Od tego momentu iraccy rebelianci powiązani z Al-Kaidą, byli zamiast zwolenników Saddama postrzegani za przeciwników Amerykanów.
Ważnym wnioskiem, jaki musieli wyciągnąć amerykańscy stratedzy, była sprawa finansowania regionalnych milicji, co w przypadku Faludży zakończyło się katastrofą. Amerykańscy stratedzy w jednym z pism oświadczyli, że "Bitwa o Faludżę nie była porażką, ale nie można sobie pozwolić na więcej takich zwycięstw".
Przebieg bitwy zwrócił uwagę na Abu Musaba al-Zarkawiego, przywódcę Al-Kaidy w Iraku. Al-Zarkawi dokonał osobiście 9 maja 2004 egzekucji amerykańskiego biznesmena, Nicka Berga, która wstrząsnęła amerykańskim społeczeństwem. W czasie bitwy w Iraku uprowadzono pięciu Amerykanów – wszystkich 9 kwietnia 2004. Oprócz Berga, porwano Williama Bradleya, Keitha Matthew Maupina, Timothy’ego Bella oraz Thomasa Hamilla. Wszystkich zamordowano oprócz Hamilla, który uciekł porywaczom. Były to osobne porwania, jedynie Bradley, Maupin i Bell byli przetrzymywani razem. Data ich egzekucji nie jest jasna, ich ciała odnajdywano po kilku latach. Wprowadzone zostało też pojęcie sunnickiego trójkąta oporu, którego przełamanie mogło być kluczem do sukcesu Amerykanów.
Bitwa kosztowała życie 27 amerykańskich żołnierzy i setek Irakijczyków, 616 cywilów i 184 rebeliantów. Wielu zabitych Irakijczyków zostało pogrzebanych na miejscowym stadionie piłkarskim, który został nazwany "cmentarzem męczenników".
Media i niezależne raporty zarzucały Amerykanom stosowanie białego fosforu i napalmu podczas bitew o Faludżę. Dowództwo odpierało te zarzuty, przyznając, że te substancje zostały użyte w wojnie rok wcześniej. Sprawa domniemanego stosowała białego fosforu była tak głośna (szczególnie po II bitwie o Faludżę), że w magazynie "Field Artillery" w artykule zatytułowanym z 2005 "The Fight for Fallujah", jeden z żołnierzy przyznał, iż praktyka mieszania białego fosforu z amunicją w jednostce artylerii była powszechna. Było to robione głównie dla osiągnięcia celów psychologicznych. Wojskowy, komentując tamte wydarzenia, przyznał, że nie było to szczególnie skuteczne. BBC sugerowało po analizie innych raportów, że praktyka mieszania białego fosforu z amunicją w amerykańskich jednostkach artylerii była powszechna, nie przestrzegając jednocześnie prawa międzynarodowego. Ponadto podczas operacji naruszona została przez Amerykanów IV Konwencja Genewska, poprzez wykorzystanie amunicji i niesterowanych pocisków na terenach zasiedlanych przez skupiska ludności cywilnej.

</doc>
<doc id="1950346" url="https://pl.wikipedia.org/wiki?curid=1950346" title="Józef Dobosz">
Józef Dobosz

Józef Dobosz (ur. 10 stycznia 1959) – polski historyk mediewista, nauczyciel akademicki, profesor nauk humanistycznych i wykładowca Uniwersytetu im. Adama Mickiewicza w Poznaniu. 
Życiorys.
Ukończył studia historyczne na UAM i uzyskał stopień magistra w 1982. Następnie zatrudniony w Instytucie Historii UAM jako asystent, później jako adiunkt, a od 2013 jako profesor zwyczajny (od 2019 jako profesor). W 1991 uzyskał stopień doktora na Uniwersytecie im. Adama Mickiewicza w Poznaniu. Habilitował się na tej samej uczelni w 2002. W 2012 otrzymał tytuł naukowy profesora. Od 2008 do 2012 prodziekan ds. dydaktycznych Wydziału Historycznego UAM. Jest również kierownikiem Pracowni Bohemistycznej UAM (od 1 stycznia 2020 Zakładu Historii Europy Środkowej i Południowo-Wschodniej). Od 1 września 2012 do 30 września 2019 dyrektor Instytutu Historii UAM. Od 1 stycznia 2020 dziekan Wydziału Historii UAM.
Książki.
"Źródło": 

</doc>
<doc id="1950350" url="https://pl.wikipedia.org/wiki?curid=1950350" title="Dachser">
Dachser

Dachser – niemieckie przedsiębiorstwo logistyczne z siedzibą w Kempten w Niemczech. Założone zostało w 1930 przez Thomasa Dachsera. Dachser jest międzynarodową organizacją działającą w branży TSL świadczącą usługi logistyczne wykorzystując transport lądowy, lotniczy i morski. W dziedzinie logistyki kontraktowej firma oferuje usługi magazynowania. Dachser zatrudnia ponad 30 tys. pracowników w ponad 300 oddziałach na świecie. Roczne przychody w grupie wynoszą około 5.5 mld euro . Od powstania do chwili obecnej firma pozostaje w rękach rodziny. W roku 2008 firma otrzymała tytuł „Przedsiębiorstwa Rodzinnego Roku” przyznawaną przez międzynarodową organizację INTES.
Dachser w Polsce.
W Polsce działa spółka-córka koncernu – Dachser sp. z o.o. z siedzibą w Strykowie. Według stanu na 2010 w Polsce znajdowało się 8 oddziałów oraz biuro zarządu w Łodzi.

</doc>
