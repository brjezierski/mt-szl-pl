<doc id="1986518" url="https://pl.wikipedia.org/wiki?curid=1986518" title="Miguel Zepeda">
Miguel Zepeda

Miguel Ángel Zepeda Espinoza (ur. 25 maja 1976 w Tepic) - meksykański piłkarz mogący występować na każdej pozycji w pomocy. Obecnie gra w Leones Negros.
Kariera klubowa.
Zepeda jest wychowankiem Atlasu, w którym grał w latach 1996–2001. Przed sezonem Invierno 2001 przeniósł się do Cruz Azul. W Aperturze 2003 był już zawodnikiem Morelii, w której jednak nie odniósł większych sukcesów i po półrocznym okresie podpisał kontrakt z Tolucą. Z tym zespołem doszedł do półfinału fazy play-off, gdzie został wyeliminowany przez Chivas. W 2004 roku wrócił do Cruz Azul, a następnie zanotował krótkie epizody w Santos Lagunie, Américe, San Luis i Veracruz. Między 2007 a 2009 rokiem pozostawał bez klubu, jednak rękę wyciągnął do niego Atlas, w którym Zepeda szybko został wiodącą postacią drużyny, zaliczając 7 goli i 3 asysty w 20 meczach. Na początku 2010 roku przeszedł do drugoligowego Leones Negros.
Zepeda został także mianowany odkryciem ligi meksykańskiej w sezonie Invierno 1997.
Kariera reprezentacyjna.
Miguel Zepeda zadebiutował w reprezentacji Meksyku w lutym 1999. Z kadrą narodową brał udział w Copa América 1999, Pucharze Konfederacji 1999 (gdzie strzelił 2 gole w finale), Copa América 2001 i Złotym Pucharze CONCACAF 2003. Został królem strzelców w towarzyskim turnieju Carlsberg Cup.

</doc>
<doc id="1986519" url="https://pl.wikipedia.org/wiki?curid=1986519" title="Diecezja Blois">
Diecezja Blois

Diecezja Blois – diecezja Kościoła rzymskokatolickiego w środkowej Francji. Została erygowana 1 lipca 1697 roku. W 1801 została zlikwidowana, ale już w 1822 przywrócono ją. Do 2002 należała do metropolii Bourges, zaś po jej likwidacji została włączona do metropolii Tours, do której przynależy do dziś.

</doc>
<doc id="1986523" url="https://pl.wikipedia.org/wiki?curid=1986523" title="Pustynie lodowe">
Pustynie lodowe



</doc>
<doc id="1986540" url="https://pl.wikipedia.org/wiki?curid=1986540" title="Sygnały">
Sygnały



</doc>
<doc id="1986548" url="https://pl.wikipedia.org/wiki?curid=1986548" title="Robert Cheeke">
Robert Cheeke

Robert Cheeke (ur. 2 marca 1980 r. w Corvallis w stanie Oregon), amerykański kulturysta i model fitness.
Biogram.
Wychowywał się w Corvallis w Oregonie − miejscu swojego urodzenia. Kontakt ze zwierzętami, w otoczeniu których dorastał, przyczynił się do ukształtowania wegańskiego stylu życia Cheeke'a.
Treningi siłowe rozpoczął w 1999 roku, a już rok później został zawodnikiem konkurencji kulturystycznych. W roku 2006 odnotował największy sukces w całej swojej karierze, zwyciężając w zawodach Natural Bodybuilding World Championships.

</doc>
<doc id="1986564" url="https://pl.wikipedia.org/wiki?curid=1986564" title="Opactwo św. Piotra w Montmajour">
Opactwo św. Piotra w Montmajour

Opactwo św. Piotra w Montmajour (fr. Abbaye Saint-Pierre de Montmajour) – dawne opactwo benedyktyńskie, które znajduje się ok. 4 km na północny wschód od Arles, w departamencie Delta Rodanu, we Francji.
Zostało założone w 948. Pod koniec X w. stało się jednym z najbogatszych opactw w Prowansji. Od XI do XVIII w. miał miejsce jego zdecydowany rozwój, czego świadectwem było powstanie szeregu budynków religijnych i wojskowych. 
Początki opactwa związane są z osobą Teucinde, która w październiku 949 kupiła od arcybiskupa Arles Manassesa posiadłość Montmajour i podarowała ją mieszkającym tam benedyktynom. Donację tę potwierdziła w 977. Od 960 do posiadłości zaczęto dodawać inne donacje. W 963 papież Leon III podporządkował opactwo swojej bezpośredniej jurysdykcji.
Od XI w. opactwo stało się miejscem pochówku władców Prowansji. W 1018 pochowano tam Wilhelma II, w 1026 Adelajdę, a w 1063 hrabiego Godfryda. Początkowo miejscem ich spoczynku była krypta klasztorna, ale w XII w. zostali przeniesieni do krużganków.
Klasztor został opuszczony pod koniec XVIII w. oraz zniszczony podczas Rewolucji Francuskiej.

</doc>
<doc id="1986573" url="https://pl.wikipedia.org/wiki?curid=1986573" title="Stanisław Sienkiewicz (oficer)">
Stanisław Sienkiewicz (oficer)

Stanisław Sienkiewicz (ur. 25 sierpnia 1895 w Kamionce, zm. 6 września 1939 pod Longinówką) – podpułkownik dyplomowany piechoty Wojska Polskiego.
Życiorys.
Urodził się 25 sierpnia 1895 roku w Kamionce, w powiecie baranowickim, w rodzinie Józefa Sienkiewicza h. Korczak (zm. 1905) i Seweryny Franciszki z Wyrzykowskich (1873–1940). Miał trzech braci i siostrę, w tym Jerzego, historyka sztuki. Ukończył Szkołę Podstawową w Baranowiczach, później kontynuował naukę w średniej szkole polskiej w Warszawie, którą ukończył w roku 1913. W czasie nauki w gimnazjum związał się z ruchem niepodległościowym, m.in. tajnym skautingiem polskim. Latem 1913 roku we Lwowie ukończył wojskowy kurs instruktorski w stopniu plutonowego. W 1914 roku, po powrocie do Warszawy, został powołany do wojska rosyjskiego oraz zakwalifikowany do Szkoły Oficerskiej w Piotrogrodzie, którą ukończył w stopniu porucznika. Dostał przydział do Grenadjowskiego Pułku Piechoty w Piotrogrodzie, w którym podczas I wojny światowej walczył na ziemiach polskich pod zaborem austriackim. Był kilkakrotnie ranny. Wstąpił do I Korpusu Wschodniego pod dowództwem gen. Dowbór-Muśnickiego. Po rozwiązaniu Korpusu przedostał się na tereny polskie i został przyjęty do Polskiej Siły Zbrojnej, a następnie przydzielony do Sztabu w Modlinie.
Od 1918 roku w Wojsku Polskim. W stopniu kapitana został przydzielony do 34 pułku piechoty jako dowódca I Batalionu, w którym przebył wszystkie operacje wojenne w latach 1918–1920. Uczestniczył w wojnie z bolszewikami. W latach 1922–1924 był słuchaczem Kursu Normalnego Wyższej Szkoły Wojennej w Warszawie. Z dniem 1 października 1924 roku, po ukończeniu kursu i otrzymaniu dyplomu naukowego oficera Sztabu Generalnego, został przeniesiony do Biura Ścisłej Rady Wojennej w Warszawie. 1 grudnia 1924 roku awansował na majora ze starszeństwem z dniem 15 sierpnia 1924 roku i 162. lokatą w korpusie oficerów piechoty. Następnie pełnił służbę w Dowództwie Okręgu Korpusu Nr I w Warszawie. W czasie studiów i pełniąc służbę sztabową pozostawał oficerem nadetatowym 34 pułku piechoty. W listopadzie 1928 roku został wyznaczony na stanowisko szefa sztabu 30 Dywizji Piechoty w Kobryniu. We wrześniu 1930 roku został przeniesiony do Oddziału III Sztabu Głównego. 27 czerwca 1935 roku awansował na podpułkownika ze starszeństwem z dniem 1 stycznia 1935 roku i 9. lokatą w korpusie oficerów piechoty. 4 lipca 1935 roku został wyznaczony na stanowisko zastępcy dowódcy 69 pułku piechoty w Gnieźnie.
W trakcie kampanii wrześniowej był dowódcą 76 pułku piechoty w składzie w składzie 29 Dywizji Piechoty w stopniu podpułkownika. Zginął w walce pod Longinówką, która była częścią bitwy pod Piotrkowem Trybunalskim. Pośmiertnie awansowany do stopnia pułkownika. W walkach zginął także mjr Korneliusz Kosiński, dowódca batalionu i autor hymnu 76 Lidzkiego pułku piechoty pt. "Narbuttczycy". Polegli zostali pochowani na cmentarzu w Milejowie. Jego grób symboliczny znajduje się na warszawskim cmentarzu Powązkowskim (kwatera N-3-16).
Upamiętnienie.
W 1991 roku imię ppłk. Stanisława Sienkiewicza otrzymała Szkoła Podstawowa w Milejowie.

</doc>
<doc id="1986574" url="https://pl.wikipedia.org/wiki?curid=1986574" title="Kōbun">
Kōbun

 – 39. cesarz Japonii, według tradycyjnego porządku dziedziczenia.
Imię Kōbun zostało mu nadane dopiero w 1870 r., w okresie Meiji i zostało dodane do listy cesarzy Japonii. Nadal jednak panują wątpliwości, czy kiedykolwiek był on intronizowany. Z tego powodu czasami używa się jego imienia i tytułu książęcego sprzed ew. wstąpienia na tron: .
Kōbun panował przez kilka miesięcy w latach 671-672.
Mauzoleum cesarza Kōbun znajduje się w miejscowości Ōtsu, w prefekturze Shiga. Nazywa się "Nagara-no-Yamasaki no misasagi".

</doc>
<doc id="1986576" url="https://pl.wikipedia.org/wiki?curid=1986576" title="Stanisław Sienkiewicz">
Stanisław Sienkiewicz



</doc>
<doc id="1986577" url="https://pl.wikipedia.org/wiki?curid=1986577" title="Aleksander Nalaskowski">
Aleksander Nalaskowski

Aleksander Stanisław Nalaskowski (ur. 24 lutego 1957 w Chełmży) – polski pedagog, prof. dr hab. nauk humanistycznych o specjalności pedagogika ogólna.
Życiorys.
W 1976 ukończył I Liceum Ogólnokształcące w Toruniu i rozpoczął studia pedagogiczne na UMK. Ukończył je w 1980, pisząc pracę magisterską "Udział Stanisława Przybyszewskiego w tworzeniu Gimnazjum Macierzy Szkolnej w Wolnym Mieście Gdańsk" pod kierunkiem Bolesława Pleśniarskiego, po czym podjął pracę jako nauczyciel w szkole podstawowej w Łążynie. Za udział w tworzeniu struktur „Solidarności” nauczycielskiej zwolniony z placówki w 1982.
W 1982 został zatrudniony jako asystent w Instytucie Pedagogiki UMK. W 1985 uzyskał stopień doktora nauk humanistycznych w zakresie pedagogiki. Tematem jego rozprawy doktorskiej były "Funkcje wychowawcze i kulturalne studenckiego ruchu teatralnego", a promotorem Józef Kargul. Stopień doktora habilitowanego uzyskał w 1990 na Uniwersytecie Wrocławskim, na podstawie dorobku naukowego oraz rozpraw "Ścieżki edukacyjne i losy życiowe twórczych trzydziestolatków. Studium z wykorzystaniem badań podłużnych. Społeczne uwarunkowania twórczego rozwoju jednostki". Stanowisko profesora nadzwyczajnego objął w 1994. Tytuł naukowy profesora nauk humanistycznych odebrał w 1998. W 2003 został profesorem zwyczajnym.
W latach 1996–2007 był dyrektorem Instytutu Pedagogiki UMK w Toruniu, a po jego przekształceniu w Wydział Nauk Pedagogicznych, przez dwie kadencje pierwszym dziekanem tej jednostki. Dwukrotnie wybrany do pełnienia tej funkcji jednogłośnie. W latach 1998–2007 był członkiem Komitetu Nauk Pedagogicznych PAN.
Zajmuje się głównie pedagogiką ogólną, teorią szkoły, teoriami rozwoju człowieka ze szczególnym uwzględnieniem dzieciństwa. Jest autorem koncepcji pedagogii źródeł. Wypromował 16 doktorów. Brał udział w ok. 100 przewodach doktorskich, habilitacyjnych i profesorskich. Opublikował 23 książki i ponad 100 artykułów. Tłumaczenia jego prac ukazały się m.in. w Australii, Rosji, Bułgarii, Ukrainie, Anglii, Słowacji, Izraelu, Meksyku. W 1989 założył eksperymentalne liceum ogólnokształcące „Szkoła Laboratorium” (wcześniej „Poltech”), którego został dyrektorem.
W październiku 2015 został członkiem Narodowej Rady Rozwoju powołanej przez prezydenta Andrzeja Dudę. W 2016 wszedł do Rady Narodowego Kongresu Nauki.
W 2019 Nalaskowski został zawieszony za felieton nazywający osoby LGBT gwałcicielami, jednak sprawa została umorzona. Nalaskowski odniósł się obszernie do tej sytuacji w książce "Wielkie Zatrzymanie. Co się stało z ludźmi?", która ukazała się w czerwcu 2020 nakładem wydawnictwa Biały Kruk.
Życie prywatne.
Jest pasjonatem jeździectwa, był członkiem Polskiego Związku Hodowców Koni Arabskich. W 2001 uzyskał uprawnienia instruktora jeździectwa. W 2009 w trakcie treningu uległ ciężkiemu wypadkowi eliminującemu go z czynnej jazdy. Jest zapalonym majsterkowiczem. Amatorsko zajmuje się również grafiką (głównie drzeworyty).
Żonaty z Anną. Ma dwóch synów. Filipa i Stanisława oraz czworo wnuków: Natalię, Franciszka, Zofię i Urszulę.
Odznaczenia.
W 2015 został odznaczony przez Senat UMK Medalem za zasługi położone dla rozwoju uczelni.

</doc>
<doc id="1986579" url="https://pl.wikipedia.org/wiki?curid=1986579" title="Bułgarscy posłowie do Parlamentu Europejskiego 2007">
Bułgarscy posłowie do Parlamentu Europejskiego 2007

Bułgarscy posłowie VI kadencji do Parlamentu Europejskiego delegacji krajowej z 2007 sprawowali mandaty od 1 stycznia 2007, tj. od daty akcesji Bułgarii do Unii Europejskiej, do 5 czerwca 2007. Zostali zastąpieni przez deputowanych wybranych w bezpośrednich wyborach przeprowadzonych 20 maja 2007.

</doc>
<doc id="1986580" url="https://pl.wikipedia.org/wiki?curid=1986580" title="Wyciek ropy w Zatoce Meksykańskiej 2010">
Wyciek ropy w Zatoce Meksykańskiej 2010



</doc>
<doc id="1986586" url="https://pl.wikipedia.org/wiki?curid=1986586" title="Dziwogon czubaty">
Dziwogon czubaty

Dziwogon czubaty ("Dicrurus forficatus") – gatunek średniego ptaka z rodziny dziwogonów (Dicruridae). Występuje tylko na Madagaskarze i pobliskich wyspach oraz na wyspie Nzwani w archipelagu Komorów.
Podgatunki.
Wyróżniono dwa podgatunki "D. forficatus":
Status.
Międzynarodowa Unia Ochrony Przyrody (IUCN) uznaje dziwogona czubatego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten jest opisywany jako pospolity, z wyjątkiem bezdrzewnych obszarów centralnego płaskowyżu Madagaskaru. Trend liczebności populacji nie jest znany.

</doc>
<doc id="1986588" url="https://pl.wikipedia.org/wiki?curid=1986588" title="Zgromadzenie Narodowe (Gabon)">
Zgromadzenie Narodowe (Gabon)

Zgromadzenie Narodowe (fr. "Assemblée Nationale") - izba niższa parlamentu Gabonu, złożona ze 120 członków wybieranych na pięcioletnią kadencję. W wyborach stosuje się ordynację większościową i okręgi wyborcze, którym przypisane jest od 9 do 18 mandatów. 
Głosowanie w wyborach jest obowiązkowe, pod rygorem grzywny. Udział biorą w nim obywatele Gabonu w wieku co najmniej 21 lat, cieszący się pełnią praw publicznych. Dla kandydatów obowiązuje wyższy cenzus wieku, wynoszący 28 lat. 

</doc>
<doc id="1986603" url="https://pl.wikipedia.org/wiki?curid=1986603" title="Senat (Gabon)">
Senat (Gabon)

Senat (fr. "Sénat") - izba wyższa parlamentu Gabonu, złożona ze 102 członków wybieranych w wyborach pośrednich na sześcioletnią kadencję. Każdej z dziewięciu gabońskich prowincji przypisanych jest od 4 do 18 mandatów w Senacie. W każdej z nich senatorów wybierają zgromadzenia złożone ze wszystkich członków ciał kolegialnych władz lokalnych, zarówno szczebla gminnego, jak i departamentalnego. Kandydaci muszą posiadać obywatelstwo Gabonu i mieć ukończone 40 lat. 

</doc>
<doc id="1986611" url="https://pl.wikipedia.org/wiki?curid=1986611" title="Z jednej strony, z drugiej strony">
Z jednej strony, z drugiej strony

Z jednej strony, z drugiej strony – polska książka biograficzna autorstwa Elżbiety Cherezińskiej, pisana wspólnie z Szewachem Weissem. Utwór jest biografią byłego ambasadora Izraela w Polsce, Szewacha Weissa.
Książka ma złożoną strukturę: składa się z 12 opowiadań (autorstwa Elżbiety Cherezińskiej) i 12 tekstów publicystycznych Szewacha Weissa. Opowiadania, oparte na biografii Weissa w sposób lustrzany korespondują z jego publicystyką. Tyle, że on, własnym głosem mówi o kwestiach historycznych, społecznych i psychologicznych a pisarka, używając narracji pierwszoosobowej, mówi niejako za samego Weissa o najważniejszych dla niego sprawach prywatnych. Post scriptum książki to rozmowa autorów, niemal w całości poświęcona chorobie nowotworowej żony Weissa, Estery. Padają w niej refleksje na temat życia prywatnego polityka, wiele głębokich i zaskakujących osobistych spostrzeżeń. Książka, jako całość daje złożony i głęboki portret Szewacha Weissa, daleko odbiegający od stereotypu. Jest jednocześnie portretem znacznej części pokolenia Ocalonych, dając szerokie tło do rozumienia istoty Holokaustu.

</doc>
<doc id="1986628" url="https://pl.wikipedia.org/wiki?curid=1986628" title="Parlament Gabonu">
Parlament Gabonu

Parlament Gabonu - główny organ władzy ustawodawczej w Gabonie. Ma charakter bikameralny i składa się ze Zgromadzenia Narodowego oraz Senatu. 
W skład Zgromadzenia Narodowego wchodzi 120 deputowanych wybieranych na pięcioletnią kadencję w wyborach bezpośrednich. Senat składa się ze 102 członków wybieranych na sześć lat przez radnych zasiadających we władzach lokalnych. 

</doc>
<doc id="1986629" url="https://pl.wikipedia.org/wiki?curid=1986629" title="Wyniki sezonu 1991/1992 Pucharu Świata w lotach narciarskich">
Wyniki sezonu 1991/1992 Pucharu Świata w lotach narciarskich



</doc>
<doc id="1986667" url="https://pl.wikipedia.org/wiki?curid=1986667" title="Duk Koo Kim">
Duk Koo Kim



</doc>
<doc id="1986668" url="https://pl.wikipedia.org/wiki?curid=1986668" title="Made in Poland (film)">
Made in Poland (film)

Made in Poland – polska tragikomedia obyczajowa z 2010 roku w reżyserii Przemysława Wojcieszka.
Opis fabuły.
Bohaterem filmu jest szesnastolatek – Boguś Kowalski, były ministrant. Chłopak stracił wiarę w Boga i w poszukiwaniu nowego guru przemierza blokowisko.

</doc>
<doc id="1986671" url="https://pl.wikipedia.org/wiki?curid=1986671" title="Adam Jaworski-Sas-Choroszkiewicz">
Adam Jaworski-Sas-Choroszkiewicz

Adam Karol Ludwik Jaworski-Sas-Choroszkiewicz (ur. 26 lipca 1907, zm. 2 marca 1992 w Warszawie) – generał brygady Wojska Polskiego.
Życiorys.
W latach 1914–1918 ukończył 4 klasy szkoły powszechnej w Zakopanem, a następnie 4 klasy gimnazjum ogólnokształcącego w tym mieście. W latach 1922–1926 kształcił się w Korpusie Kadetów Nr 2 w Modlinie, gdzie uzyskał świadectwo maturalne. Następnie został podchorążym Oficerskiej Szkoły Artylerii w Toruniu. 15 sierpnia 1928 został mianowany przez Prezydenta RP podporucznikiem w korpusie oficerów artylerii i przydzielony do 6 pułku artylerii ciężkiej we Lwowie. W pułku był młodszym oficerem baterii, a od września 1930 dowodził baterią. W latach 1928–1930 ukończył Kurs Handlowy dla abiturientów przy Wyższej Szkole Gospodarczo-Handlowej we Lwowie. W grudniu 1933 został adiutantem pułku, w grudniu 1935 został dowódcą baterii, a następnie dowódcą dywizjonu artylerii. W październiku 1937 został przyjęty na studia w Wyższej Szkole Wojennej w Warszawie. Studiował pod kierunkiem między innymi płk. dypl. Mariana Porwita. Studia ukończył z tytułem oficera dyplomowanego. 
W sierpniu 1939 wyznaczony został na stanowisko oficera operacyjnego sztabu 30 Poleskiej Dywizji Piechoty, która już w marcu 1939 została zmobilizowana i przetransportowana na teren operacyjny Armii „Łódź” do osłony zachodniej granicy kraju. Na tym stanowisku walczył w kampanii wrześniowej 1939, od 1 września 1939 pod Działoszynem, 5 września pod Szczercowem, 9 września pod Przyłękiem, a 12 września pod Żyrardowem. 15 września objął obowiązki szefa sztabu 30 Dywizji Piechoty, po poległym trzy dni wcześniej ppłk. dypl. Władysławie Surackim. Do 29 września walczył w obronie Modlina. Po kapitulacji twierdzy przebywał w niewoli niemieckiej. Był jeńcem stalagu Hoyerswerda koło Drezna (do stycznia 1940), Oflagu XI B Braunschweig (do października 1940) i Oflagu II C Woldenberg (do lutego 1945). W obozie jenieckim był wykładowcą i instruktorem tajnego wyszkolenia.
W marcu 1945 powrócił do kraju i został zatrudniony w Wydziale Wojskowym Urzędu Wojewódzkiego w Krakowie, a w czerwcu tegoż roku został przyjęty do Wojska Polskiego i zweryfikowany w stopniu majora. Początkowo otrzymał przydział do 10 Brygady Artylerii Ciężkiej na stanowisko pomocnika szefa sztabu, a od września 1945 pełnił służbę na stanowisku pomocnika szefa wydziału operacyjnego w Dowództwie Artylerii 2 Armii WP. Po rozformowaniu 2 Armii był od października 1945 starszym pomocnikiem szefa sztabu w Dowództwie Artylerii Okręgu Wojskowego nr III w Poznaniu, od marca 1946 pomocnikiem szefa sztabu, a od kwietnia 1947 szefem sztabu Inspektoratu Artylerii Okręgu Wojskowego nr III. W 1946 wstąpił do Polskiej Partii Robotniczej. Od czerwca 1948 był szefem wydziału studiów, a od marca 1949 szefem wydziału wyszkolenia jednostek – zastępcą szefa sztabu w Dowództwie Artylerii Wojska Polskiego.
W grudniu 1951 został aresztowany, a 28 kwietnia 1952, po brutalnym śledztwie przeprowadzonym w Głównym Zarządzie Informacji, skazany został wyrokiem Najwyższego Sądu Wojskowego, w sprawie tzw. "nowego kierownictwa konspiracji wojskowej", na karę śmierci. 20 maja 1952 Zgromadzenie Sędziów NSW odrzuciło jego prośbę rewizyjną. 19 listopada tr. prezydent RP Bolesław Bierut nie skorzystał z prawa łaski, lecz 10 grudnia na wniosek płk. Antoniego Skulbaszewskiego, zarządził wstrzymanie wykonania wyroku, by móc wykorzystać jego wymuszone zeznania w innych procesach. 25 stycznia 1954 przewodniczący Rady Państwa, Aleksander Zawadzki na wniosek gen. bryg. Stanisława Zarakowskiego, zastosował wobec niego prawo łaski. Ta decyzja uchroniła mu życie, lecz nie mogła zapobiec katastrofalnemu pogorszeniu stanu zdrowia, niewydolności naczyń wieńcowych serca i reumatoidalnemu zapaleniu stawów. 6 kwietnia 1956 Naczelna Prokuratura Wojskowa umorzyła prowadzone wobec niego postępowanie z braków dowodów winy. Jako świadek oskarżenia wystąpił w procesach generałów Józefa Kuropieski i Eugeniusza Luśniaka. Po rehabilitacji okres pozostawania w areszcie zaliczono mu do przebiegu służby wojskowej.
W kwietniu 1956 został przeniesiony do rezerwy. Pracował jako kierownik administracyjny przedsiębiorstwa „Delikatesy” – Dom Handlowy MDM – Warszawa, a od sierpnia 1956 jako kierownik sekcji postępu w stołecznym Stowarzyszeniu Naukowo-Technicznym. W marcu 1957 został przywrócony do służby w Wojsku Polskim, ukończył Wyższy Kurs Akademicki na Fakultecie Artylerii Akademii Sztabu Generalnego WP. Od grudnia 1957 zajmował stanowisko zastępcy szefa Artylerii Warszawskiego Okręgu Wojskowego, a od sierpnia 1959 pełnił obowiązki szefa Artylerii tego okręgu wojskowego. 22 sierpnia 1961, w stopniu pułkownika, przeniesiony został w stan spoczynku ze względu na stan zdrowia.
3 października 1989 został nominowany, a 9 października 1989 w Belwederze prezydent PRL gen. Wojciech Jaruzelski wręczył mu akt mianowania na stopień generała brygady w stanie spoczynku.
Został pochowany 9 marca 1992 na cmentarzu Bródnowskim, (kw. 6D-4-27).
Awanse
Życie prywatne.
Syn Henryka, oficera WP i Jadwigi z Waśkowskich. Mieszkał w Warszawie. Żonaty z Wandą z Lipnickich (1912–2006). Po wojnie używał nazwiska Adam Jaworski.

</doc>
<doc id="1986677" url="https://pl.wikipedia.org/wiki?curid=1986677" title="Tenmu">
Tenmu

 — 40. cesarz Japonii, według tradycyjnego porządku dziedziczenia. Przed wstąpieniem na tron nosił imię . Tenmu panował od 20 marca 673 do 1 października 686. Mauzoleum cesarza znajduje się w Nara. Nazywa się "Hinokuma-no-ōuchi no misasagi".
W roku 681 cesarz Tenmu nakazał spisanie wszystkich mitów japońskich, aby wykazać wyższość rodu cesarskiego nad możnymi klanami. Dzieło to zostało ukończone w 712 roku i nazwano je Kojiki.
W 682 roku Tenmu wydał edykt formułujący zasadę arystokratycznego charakteru władzy.

</doc>
<doc id="1986684" url="https://pl.wikipedia.org/wiki?curid=1986684" title="Estádio Municipal Engenheiro Lutero Lopes">
Estádio Municipal Engenheiro Lutero Lopes



</doc>
<doc id="1986685" url="https://pl.wikipedia.org/wiki?curid=1986685" title="Madonna z Więcławic">
Madonna z Więcławic

Madonna z Więcławic – gotycka rzeźba przedstawiająca Matkę Boską z Dzieciątkiem w powszechnym około roku 1400 typie ikonograficznym zwanym Piękną Madonną, datowana na okres od końca XIV wieku do ok. 1420. Madonna pochodzi z kościoła św. Jakuba Mniejszego w Więcławicach, obecnie znajduje się w zbiorach Muzeum Archidiecezjalnego w Krakowie.
Opis.
Rzeźba jest wykonana z drewna lipowego, z tyłu wydrążona, polichromowana na podkładzie kredowym, złocona i srebrzona. Przedstawia Madonnę z Dzieciątkiem. Postać Madonny jest esowato wygięta, przedstawiona w kontrapoście z lewą nogą ugiętą w kolanie. Prawa ręka podtrzymuje Dzieciątko, lewa ujmuje poły płaszcza. Głowa jest pochylona w lewo, osadzona na długiej szyi. Twarz Madonny jest okrągła, oczy migdałowe, wydłużone, o brązowych tęczówkach, z mocno zaznaczonymi powiekami. Nos jest długi i wąski, usta drobne, czerwone. Karnacja w kolorze perłowym, policzki oraz podbródek zaznaczone kolorem różowym. Czoło Madonny jest wysokie i wypukłe. Brązowe włosy tworzą delikatnie równoległe fale, zakrywają uszy. Na głowie Madonny znajduje się wysoka złota korona z motywem trójliścia na sterczynach, inkrustowana trzema ciemnozielonymi kamieniami. Włosy upięte są z tyłu głowy welonem w kolorze płaszcza, który spływając na lewe ramię tworzy fałdę kaskadową. Dłonie Madonny są szerokie, o długich palcach, paznokcie są podkreślone różową barwą. 
Szata spodnia koloru czerwonego ściśle przylega do górnych partii ciała, a w okolicy pasa tworzy delikatne fałdy. Od pasa w dół spływa regularnymi, równoległymi fałdami. Szatę wierzchnią stanowi złoty płaszcz o podszewce laserunkowanej ciemną zielenią. W górnej części ciała przylega on ściśle, tworząc dekolt v-kształtny. Po obu stronach figury draperie tworzą głęboko rzeźbione kaskady rurkowatych fałd. Poła spływająca z lewego ramienia jest zarzucona na prawą ręką, odkrywa podszewkę. Tworzy miskowe fałdy w kształcie litery U, kontynuowane przez szatę spodnią spływającą aż do ziemi i załamującą się ponad stopami. Fałda spływająca z prawej ręki przebiega diagonalnie, aż do lewej stopy. Nad lewym kolanem tworzy się fałda agrafowata. Widoczny jest złoty czubek lewego buta. 
Głowa Dzieciątka jest pochylona w lewo i lekko uniesiona do góry. Wzrok skierowany do góry. Twarz jest szeroka, o wydatnych różowych policzkach, drobnym nosie, czerwonych ustach. Brązowe włosy tworzą loki zakrywające uszy. Dzieciątko trzyma w lewej ręce złotą kulę, natomiast prawą opiera na piersi Madonny. Złota szata, lekko rozcięta na piersi tworzy wąski v-kształtny dekolt. Delikatne fałdy w kształcie litery U załamują się w okolicy pasa. Nogi są skrzyżowane, spod załamujących się fałd szaty widoczny jest koniec prawej stopy z zaznaczonymi paznokciami. Lamówka rękawów ma kolor czerwono-złoty. 
Historia.
Rzeźba pochodzi z kościoła parafialnego św. Jakuba Mniejszego w Więcławicach. Pierwotnie znajdowała się w ołtarzu głównym, w polu centralnym drugiej kondygnacji. Świadczą o tym zheblowane krawędzie rzeźby oraz wbity w głowę Madonny hak, służący do przymocowania figury do ołtarza. Następnie w nieznanym czasie dorobiono jej tylną część, przemalowano i umieszczono w feretronie. Po usunięciu tych zmian w 1959 roku była eksponowana w nawie północnej kościoła w Więcławicach, a następnie przechowywana na strychu plebanii. 
Najstarsza wzmianka o rzeźbie pochodzi z dokumentów wizytacji parafii przeprowadzonej przez Jana Foxiusa, archidiakona Krakowa, 10 listopada 1618 roku. Wzmianka ta została po raz pierwszy przytoczona w 1917 roku przez ks. Jana Wiśniewskiego. 
Rzeźba była dwukrotnie konserwowana: w 1959 przez Michała Wójcika, konserwatora z Akademii Sztuk Pięknych oraz w roku 1996 przez konserwatorki Pracowni Konserwatorskiej Muzeum Archidiecezjalnego Przędę i Kuzemczak. 
Stan badań.
W kwestii datowania pojawiły się trzy stanowiska. Na rok 1400 datowali Madonnę Józef Dutkiewicz oraz Andrzej Olszewski, na koniec XIV wieku Jacek Dębicki, Tadeusz Chrzanowski, Marian Kornecki oraz Henryk Mędrek, a na rok 1420 Anna Misiąg-Bocheńska oraz Katalog Zabytków Sztuki w Polsce. 
Jedyną, jak dotąd, hipotezę dotyczącą atrybucji wysunęła Misiąg-Bocheńska. Na podstawie analizy stylowej rzeźby zauważyła ona związek między Madonną z Więcławic a Madonną z Mnina, której draperia stanowi odwrócenie draperii rzeźby więcławickiej (diagonalna fałda spływa z lewego ramienia aż do prawej stopy) oraz figury św. Barbary z wrocławskiego kościoła św. Elżbiety. Snycerz miałby się wywodzić z warsztatu Mistrza Ukrzyżowania z kaplicy Dumlosego. Tę atrybucję odrzucał Dutkiewicz. 
Jako pierwsza genezę Madonny z Więcławic określiła Misiąg-Bocheńska, wskazując śląsko-czeską grupę Pięknych Madonn z ok. 1400 roku. Na taką genezę wskazują cechy formalne, jak typ głowy Madonny-młodej i pełnej wdzięku – okrągła twarz i wypukłe czoło, oraz kształtowanie draperii wykazujące związek z południowoczeską Madonną z Krumlowa. Dostrzegła również wpływ starszych tradycji, przejawiających się m.in. w okryciu ciała Dzieciątka szatą. Dębicki przeprowadził podział polskich rzeźb przedstawiających Matkę Boską z Dzieciątkiem ok. 1400 na 2 grupy – plastyczną i linearną, w zależności od sposobu kształtowania draperii. Madonna z Więcławic należy do pierwszej grupy, której genezy dopatruje się Dębicki w rzeźbie kamiennej. Badacz uważa ją za najstarszą Piękną Madonnę w Małopolsce, wykazującą wyraźny związek z rzeźbą czeską, m.in. z Madonną ze staromiejskiego praskiego ratusza oraz św. Anną Samotrzeć z Nova Rise. 

</doc>
<doc id="1986690" url="https://pl.wikipedia.org/wiki?curid=1986690" title="Sparaksis">
Sparaksis

Sparaksis ("Sparaxis" Ker Gawl.) – rodzaj wieloletnich roślin należący do rodziny kosaćcowatych. Należy do niego ok. 13 gatunków roślin występujących w południowej Afryce, w regionie przylądkowym. Nazwa łacińska pochodzi z greckiego słowa "sparasso", oznaczającego łzy, ze względu na kształt przylistków tej rośliny. Gatunek typowy nie został wyznaczony.
Systematyka.
Jeden z rodzajów podrodziny "Crocoideae" G. T. Burnett z rodziny kosaćcowatych ("Iridaceae") należącej do rzędu szparagowców ("Asparagales") w obrębie jednoliściennych.
Wykorzystania.
Gatunek "Sparaxis tricolor" uprawiany jest jako roślina ozdobna.

</doc>
<doc id="1986695" url="https://pl.wikipedia.org/wiki?curid=1986695" title="Sparaxis">
Sparaxis



</doc>
<doc id="1986698" url="https://pl.wikipedia.org/wiki?curid=1986698" title="Ixia">
Ixia



</doc>
<doc id="1986699" url="https://pl.wikipedia.org/wiki?curid=1986699" title="Stanisław Kosko">
Stanisław Kosko

Stanisław Kosko ps. „Lasota” (ur. 13 listopada 1898 w Wojciechowicach, zm. 8 września 1939 w Gdyni) – kapitan żeglugi wielkiej (1935), porucznik Marynarki Wojennej, publicysta.
Życiorys.
Urodził się 13 listopada 1898 w Wojciechowicach (obecnie osiedle w Ostrołęce), w ówczesnym powiecie ostrołęckim guberni łomżyńskiej, w rodzinie Franciszka.
W czasach gimnazjalnych był uczestnikiem kółek samokształceniowych i współorganizatorem tajnego skautingu w Pułtusku. W latach 1915–1920 przebywał wraz z ewakuowaną rodziną na Ukrainie, tam zdał maturę i podjął studia. Był członkiem Polskiej Organizacji Wojskowej w Kijowie. Po powrocie do kraju pracował w Departamencie dla Spraw Morskich Ministerstwa Spraw Wojskowych. 
W 1923 ukończył naukę na Wydziale Nawigacyjnym Szkoły Morskiej w Tczewie, uzyskując dyplom oficera nawigacyjnego Polskiej Marynarki Handlowej. Po ukończeniu szkoły odbył rejs na statku szkolnym „Lwów” do Brazylii. Było to zarazem pierwsze przekroczenie równika przez polski statek. Po ukończeniu rejsu pracował w Wydziale Żeglugowym Departamentu Morskiego Ministerstwa Przemysłu i Handlu. 
W latach 1934–1935 odbył rejs dookoła świata na Darze Pomorza. Za wspomnienia z tego okresu pt. "Przez trzy oceany" (wyd. w 1936) został uhonorowany Srebrnym Wawrzynem Akademickim Polskiej Akademii Literatury. Publikował artykuły o tematyce morskiej w różnych czasopismach. 
Od 1 lipca 1937 był dyrektorem Państwowej Szkoły Morskiej w Gdyni.
Na stopień porucznika rezerwy został awansowany ze starszeństwem z dniem 1 stycznia 1938 i 1. lokatą w korpusie oficerów morskich.
Podczas kampanii wrześniowej był dowódcą ORP „Gdynia”. Ranny 2 września w nalocie bombowym, zmarł po kilku dniach w szpitalu.
Został pochowany na Cmentarzu Witomińskim w Gdyni w nowej Alei Zasłużonych (kwatera 26-41-21).

</doc>
<doc id="1986701" url="https://pl.wikipedia.org/wiki?curid=1986701" title="Lophophorus impejanus">
Lophophorus impejanus



</doc>
<doc id="1986703" url="https://pl.wikipedia.org/wiki?curid=1986703" title="Luigi Gui">
Luigi Gui

Luigi Gui (ur. 26 września 1914 w Padwie, zm. 26 kwietnia 2010 w Padwie) – włoski polityk, minister.
Był działaczem Chrześcijańskiej Demokracji. W okresie od 1948 do 1983 był parlamentarzystą.
Od 1962 do 1968 był ministrem oświaty w pięciu kolejnych rządach: w czwartym rządzie Amintore Fanfaniego, pierwszym rządzie Giovanniego Leone oraz pierwszym, drugim i trzecim rządzie Aldo Moro. Następnie do 1970 był ministrem obrony w trzech kolejnych rządach: w drugim rządzie Giovanniego Leone, pierwszym i drugim rządzie Mariano Rumora. Od lipca 1973 do marca 1974 był ministrem zdrowia w czwartym rządzie Mariano Rumora. Jednocześnie od listopada 1973 do lutego 1976 był ministrem spraw wewnętrznych w trzech rządach: w czwartym i piątym rządzie Mariano Rumora i piątym rządzie Aldo Moro.

</doc>
<doc id="1986704" url="https://pl.wikipedia.org/wiki?curid=1986704" title="Viera Petríková">
Viera Petríková

Viera Petríková (ur. 29 czerwca 1957 we Vranovie nad Topľou) – słowacka prawniczka i polityk, sędzia, od 2009 do 2010 wicepremier i minister sprawiedliwości.
Życiorys.
W 1980 ukończyła studia na Wydziale Prawa Uniwersytetu Pavla Jozefa Šafárika w Koszycach (UPJŠ), po czym pracowała w terenowych organach administracji państwowej w rodzinnym Vranovie nad Topľou. Od 1992 wykonywała zawód sędziego sądu powiatowego we Vranovie nad Topľou, będąc od 2007 jego przewodniczącą.
Od 27 czerwca 2007 zasiadała w Radzie Sądownictwa Republiki Słowackiej, a 13 listopada 2007 objęła w niej funkcję wiceprzewodniczącej. 3 lipca 2009 została wicepremierem i ministrem sprawiedliwości w rządzie Roberta Fica (z rekomendacji Partii Ludowej – Ruchu na rzecz Demokratycznej Słowacji). Stanowiska te zajmowała do 8 lipca 2010. W tym samym roku otrzymała nominację na sędziego Sądu Najwyższego Republiki Słowackiej.

</doc>
<doc id="1986705" url="https://pl.wikipedia.org/wiki?curid=1986705" title="Crocosmia">
Crocosmia



</doc>
<doc id="1986708" url="https://pl.wikipedia.org/wiki?curid=1986708" title="Jacana jacana">
Jacana jacana



</doc>
<doc id="1986709" url="https://pl.wikipedia.org/wiki?curid=1986709" title="Bikash Ranjan Bhattacharya">
Bikash Ranjan Bhattacharya

Bikash Ranjan Bhattacharya (ben. বিকাশ রঞ্জন ভট্টাচার্য্য, ur. 27 listopada 1951) – indyjski polityk i prawnik, burmistrz Kalkuty od 2005.
Wstąpił do Komunistycznej Partii Indii (Marksistowskiej) jako student. W 2005 zastąpił na stanowisku burmistrza Kalkuty Subroto Mukherjee z Trinamul Congress.

</doc>
<doc id="1986710" url="https://pl.wikipedia.org/wiki?curid=1986710" title="Enak">
Enak

Enak − polsko-niemiecki film fabularny z 1992 roku.
Treść.
Akcja filmu dzieje się w Stanach Zjednoczonych. Tytułowy bohater Charles Enak vel Karol Enakowski odmawia powrotu na ziemię z przestrzeni kosmicznej, gdzie został wysłany. Wyłącza instrumenty pokładowe i nie kontaktuje się z Ziemią. Ziemia pogrążą się w największym od czasów zimnej wojny kryzysie politycznym. Dziennikarze wietrzą skandal i próbują odszukać przyczynę postępowania Enaka. Badają jego przeszłość w komunistycznej Polsce i odszukują osoby, z którymi był związany w przeszłości. Odkrywają, że Enak potrafi wpływać na ludzką podświadomość.

</doc>
<doc id="1986711" url="https://pl.wikipedia.org/wiki?curid=1986711" title="Ankang">
Ankang

Ankang (chiń. 安康; pinyin: "Ānkāng") – miasto o statusie prefektury miejskiej w środkowych Chinach, w prowincji Shaanxi, położone w wąskiej dolinie rzeki Fen He, między górami Qin Ling i Daba Shan. W 2010 roku liczba mieszkańców miasta wynosiła 132 264. Prefektura miejska w 1999 roku liczyła 2 916 464 mieszkańców. Główny ośrodek regionu rolniczego (zboże, rośliny oleiste, sezam, skóry, produkty leśne).
Stolica rzymskokatolickiej prefektury apostolskiej Xing’anfu.
Historia.
Ankang powstało w III wieku n.e. jako niezależny ośrodek administracyjny o nazwie Xicheng. W V wieku zmieniono jego nazwę na Jinzhou. W 1583 roku miasto ustanowiono siedzibą prefektury Xing’an. Na początku XVIII wieku miasto zaczęto nazywać Ankang. W 1912 roku prefekturę zlikwidowano, a Ankang stało się miastem powiatowym. Ankang składało się z dwóch oddzielnych, otoczonych murem miast i było dobrze rozwijającym się centrum handlu, ściśle związanym od XVIII wieku z Hankou. Miasto stało się głównym punktem regionu rolniczego, skolonizowanego dopiero w XVII wieku. 
Ankang jest obecnie ważnym węzłem kolejowym (linie kolejowe do Hubei, Chongqing i Syczuanu). W 2001 roku oddano do użytku linię kolejową do Xi’anu, biegnącą przez tunel w górach Qin Ling. 
Podział administracyjny.
Prefektura miejska Ankang podzielona jest na:

</doc>
<doc id="1986713" url="https://pl.wikipedia.org/wiki?curid=1986713" title="Arthur Lourié">
Arthur Lourié

Arthur-Vincent Lourié, urodzony jako "Naum Izrailewicz Łurja" (ros. "Наум Израилевич Лурья"), później zmienił swoje imię na "Artur Siergiejewicz Łurje" (ros. "Артур Сергеевич Лурье", ur. 14 maja 1892 w Petersburgu – zm. 12 października 1966 w Princeton, New Jersey) – kompozytor rosyjski. Lourié grał ważną rolę we wczesnym etapie organizacji muzyki sowieckiej po Rewolucji bolszewickiej Od 1921 na wygnaniu. Na muzykę Louriégo miały znaczny wpływ jego bliskie więzi ze współczesnymi mu pisarzami i artystami, w tym jego bliska relacja z Igorem Strawińskim.
Życiorys.
Kariera w Rosji.
Urodzony w bogatej rodzinie żydowskiej, Lourié nawrócił się na katolicyzm będąc jeszcze w Rosji. Wielbiciel Arthura Schopenhauera i Vincenta van Gogha, od których przybrał imiona. Lourié częściowo był samoukiem, choć uczył się gry na fortepianie i kompozycji u Głazunowa w Konserwatorium Petersburskim, gdzie otrzymał dyplom w 1913. Zaprzyjaźnił się z futurystycznymi poetami, w szczególności Anną Achmatową. Był również zaprzyjaźniony z Władimirem Majakowskim, Fiodorem Sołogubem i Aleksandrem Błokiem; duży wpływ na jego twórczość miała współczesna mu sztuka. Jego wczesne utwory na fortepian, pisane od 1908, wiele czerpią z późnych prac Aleksandra Skriabina, lecz cały czas rozwijał w nich inne rodzaje stylistyki, w 1914 pisząc utwór "Synthèses", będący typowym utworem wczesno-dodekafonicznym.
W 1915 Lourié pisze "Formes en l'air", utwór zadedykowany Pablowi Picassowi. Używa w nim nieco kubistycznej koncepcji, w której fragmenty pięciolinii są porozrzucane na stronie w dość dowolnym porządku. Spadek lub wzrost wysokości dźwięku oddawany jest przez usytuowanie linii z coraz niższymi dźwiękami coraz niżej. Na tym etapie jego kariery, wydaje się, że jest bardzo podobny do Nikołaja Rosławca, chociaż system estetyczny Louriégo wydaje się bardziej "dekadencki". Generalnie był pierwszym przedstawicielem muzycznego futuryzmu w Rosji, a w 1914 był współsygnitariuszem, razem z malarzem Gieorgijem Jakułowem i poetą Benedyktem Liwszycem, petersburskiego Manifestu Futurystycznego, zatytułowanego "My i zachód", ogłaszającego zasady istniejące dla wszystkich tych trzech dziedzin sztuki.
Na wygnaniu.
Po rewolucji 1917 roku, Lourié pracował pod komendą Łunaczarskiego jako szef wydziału muzycznego Komisariatu Oświecenia Publicznego ("Narkomprosu"). Przez pewien czas dzielił dom z Siergiejem Sudeikinem i jego żoną, Werą Sudeikiną. Chociaż jego sympatie polityczne były na początku lewicowe, był coraz bardziej niezadowolony z nowego porządku w Rosji. W 1921 udał się na oficjalną wizytę do Berlina, gdzie zaprzyjaźnił się z Busonim. Już nie wrócił do Rosji, dlatego też jego prace były w ZSRR zakazane. W 1922 osiedlił się w Paryżu, gdzie zaprzyjaźnił się z filozofem Jakiem Maritainem i został przedstawiony Strawińskiemu. W latach 1924-1931 był jednym z najważniejszych uczniów Strawińskiego, często stając się częścią domu Strawińskich, kiedy pisał artykuły o swoim znajomym kompozytorze i przygotowywał fortepianowe wersje jego prac. Lourié i Strawiński jednak przestali się spotykać po kłótni z Werą Sudeikiną (która to właśnie poznała ich ze sobą). Po tym wydarzeniu Strawiński rzadko wspominał Louriégo.
W pracach z okresu paryskiego wczesny radykalizm Louriégo staje się neoklasycyzmem i rusofilską nostalgią; dialog z pracami Strawińskiego z tego samego okresu jest oczywisty. Być może Strawiński wziął nawet niektóre ze swoich ówczesnych pomysłów właśnie od Louriégo. Np. "Mała muzyka kameralna" Louriégo z 1924 wydaje się być pierwowzorem, albo przynajmniej inspiracją dla "Apollon musagète" (1927), "Concerto spirituale" na chór, fortepian i orkiestrę (1929) oraz "Symfonii Psalmów" (1930). Bezsprzecznie w swoich późniejszych pracach Strawiński zaadaptował styl notacji Louriégo, z pustym miejscem zamiast linii pomiędzy taktami. Lourié skomponował również dwie symfonie (pierwsza, z podtytułem „Sinfonia dialectica”) oraz operę, „Biesiada w czasach plagi”. Lourie był wielkim erudytą, dbającym o wizerunek estety i dandysa, zajmował się poezją Safony, Puszkina, Heinego, Verlaine'a, Błoka, Majakowskiego, Dantego, klasycznych poetów łacińskich oraz średniowiecznych poetów francuskich. Był także utalentowanym malarzem.
Lata w Ameryce.
Kiedy Niemcy zaczęli okupować Paryż w 1941, Lourié uciekł do Stanów Zjednoczonych, razem z Siergiejem Kusewickim. Osiedlił się w Nowym Jorku. Kontynuował pisanie muzyki poważnej, ale nie spotykała się ona z zainteresowaniem. Spędził ponad 10 lat na tworzeniu opery „Arab Piotra Wielkiego” na podstawie Puszkina, z której fragmenty wykonywał Leopold Stokowski. Skomponował także muzykę do wybranych części „Little Gidding” T.S. Eliota na solistę tenorowego i instrumenty (1959); utwór ten może być postrzegany jako kolejny przykład Louriégo wyprzedzającego dokonania Strawińskiego, który użył jednego z tych samych tekstów do hymnu „Schodzący gołąb” z 1962.

</doc>
<doc id="1986715" url="https://pl.wikipedia.org/wiki?curid=1986715" title="Shangluo">
Shangluo

Shangluo (chiń. 商洛; pinyin: "Shāngluò") – miasto o statusie prefektury miejskiej w środkowych Chinach, w prowincji Shaanxi. Prefektura miejska w 1999 roku liczyła 2 357 748 mieszkańców.
Podział administracyjny.
Prefektura miejska Shangluo podzielona jest na:

</doc>
<doc id="1986727" url="https://pl.wikipedia.org/wiki?curid=1986727" title="Tongchuan">
Tongchuan

Tongchuan (chiń. 铜川; pinyin: "Tóngchuān") – miasto o statusie prefektury miejskiej w środkowych Chinach, w prowincji Shaanxi. W 2010 roku liczba mieszkańców miasta wynosiła 226 721. Prefektura miejska w 1999 roku liczyła 828 655 mieszkańców.
Podział administracyjny.
Prefektura miejska Tongchuan podzielona jest na:

</doc>
<doc id="1986740" url="https://pl.wikipedia.org/wiki?curid=1986740" title="Bahrajn na Letnich Igrzyskach Olimpijskich 2000">
Bahrajn na Letnich Igrzyskach Olimpijskich 2000

Bahrajn na Letnich Igrzyskach Olimpijskich 2000 reprezentowało 4 zawodników, 2 mężczyzn i 2 kobiety.

</doc>
<doc id="1986741" url="https://pl.wikipedia.org/wiki?curid=1986741" title="Weinan">
Weinan

Weinan (chiń. 渭南; pinyin: "Wèinán") – miasto o statusie prefektury miejskiej w środkowych Chinach, w prowincji Shaanxi. W 2010 roku liczba mieszkańców miasta wynosiła 177 056. Prefektura miejska w 1999 roku liczyła 5 219 942 mieszkańców.
Podział administracyjny.
Prefektura miejska Weinan podzielona jest na:

</doc>
<doc id="1986744" url="https://pl.wikipedia.org/wiki?curid=1986744" title="KDE Software Compilation 4">
KDE Software Compilation 4

KDE Software Compilation 4 wersja środowiska graficznego KDE oraz powiązanych z nim programów dla systemów uniksopodobnych wydane po raz pierwszy 11 stycznia 2008 utworzone z użyciem biblioteki Qt4 wydane na licencji GPL. Główne wydania są planowane co sześć miesięcy, a poprawki błędów comiesięcznie.
W tej serii zaktualizowano kluczowe elementy oraz przeniesiono na bibliotekę Qt4. Zawiera nowe multimedialne API Phonon, framework integracji sprzętu Solid, nowy styl i domyślny zestaw ikon o nazwie Oxygen. Zawiera ona także nowy, ujednolicony pulpit i panelowy interfejs użytkownika Plasma, który obsługuje widżety pulpitu, zastępując w KDE 3 oddzielne komponenty.
Jednym z głównych celów platformy KDE 4 jest zwiększenie przenośności oprogramowania na inne systemy operacyjne. Było to możliwe przez wykorzystanie Qt 4, co ułatwia obsługę platform nieopierających się o X11, w tym Microsoft Windows i OS X. Od wydania 4.0 do wydania 4.3 posiadało nazwę KDE 4, a od wydania 4.4 zmieniło nazwę na KDE Software Compilation 4. KDE SC zawiera tylko aplikacje, których rozwój jest skoordynowany z harmonogramem wydań KDE Software Compilation i m.in. z tego powodu nie należą do niego takie programy jak Amarok czy DigiKam.
Główne elementy interfejsu.
Plasma.
Interfejs użytkownika wprowadzony w wersji 4.0 jako "technology preview" nastawiony na użytkowników komputerów stacjonarnych i laptopów posługujących się najczęściej myszką lub innym urządzeniem wskazującym.
W wersji "Desktop" standardowy układ kontroli opiera się mniej więcej na K Desktop Environment i Microsoft Windows: zegar cyfrowy na pasku zadań i na dole ekranu, ikony mogą być przechowywane na pulpicie po włączeniu opcji „Widok folderu”. Natomiast w wersji dla netbooków (dostępna od wydania 4.4, w wydaniu 4.3 dla Kubuntu dostępna eksperymentalnie) dostępne są dwa warianty widoku: „gazety” – nazwy okien są widoczne jako zakładki oraz „znajdź i uruchom” – używany do wyszukiwania aplikacji i plików oraz ich otwierania. W związku z tym, że ekrany netbooków są niewielkie, zawartość okien jest wyświetlana w trybie pełnoekranowym i bez ramek okna oraz elementów sterujących, aby oszczędzić miejsca na ekranie.
Interfejs Plasma składa się z:
Phonon.
Phonon (pierwotnie "KDEMM") jest multimedialnym interfejsem dla Qt4, dzięki któremu działa KDE 4. Oferuje programistom KDE i Qt jednolity interfejs (API) audio i wideo. W związku z tym jest podobny do interfejsu DirectShow na Windows i QuickTime w OS X. Powstał on w celu rozwiązania problemów, które wiązały się z serwerem aRts, który nie nadążał za rozwojem technologii multimedialnych.
Oxygen.
W obecnym wydaniu KDE opiera się na ikonach, dekoracjach okien i interfejsu powstającego w ramach Oxygen Project, który zrywa z kreskówkowym wyglądem ikon oraz przyjmuje fotorealistyczny styl. Jego celem jest odświeżenie wyglądu pulpitu przy zachowaniu przyjaznego interfejsu użytkownika.
KWin.
KWin jest nowym menedżerem okien oferującym efekty graficzne podobnie jak Compiz i jest on domyślnie wykorzystywany w tym środowisku.
Historia wydań.
KDE 4.0.
W tym wydaniu przeniesiono KDE na bibliotekę Qt4 oraz zmieniono podstawowe komponenty.
Dolphin zastąpił Konquerora jako domyślny menedżer plików w KDE 4.0. Zostało to podyktowane faktem, że Konqueror jest zbyt skomplikowany aby pełnić funkcję prostego menedżera plików. Jednak Dolphin i Konqueror współdzielą kod tak bardzo, jak jest to możliwe. Dzięki temu Dolphin może być osadzony w Konquerorze, tak aby Konqueror mógł być używany jako menedżer plików.
Okular zastępuje kilka przeglądarek dokumentów stosowanych w KDE 3, jak KPDF, KGhostView i KDVI. Okular korzysta z bibliotek oprogramowania i może być rozszerzony, umożliwiając przeglądanie prawie każdego rodzaju dokumentu. Tak jak Konqueror i KPDF w KDE 3, Okular można osadzić w innych aplikacjach.
Wydania wstępne.
11 maja 2007 została wydana wersja Alpha 1 z okazji zakończenia prac nad dodaniem kluczowych funkcji i integracją nowych technologii z pulpitem i aplikacjami. W wersji Alpha 1 dodano nowe frameworki umożliwiające tworzenie nowych programów i lepszą integrację ze sprzętem i multimediami przez Solid i Phonon. Dolphin i Okular zostały ze sobą zintegrowane i zyskały nowy wygląd dzięki motywowi ikon Oxygen.
4 lipca 2007 została wydana wersja Alpha 2. Poprawiono w niej stabilność, funkcjonalność i integrację pulpitu Plasma.
2 sierpnia 2007 została wydana wersja Beta 1. Poprawiono szybkość ładowania się ikon, zachowanie się KDE PIM, poprawiono efekty KWin i jego ustawienia, ulepszono interakcje między Dolphinem i Konquerorem; dodano też do KGet obsługę metalinków w celu ulepszenia pobierania.
6 września 2007 została wydana wersja Beta 2. Poprawiono w niej obsługę systemów BSD i Solaris. Dodano również bibliotekę graficzną Blitz umożliwiającą implementację wysokiej wydajności trików takich jak animowane ikony oraz przystosowano w ramach Google Summer of Code Krdc do współpracy z nową wersją KDE. Zintegrowano również interfejs Plasma z Amarokiem, aby można było korzystać z centralnego widoku kontekstowego.
16 października 2007 została wydana wersja Beta 3. Skupiono się na poprawie stabilności i zakończeniu projektu bibliotek do wydania KDE Development Platform. Do Plasmy dodano wiele nowych funkcji, w tym wyszukiwarkę apletów. W programach edukacyjnych poprawiono błędy i dołączono do nich Step, interaktywny symulator fizyki, który powstał w ramach Google Summer of Code.
30 października 2007 została wydana wersja Beta 4. Ustalono listę zadań do wykonania przed wydaniem wersji Release Candidate oraz zaczęto skupiać się na ustabilizowaniu wydania.
W tym samym czasie wydano wersję Release Candidate 1 KDE Development Platform, która oferowała zestaw podstawowych bibliotek programistycznych, biblioteki widżetów, nową warstwę obsługi sieci, zestaw multimedialnych bibliotek integracyjnych, zapewniających integrację sprzętu i sieci.
20 listopada 2007 wydano wersję Release Candidate 1 (RC1), pomimo tego, że pulpit Plasma nie był na to przygotowany i wymagał dalszych prac. 11 grudnia 2007 wydano wersję Release Candidate 2 (RC2). Ukończono pracę nad kodem źródłowym i skupiono się na poprawkach błędów, wyglądu oraz używalności.
Wydania stabilne.
KDE 4.0 zostało wydane 11 stycznia 2008. Co miesiąc były wydawane mniejsze wydania, które poprawiały odnalezione błędy oraz dodawały inne funkcje, takie jak panele z możliwością zmiany rozmiaru.
Spotykało się z różnym przyjęciem i było wdrażane do niektórych dystrybucji Linuksa, aby zachęcić ich do migracji z KDE 3.5. Uważano wtedy wydanie 3.5 za stabilniejsze i zawierające pełny zestaw funkcji, podczas gdy nową wersję za niestabilną i wybrakowaną z powodu wprowadzenia rewolucyjnych zmian.
KDE 4.1.
KDE 4.1 zostało wydane 29 lipca 2008. W tym wydaniu wprowadzono wspólny system emotikon dla PIM i Kopete oraz DXS, usługę umożliwiającą programom pobieranie i instalowanie dodatków z Internetu, backendy dla GStreamer, QuickTime 7, i DirectShow 9 Phonon. Poprawki plasmy zawierały wsparcie dla widżetów Qt 4 i integrację WebKit pozwalając na współpracę widżetów Apple Dashboard na współpracę z Plasmą i przeniesiono parę programów na Microsoft Windows i OS X.
Dodane programy:
KDE 4.2.
KDE 4.2 zostało wydane 27 stycznia 2009. Jest ono postrzegane jako wydanie znacząco ulepszone w stosunku do 4.1 we wszystkich aspektach i odpowiednie do zastąpienia KDE 3.5 dla większości użytkowników.
Poprawki pulpitu w KDE 4.2.
Wprowadzono tysiące poprawek i wprowadzono wiele funkcji obecnych w KDE 3.5, które były nieobecne w KDE 4.0 i KDE 4.1. Dotyczą grupowania okien, wielowierszowego paska zadań, chowania ikon w tacce systemowej, automatycznego chowania panelu, podglądu okien, podpowiedzi na pasku zadań i na panelu, powiadomienia i śledzenie zadań w interfejsie Plasma oraz możliwość ustawienia widoku ikon na pulpicie po ustawieniu opcji „Widok Folderu”.
Pojawiły się aplety pozwalające na zostawiania wiadomości na zablokowanym ekranie, podglądu plików, przełączanie aktywności pulpitu, wyświetlanie wiadomości wątkowych oraz takie narzędzia jak schowek, kalendarz, stoper, tablica znaków, widżet QuickLaunch, monitor systemu i wiele innych. Plasma może ładować Gadżety Google. Widżety Plasmy mogą być pisane w Ruby i Pythonie. Poprawiono też wsparcie dla apletów w JavaScript i widżetów Apple Dashboard. Zwiększono spójność wyglądu przez poprawę systemu motywów paneli, menu programów i tacki systemowej. Nowa opcja ustawień, właściwości motywu pulpitu dała użytkownikowi większy stopień kontroli nad każdym elementem Plasmy. Tapety pulpitu zaczęły być rozprowadzane na zasadach wtyczek, co umożliwiło twórcom szybkie rozpowszechnienie nowych tapet. Dostępne tapety zawierały pokazy obrazów, fraktale Mandelbrota i zwyczajne obrazy.
Zostały dodane nowe efekty pulpitu takie jak efekt minimalizacji, „magicznej lampy” oraz sześcienny i kulisty przełącznik obszarów roboczych. Inne, takie jak siatka pulpitu, zostały poprawione. Interfejs pozwalający włączać efekty został przeorganizowany w celu łatwiejszego wyboru najczęściej używanych efektów. Efekty pulpitu są domyślnie włączane na sprzęcie, który obsługuje akcelerację grafiki. Automatycznie sprawdza przed włączeniem efektów, czy akceleracja grafiki działa.
Zwiększyła się funkcjonalność Krunnera — okna dialogowego „Uruchom program…” dzięki wtyczkom takim jak moduł sprawdzania pisowni, historia przeglądarki Konqueror, zarządzanie zasilaniem przez PowerDevil, KDE Places, ostatnio otwierane dokumenty oraz możliwość uruchomienia specjalnej sesji edytora tekstu Kate, Konquerora czy Konsole. Wytczka konwertera ma teraz możliwość zamiany jednostek masy, długości i prędkości.
Obsługa wielu ekranów została poprawiona dzięki bibliotece Kephal, poprawiając wiele błędów związanych z uruchamianiem KDE na więcej niż jednym monitorze.
Nowe i ulepszone programy.
Dodano takie programy jak PowerDevil, system zarządzania energią do kontrolowania różnych aspektów urządzeń mobilnych. Nowy system konfiguracji drukowania przywraca wiele funkcji, których brakowało w KDE 4.0 i 4.1. Komponenty „codice_1” i „codice_2” są dostarczane z modułami „kdeadmin” i „kdeutils”. Killbots to nowa gra dołączona do KDE Games w tym wydaniu.
We wszystkich programach naprawiono błędy. Do Dolphina dodano obsługę podglądu plików w paskach narzędziowych i pasek powiększenia widoku elementów. Może teraz wyświetlić pełną ścieżkę dostępu w niewielkim pasku. Przyspieszono ładowanie stron w Konquerorze przez wstępne ładowanie danych o domenie w silniku KHTML. Pasek wyszukiwania podczas wpisywania poprawia wyszukiwanie na stronach. KMail ma nową listę nagłówków wiadomości i opracowany na nowo widok załączników. Edytor tekstu KWrite i Kate mogą pracować w tyrbie Vi, tradycyjnego edytora tekstu dla Uniksa. Ark, menedżer archiwów ma teraz obsługę archiwów zabezpieczonych hasłem i jest dostępny przez menu kontekstowe menedżera plików. KRDC, klient zdalnego dostępu ma ulepszoną obsługę Active Directory przez LDAP. Do Kontakt dodano nowy widok terminarza i obsługę przeciągania i upuszczania w widoku „wolny/zajęty”. KSnapshot używa teraz tytułu okien jako nazwy zapisywanych zrzutów ekranowych, ułatwiając ich indeksowanie i wyszukiwanie.
Opinie.
Według Thoma Holwerda, członka OSNews, wydanie KDE 4.2 oznaczało „koniec fazy testowej i przejście w stan gotowości dla każdego — nie tylko dla twórców i entuzjastów.
KDE 4.3.
KDE 4.3 zostało wydane 4 sierpnia 2009. Głównym celem było czyszczenie kodu i dodawanie nowych funkcji. Poprawiono ponad 10 000 błędów i wprowadzono 2000 zaproponowanych funkcji. Integracja z innymi technologiami, takimi jak usługa PolicyKit, NetworkManager i geolokalizacji była również ważnym celem tego wydania. Zreorganizowany został interfejs Krunner i wprowadzono bardziej elastyczną tackę systemową. Dodano wiele nowych Plasmoidów, w tym plasmoid OpenDesktop.org — pierwszy krok to utworzenia społecznościowego pulpitu. Dodano też wiele nowych skrótów klawiaturowych do Plasmy.
KDE SC 4.4.
KDE SC 4.4 zostało wydane 9 lutego 2010 i oparto je na bibliotece Qt 4.6. Dzięki temu poprawiła się wydajność KDE SC. Zmiany w bibliotece Qt objęły między innymi wprowadzenie nowego frameworka animacji "Kinetic".
KAddressBook został zastąpiony całkowicie nowym programem o tej samej nazwie – wcześniej znany jako KContactManager. Kluczowymi cechami nowego KAddressBook jest integracja z Akonadi i spójny interfejs użytkownika.
Inną ważną cechą tego wydania jest dodanie nowego interfejsu Plasmy przystosowanego do pracy z netbookami.
Wydano wersję 1.0 Kopete
Zadebiutowało KAuth, wieloplatformowe API uwierzytelnienia. Z początku tylko PolicyKit było wspierane jako back-end.
KDE SC 4.5.
KDE SC 4.5 zostało wydane 10 sierpnia 2010. Skupiono się na dopracowaniu istniejących funkcji i dodaniu paru nowych. Zintegrowano z KDE SC używany w takich przeglądarkach internetowych jak Apple Safari czy Google Chrome silnik renderowania WebKit. Mimo to KHTML nadal będzie rozwijany.
KPackage został porzucony; zaproponowano wprowadzenie KPackageKit, ale tego nie zrobiono.
Pierwotnie planowano zakończyć przenoszenie Akonadi, KMail, Kontact i inne aplikacje i opublikować je w KDE SC 4.5. Plan ten musiał zostać porzucony, co z powodu opóźnień oznaczało, że nie wydano wersji 4.5 tych aplikacji. Wersje 4.4 otrzymają do wydania KDE SC 4.6 poprawki błędów.
KDE SC 4.6.
KDE 4.6 zostało wydane 26 stycznia 2011. Rozwój funkcjonalności przewidzianych w tym wydaniu został zamrożony 12 listopada 2010. Szczególną uwagę zwrócono na szybkość działania, m.in. ekranu startowego i geometrii ekranu renderowanej przez OpenGL.
KDE SC 4.7.
KDE 4.7 zostało wydane 28 lipca 2011. W tej wersji zaktualizowano KWin w celu zachowania zgodności z OpenGL ES 2.0, które poprawia przenośność na tablety i platformy mobilne oraz przystosowuje do pracy z Wayland. W tym celu użyto również Qt Quick. Wprowadzono również poprawki i aktualizacje Plasma Desktop, takie jak ulepszone zarządzanie siecią, aktualizacje widżetów, między innymi Kickoff oraz działań Plasmy.
Wprowadzono również wiele nowości do programów wchodzących w skład KDE SC 4.7:
Inne programy, takie jak Kate, Kalzium, KAlgebra, KStars i KDevelop zostały w tym wydaniu zaktualizowane. Ponadto poprawiono ponad 12000 błędów.
KDE SC 4.8.
KDE SC 4.8 zostało wydane 25 stycznia 2012. Będzie zawierać KDELibs w wersji 4.7, zamiast 4.8 z powodu poświęcenia prac nad nową wersją KDELibs oznaczoną numerem 5.0.
Wydajność KWin zostanie zwiększona dzięki optymalizacji renderowania efektów. Oprócz tego zostanie również poprawiona zmiana rozmiaru okien.
Inne nowości, które pojawią się w KWin to: przełączanie okien w QML (Tabbox), klasa AnimationEffect i wstępna obsługa Wayland. Domyślnie większość ikon w zasobniku systemowym ma zostać zintegrowana z paskiem zadań.
Do KDE SC 4.8 zostanie dołączona przepisana wersja Dolphina zawierająca m.in. poprawki wydajności, animowane przejścia, ulepszone wyświetlanie plików, ulepszony wygląd. Do Cantor zostanie dodane wsparcie dla backendu opartego na Qalculate i możliwe jest dołączenie Dragon Player 3.

</doc>
<doc id="1986752" url="https://pl.wikipedia.org/wiki?curid=1986752" title="Jezda do Moskwy">
Jezda do Moskwy

Jezda do Moskwy, właśc. "Jezda do Moskwy, i posługi z młodych lat, aż i przez wszystek czas przeszłej wojny z Moskiewskim, ojczyźnie swej i Panom swym czynione, [...] Krisztopha Radziwiła ..." – panegiryk o funkcjach wychowawczych i upamiętniających Jana Kochanowskiego, opublikowany w 1583 roku w Drukarni Łazarzowej, a napisany prawdopodobnie rok wcześniej, poświęcony dokonaniom wojennym Krzysztofa Radziwiłła w walce z Rosją w 1581.
Historia.
"Jezda do Moskwy" powstawała prawdopodobnie w pośpiechu (być może z powodu nalegań Radziwiłła, który domagał się szybkiego druku utworu) lub została niedopracowana z innych przyczyn (np. kłopotów zdrowotnych lub rodzinnych); świadczą o tym liczne nierówne fragmenty oraz rymy asonansowe, które nie były normalnie stosowane przez Kochanowskiego (według Wiktora Weintrauba asonanse te mogły nie wynikać z pospiesznego tworzenia utworu, a być elementem specyficznej, niemożliwej do zrozumienia współcześnie stylizacji).
Treść.
Utwór rozpoczyna się rozbudowaną metaforą, zestawiającą Krzysztofa Radziwiłła, naśladującego dzielność ojca, z młodym orłem, obserwującym polowania i ataki swojego ojca. Następnie zawiera zarys charakteru i wcześniejszych dokonań bohatera oraz relację z jego czynów wojennych w Rosji. Relacja ta jest rzeczowa, utwór nie zawiera elementów cudownych i nadprzyrodzonych, jest bliska rzeczowym relacjom kronikarskim – wynika to z faktu, że zamiarem Kochanowskiego nie było stworzenie eposu, a utworu opisującego wydarzenia współczesne w konwencji hodoeporikonu – poematu podróżniczego.
"Jezda do Moskwy" pisana jest w sposób nietypowy dla Kochanowskiego – oprócz wymienionych wcześniej rymów asonansowych, wynikających prawdopodobnie z niedopracowania utworu, występuje też w niej rozbicie jednego wyrazu przez klauzulę i rym – "Ruszywszy się z Koło-/mnej, położyłeś wojsko. Sotow zowią Sioło..." Eksperyment ten mógł być próbą naśladowania strof stosowanych przez Pindara, jednak nie był już przez Kochanowskiego stosowany w późniejszej twórczości, być może ponieważ uznał on, że nie jest to rozwiązanie, które nadawałoby się do polskiego wiersza.
Wydania.
"Jezda do Moskwy" została w 1617 roku opublikowana w innej redakcji pt. "Wtargnienie do Moskwy Krzysztofa Radziwiłła".

</doc>
<doc id="1986754" url="https://pl.wikipedia.org/wiki?curid=1986754" title="Pipat Thonkanya">
Pipat Thonkanya

Pipat Thonkanya (taj. พิพัฒน์ ต้นกันยา, ur. 4 stycznia 1979 w Bangkoku) - tajski piłkarz grający na pozycji napastnika.
Kariera klubowa.
Karierę piłkarską Thonkanya rozpoczął w klubie Raj Pracha z miasta Nonthaburi. W 1999 roku zadebiutował w jego barwach w tajskiej Premier League. Jego barw bronił do końca 2001 roku, a na początku 2002 roku wyjechał do Wietnamu. W tym kraju grał w klubach Bình Ðịnh FC (2002-2004) i Đồng Tháp FC (2005-2006). Z tym pierwszym dwukrotnie wywalczył Puchar Wietnamu w latach 2003 i 2004.
W połowie 2006 roku Thonkanya wrócił do Tajlandii i został piłkarzem BEC Tero Sasana z Bangkoku. Rok później ponownie zmienił klub i przeszedł do Provincial Electricity Authority i w 2008 roku został z nim mistrzem kraju. Jeszcze w połowie sezonu przeszedł do stołecznego Thai Port FC. W 2009 roku podpisał kontrakt z indonezyjskim Persisam Putra Samarinda. W 2010 roku grał w Buriram PEA, a w 2011 odszedł do Osotspa Saraburi. Następnie grał w takich klubach jak: Suphanburi FC, PTT Rayong FC, Chiangmai FC, Phuket FC, Udon Thani FC i Amnat United FC.
Kariera reprezentacyjna.
W reprezentacji Tajlandii Thonkanya zadebiutował w 2000 roku. W tym samym roku był w kadrze Tajlandii na Puchar Azji 2000, jednak nie wystąpił tam w żadnym meczu. W 2007 roku został powołany do kadry na Puchar Azji 2007. Tam rozegrał 2 spotkania: z Omanem (2:0 gole w 70. i 78. minucie) i z Australią (0:4).

</doc>
<doc id="1986757" url="https://pl.wikipedia.org/wiki?curid=1986757" title="Kask narciarski">
Kask narciarski

Kask narciarski lub kask snowboardowy – rodzaj kasku – ochronnego nakrycia głowy, używanego podczas jazdy na nartach zjazdowych, podczas skoków narciarskich lub jazdy na desce snowboardowej, zarówno rekreacyjnej jak i sportowej.
Budowa i rodzaje kasków.
Zewnętrzna warstwa kasku (do narciarstwa alpejskiego i skoków narciarskich) musi być wykonana z twardego materiału (przeważnie włókna węglowego), odpornego na uderzenia i przebicia. Wewnętrzna warstwa pełni rolę absorbującą. Wykonana jest z materiału antybakteryjnego. Każdy kask ma wentylację, często o regulowanej wielkości przepływu strumienia powietrza. Z tyłu większość kasków ma uchwyt mocujący gogle, uniemożliwiający ich spadnięcie.
Ważne jest również mocowanie kasku (pod brodą), musi ono mieć możliwość regulowania długości i posiadać wytrzymałe zapięcie.
Istnieją kaski ze zdejmowanymi, miękkimi ochraniaczami na uszy (tzw. „miękkie uszy”) oraz takie, w których jednolita skorupa kasku przykrywa uszy. W niektórych modelach kasków jest możliwość zainstalowania słuchawek do słuchania muzyki. Dla entuzjastów jazdy przy muzyce jest to istotne, ponieważ w standardowym kasku słuchawki są dociskane do uszu i uwierają.
Kaski narciarskie można również podzielić na takie, które posiadają część podbródkową (tzw. "gardę" lub "szczękę") i częściej spotykane, otwarte. Garda może być zintegrowanym elementem kasku (tzw. „full face”) lub odkręcaną konstrukcją, jak ta po prawej. Garda jest szczególnie użyteczna przy jeździe „na tyczkach” (w slalomach), ponieważ chroni twarz przed uderzeniem tyczki.
Podstawowym parametrem kasku jest jego wielkość, mierzona obwodem głowy w cm. Istnieją kaski o regulowanym (w niewielkim zakresie) obwodzie głowy. Zapięty kask powinien dobrze przylegać do głowy na całym jej obwodzie i nie powinien mieć możliwości jakiegokolwiek ruchu względem głowy. Powinien być założony tak, aby jego czołowa część prawie przylegała do gogli.
Produkowane są kaski dziecięce, młodzieżowe i dla dorosłych. Kaski dla kobiet oraz kaski dla snowboardzistów i narciarzy dowolnych mają często odrębną, charakterystyczną stylistykę.
Kaski wyczynowe są minimalnie różne dla poszczególnych dyscyplin.
Kaski dla narciarzy biegowych mają inną budowę, mogą być ażurowe i nie zawierają twardej skorupy. Konstrukcją przypominają nieco kaski rowerowe. 
Ostatnio na rynku pojawiły się kaski narciarskie kilku producentów wyposażone w szybę ochronną zastępującą gogle narciarskie. Wszystkie kaski z szybką spełniają normę EN1077.
Używanie kasków.
Kaski narciarskie powinny być zakładane na gołą głowę, a najwyżej na kominiarkę. Tragiczne w skutkach może być zakładanie dzieciom kasku na czapkę.
Skuteczność ochrony.
Postuluje się, że urazami głowy kończy się 25% wypadków na stokach. Należy jednak zaznaczyć, że nie potwierdzają tego dane medyczne ośrodków pierwszej pomocy ani służb medycznych aktywnych w stacjach narciarskich. Głównie spotyka się tego typu informacje w artykułach sponsorowanych i komercyjnych akcjach medialnych promujących używanie kasków. W rzeczywistości urazy głowy i szyi należą do najrzadszych typów kontuzji na stokach .
Badania przeprowadzone przez U.S. Consumer Product Safety Commission (CPSC) wskazują, że dzięki używaniu kasków, teoretycznie można uniknąć ponad 7 tysięcy urazów głowy rocznie wśród narciarzy w Stanach Zjednoczonych, jednakowoż wieloletnia praktyka nie wskazuje na pozytywne zmiany w ilości urazów. Głównymi, są wciąż "naturalne" w narciarstwie, obrażenia kończyn. Większe korzyści kaski mogą zapewniać w sporcie wyczynowym, przez poważniejsze kontuzje w ogóle w tej grupie narciarzy.
Negatywne aspekty stosowania.
Używanie kasku może powodować kontuzje ze względu na twardość kasku oraz bardziej ograniczoną widoczność na boki i gorszą słyszalność dźwięków z otoczenia. Badania przeprowadzone przez American Society for Testing and Materials, (Amerykańskie Stowarzyszenie Badań i Materiałów), która jest główną organizacją standaryzującą Stanach Zjednoczonych wskazują, że narciarze noszący kaski zachowują się bardziej ryzykownie na stoku i jeżdżą szybciej niż narciarze nie noszący kasków. Ten pozorny paradoks jest znanym w psychologii mechanizmem kompensacji ryzyka lub Efektem Peltzmana. 
„Nie ma dowodów na to, że noszenie kasku ratuje życie” – powiedział wprost dr Jasper Shealy, profesor Rochester Institute of Technology, który badał przez ponad 30 lat kontuzje narciarzy i snowboardzistów. „Kasków używa już 40% narciarzy i nie obserwujemy spadku liczby wypadków śmiertelnych na przestrzeni ostatniego dziesięciolecia”.
Obowiązek noszenia kasków budzi sprzeciw również zwolenników prawa do wolności wyboru.
Regulacje prawne.
Certyfikacje.
Wymagania użytkowe i konieczne badania określono w polskiej i europejskiej normie PN-EN 1077:2007 zharmonizowanej z dyrektywą europejską 89/686/EWG. Zgodnie z powyższą normą w ramach certyfikacji bada się takie cechy kasków, jak: materiały, budowa/konstrukcja, wymagania użytkowe, klimatyzowanie, wyznaczanie zdolności amortyzacji, badanie układu mocującego, wyznaczanie pola widzenia i znakowanie.
W Stanach Zjednoczonych certyfikat bezpieczeństwa kasku musi być zgodny z normą ASTM 2040. W tym kraju istnieje dedykowana organizacja, Snell Memorial Foundation, która zajmuje się tylko promowaniem wysokich standardów jakości kasków.
Obowiązek używania.
W mediach europejskich trwa intensywna dyskusja o możliwości wprowadzenia obowiązku używania kasków, która jest podsycana przez wypadki narciarskie publicznie znanych osób, co powoduje duży zamęt w internecie, łącznie z panującymi opiniami, że np. w całej Austrii taki obowiązek istnieje, mimo oficjalnych dementi administracji austriackiej.
Wiele ośrodków narciarskich w Europie i Ameryce wprowadziło własne polityki dotyczące obowiązku stosowania kasków narciarskich, i tak przykładowo:
Narciarze udający się na narty do innych krajów powinni szczegółowo przeczytać polisy ubezpieczeniowe, ponieważ z niektórych zapisów polis wynika, że ubezpieczenie nie pokrywa wypadku, jeśli narciarz nie miał na głowie kasku.
Popularność kasków.
W sezonie 2009/2010 kaski nosiło 48% dorosłych narciarzy w Stanach Zjednoczonych. Ten udział wzrósł o 12 punktów procentowych w ciągu jednego sezonu. W przypadku amerykańskich dzieci powyższe liczby są znacznie wyższe.
Najwięksi producenci.
Do największych lub najbardziej znanych producentów kasków narciarskich należą:
Kaski sprzedawane są również pod markami znanych producentów nart, np.

</doc>
<doc id="1986759" url="https://pl.wikipedia.org/wiki?curid=1986759" title="Bangladesz na Letnich Igrzyskach Olimpijskich 2000">
Bangladesz na Letnich Igrzyskach Olimpijskich 2000

Bangladesz na Letnich Igrzyskach Olimpijskich 2000 reprezentowało 4 zawodników, 2 mężczyzn i 2 kobiety.

</doc>
<doc id="1986763" url="https://pl.wikipedia.org/wiki?curid=1986763" title="Światowy Dzień Trzeźwości">
Światowy Dzień Trzeźwości



</doc>
<doc id="1986765" url="https://pl.wikipedia.org/wiki?curid=1986765" title="Viera Petrikova">
Viera Petrikova



</doc>
<doc id="1986766" url="https://pl.wikipedia.org/wiki?curid=1986766" title="Boulangeryt">
Boulangeryt

Boulangeryt – minerał z gromady siarkosoli. Jest minerałem rozpowszechniony o wiele bardziej niż przypuszczano we wcześniejszych latach. Mianem sprężonej lub zgorzelinowej rudy określa się spilśnione masy antymonitu, boulangerytu, jamesonitu i innych minerałów. Można go znaleźć w większości rud ołowiu. Najstarsze znalezisko pochodzi z Molières we Francji. Znaleziono tam duże ilości krystalicznych skupień o włóknistym przełamie. Ładne kryształy spotykane są bardzo rzadko, najczęstsze są skupienia drobnoziarniste i włókniste, surowe zbite masy. 
Minerał ten został nazwany boulangerytem w 1837 na cześć francuskiego inżyniera górnictwa Charlesa Boulange'a (1810-1849).
Występowanie.
Boulangeryt powstaje w procesach hydrotermalnych w niskich i średnich temperaturach, gdzie występuje wraz z jamesonitem, od którego jest go bardzo trudno odróżnić w makroskopowy sposób. Występuje tam również z siarczanami ołowiu, węglanami, siarczkami i kwarcem.
Na świecie jego ważniejsze złoża znajdują się w:
W Polsce występuje w okolicach Wałbrzycha, Chełmca oraz Jawora.

</doc>
<doc id="1986773" url="https://pl.wikipedia.org/wiki?curid=1986773" title="Acer wuyuanense">
Acer wuyuanense

Acer wuyuanense – gatunek rośliny z rodziny mydleńcowatych ("Sapindaceae"). W obrębie rodzaju klasyfikowany do sekcji "Acer" i serii "Acer". Występuje w naturze na niewielkim obszarze. Rośnie naturalnie w lasach we wschodniej Azji: w Chinach w prowincji Jiangxi na wysokości około 100 m n.p.m. 
Zmienność.
Występuje w dwóch podgatunkach: 

</doc>
<doc id="1986775" url="https://pl.wikipedia.org/wiki?curid=1986775" title="Bhutan na Letnich Igrzyskach Olimpijskich 2000">
Bhutan na Letnich Igrzyskach Olimpijskich 2000

Bhutan na Letnich Igrzyskach Olimpijskich 2000 reprezentowało 2 zawodników - 1 mężczyzna i 1 kobieta.

</doc>
<doc id="1986776" url="https://pl.wikipedia.org/wiki?curid=1986776" title="Tydzień Modlitw o Trzeźwość Narodu.">
Tydzień Modlitw o Trzeźwość Narodu.



</doc>
<doc id="1986784" url="https://pl.wikipedia.org/wiki?curid=1986784" title="Kim Dzong Suk">
Kim Dzong Suk

Kim Dzong Suk, także Kim Jŏng Suk (김정숙, ur. 24 grudnia 1917 w Hoeryŏng, zm. 22 września 1949 w Pjongjangu) – komunistyczna aktywistka, pierwsza żona Kim Ir Sena i matka Kim Dzong Ila.
Kim Dzong Suk urodziła się 24 grudnia 1917 roku w Osan-dong, w prowincji Hamgyŏng Północny jako druga córka, w rodzinie biednych chłopów. W 1922 roku jej rodzina opuściła Koreę i przeniosła się do Chin. 10 lipca 1932 roku dołączyła do Ligi Młodych Komunistów Korei pod przewodnictwem Kim Ir Sena. 25 stycznia 1937 roku została oficjalnie przyjęta do partii komunistycznej. 16 lutego 1941 roku Kim Dzong Suk urodziła Kim Dzong Ila (prawdopodobnie w radzieckiej wsi Wiatskoje k. Chabarowska). Zmarła 22 września 1949 roku o godzinie 2:40 w wieku 31 lat, przy urodzeniu martwej dziewczynki. 21 września 1972 roku otrzymała od rządu Korei Północnej pośmiertnie tytuł Bohatera KRLD, który utytułował ją mianem: "Bohaterska rewolucjonistka antyjapońska".

</doc>
<doc id="1986789" url="https://pl.wikipedia.org/wiki?curid=1986789" title="Katzmann">
Katzmann

osoby o nazwisku "Katzmann":

</doc>
<doc id="1986792" url="https://pl.wikipedia.org/wiki?curid=1986792" title="Zenon Wróblewski">
Zenon Wróblewski

Zenon Wirgiliusz Wróblewski (ur. 28 kwietnia 1920 w Warszawie, zm. 28 sierpnia 2006 w Warszawie) – polski polityk, poseł na Sejm Ustawodawczy oraz na Sejm PRL I i VIII kadencji.
Życiorys.
Syn Jana i Stanisławy. Uzyskał wykształcenie niepełne wyższe. W październiku 1945 wstąpił do Polskiej Partii Robotniczej, z którą w grudniu 1949 przystąpił do Polskiej Zjednoczonej Partii Robotniczej. W 1947 z ramienia PPR otrzymał mandat posła na Sejm Ustawodawczy w okręgu Gdańsk. Zasiadał w Komisji Oświatowej. W 1952 oraz 1980 z nominacji PZPR ponownie uzyskiwał mandat posła. Do Sejmu I kadencji dostał się z okręgu Nowy Sącz (zasiadał w Komisji Spraw Zagranicznych), zaś do Sejmu VIII kadencji z okręgu Bydgoszcz (zasiadał w Komisji Obrony Narodowej oraz w Komisji Nadzwyczajnej do rozpatrzenia projektu ustawy o Radach Narodowych i Samorządzie Terytorialnym). W latach 1950–1953 sekretarz Propagandy Komitetu Wojewódzkiego PZPR w Krakowie, następnie do 1954 zastępca kierownika Wydziału Prasy i Wydawnictw Komitetu Centralnego PZPR, od 1954 do 1956 zastępca kierownika Wydziału Propagandy i Agitacji KC PZPR, od maja do grudnia 1956 I sekretarz KW PZPR w Rzeszowie, od 1957 do 1960 zastępca kierownika Wydziału Organizacyjnego KC PZPR i równocześnie sekretarz Komitetu Warszawskiego PZPR, od 1959 do 1964 zastępca członka KC PZPR, następnie do 1971 członek KC PZPR, a w latach 1971–1981 członek Centralnej Komisji Rewizyjnej PZPR. Był także m.in. zastępcą kierownika oraz kierownikiem Wydziału Nauki i Oświaty Komitetu Centralnego PZPR (1960–1971).

</doc>
<doc id="1986804" url="https://pl.wikipedia.org/wiki?curid=1986804" title="Wydział Żandarmerii Wojskowej w Gdyni">
Wydział Żandarmerii Wojskowej w Gdyni

Wydział Żandarmerii Wojskowej w Gdyni im. mjr. Bolesława Żarczyńskiego – terenowa jednostka organizacyjna Żandarmerii Wojskowej.
Jednostka żandarmerii mieści się na terenie Portu Wojennego w Gdyni. Swoim obszarem działania obejmuje większość terenu województwa pomorskiego, bez powiatów człuchowskiego, bytowskiego, malborskiego (podlegają pod inne jednostki ŻW). Gdyńska ŻW powstała w 1990 roku, na bazie Oddziału WSW Marynarki Wojennej. Początkowo była utworzona jako Wydział, następnie Oddział, by z dniem 1 lipca 2011 roku stać się ponownie Wydziałem. Obecnie gdyńska jednostka żandarmerii służbowo podlega pod Oddział ŻW w Elblągu.
Przeobrażenia jednostki.
W latach 1957-1990 w Gdyni Oksywiu mieścił się Oddział Wojskowej Służby Wewnętrznej Marynarki Wojennej.
Wydział Żandarmerii Wojskowej w Gdyni wraz z podległymi placówkami w Helu i Świnoujściu powołano 1 września 1990 roku. Następnie w styczniu 1994 roku wydział został przeformowany na Oddział ŻW. Po dokonanych zmianach Komendant OŻW w Gdyni podlegał bezpośrednio Komendantowi Głównemu. 1 października 1996 roku komendantowi gdyńskiego oddziału podporządkowano placówkę żandarmerii w Ustce. Do 2001 roku OŻW gdyńska żandarmeria była jedyną jednostką ŻW, której stan osobowy pełnił służbę w marynarskich mundurach. 1 grudnia 2000 roku Oddziałowi ŻW w Gdyni podporządkowano gdański wydział wraz z placówkami w Malborku i Słupsku, wyłączono zaś z niego placówkę w Świnoujściu, która zaczęła podlegać OŻW w Szczecinie. Od 1 lipca 2011 roku ponownie utworzono jednostkę mniejszą, Wydział ŻW w Gdyni.
11 czerwca 2015 roku Wydział Żandarmerii Wojskowej w Gdyni otrzymał imię majora Bolesława Żarczyńskiego oraz przejął dziedzidztwo tradycji:
Decyzją nr 203/MON Ministra Obrony Narodowej z dnia 11 czerwca 2015 roku wprowadzono odznakę pamiątkową.
Współdziałanie jednostki.
Gdyński wydział obok współpracy z dowódcami jednostek i garnizonów, policją, SKW, ABW oraz trójmiejskimi sądami i prokuraturami – ze względu na swoje położenie ściśle współdziała z Dowództwem Marynarki Wojennej RP. Zabezpieczane przez gdyńskich żandarmów są wizyty okrętów obcych bander czy ćwiczenia poligonowe w Wicku Morskim i ośrodku w Strzepczu. Ponadto organizowane od kilkunastu lat międzynarodowe manewry na Bałtyku „Baltops”, w trakcie których przebywa ponad 4 tysiące marynarzy z różnych państw, ochraniane były również przez żandarmów z Gdyni.
Za szczególne osiągnięcia i dbałość o dyscyplinę wojskową oddział został dwukrotnie wyróżniony Znakiem Honorowym Sił Zbrojnych RP. Po raz pierwszy w roku 2000 przez ministra obrony narodowej, Bronisława Komorowskiego i ponownie w roku 2003 przez jego następcę Jerzego Szmajdzińskiego.
Misje i kontakty zagraniczne.
Począwszy od 1990 roku żandarmi z Gdyni uczestniczyli i w dalszym ciągu uczestniczą w misjach ONZ, NATO i Unii Europejskiej: UNDOF w Syrii, UNIFIL w Libanie, KFOR w Kosowie, Czadzie i PKW w Iraku oraz w Afganistanie.
Historia pomorskiej żandarmerii.
Żandarmeria na terenie Pomorza tworzona była od chwili odzyskania przez Polskę niepodległości. W dniu 5 lutego 1919 roku utworzono Dowództwo Żandarmerii Wojskowej z siedzibą w Inowrocławiu, a następnie w Grudziądzu. Z początkiem 1920 roku, po podziale całej żandarmerii na dywizjony, powstał na miejscu tego dowództwa Dywizjon Żandarmerii Wojskowej nr 8 w Grudziądzu z czterema podległymi plutonami: Grudziądz, Toruń, Kościerzyna, Starogard.
Rozkaz ministra spraw wojskowych z 17 stycznia 1922 roku wprowadził pokojową dyslokację plutonów żandarmerii wojskowej. W skład dywizjonu powstałego przy Dowództwie Okręgu Korpusu VIII w Toruniu weszły plutony w Toruniu, Grudziądzu, Bydgoszczy, Włocławku, Tczewie, Chojnicach i Wejherowie. W wyniku dalszych zmian powstał w Pucku pluton żandarmerii, który został w 1926 roku przeniesiony do Gdyni.
Nowa organizacja żandarmerii wprowadzona w życie 15 stycznia 1930 roku dostosowała liczebność oddziałów żandarmerii do faktycznych potrzeb w czasie pokoju. Wprowadzono trzy typy plutonów żandarmerii, przy czym ilość plutonów była różna w poszczególnych okręgach korpusów i różniły się one stanem ilościowym żołnierzy. Gdyński pluton był plutonem III typu i liczył 10 podoficerów zawodowych i 12 szeregowych służby zasadniczej.
W wyniku niewielkich zmian organizacji żandarmerii, spowodowanych po części przez sytuacją polityczno-militarną Polski, a polegających głównie na tworzeniu nowych jednostek, doszło do przemianowania plutonu żandarmerii Gdynia na 1 Morski Pluton Żandarmerii. 1 czerwca 1937 roku utworzono zaś 2 Morski Pluton Żandarmerii w Helu, a do końca 1937 roku – 3 Morski Pluton Żandarmerii przy Dowództwie Floty na Oksywiu. Wszystkie te plutony weszły w skład Morskiego Dywizjonu Żandarmerii, którego dowódcą został major Władysław Hercok. Plutony organizacyjnie podlegały dowództwu Żandarmerii w Warszawie, służbowo zaś Dowódcy Floty na Oksywiu i Dowódcy Rejonu Umocnionego w Helu.
Żandarmi morscy nosili zielone uniformy wojsk lądowych, z tą różnicą, że zamiast rogatywki nosili czapkę okrągłą z czerwonym otokiem i żółtą wypustką na obwodzie denka. Na czerwonych patkach munduru noszono kotwicę.
Morski Dywizjon Żandarmerii miał takie same zadania jak pozostałe jednostki żandarmerii, podzielone na cztery zasadnicze działy: służbę sądowo-policyjną, wojskowo-policyjną, ochronną i służbę asystencyjną.
Specyficzne zadania spośród plutonów wchodzących w skład MDŻ miał 2 Morski Pluton Żandarmerii w Helu. Jego utworzenie wynikało z potrzeby zabezpieczenia budowanego pomiędzy Juratą a Helem Rejonu Umocnionego. Pluton podejmował dodatkowo ścisłą współpracę z informacją wojskową i władzami bezpieczeństwa publicznego - chodziło przede wszystkim o utrzymanie w tajemnicy rozmieszczenia i rodzaju obiektów budowanych w Rejonie Umocnionym. Utworzenie Rejonu Umocnionego Hel miało na celu przygotowanie obrony półwyspu od strony morza i lądu. 2 Morski Pluton Żandarmerii czuwał nad całością jego zabezpieczenia – patrolował teren, zatrzymywał osoby podejrzane i przekazywał je władzom. Żandarmi kontrolowali w porcie helskim pasażerów przypływających statkami żeglugi przybrzeżnej. Na stacji kolejowej kontrolowali przyjeżdżających i odjeżdżających. Każdy pociąg na odcinku Jurata-Hel konwojowany był przez patrol żandarmerii, który pilnował by nikt nie wysiadał w terenie zamkniętym oraz aby podczas podróży nie robiono tam zdjęć. Przyjęty system zabezpieczenia Rejonu Umocnionego na Helu zdał egzamin. Morscy żandarmi doskonale się wywiązali ze swoich obowiązków. Niemcy przed zajęciem Helu w 1939 roku nie mieli prawidłowego rozeznania na temat rozmieszczenia i rodzaju wybudowanych obiektów wojskowych na tym terenie.
Latem 1939 roku tzw. cicha mobilizacja objęła również żandarmów, którzy w tym czasie walczyli głównie ze zjawiskiem dezercji za granicę niemiecką. Po ogłoszeniu mobilizacji pierwszą czynnością żandarmów morskich z Helu była ewakuacja ludności cywilnej z Rejonu Umocnionego. Tak wspomina świadek tamtych zdarzeń:
Ruch na stacji kolejowej Hel 30 i 31 sierpnia 1939 roku był niesamowity. Bezplanowo przybywały pociągi przywożąc masowo rezerwistów, zdążających do swoich jednostek morskich według oznaczenia w czerwonej karcie mobilizacji. Niektórzy z nich niedawno odbywali służbę czynną w oddziałach helskich. Ci byli dokładnie zorientowani w rozkwaterowaniu garnizonu Rejonu Umocnionego, przeto wyskakiwali z wagonów, zanim pociąg zatrzymał się i po wydmach piaszczystych, wśród zarośli sosnowych zdążali na przełaj do koszar swych jednostek macierzystych. Tych, co dojechali do dworca, przejmowały na peronie patrole odbiorcze z poszczególnych oddziałów i grupami odprowadzały do koszar. Opróżnione z rezerwistów wagony zajmowali natychmiast ewakuanci... porządek w tej akcji utrzymywała żandarmeria.
Ostatni, konwojowany przez Żandarmerię pociąg z Helu odjechał 31 sierpnia 1939 roku, udając się przez Kościerzynę do Warszawy. Następnego dnia, 1 września 1939 roku, Niemcy bez wypowiedzenia wojny zaatakowały Polskę.
Morscy żandarmi brali czynny udział w obronie baz morskich w Gdyni i Helu, kapitulując dopiero razem z obrońcami. W trakcie walk pełnili służbę ochronną zabezpieczając dowództwa jednostek, służbę wojskowo-policyjną: patrolowali osiedla, kontrolowali osoby, zatrzymywali dezerterów i oddawali ich do dyspozycji prokuratora wojskowego. Pełnili też służbę sądowo-policyjną, prowadząc dochodzenia. W pierwszym tygodniu walk 2 Morski Pluton Żandarmerii miał do czynienia z takimi m.in. sprawami: samowolne oddalenie ze stanowiska pozycyjnego, dezercja z pola walki, maruderstwo, kilka wypadków włamań do mieszkań prywatnych połączonych z ich plądrowaniem.
W trakcie walk na Helu żandarmi byli też przeznaczeni do akcji w nieprzewidzianych wypadkach, np. organizowali pomoc rannym. Patrole żandarmerii również dbały o bezpieczeństwo podczas wymontowywania dział i broni maszynowej ze zbombardowanych okrętów. Jedną z największych tego typu akcji był wyładunek i demontaż dział ze zbombardowanego stawiacza min ORP Gryf.
Do najbardziej niebezpiecznych zadań żandarmów z 2 Plutonu w trakcie kampanii wrześniowej należało zwalczanie buntów – zarówno ludności cywilnej jak i pododdziałów wojska. Po wydarzeniach związanych z buntem jednej z kompanii w Kuźnicy w końcu września, żandarmi doprowadzili schwytanych buntowników przed sąd polowy w Juracie. Zajścia te przyspieszyły kapitulację Helu 1 października 1939 roku.
W trakcie kampanii wrześniowej 1939 roku Żandarmeria na Wybrzeżu nie tylko odpowiadała za instrukcyjne zadania wynikające z obowiązków regulaminowych służby bezpieczeństwa, wykonywała również zadania bojowe. Z powodu braku jakichkolwiek władz cywilnych i policyjnych w pasie frontowym przejęła ponadto w niektórych przypadkach zadania cywilnej służby bezpieczeństwa. Po zakończeniu działań wojennych część żandarmów, którzy nie dostali się do niewoli, rozpoczęła działalność konspiracyjną. Inni przedzierali się do wojsk polskich organizowanych we Francji, a następnie w Anglii.

</doc>
<doc id="1986809" url="https://pl.wikipedia.org/wiki?curid=1986809" title="Therdsak Chaiman">
Therdsak Chaiman

Therdsak Chaiman (taj. เทิดศักดิ์ ใจมั่น, ur. 29 września 1973 w Suphanburi) – tajski piłkarz grający na pozycji ofensywnego pomocnika.
Kariera klubowa.
Karierę piłkarską Chaiman rozpoczął w klubie Suphanburi FC i grał tam jedynie w drużynie juniorów. W 1994 roku przeszedł do Royal Thai Navy FC i w jego barwach zadebiutował w pierwszej lidze tajskiej, a następnie grał w nowo utworzonej tajskiej Premier League. Jego barw bronił do końca 1998 roku, a na początku 1999 roku przeszedł do Osotspy Saraburi.
Jeszcze w tym samym roku Chaiman został piłkarzem klubu BEC Tero Sasana. W 2000 roku wywalczył z nim pierwsze w historii mistrzostwo kraju oraz zdobył Puchar Tajlandii. W 2001 roku obronił z Tero Sasana mistrzowski tytuł oraz sięgnął po Kor Royal Cup. W 2002 roku wystąpił w finałowych spotkaniach Ligi Mistrzów z Al-Ain FC (0:2, 1:0).
W 2002 roku Chaiman wyjechał do Singapuru i grał w tamtejszym zespole Singapore Armed Forces. Został z nim mistrzem Singapuru, a po tym sukcesie wrócił do BEC Tero Sasana i wywalczył z nim wicemistrzostwo Tajlandii. W 2004 roku grał w wietnamskim Ngân hàng Đông Á. W 2005 roku ponownie został piłkarzem Singapore Armed Forces. W latach 2006–2008 trzykrotnie z rzędu wywalczył tytuł mistrzowski, a w latach 2007 i 2008 zdobył też Puchar Singapuru. W 2010 roku Chaiman podpisał kontrakt z tajskim Chonburi FC. W 2015 zakończył w nim karierę.
Kariera reprezentacyjna.
W reprezentacji Tajlandii Chaiman zadebiutował w 1997 roku. W 2000 roku zagrał we 2 meczach Pucharu Azji: z Irakiem (0:2) i z Iranem (1:1). Z kolei w 2004 roku był rezerwowym podczas Pucharu Azji 2004 i nie wystąpił w żadnym z meczów. W 2007 roku został powołany do kadry na Puchar Azji 2007. Tam rozegrał 2 spotkania: z Irakiem (1:1) i z Omanem (2:0).

</doc>
<doc id="1986812" url="https://pl.wikipedia.org/wiki?curid=1986812" title="Loganiaceae">
Loganiaceae



</doc>
<doc id="1986818" url="https://pl.wikipedia.org/wiki?curid=1986818" title="Tygrysówka">
Tygrysówka

Tygrysówka, tygryska ("Tigridia" Juss.) – rodzaj wieloletnich roślin należący do rodziny kosaćcowatych ("Iridaceae"). Należy do niego ok. 50 gatunków roślin występujących w Ameryce Środkowej od Meksyku do Salwadoru i w Ameryce Południowej od Peru do północnego Chile. Nazwa pochodzi z łacińskiego słowa "tigris" (tj. tygrys), ze względu na barwę kwiatów gatunku "Tigridia pavonia", który jest gatunkiem typowym tego rodzaju.
Systematyka.
Jeden z rodzajów podrodziny "Iridoideae" Eaton w rodzinie kosaćcowatych ("Iridaceae") należącej do rzędu szparagowców ("Asparagales") w obrębie jednoliściennych.

</doc>
<doc id="1986827" url="https://pl.wikipedia.org/wiki?curid=1986827" title="Adam Jasser">
Adam Jasser

Adam Świętosław Jasser (ur. 10 listopada 1965 w Warszawie) – polski dziennikarz, urzędnik państwowy.
W latach 2010–2013 minister w Kancelarii Prezesa Rady Ministrów, w latach 2014–2016 prezes Urzędu Ochrony Konkurencji i Konsumentów.
Życiorys.
Ukończył filologię angielską na Uniwersytecie Warszawskim, a także kurs zarządzania w Michigan Business School.
Od 1991 do 2009 zawodowo związany z Agencją Reutera. Do 1996 był warszawskim korespondentem i szefem polskiego serwisu ekonomicznego. Później stał na czele oddziału w Helsinkach, pracował jako redaktor w londyńskiej centrali, w latach 2001–2004 kierował biurem we Frankfurcie, zajmującym się tematyką gospodarczą. Później pełnił funkcję szefa redakcji na rejon Europy Środkowej, Bałkanów i Turcji. Po odejściu z tej agencji prasowej został dyrektorem programowym w fundacji DemosEuropa.
1 marca 2010 premier Donald Tusk powołał go na stanowisko podsekretarza stanu w Kancelarii Prezesa Rady Ministrów, następnie 9 marca powierzył obowiązki sekretarza Rady Gospodarczej przy prezesie Rady Ministrów. 24 listopada 2011 został powołany na stanowisko wiceprzewodniczącego Komitetu Stałego Rady Ministrów. 21 marca 2013 został sekretarzem stanu w KPRM. 28 marca 2013 został wiceprzewodniczącym Zespołu ds. Programowania Prac Rządu, 18 marca 2014 powołano go (z dniem 20 marca) na stanowisko prezesa UOKiK. 21 stycznia 2016 został odwołany z tego stanowiska, zakończył urzędowanie 12 maja 2016.
Mąż biolog Iwony Jasser.

</doc>
<doc id="1986831" url="https://pl.wikipedia.org/wiki?curid=1986831" title="Tigridia">
Tigridia



</doc>
<doc id="1986839" url="https://pl.wikipedia.org/wiki?curid=1986839" title="Dwin">
Dwin

Dwin (orm. "Դվին", gr. "Δούσιος" lub "Τίβιον") – opuszczone miasto w Armenii, w prowincji Ararat, 35 km na południe od Erywania, w średniowieczu duży ośrodek handlowy, stolica Królestwa Armenii.
Zostało zbudowane w 335 roku przez Chosroesa II na miejscu starożytnego osiedla z III tysiąclecia p.n.e. W okresie największej świetności liczyło ok. 100 tysięcy mieszkańców. Zniszczone w 1236 roku przez Mongołów.

</doc>
<doc id="1986848" url="https://pl.wikipedia.org/wiki?curid=1986848" title="System odpowiedzialności kontraktowej">
System odpowiedzialności kontraktowej

System odpowiedzialności kontraktowej (chiń. 家庭联产承包责任制) – forma zarządzania uprawami rolnymi wprowadzona na chińskiej wsi na początku lat 80. i polegająca na przeniesieniu odpowiedzialności za wyprodukowanie określonych kwot żywności na poszczególne gospodarstwa domowe. Nowy system znosił nieefektywną odpowiedzialność zbiorową wprowadzoną wraz z kolektywizacją w latach 50. i stopniowo został zaadaptowany także poza rolnictwem, stając się ważnym elementem chińskich reform gospodarczych.
W maoistowskiej gospodarce chłopi mieli za zadanie wytworzyć określone kwoty produkcyjne, pracując w kolektywnych zespołach (生产队). Nadprodukcja, niezależnie od skali, nie była nagradzana, co wywoływało permanentne problemy z niedoborem żywności. Wraz z wprowadzeniem nowego systemu, kwoty zostały zredukowane, a chłopom umożliwiono sprzedawanie żywności na wolnym rynku. Dzięki temu na przełomie lat 80. i 90. znikły drastyczne problemy żywnościowe kraju, a standard życia się podniósł.
Historia.
System kontraktowy został po raz pierwszy wprowadzony w życie potajemnie przez chińskich chłopów ze wsi Xiaogang (小岗村) w prowincji Anhui w 24 listopada 1978 roku. Na skutek suszy 18 z nich postanowiło podzielić się ziemią, a jednocześnie ślubowało sobie milczenie, bo indywidualna forma gospodarowania była naruszeniem panującego prawa. Dokument stanowił m.in.: "jeśli ktokolwiek z nas trafi do więzienia, inni będą odpowiedzialni za wychowanie jego dzieci póki ukończą one 18 rok życia". Oryginał potajemnej umowy jest obecnie przechowywany w Muzeum Narodowym w Pekinie.
Eksperyment bardzo się udał, a że trafił na czas politycznej odwilży, nowy system wypróbowano w 1979 roku w prowincjach Anhui i Syczuan. Rok później pochwalił go Deng Xiaoping. W dokumencie z 1 stycznia 1982 roku władze stwierdziły oficjalnie, iż praktyka ta przynależy do „kolektywistycznej ekonomii socjalistycznej”. W 1983 roku system kontraktowy został przyjęty przez ponad 93 proc. rolnych zespołów produkcyjnych.
Niemniej, ziemia rolna nadal pozostała własnością państwa.
Propozycja indywidualnego gospodarowania pojawiała się w ChRL już wcześniej. W 1962 r. Liu Shaoqi zaproponował politykę „trzech wolności, jednej odpowiedzialności” (三自一包), która miała być odpowiedzią na wielki głód w okresie wielkiego skoku. Zakładała ona przyznanie chłopom w użytkowanie ogródków przydomowych (自留地), prawa zbytu na wolnym rynku (自由市场) oraz samodzielności (自负盈亏), przy jednoczesnym złożeniu na ich barki odpowiedzialności za realizację wymaganych kwot (包产到户). W czasie rewolucji kulturalnej polityka Liu Shaoqi została skrytykowana jako „kroczenie drogą kapitalistyczną”.

</doc>
<doc id="1986849" url="https://pl.wikipedia.org/wiki?curid=1986849" title="Wasilij Sidorienko">
Wasilij Sidorienko

Wasilij Sidorienko "Василий Сидоренко" (ur. 1 maja 1961 w Stalingradzie) – rosyjski lekkoatleta, który specjalizował się w rzucie młotem.
Dwukrotnie (Atlanta 1996 i Sydney 2000) startował w igrzyskach olimpijskich. W 1994 roku został mistrzem Europy, a trzy lata później w roku 1997 zdobył brązowy medal mistrzostw świata. Dwa razy stawał na podium igrzysk dobrej woli. Medalista mistrzostw Rosji. Rekord życiowy: 82,54 (13 maja 1992, Krasnodar).

</doc>
<doc id="1986861" url="https://pl.wikipedia.org/wiki?curid=1986861" title="Nadprzewodnikowy zasobnik mocy">
Nadprzewodnikowy zasobnik mocy



</doc>
<doc id="1986889" url="https://pl.wikipedia.org/wiki?curid=1986889" title="Katarzyna Kozaczyk">
Katarzyna Kozaczyk

Katarzyna Kozaczyk, znana też jako Katarina Vasilissa, Katarina Poccioni (ur. 1 stycznia 1971 w Dąbrowie Górniczej) − polska fotomodelka i aktorka niezawodowa znana głównie z roli we włoskim filmie erotycznym będącym ekranizacją powieści Alberto Moravi "L'uomo che guarda".
W roku szkolnym 1989/90 ukończyła Liceum Plastyczne im. T. Kantora w Dąbrowie Górniczej w klasie wystawiennictwo.
W 1989 wzięła udział w konkursie na modelki do reklam organizawanym przez katowicką telewizję, który wygrała i wystąpiła w dwóch reklamówkach z których jedna była wyświetlona w programie ogólnopolskim.
W 1989 roku wzięła udział w konkursie organizowanym wspólnie przez redakcję tygodnika Kurier Polski wraz z agencją Artton, w którym ubiegała się o tytuł „Dziewczyny Roku". W maju została dziewczyną miesiąca i dostała się do finałowej dwunastki uczestniczek ubiegających się o nagrodę główną. Konkurs rozstrzygniętego pod koniec roku, podczas którego przyznano jej tytuł "Dziewczyna Sponsorów".
Zaczęła dostawać propozycje do pozowania do zdjęć w kalendarzach i kolorowych magazynach i zaczęła pracować jako fotomodelka. Znalazła się np. na okładce magazynu Zwierciadło jako dziewczyna miesiąca. Zaczęła wyjeżdżać na sesje zdjęciowe do Włoch, a jej zdjęcia pojawiały się w prasie włoskiej, niemieckiej i francuskiej w tamtejszych edycjach playboya czy playmana.
W 1992 wystąpiła w filmie "Enak" w reżyserii Sławomira Idziaka, w którym obok niej zagrali m.in. Irene Jacob i Edward Żentara. 
Zagrała tam rolę kochanki oficera.
W 1993 w sfilmowanym podręczniku sztuki miłosnej pod redakcją Zbigniewa Lwa Starowicza zatytułowanym "Ars amandi" wystąpiła obok swojego ówczesnego męża Jacka Rudnickiego.
Niedługo potem przeniosła się na stałe do Włoch i rozpoczęła karierę we włoskich filmach erotycznych pod pseudonimem Katarina Vasilissa. Została tam zaangażowana przez budzącego kontrowersje włoskiego reżysera filmów erotycznych Tinto Brassa. Rola w filmowej adaptacji powieści Alberto Moravi pod tytułem "Mężczyzna, który patrzy" z 1994 roku przyniosła jej międzynarodową popularność. Do dzisiaj jest znana głównie z tego filmu.
W kwietniu 1994 i w maju 1996 jej zdjęcie znalazło się na okładce polskiej edycji playboya.
W życiu prywatnym jest żoną włoskiego producenta filmowego Marco Poccioni i mieszka w Rzymie.

</doc>
<doc id="1986896" url="https://pl.wikipedia.org/wiki?curid=1986896" title="Violetera">
Violetera



</doc>
<doc id="1986900" url="https://pl.wikipedia.org/wiki?curid=1986900" title="Katarina Vasilissa">
Katarina Vasilissa



</doc>
<doc id="1986906" url="https://pl.wikipedia.org/wiki?curid=1986906" title="Opera Izraela">
Opera Izraela

Opera Izraela (hebr. האופרה הישראלית החדשה; ang. "The Israeli Opera"; właściwie "Nowa Opera Izraela") – opera narodowa Izraela, z siedzibą w centrum kultury Tel Awiw Performing Arts Center w osiedlu Ha-Cafon ha-Chadasz w Tel Awiwie.
Historia.
Początki izraelskiej opery sięgają 1917, kiedy to Mordechai Golinkin przedstawił pierwszy plan utworzenia żydowskiego teatru operowego w Palestynie. W 1923 Golinkin przyjechał do brytyjskiego Mandatu Palestyny, gdzie mógł zrealizować swoje marzenie. W dniu 28 lipca 1923 w Tel Awiwie wystawiono pierwszą operę – było to dzieło La Traviata Giuseppe Verdiego. W tym czasie w mieście nie było specjalnej sceny operowej, i sztukę musiano wystawić w Kinie „Eden” (hebr. קולנוע עדן), które nie było przystosowane do tego celu. Przez następne cztery lata Golinkin kierował działalnością teatru operowego, który nosił wówczas nazwę Opery Palestyny (ang. "Palestine Opera"). W tym okresie opera wystawiła 17 sztuk, w tym między innymi: Faust, Samson i Dalila i Aida. W 1924 wystawili w Jerozolimie operę „La Juive” Jacques Fromental Halévy.
Po rozruchach arabskich w 1929 większość śpiewaków operowych opuściła Mandat Palestyny. Z tego powodu w latach 30. XX wieku opera ograniczyła swoją działalność, wystawiając pojedyncze wystawienia w Kinie „Mugrabi” (hebr. אולם קולנוע מוגרבי).
W następnych latach 1940/1946 operą kierował kompozytor i dyrygent Georg Mark Berry Zinger. Napisał on 16 oper, w tym pierwszą w języku hebrajskim „"Opiekun Dan"”. Punktem zwrotnym w historii opery był 13 listopada 1945, kiedy to do Mandatu Palestyny przyjechała piosenkarka sopranowa Philip de Addis. Krótko potem, w 1947 oficjalnie utworzono Operę Izraela (hebr. האופרה הישראלית). W 1958 opera przeniosła się do swojej nowej siedziby w Kinie „Magic” (hebr. קולנוע קסם). W latach 60. XX wieku w Operze Izraela rozpoczynało swoją karierę wielu śpiewaków, którzy następnie robili wielką karierę międzynarodową. Między innymi, w latach 1962–1965 w Tel Awiwie występował tenor Plácido Domingo. W tym okresie zagrał on dwanaście różnych ról, w tym rolę Samsona w operze Samson i Dalila. Przez ten cały czas Opera Izraela borykała się z dużymi trudnościami finansowymi, nie mogąc uzyskać budżetowych dofinansowań takich, jak korzystała Izraelska Orkiestra Filharmoniczna. Wraz ze śmiercią Philip de Addis w 1978 sytuacja opery się pogorszyła, i w 1982 została zamknięta.
W 1985 Rada na rzecz Sztuki w Ministerstwie Edukacji podjęła decyzję o ponownym utworzeniu narodowej opery, pod nazwą Nowej Opery Izraela (hebr. האופרה הישראלית החדשה). W 1994 opera otrzymała nową siedzibę w nowoczesnym centrum kultury Tel Awiw Performing Arts Center.
Działalność.
Opera Izraela wraz z władzami miejskimi Tel Awiwu realizuje od 2001 projekt „Opera w Parku” (hebr. אופרה בפארק). Celem przedsięwzięcia jest popularyzowanie opery jako gatunku sztuki, przed możliwie jak największą publicznością. Z tego powodu występy opery są organizowane w Parku Jarkon przed widownią ponad 10 tys. ludzi. Wejścia na spektakle są bezpłatne.
Pierwszy występ odbył się w 2001 na placu Rabina – wystawiono wówczas operę La Traviata Giuseppe Verdiego. Następne coroczne spektakle odbywają się już tradycyjnie w Parku Jarkon. W 2003 wystawiono operę Nabucco, w 2005 operę Samson i Dalila, w 2006 operę Rigoletto, w 2007 operę komiczną Napój miłosny. W 2008 operę La Traviata oglądało 70 tys. widzów.

</doc>
<doc id="1986910" url="https://pl.wikipedia.org/wiki?curid=1986910" title="Teofan (Galinski)">
Teofan (Galinski)

Teofan, imię świeckie Oleg Iwanowicz Galinski (ur. 8 lipca 1954 w Białej Cerkwi, zm. 11 września 2017 w Berlinie) – biskup Rosyjskiego Kościoła Prawosławnego.
Życiorys.
Ukończył szkołę średnią, a następnie chemiczno-technologiczny instytut w Dniepropetrowsku. 4 stycznia 1976 został postrzyżony na mnicha, przyjmując imię zakonne Teofan. Trzy dni później przyjął święcenia diakońskie, zaś 17 kwietnia 1977 – kapłańskie. W tym samym roku ukończył studia teologiczne w Moskiewskiej Akademii Duchownej. W latach 1977–1979 wykładał w niższych szkołach teologicznych w Leningradzie. Od 1980 był kierownikiem katedry liturgiki na Leningradzkiej Akademii Duchownej. 14 lutego 1985 otrzymał godność archimandryty. W kwietniu tego samego roku uzyskał tytuł naukowy docenta.
11 stycznia 1987 miała miejsce jego chirotonia na biskupa kaszyrskiego, wikariusza eparchii moskiewskiej. Od 19 czerwca 1988 był przełożonym przedstawicielstwa Rosyjskiego Kościoła Prawosławnego w Karlowych Warach, przy Kościele Prawosławnym Czechosłowacji. Od 31 stycznia 1991 pełnił obowiązki "locum tenens" eparchii berlińskiej i lipskiej, której ordynariuszem został 25 grudnia tego samego roku. 22 grudnia 1992 jego tytuł został zmieniony na biskupa berlińskiego i niemieckiego. 23 lutego 1996 podniesiony do godności arcybiskupiej.
Zmarł w 2017 r.

</doc>
<doc id="1986913" url="https://pl.wikipedia.org/wiki?curid=1986913" title="Bryan Batt">
Bryan Batt

Bryan Batt (ur. 1 marca 1963 w Nowym Orleanie w stanie Luizjana) − amerykański aktor.
Biogram.
Urodzony jako syn Gayle Batt, aktorki nieprofesjonalnej i tancerki. Jest absolwentem prywatnej nowoorleańskiej szkoły Isidore Newman School.
Wśród filmów z jego udziałem znajdują się niezależna komedia "Kiss Me, Guido" (1997) oraz komediodramaty "Jeffrey" (1995) i "Funny People" (2009). Batt szczególnie znany jest jednak ze swoich kreacji broadwayowskich i off-broadwayowskich. Na Broadwayu wystąpił między innymi w głównej roli jako Albin w popularnym musicalu "La Cage aux Folles". Działalność teatralna przyniosła mu nominację do nagrody Drama Desk. Grywa także w projektach telewizyjnych, jak serial produkcji AMC "Mad Men" (za rolę w tym serialu dwukrotnie zdobył Screen Actors Guild Award).
Jest osobą homoseksualną oraz wieloletnim partnerem Toma Cianfichi.

</doc>
<doc id="1986931" url="https://pl.wikipedia.org/wiki?curid=1986931" title="Twierdzenie Hahna-Kołmogorowa">
Twierdzenie Hahna-Kołmogorowa

Twierdzenie Hahna-Kołmogorowa – twierdzenie teorii miary umożliwiające skonstruowanie miary przez uprzednie zdefiniowanie przeliczalnie addytywnej funkcji zbiorów (o nieujemnych wartościach rzeczywistych znikającej na zbiorze pustym) na względnie małej algebrze zbiorów, gdzie stosunkowo łatwo jest zapewnić σ-addytywność, a następnie rozszerzenie jej za pomocą tego twierdzenia na potencjalnie dużo większą σ-algebrę; jeżeli funkcja przeliczalnie addytywna jest σ-skończona, to istnieje "dokładnie jedno" takie rozszerzenie.
Twierdzenia tego jako pierwszy dowiódł Maurice Fréchet, jednak nie korzystał on z twierdzenia Carathéodory’ego. Współczesny dowód przedstawili równocześnie Hans Hahn i Andriej Kołmogorow. Z tego powodu w literaturze twierdzenie to opatrywane bywa nazwiskiem Hahna (nie mylić z twierdzeniem Hahna o rozkładzie) lub Hahna-Kołmogorowa. Często nie przypisuje mu się jednak nazwiska i nazywa po prostu twierdzeniem o rozszerzeniu; w związku z tym zdarza się, że bywa ono łączone z twierdzeniem Carathéodory’ego.
Twierdzenie.
Niech formula_1 będzie algebrą podzbiorów zbioru formula_2 oraz niech formula_3 będzie σ-addytywną funkcją zbiorów spełniającą warunek formula_4
Jeżeli formula_5 oznacza najmniejszą σ-algebrę podzbiorów zbioru formula_6 która zawiera formula_7 to istnieje miara formula_8 określona na formula_5 o tej własności, że
Jeżeli istnieje taka rodzina przeliczalna formula_12 że
oraz
to rozszerzenie formula_8 funkcji formula_17 do miary jest wyznaczone jednoznacznie.
Dowód.
Dowód podzielony jest na dwie części. W pierwszej wykazuje się istnienie miary zewnętrznej skonstruowanej z przeliczalnie addytywnej funkcji zbiorów, co umożliwia skorzystanie z twierdzenia Carathéodory’ego, a następnie sprawdzenie, iż miara zewnętrzna zawężona do formula_18 jest równa formula_17 oraz, iż elementy formula_18 są mierzalne. Druga część ustanawia jedyność rozszerzenia w przypadku, gdy formula_17 jest σ-skończona.
Istnienie.
Funkcja formula_22 gdzie formula_23 oznacza zbiór potęgowy zbioru formula_6 skonstruowana z formula_17 jest postaci
i ma wszystkie własności miary zewnętrznej (monotoniczność, przeliczalną podaddytywność i znikanie na zbiorze pustym). Z twierdzenia Carathéodory’ego istnieje przestrzeń mierzalna zupełna formula_27 gdzie
jest σ-algebrą zbiorów mierzalnych w sensie Carathéodory’ego (spełniających warunek Carathéodory’ego), a formula_8 zawężeniem formula_30 do formula_31
Niżej zostanie wykazane, że dla dowolnego formula_32 należącego do formula_18 jest
W szczególności dla rodziny formula_36 zachodzi
Niech rodzina formula_38 podzbiorów formula_18 pokrywa zbiór formula_40 Nierówność w drugą stronę uzyskuje się rozbijając formula_41 w szereg za pomocą rodziny zbiorów rozłącznych związanych z formula_38 korzystając z σ-addytywności formula_43 skąd łatwo wyprowadzić żądaną tezę. Z każdą rodziną formula_38 można związać rodzinę formula_45 parami rozłącznych zbiorów taką, że dla dowolnej liczby naturalnej formula_46 suma pierwszych formula_46 zbiorów formula_48 jest równa sumie pierwszych formula_46 zbiorów formula_50 Wspomnianą rodzinę otrzymuje się oznaczając formula_51 Jak już wspomniano, suma wszystkich formula_52 zawiera formula_53 dlatego
gdzie nierówności wynikają z monotoniczności formula_55 Ponieważ dotyczy to także formula_56 pokrywającej formula_53 to
Dowiedzenie, iż formula_59 należy do formula_60 oznacza wykazanie, iż
dla dowolnego zbioru formula_62 W związku z tym należy przybliżyć formula_63 za pomocą rodziny formula_56 pokrywającej formula_65 którą to właśnie, zamiast formula_65 należy rozbić korzystając z addytywności formula_55 Dokładniej, dla każdego formula_68 istnieje pokrycie formula_38 zbioru formula_70 takie, że
gdzie równość wynika z zapisania formula_48 jako formula_73 i skorzystania z addytywności formula_43 podczas gdy drugą nierówność uzyskuje się zauważając, że formula_75 stanowi pokrycie formula_76 podobnie ma się rzecz dla formula_77 Z dowolności formula_78 wynika, iż
Nierówność w drugą stronę wynika z podaddytywności formula_80
Wychodząc od formula_17 skonstruowano miarę zewnętrzną formula_83 która zawężona σ-algebry formula_60 staje się miarą formula_85 Wykazano, że algebra formula_18 zawiera się w formula_87 a miara formula_8 dla wszystkich elementów formula_18 pokrywa się z będącą jej początkiem przeliczalnie addytywną funkcją zbiorów formula_55 Aby zakończyć pierwszą część twierdzenia należy zauważyć, że formula_91 jest najmniejszą σ-algebrą zawierajacą formula_92 zaś formula_93 co daje formula_94 Zatem nadużywając notacji poprzez dalsze oznaczanie za pomocą formula_8 miary określonej na formula_60 jej zawężenia do formula_97 można powiedzieć, iż formula_98 jest poszukiwaną przestrzenią mierzalną.
Należy wspomnieć, iż w ogólności choć formula_99 jest zupełna (część twierdzenia Carathéodory’ego), to przestrzeń formula_98 nie musi taka być: ważnym przykładem jest, gdy formula_91 jest σ-algebrą borelowską na formula_102 zaś formula_8 to miara Lebesgue’a.
Jedyność.
Niech formula_105 będzie miarą na formula_91 będącą rozszerzeniem formula_43 podczas gdy formula_8 dalej będzie oznaczać miarę, także na formula_97 skonstruowaną jak wyżej. Wykazaniu równości tych miar przysłuży się skorzystanie z σ-skończoności, co umożliwi pracę w przestrzeni o mierze skończonej. Niech formula_56 będzie rodziną zbiorów miary skończonej o sumie równej formula_111 Można założyć, że formula_48 są parami rozłączne, gdyż można rozważać rodzinę formula_45 daną wzorem formula_51 Miary dają tę samą wartość na zbiorze mierzalnym formula_53 jeżeli zgadzają się na wszystkich przekrojach formula_116 co w tym przypadku oznacza, iż
Wystarczy więc dowieść, że jeśli formula_118 jest miary skończonej i formula_119 zawiera się w formula_120 to formula_121 Aby porównać wspomniane miary należy rozważyć rodzinę formula_122 stanowiącą pokrycie formula_53 wówczas
skąd formula_125 gdyż nierówność zachodzi dla dowolnego pokrycia formula_122 zbioru formula_53 zaś formula_128 jest kresem dolnym wyrazów po prawej stronie. Ponadto formula_129 Ponieważ formula_130 należy do formula_92 a jego rozbiciem jest formula_132 to
a stąd
Jeżeli formula_17 nie jest σ-skończona, to rozszerzenie nie musi być wyznaczone jednoznacznie, nawet jeśli jest ono σ-skończone.
Niech formula_2 oznacza formula_137 zaś formula_18 oznacza algebrę wszystkich skończonych sum wymiernych przedziałów domknięto-otwartych zawartych w formula_111 Można dowieść, że formula_18 jest algebrą, a każdy niepusty zbiór w formula_18 jest nieskończony.
Niech formula_17 będzie funkcją liczącą formula_143 zbiorów określoną na formula_144 Funkcja formula_17 jest skończenie addytywna i σ-addytywna na formula_144 Ponieważ każdy niepusty zbiór należący do formula_18 jest nieskończony, jego miara formula_148
Niech formula_91 będzie σ-algebrą generowaną przez formula_144 Można sprawdzić, że formula_91 jest zbiorem wszystkich podzbiorów formula_2 i obie funkcje formula_143 oraz formula_154 są σ-skończonymi miarami określonymi na tej σ-algebrze będącymi rozszerzeniami formula_55

</doc>
<doc id="1986946" url="https://pl.wikipedia.org/wiki?curid=1986946" title="Kościół św. Józefa Oblubieńca Najświętszej Maryi Panny w Koszalinie">
Kościół św. Józefa Oblubieńca Najświętszej Maryi Panny w Koszalinie

Kościół św. Józefa w Koszalinie – kościół pomocniczy parafii katedralnej w Koszalinie. Mieści się przy ulicy Władysława Laskonogiego. Do 1945 jedyna świątynia katolicka w Koszalinie.
Historia.
Kościół powstał jako pierwsza świątynia katolicka w mieście po reformacji. Kamień węgielny pod budowę kościoła św. Józefa położono 10 kwietnia 1869 roku, a poświęcenie świątyni nastąpiło 20 października 1870 roku przez księdza Roberta Herzoga – delegata biskupa wrocławskiego Henryka Förstera. 
Architektura.
Obecny kościół został wybudowany w stylu neogotyckim, murowany z czerwonej cegły, posiada jedną nawę, zbudowany na planie prostokąta, oszkarpowany. Prezbiterium świątyni jest niewielkie, wyodrębnione, zamknięte trójbocznie. Wieża nad nawą posiada konstrukcję stalową, ażurowa, umieszczony jest w niej dzwon. Dach nad nawą dwuspadowy, nad prezbiterium pięciopołaciowy, kryty dachówką.
Wyposażenie.
Wyposażenie świątyni jest neogotyckie. m.in. czternaście obrazów Drogi Krzyżowej z roku 1886. W prezbiterium umieszczone są neogotyckie witraże. 

</doc>
<doc id="1986950" url="https://pl.wikipedia.org/wiki?curid=1986950" title="Pterapogon kauderni">
Pterapogon kauderni



</doc>
<doc id="1986953" url="https://pl.wikipedia.org/wiki?curid=1986953" title="Aleksandr Skworcow">
Aleksandr Skworcow

Aleksandr Aleksandrowicz Skworcow, ros. Александр Александрович Скворцов (ur. 6 maja 1966 w Szczołkowie, obwód moskiewski (ZSRR)) – pilot wojskowy I klasy, rosyjski kosmonauta. Syn byłego członka korpusu radzieckich kosmonautów, Aleksandra Aleksandrowicza Skworcowa.
Wykształcenie i służba wojskowa.
Jako pilot wylatał około 1000 godzin. Posiada uprawnienia instruktora szkolenia spadochronowego oraz nurka.

</doc>
<doc id="1986977" url="https://pl.wikipedia.org/wiki?curid=1986977" title="Dytiscus latissimus">
Dytiscus latissimus



</doc>
<doc id="1986978" url="https://pl.wikipedia.org/wiki?curid=1986978" title="Twierdzenie Hahna">
Twierdzenie Hahna

Twierdzenie Hahna może oznaczać jeden z wyników Hansa Hahna.
W teorii miary:
W analizie funkcjonalnej:
W teorii grup:
W topologii:

</doc>
<doc id="1986979" url="https://pl.wikipedia.org/wiki?curid=1986979" title="Ilyocoris cimicoides">
Ilyocoris cimicoides



</doc>
<doc id="1986983" url="https://pl.wikipedia.org/wiki?curid=1986983" title="Wyciek ropy naftowej">
Wyciek ropy naftowej

Wyciek ropy naftowej – wydobycie się ropy naftowej do środowiska z powodu ludzkiej aktywności powodujące zanieczyszczenie środowiska. Może mieć poważny skutek środowiskowy.
Termin ten najczęściej odnosi się do wycieku ropy naftowej do wód oceanicznych. Usuwanie skutków wycieku może trwać miesiące a nawet lata. Wyciek taki może nastąpić np. po zatonięciu tankowca lub uszkodzeniu platformy wiertniczej.

</doc>
<doc id="1986984" url="https://pl.wikipedia.org/wiki?curid=1986984" title="Acer velutinum">
Acer velutinum



</doc>
<doc id="1987009" url="https://pl.wikipedia.org/wiki?curid=1987009" title="Wladimir Tschisch">
Wladimir Tschisch



</doc>
<doc id="1987015" url="https://pl.wikipedia.org/wiki?curid=1987015" title="Faslli Haliti">
Faslli Haliti

Faslli Haliti (ur. 5 grudnia 1935 w Lushnji, zm. 16 października 2020) – albański poeta, tłumacz i malarz.
Życiorys.
Ukończył naukę w liceum artystycznym Jordan Misja w Tiranie, w klasie malarstwa. Po odbyciu służby wojskowej zapisał się na studia z zakresu języka i literatury albańskiej na Uniwersytecie Tirańskim. Po ukończeniu studiów w 1961 pracował jako nauczyciel rysunku i literatury albańskiej w jednej ze szkół w Lushnji. Pierwsze wiersze opublikował w prasie w 1963. W 1969 wydał pierwszy tomik poezji pt. "Dzisiaj" (alb. Sot), za który otrzymał nagrodę państwową i członkostwo w Związku Artystów i Pisarzy Albanii. W okresie albańskiej rewolucji kulturalnej w latach 60. XX w. napisany przez niego poemat "Dielli dhe rrëkerat" uznano za błędny ideologicznie. W okresie 1973–1983 miał zakaz publikowania. W ramach reedukacji zesłany na cztery lata do pracy w rolniczej spółdzielni produkcyjnej w Shegan k. Fieru, gdzie pracował jako robotnik rolny. Po dłuższej przerwie kolejny tomik wierszy wydał w 1984. Jego dorobek poetycki obejmuje 7 tomików poezji.
Oprócz działalności literackiej zajmował się także malarstwem. Pierwsza wystawa jego prac miała miejsce w 1970 w Tiranie. Haliti miał także bogaty dorobek jako tłumacz. Czytelnikom albańskim udostępnił powieść Aino Kallas – "Pastor z Reigi", a także utwory Majakowskiego, Jesienina, Moravii, Lorki i Nasosa Vajanisa.
Odznaczony orderem Naima Frasheriego III kl., otrzymał też tytuł Honorowego Obywatela Miasta Lushnje. 
W życiu prywatnym żonaty (żona Nirvana), miał trójkę dzieci (córki Manjolę i Gentę oraz syna Helidona).

</doc>
<doc id="1987020" url="https://pl.wikipedia.org/wiki?curid=1987020" title="Kurt Schneider (psychiatra)">
Kurt Schneider (psychiatra)

Kurt Schneider (ur. 7 lutego 1887 w Crailsheim, zm. 27 października 1967 w Heidelbergu) – niemiecki lekarz psychiatra, profesor Uniwersytetu w Heidelbergu.
Życiorys.
Syn Paula Alexandra von Schneidera (1855–1918), prezesa Sądu Okręgowego w Ulm, i Julie Mathilde Theodory Weitbrecht (1860–1938). Miał dwie siostry, Hilde (1883-1973) zameżną Gaupp, i Gertrud (1884-1954), zameżną Weitbrecht.
Uczęszczał do gimnazjów w Ulm, Heilbronn i Stuttgarcie. Studiował medycynę na Uniwersytecie Fryderyka Wilhelma w Berlinie i Uniwersytecie Eberharda Karola w Tybindze. Pracę doktorską napisaną pod kierunkiem Roberta Gauppa obronił cum laude w 1912 roku. Walczył na froncie wschodnim podczas I wojny światowej. W 1919 habilitował się u Gustava Aschaffenburga. W 1931 został dyrektorem Klinicznego Instytutu Psychiatrycznego w Monachium. Podczas II wojny był lekarzem wojskowym, stacjonował m.in. w Tartu. W 1945 mianowany profesorem psychiatrii Uniwersytetu w Heidelbergu, w 1946 został dziekanem wydziału medycznego uczelni, w roku 1951/1952 pełnił funkcję rektora. W 1955 przeszedł na emeryturę. Był doktorem honoris causa prawa (1957) i teologii (1967) Uniwersytetu w Heidelbergu, w 1966 przyznano mu Złoty Medal Kraepelina.
Żonaty z Hedwig Marią (Heidi) von Recklinghausen (1906-1998), mieli dwie córki.
Dorobek naukowy.
Głównym dziełem Schneidera jest podręcznik psychopatologii klinicznej ("Klinische Psychopathologie"), którego 15. wydanie ukazało się w 2007 roku.
Wyróżnił tzw. objawy pierwszo- i drugorzędowe schizofrenii (klasyfikacja Schneidera).

</doc>
<doc id="1987021" url="https://pl.wikipedia.org/wiki?curid=1987021" title="John Marco">
John Marco

John Marco – amerykański pisarz fantasy. Jego praca skupia się na dwóch głównych seriach: "Tyrani i Królowie" i "Eyes of God" (które jest często nazywane Trylogią Lukien, w odniesieniu do głównego bohatera).
Życiorys.
Marco urodził i wychował się na Long Island w Nowym Jorku. W 1994 roku, zaczął pisać "Szakal z Nar", który został opublikowany w 1999.

</doc>
<doc id="1987024" url="https://pl.wikipedia.org/wiki?curid=1987024" title="Pawieł Kowalewski">
Pawieł Kowalewski

Pawieł Iwanowicz Kowalewski (ros. Павел Иванович Ковалевский, ur. 1849 lub 1850 w Petropawliwce, zm. 17 października 1931 w Liège) – rosyjski lekarz psychiatra i neurolog, profesor Uniwersytetu Charkowskiego, Uniwersytetu Warszawskiego, Uniwersytetu w Kazaniu i Uniwersytetu w Sankt Petersburgu, pisarz, ideolog rosyjskiego nacjonalizmu.
Życiorys.
Ukończył szkołę teologiczną i seminarium w Jekaterynosławiu. Potem studiował medycynę na Charkowskim Uniwersytecie Imperatorskim, studia ukończył w 1874. Na temat rozprawy doktorskiej wybrał symptomatologię melancholii. W 1884 został profesorem na Charkowskim Uniwersytecie. W 1892 został profesorem na Cesarskim Uniwersytecie Warszawskim, przez dwa lata pełnił godność rektora uczelni. Od 1903 na katedrze Uniwersytetu w Kazaniu, potem na Uniwersytecie w Sankt Petersburgu.
Autor licznych artykułów i książek, napisał kilkukrotnie wznawiany podręcznik psychiatrii, tłumaczył na rosyjski prace Pinela, Meynerta, Wernickego i inne. Założyciel i redaktor pierwszego rosyjskiego czasopisma psychiatrycznego „Archiw niewrołogi i psichiatrii”. Członek korespondent Royal College of Psychiatrists od 1889 roku.
Był autorem patobiografii postaci historycznych, m.in. Iwana Groźnego, Piotra III, Mahometa, Joanny d’Arc, Pawła I, Napoleona, Kambyzesa II, Ludwika II i Emanuela Swedenborga.
Okoliczności jego śmierci długo były niejasne. W grudniu 1924 emigrował do Belgii, gdzie zmarł w 1931 roku.
Uczniami Kowalewskiego byli m.in. Andruzski, Trutowski, Juszczenko, Popow, Płatonow, Muchin.
Niekiedy jest mylony z rosyjskim anatomem i embriologiem polskiego pochodzenia, Aleksandrem Kowalewskim.

</doc>
<doc id="1987026" url="https://pl.wikipedia.org/wiki?curid=1987026" title="Via Veneto">
Via Veneto

Via Veneto, Via Vittorio Veneto – ulica w Rzymie we Włoszech w rione Ludovisi.
Historia.
Nazwana na cześć bitwy pod Vittorio Veneto. Akcja znanego filmu Federico Felliniego "La Dolce Vita" (1960) koncentruje się głównie w obszarze leżącym w bezpośrednim sąsiedztwie Via Veneto. To spowodowało, że w latach 60. i 70. XX wieku ulica stała się niezwykle popularna - założono na niej wiele eleganckich kawiarni i luksusowych sklepów. Po okresie stagnacji w latach 80., ulica rozpoczęła nowe życie. Obecnie ma na niej swoją siedzibę wiele najlepszych rzymskich hoteli. Przy Via Veneto znajduje się również Ambasada Stanów Zjednoczonych, Café de Paris (w bezpośrednim sąsiedztwie ambasady) oraz Harry's Bar, uwiecznione przez Federico Felliniego w filmie "La Dolce Vita", będące jednocześnie miejscami chętnie odwiedzanymi przez rzymskich celebrytów.
Zabytki.
Wzdłuż biegu ulicy, począwszy od Piazza Barberini do Porta Pinciana, znajdują się liczne zabytki:

</doc>
<doc id="1987027" url="https://pl.wikipedia.org/wiki?curid=1987027" title="Skaliczek rudonogi">
Skaliczek rudonogi

Skaliczek rudonogi ("Pronolagus rupestris") – gatunek ssaka z rodziny zającowatych (Leporidae).
Zasięg występowania.
Skaliczek rudonogi występuje we wschodniej i południowej Afryce zamieszkując w zależności od podgatunku:
Taksonomia.
Gatunek po raz pierwszy naukowo opisał w 1834 roku szkocki zoolog A. Smith nadając mu nazwę "Lepus rupestris". Holotyp pochodził prawdopodobnie z dystryktu , w Prowincji Przylądkowej Zachodniej, w Południowej Afryce.
"Pronolagus saundersiae" był do niedawna traktowany jako podgatunek "P. rupestris". Pozycja systematyczna tych dwóch bardzo odmiennych populacji wymaga wyjaśnienia, ponieważ prawdopodobnie nie występuje między nimi przepływ genów. Zasięg występowania "P. rupestris" nie pokrywa się z zasięgiem "P. randensis", "P. saundersiae" i "P. crassicaudatus". Ponieważ systematycy dopiero starają się wyjaśnić zróżnicowanie gatunkowe w obrębie rodzaju "Pronolagus", taksonomia podgatunkowa nie jest jeszcze ustalona. Oryginalne opisy podgatunków często nie są zbyt pomocne, gdyż opierają się głównie na niewielu cechach zewnętrznych i małej liczbie okazów. W dokładniejszych badaniach wykazano, że zmienność jest ekoklinalna, dlatego też rozróżnienie podgatunków może być arbitralne i nieuzasadnione. Autorzy "Illustrated Checklist of the Mammals of the World" rozpoznają cztery podgatunki.
Morfologia.
Długość ciała (bez ogona) 380–540 mm, długość ogona 50–115 mm, długość ucha 80–110 mm, długość tylnej stopy 85–100 mm; masa ciała 1,4–2,1 kg. Grzbiet brązowy, spód ciała biały. Pysk i uszy szare.
Ekologia.
Prowadzą nocny tryb życia. Płochliwe, podczas ucieczki wydają charakterystyczne odgłosy, prawdopodobnie służące do odstraszenia drapieżnika lub ostrzeżenia reszty stada. Często żyją bardzo blisko zwierząt z rodziny góralkowatych, czasami dzielą z nimi nory. Roślinożerne, żywią się trawą, ziołami i pędami krzewów.
Po miesiącu ciąży samica rodzi w gnieździe wyłożonym roślinami i jej własnym futrem 1-2 młode. Noworodki są ślepe i pokryte rzadkim futrem.

</doc>
<doc id="1987029" url="https://pl.wikipedia.org/wiki?curid=1987029" title="Lockheed D-21">
Lockheed D-21

Lockheed D-21 – amerykański, strategiczny bezzałogowy aparat latający (ang. Unmanned Aerial Vehicle – UAV) składający się z bezzałogowego pojazdu D-21A i jego nosiciela M-21, którym był Lockheed A-12. Powstała również wersja D-21B przystosowana do przenoszenia przez bombowce Boeing B-52 Stratofortress wersji H.
Historia.
Geneza.
Po zakończeniu II wojny światowej i podziale świata na dwa obozy, Stany Zjednoczone i ich sojusznicy znalazły się w sytuacji, w której potencjalny przeciwnik w przyszłym, atomowym konflikcie był ekstremalnie niedostępny na próby inwigilacji z zewnątrz. Działalność wywiadowcza założonej w 1947 roku Central Intelligence Agency (CIA) w tak hermetycznym kraju, z rozbudowanymi służbami bezpieczeństwa jakim był Związek Radziecki była mocno ograniczona. Loty wzdłuż granic ZSRR jakie wykonywał samoloty rozpoznawcze Boeing RB-29, RB-50, a następnie odrzutowe Boeing RB-47 nie były w stanie dostarczyć potrzebnych informacji a pomimo tego, że odbywały się w przestrzeni międzynarodowej, radzieckie samoloty myśliwskie atakowały amerykańskie maszyny. Dla amerykańskiej służby wywiadowczej tego typu misje miały jeszcze jedną poważną wadę, samoloty je wykonujące należały do Strategic Air Command (Strategiczne Siły Powietrzne), a nie do CIA. Udaną próbą przejęcia kontroli nad rozpoznaniem strategicznym ZSRR przez CIA był program budowy i eksploatacji samolotu Lockheed U-2. Maszyna wykonywała swoje loty w głąb radzieckiego terytorium na pułapie niedostępnym dla radzieckich samolotów przechwytujących oraz rakiet przeciwlotniczych. Loty U-2 dostarczyły CIA wielu cennych informacji o potencjale militarnym Związku Radzieckiego. Pomimo tego, iż radziecka obrona przeciwlotnicza była bezradna wobec U-2, jego misje były monitorowane przez systemy radiolokacyjne Kraju Rad. Stwarzało to dodatkowe napięcie pomiędzy byłymi sojusznikami koalicji antyhitlerowskiej, napięcie tym bardziej niebezpieczne, że obydwa kraje dysponowały bronią atomową. 10 lipca 1956 roku ZSRR wystosował formalny protest przeciwko lotom U-2 nad własnym terytorium. W zaistniałej sytuacji prezydent Eisenhower nakazał wstrzymanie lotów do czasu znalezienia sposobu na uniknięcie wykrycia przelotu U-2 nad ZSRR.
1 maja 1960 roku radziecka obrona przeciwlotnicza zestrzeliła w pobliżu Swierdłowska pilotowany przez Francisa Gary’ego Powersa szpiegowski samolot Lockheeda U-2. Wydarzenie to stało się bezpośrednią przyczyną kryzysu w stosunkach pomiędzy Związkiem Radzieckim i USA. 16 maja 1960 roku w Paryżu miała odbyć się konferencja czterech mocarstw, na której miano przygotować układ pokojowy z Niemcami oraz podjąć decyzje co do dalszych losów podzielonego Berlina. Chcąc uratować konferencje Eisenhower osobiście obiecał Nikicie Chruszczowowi zaprzestanie lotów szpiegowskich. Po przybyciu do Paryża Chruszczow wystosował ultimatum wobec USA domagając się uznania incydentu z U-2 jako aktu agresji przeciw ZSRR, przeprosin i oficjalnego zakazu dalszych lotów szpiegowskich. Postawione „pod ścianą” Stany Zjednoczone odmówiły spełnienia żądań a cała konferencja zakończyła się fiaskiem. Zestrzelenie Powersa, jego późniejszy proces i przyznanie się do szpiegostwa poza konsekwencjami politycznymi unaoczniło amerykańskim wojskowym, że nawet bardzo duża wysokość, na której operują szpiegowskie maszyny, nie chroni przed przechwyceniem. Podobne wątpliwości – czy duża prędkość i bardzo wysoki pułap pozwoli na uniknięcie sowieckiej obrony przeciwlotniczej – pojawiły się również w 1962 roku, kiedy w powietrze wzbił się najnowszy wówczas samolot rozpoznawczy należący do CIA, Lockheed A-12 (protoplasta późniejszego SR-71 Blackbird). Na początku 1962 roku Eugene Fubini z Biura ds. Badań i Technologii Departamentu Obrony ("Office of Research and Engineering") zwrócił się z zapytaniem do Clarence’a „Kelly’ego” Johnsona, pracującego wówczas w należących do Lockheeda zakładach Skunk Works o możliwość budowy bezzałogowego aparatu zwiadowczego opartego konstrukcyjnie o samolot A-12. Wybór Lockheeda był tym bardziej uzasadniony, iż posiadał on już doświadczenie w budowie tego typu aparatów o bardzo wysokich osiągach czego przykładem był Lockheed X-7. Co prawda Joseph V. Charyk, pierwszy dyrektor National Reconnaissance Office, 26 września 1962 roku stwierdził, że z politycznego punktu widzenia misja bezzałogowa nad terytorium Związku Radzieckiego nie różni się od lotu załogowego, to jednak mniejsze rozmiary potencjalnego aparatu bezzałogowego radykalnie zmniejszają ryzyko jego wykrycia.
Projekt.
Początkowo planowano wybudowanie bezpilotowej wersji Lockheeda A-12 jednak na ówczesnym poziomie rozwoju technicznego zadanie to okazało się nierealne. W październiku 1962 roku Kelly Johnson zaproponował wybudowanie bezpilotowej, aerodynamicznej kopii A-12 będącej jego pomniejszoną wersją. Zakładano, że aparat, początkowo oznaczony jako Q-12, napędzany będzie silnikiem strumieniowym Marquart RJ43-MA-11 używanym w skrzydlatym pocisku przeciwlotniczym CIM-10 BOMARC. Start Q-12 następować miał z grzbietu Lockheeda A-12, który rozpędzał się do prędkości umożliwiającej łatwe uruchomienie silnika strumieniowego. Aparat miał być wyposażony w zestaw aparatów fotograficznych przystosowanych do robienia zdjęć z bardzo dużej wysokości. Q-12 nie był wyposażony w system lądowania. Zakładano, że po wykonaniu misji aparat powróci na przyjazne terytorium, nad którym zostanie zrzucony na spadochronie zasobnik z aparaturą szpiegowską i systemem sterowania, a reszta maszyny ulegnie zniszczeniu w powietrzu dzięki układowi samodestrukcji. Cenny zasobnik miał być odzyskany przy użyciu systemu "STARS" przez samolot NC-130 przechwytujący opadający spadochron i jego ładunek. System nawigacyjny aparatu miał być oparty na bezwładnościowym układzie nawigacyjnym z możliwością zaplanowania trasy lotu z kilkoma punktami zwrotnymi. Na czele programu budowy stanął Robert Murphy a konstruktorem prowadzącym projektu został Art Bradley.
7 grudnia 1962 roku gotowa była makieta Q-12. W pracę nad nową maszyną włączyły się CIA i United States Air Force, co zaowocowało podpisaniem w marcu 1963 roku kontraktu z Lockheedem na rozwój konstrukcji Q-12, która otrzymała nowe oznaczenie D-21 (D jak "daughter", córka). Lockheed A-12 będący nosicielem D-21 otrzymał kryptonim M-21 (M jak "mother", matka). Cyfra „21” była prostym odwróceniem oznaczenia nosiciela A-12. US Air Force widziały w projekcie poza aparatem rozpoznawczym również potencjalny pocisk bojowy. Mniej entuzjastycznie do D-21 podchodziła CIA, która w owym okresie zaangażowana była już mocno w projekt wykorzystania samolotów U-2 do lotów zwiadowczych nad komunistycznymi Chinami i rozwój załogowego Lockheeda A-12. Jednak wsparcie finansowe obydwu instytucji zapewniło dalsze kontynuowanie programu. Program budowy i rozwoju D-21 otrzymał kryptonim "Tagboard". W październiku tego samego roku rozpoczęto badania nad skuteczną powierzchnią odbicia radiolokacyjnego aparatu.
Próby.
Na wersję M-21 przebudowano dwa samoloty A-12 (o numerach 60-6940 i 60-6941). Były to dwumiejscowe maszyny, w których fotel drugiego pilota zajmował oficer odpowiedzialny za start D-21 ("Launch Control Operator"). Mógł on obserwować oddzielenie się aparatu od nosiciela przez specjalny peryskop. 22 grudnia 1964 roku w powietrze wzbił się po raz pierwszy zespół D-21/M-21, ale nie przewidziano jeszcze oddzielenia się pojazdu rozpoznawczego od nosiciela. Zamówiono również serię siedmiu aparatów D-21. Pierwszą próbę startu D-21 z grzbietu M-21 podjęto 5 marca 1966 roku, zakończyła się ona sukcesem. 27 kwietnia i 16 czerwca tego samego roku przeprowadzono dwa kolejne starty D-21 z grzbietu M-21. Próby wypadły pomyślnie, jednak wykazały, że start bezzałogowego aparatu przy prędkościach naddźwiękowych destabilizuje aerodynamikę nosiciela. Odpalenie D-21 przy mniejszych prędkościach nie gwarantowało skutecznego uruchomienia silnika strumieniowego. Podczas czwartej próby zespołu D-21/M-21, którą przeprowadzono 30 lipca 1966 roku, doszło do katastrofy. Startujący D-21 uderzył w usterzenie nosiciela, niszcząc obydwie maszyny. Piloci M-21 zdołali bezpiecznie się katapultować. Dalsze próby zespołu D-21/M-21 przerwano.
D-21B.
Pomimo katastrofy CIA i US Air Force nadal były zainteresowane pozyskaniem nowego bezpilotowego samolotu zwiadowczego. W zaistniałej sytuacji Kelly Johnson postanowił do roli nosiciela przystosować dwa bombowce Boeing B-52 Stratofortress w wersji H. Z racji tego, że B-52 nie mógł uzyskać prędkości gwarantujących bezproblemowe uruchomienie strumieniowego silnika D-21, aparat wyposażono w RATO ("Rocket Assisted Take Off"), zespół dodatkowych silników rakietowych umieszczonych pod kadłubem D-21B, nadających mu po oddzieleniu się właściwą do uruchomienia silnika marszowego prędkość. Tak zmodyfikowany aparat otrzymał oznaczenie D-21B. B-52 przystosowany był do przenoszenia dwóch D-21B, które podwieszano do pylonów przeznaczonych pierwotnie dla skrzydlatych pocisków rakietowych AGM-28 Hound Dog. Pierwsza próba startu odbyła się 28 września 1967 roku. Nie zakończyła się pomyślnie, gdyż aparat „przypadkowo” odpadł od nosiciela jeszcze przed uruchomieniem silników i rozbił się o ziemię. Kolejne próby również nie przyniosły zadowalających rezultatów. Okazało się, że problemem są pomocnicze silniki rakietowe na stały materiał pędny, których praca była nierówna. Powodowało to zaburzenia trasy lotu aparatu i trudności z uruchomieniem silnika strumieniowego. Pierwsza zakończona pełnym sukcesem próba odpalenia D-21B z pylonu B-52 odbyła się dopiero 16 czerwca 1968 roku. Nie oznaczało to jednak końca problemów, kolejne dwa loty ponownie zakończyły się porażką i dopiero w grudniu 1968 roku D-21B wykonał prawidłowy lot.
Służba.
Latem 1969 roku podjęto decyzję o przeprowadzeniu pierwszego lotu operacyjnego. W ramach operacji "Senior Bowl" maszyny miały przeprowadzić loty rozpoznawcze nad chińskim poligonem atomowym w pobliżu jeziora Lob-nor. 9 listopada 1969 roku wystartował pierwszy zespół B-52H/D-21B. Aparat prawidłowo oddzielił się od nosiciela i pomknął nad cel. Nie został wykryty przez Chińczyków, ale nie wrócił znad chińskiego terytorium. Ślad po nim zaginął aż do lat 90. XX wieku, kiedy okazało się, że zawiódł system nawigacyjny, który skierował aparat nad Syberię, gdzie po wyczerpaniu paliwa D-21 uległ rozbiciu. Rosjanie przechwycili wrak i poddali gruntownej analizie. Ich wynikiem miała być podjęta przez OKB Tupolewa próba skonstruowania podobnej bezpilotowej maszyny rozpoznawczej, oznaczonej wstępnie kryptonimem „Kruk” ("Ворон"), jednak nigdy nie doszło do realizacji tych zamiarów. Radziecki aparat wraz ze swoim nosicielem, do roli którego planowano wykorzystać samoloty Tu-160 lub Tu-142, miał tworzyć kompleks rozpoznania strategicznego. Podobnie jak w przypadku oryginału, konstrukcja radziecka miała przenosić zasobnik rozpoznawczy również zrzucany na spadochronie. Do napędu maszyny planowano użyć marszowego silnika strumieniowego RD-012. W celu uzyskania prędkości niezbędnej do prawidłowego działania silnika strumieniowego, pod kadłubem planowano umieścić silnik rakietowy, rozpędzający aparat do prędkości marszowej po oddzieleniu się od samolotu – nosiciela.
Kolejny lot nad Chiny odbył się 16 grudnia 1970 roku, ale tym razem D-21B powrócił z misji, zrzuciwszy kapsułę z aparaturą zwiadowczą i systemem sterowania. Spadochron kapsuły nie otworzył się i spadła ona do morza. Kolejny, trzeci lot odbył się 4 marca 1971 roku. I tym razem celem był chiński poligon atomowy, D-21B wykonał zadanie i powrócił w rejon zrzucenia zasobnika, któremu tym razem otworzył się spadochron. Pech prześladujący misje znowu dał znać o sobie, samolot nie przechwycił opadającego zasobnika i wpadł on do morza. Sytuacje próbował ratować towarzyszący amerykański niszczyciel, który staranował pojemnik, zatapiając go. Niecały miesiąc później, 20 marca 1971 roku miała miejsce ostatnia próba przeprowadzenia rozpoznania chińskiego poligonu atomowego przy użyciu D-21B, ale i tym razem fatum wiszące nad operacją dało o sobie znać. Aparat rozbił się na ziemi, a jego szczątki zostały przechwycone przez Chińczyków (jego wrak do dnia dzisiejszego można oglądać w Chińskim Muzeum Lotnictwa). Los D-21 został przesądzony, nad Chiny skierowano nowego satelitę szpiegowskiego serii KH-11, a cały program D-21 anulowano 23 lipca 1971 roku. Dalszemu prowadzeniu misji szpiegowskich nad komunistycznymi Chinami nie sprzyjała również polityka odprężenia i normalizacji stosunków, jaką względem Chińskiej Republiki Ludowej prowadził Richard Nixon. Pozostałe wybudowane siedemnaście D-21 zmagazynowano w 309th Aerospace Maintenance and Regeneration Group. Cały program budowy i wykorzystania D-21 pozostał tajny aż do 1993 roku, kiedy oficjalnie ujawniono informację o istnieniu aparatu i jego przeznaczeniu. Wcześniej grupy entuzjastów lotnictwa „odkryły” zmagazynowane w Arizonie D-21, co stało się powodem pojawienia się różnych, często fantastycznych teorii dotyczących zadań i misji, jakie miał wykonywać. Pierwszy raz opinia publiczna miała okazję zobaczyć „nieoficjalne” zdjęcie aparatu w grudniu 1976 roku, kolejny raz w 1981 i 1992 roku. Jesienią 1993 roku pierwszy z wystawianych do dnia dzisiejszego aparatów przybył do National Museum of the United States Air Force.

</doc>
<doc id="1987030" url="https://pl.wikipedia.org/wiki?curid=1987030" title="Staw Przed Pomnikiem Lincolna">
Staw Przed Pomnikiem Lincolna



</doc>
<doc id="1987036" url="https://pl.wikipedia.org/wiki?curid=1987036" title="Jitō">
Jitō

 — 41. cesarzowa-władczyni Japonii, według tradycyjnego porządku dziedziczenia.
Przed wstąpieniem na tron nosiła imię .
Jitō panowała w latach 686-697.
Mauzoleum cesarzowej-władczyni Jitō znajduje się w Nara. Nazywa się "Hinokuma-no-Ōuchi no misasagi".

</doc>
<doc id="1987037" url="https://pl.wikipedia.org/wiki?curid=1987037" title="Wielka Piątka orkiestr USA">
Wielka Piątka orkiestr USA

Wielka Piątka orkiestr USA () – zdaniem krytyków muzycznych pięć najbardziej znanych i cieszących się prestiżem orkiestr symfonicznych Stanów Zjednoczonych Ameryki.
Opis.
Do Wielkiej Piątki należą (w nawiasach siedziby i daty powstania):
Początkowo, około 1958 roku, krytycy wyróżnili „Big Three” w składzie Filharmonia Nowojorska, Bostońska Orkiestra Symfoniczna i Orkiestra Filadelfijska. Około roku 1965 do tej trójki dołączyły Cleveland Orchestra i Chicagowska Orkiestra Symfoniczna.
Do tej grupy orkiestr o stuletniej tradycji pretendują też inne orkiestry, praktycznie nieustępujące Wielkiej Piątce pod względem doskonałości, jak Los Angeles Philharmonic, San Francisco Symphony, Seattle Symphony, Atlanta Symphony Orchestra, Minnesota Orchestra i Saint Louis Symphony Orchestra. Krytycy muzyczni dyskutują nad wyborem „Big Ten” lub „Big Twenty Five”.

</doc>
<doc id="1987040" url="https://pl.wikipedia.org/wiki?curid=1987040" title="Mommu">
Mommu

 — 42. cesarz Japonii, według tradycyjnego porządku dziedziczenia.
Przed wstąpieniem na tron nosił imię .
Mommu panował w latach 697–707.
Mauzoleum Mommu znajduje się w Nara. Nazywa się "Hinokuma no Akono-oka-no-e no misasagi".

</doc>
<doc id="1987044" url="https://pl.wikipedia.org/wiki?curid=1987044" title="Fe-Male">
Fe-Male

Fe-Male – czwarty album polskiej piosenkarki popowej, Kasi Cerekwickiej, którego premiera odbyła się 31 maja 2010 roku. Płytę promowały single „Wszystko czego chcę od ciebie” oraz „Książę”. Piosenka „Wszystko czego chcę od ciebie” wykorzystana została w serialu "Majka". Teksty piosenek napisała Kasia Cerekwicka, a muzykę Piotr Siejka.
W lipcu 2010 roku pochodząca z płyty kompozycja „Wszystko czego chcę od ciebie” została nominowana do nagrody Superjedynki w kategorii „Przebój Roku”.
Lista utworów.
Bonus

</doc>
<doc id="1987046" url="https://pl.wikipedia.org/wiki?curid=1987046" title="Armia Południowa">
Armia Południowa



</doc>
<doc id="1987048" url="https://pl.wikipedia.org/wiki?curid=1987048" title="Thierry Schaffauser">
Thierry Schaffauser

Thierry Schaffauser (ur. 1982 w Suresnes) – francuski gejowski aktor erotyczny i działacz społeczny.
Działalność społeczna i polityczna.
W 2006 wspólnie z Maîtresse Nikitą założył grupę pracownic i pracowników seksualnych "Les Putes", która organizuje w Paryżu manifestacje na rzecz praw osób pracujących w przemyśle seksualnym. Wspólnie opublikowali również książkę-manifest "Fières d'être putes".
Był przewodniczącym sekcji ds. pracowników seksualnych brytyjskiej centrali związkowej GMB. 8 grudnia 2009 został wybrany na rzecznika ds. kontaktów międzynarodowych francuskiego związku zawodowego pracowników seksualnych "Syndicat du travail sexuel" (STRASS).
W 2008 był kandydatem w wyborach samorządowych w Paryżu z listy Zielonych. W 2015 znalazł się na liście Europa Ekologia-Zieloni w wyborach regionalnych.
Twórczość.
Pisał artykuły do dziennika „The Guardian”, poświęcone problemom osób wykonujących pracę seksualną.
W 2014 opublikował książkę "Les luttes des putes", w której proponuje spojrzenie na prostytucję w kategoriach marksistowskich. Osoby wykonujące pracę seksualną (zarówno kobiety, jak i mężczyźni) są według niego częścią klasy robotniczej, mimo że często same uważają się raczej za drobnych przedsiębiorców. Schaffauser krytykuje politykę zakazywania prostytucji (czy to przez zakaz „nagabywania”, czy przez karanie klientów), twierdząc, że pod pozorem „chronienia” kobiet naraża je ona na większe zagrożenia. Uważa, że praca seksualna powinna być zorganizowana w formie samorządnych spółdzielni.
Kariera aktorska.
Wystąpił w kilku filmach pornograficznych brytyjskich wytwórni Eurocreme i Triga Films. W 2010 został nagrodzony Erotic Award w kategorii męski pracownik seksualny.

</doc>
<doc id="1987049" url="https://pl.wikipedia.org/wiki?curid=1987049" title="Armia Południowa (Państwa Centralne)">
Armia Południowa (Państwa Centralne)

Armia Południowa (Südarmee) – wspólna armia, utworzona przez Austro-Węgry i Cesarstwo Niemieckie w styczniu 1915, w czasie I wojny światowej.
Obie strony przekazały do nowo utworzonej armii po 2,5 dywizji piechoty i 1 dywizji kawalerii. Dowództwo objął niemiecki generał Alexander von Linsingen.
Zadaniem armii było prowadzenie walk górskich w Karpatach. Początkowo austro-węgierska Naczelna Komenda Armii planowała skierować tę jednostkę na tereny Beskidu Niskiego, aby wzmocnić planowaną tu ofensywę. Jednak wskutek starań niemieckiego oficera łącznikowego Hugona Freytag-Loringhovena zdecydowano się wyznaczyć Armii pozycje w Bieszczadach Wschodnich, na wschód od Przełęczy Użockiej.
W skład Armii Południowej weszły m.in. oddziały Korpusu Hofmanna.

</doc>
<doc id="1987050" url="https://pl.wikipedia.org/wiki?curid=1987050" title="Senator (ujednoznacznienie)">
Senator (ujednoznacznienie)



</doc>
<doc id="1987052" url="https://pl.wikipedia.org/wiki?curid=1987052" title="Walter Edward Dandy">
Walter Edward Dandy



</doc>
<doc id="1987054" url="https://pl.wikipedia.org/wiki?curid=1987054" title="Walter Russell Brain">
Walter Russell Brain



</doc>
<doc id="1987055" url="https://pl.wikipedia.org/wiki?curid=1987055" title="Cornelius Ubbo Ariens Kappers">
Cornelius Ubbo Ariens Kappers



</doc>
<doc id="1987056" url="https://pl.wikipedia.org/wiki?curid=1987056" title="Phylloscopus ibericus">
Phylloscopus ibericus



</doc>
<doc id="1987057" url="https://pl.wikipedia.org/wiki?curid=1987057" title="Ryszard Przelaskowski">
Ryszard Przelaskowski

Ryszard Przelaskowski (ur. 9 września 1903 w Wilnie, zm. 11 lutego 1971 w Warszawie) – polski historyk, archiwista, bibliotekarz. 
Życiorys.
Urodził się w inteligenckiej rodzinie Napoleona i Wiktorii ze Szpilewskich. Miał siostrę Benignę (ur. 1904). Od 1912 uczył się w gimnazjum w Mińsku. Był harcerzem (zastępowym drużyny harcerskiej, członkiem Mińskiego Plutonu Harcerskiego) oraz członkiem POW, a w czasie wojny polsko-bolszewickiej w 1920 – łącznikiem. Maturę zdał w 1921 w Gimnazjum Wojciecha Górskiego w Warszawie. W 1924 ukończył studia na wydziale filozoficznym Uniwersytetu Warszawskiego. Na podstawie pracy "Sejm Warszawski roku 1825" uzyskał tytuł doktora. 
W latach 1924–1935 pracował w Archiwum Akt Dawnych w Warszawie jako zastępca dyrektora Kazimierza Konarskiego, z którym podejmował liczne prace i inicjatywy archiwalne. Był autorem ważnej rozprawy "Program prac wewnętrznych w archiwach nowożytnych" (1935). Opracowywał też zespoły archiwalne, sporządzając do nich pomoce informacyjne. 
W 1929 otrzymał roczne stypendium rządu francuskiego, które zaowocowało kilkoma rozprawami historycznymi i archiwalnymi. 
W latach 1936–1939, pracując jako kustosz, był nieformalnym zastępcą Adama Englerta, dyrektora Archiwum Miejskiego m.st. Warszawy. 
W sierpniu 1939 objął stanowisko wicedyrektora Biblioteki Publicznej m.st. Warszawy. Z wielkim zaangażowaniem bronił zbiory i personel przed represjami okupanta w czasie II wojny światowej, co doprowadziło do usunięcia go ze stanowiska. W 1945 ponownie powołano go do pełnienia funkcji dyrektora Biblioteki. W 1949 odsunięto go od pracy w bibliotekarstwie. 
W latach 1950–1952 pracował w Naczelnej Dyrekcji Muzeów i Ochrony Zabytków, w latach 1952–1957 w Centralnym Instytucie Dokumentacji Naukowo-Technicznej, następnie związał się z Polską Akademią Nauk.
Ryszard Przelaskowski zajmował się dziejami bibliotek warszawskich (m.in.): "Warszawska Biblioteka Publiczna w okresie okupacji" (1961), opracował także dzieło (z Jadwigą Ćwekową): "Polskie biblioteki naukowe. Zarys problematyki" (1972). Działał w towarzystwach naukowych. 
Był dwukrotnie żonaty: z Janiną Słowikówną i Janiną z Adamowiczów Wisznicką.
Zmarł 11 lutego 1971 w Warszawie, pochowany został na cmentarzu Stare Powązki (kwatera 217-6-17,18).

</doc>
<doc id="1987069" url="https://pl.wikipedia.org/wiki?curid=1987069" title="Mtoe">
Mtoe



</doc>
<doc id="1987071" url="https://pl.wikipedia.org/wiki?curid=1987071" title="Katatonia (zaburzenie motoryki)">
Katatonia (zaburzenie motoryki)



</doc>
<doc id="1987086" url="https://pl.wikipedia.org/wiki?curid=1987086" title="Torre del Mangia">
Torre del Mangia

Torre del Mangia, wieża i dzwonnica na Piazza del Campo w Sienie o wysokości 102 metry. Zbudowana w latach 1338 - 48 na podstawie projektu Lippa Memmi, sieneńskiego malarza. Nazwa pochodzi prawdopodobnie od pierwszego strażnika i dzwonnika Giovanniego di Balduccio, który ze względu na swe lenistwo otrzymał przydomek "mangiaguadagni" ("zjadacz zarobków"). Dzwon na wieży dawniej dzwonił na koniec dnia roboczego oraz wtedy, kiedy były otwierane i zamykane bramy miasta.
Na wieżę, z której roztacza się wspaniały widok na Piazza del Campo i cała Sienę i okolicę, prowadzą 503 stopnie.

</doc>
<doc id="1987097" url="https://pl.wikipedia.org/wiki?curid=1987097" title="Ogród Roślin Leczniczych Uniwersytetu Medycznego we Wrocławiu">
Ogród Roślin Leczniczych Uniwersytetu Medycznego we Wrocławiu

Ogród Roślin Leczniczych Uniwersytetu Medycznego we Wrocławiu – placówka naukowo-badawcza Wydziału Farmacji wrocławskiej uczelni medycznej, mieszcząca się przy alei Jana Kochanowskiego 12. Ogród wpisany jest na listę obiektów chronionych pod nr rej.: A/1388/593/Wm z 28.12.2000
Ogród powstał w roku 1946 z inicjatywy profesora botaniki Józefa Mądalskiego, w miejscu dawnej posiadłości z założeniem parkowo-ogrodowym, należącej do wrocławskiego botanika doktora P. Rüstera, który zajmował się amatorską uprawą drzew i krzewów. 
Powierzchnia ogrodu wynosi 2,66 ha, z czego 300 m2 zajmują szklarnie. W ogrodzie uprawia się obecnie około 1150 gatunków roślin. Powierzchnię upraw podzielono na sześć działów naukowych:
Głównym celem działalności ogrodu są badania z zakresu fitochemii, taksonomii i ekologii roślin oraz aklimatyzacji obcych gatunków, prowadzi się hodowlę nowych odmian roślin używanych w lecznictwie oraz bada wpływ zanieczyszczeń na właściwości lecznicze roślin zielarskich. Ogród Roślin Leczniczych jest także ośrodkiem dydaktycznym dla studentów wrocławskiej uczelni.
Spośród rosnących w ogrodzie drzew pięć uznanych zostało za pomniki przyrody: lipa srebrzysta ("Tilia tomentosa"), wiąz szypułkowy ("Ulmus laevis"), wiązowiec zachodni ("Celtis occidentalis"), topola czarna ("Populus nigra") i Grujecznik japoński ("Cercidyphyllum japonicum"). 
Na ścianie jednego z budynków na terenie Ogrodu wmurowano tabliczki wskazujące poziomy wody w czasie dwóch wielkich powodzi we Wrocławiu – 15 lipca 1903 r. i 12 lipca 1997 r..
Zwiedzanie ogrodu jest możliwe po wcześniejszym uzgodnieniu terminu z jego administracją. Ogród dnia 28 grudnia 2000 r. został wpisany do rejestru zabytków pod numerem 593/Wm oraz dnia 2 listopada 2009 r. pod numerem A/1388/593/Wm.

</doc>
<doc id="1987115" url="https://pl.wikipedia.org/wiki?curid=1987115" title="Fe-male">
Fe-male



</doc>
<doc id="1987130" url="https://pl.wikipedia.org/wiki?curid=1987130" title="Gianni de Biasi">
Gianni de Biasi



</doc>
<doc id="1987131" url="https://pl.wikipedia.org/wiki?curid=1987131" title="Piotr Suchora">
Piotr Suchora

Piotr Suchora (ur. 18 stycznia 1943 w Lublinie, zm. 11 lutego 1985 w Tczewie) – polski aktor, pedagog, ojciec aktorki Agnieszki Suchory.
Kariera.
Absolwent Gimnazjum im. Stanisława Staszica w Lublinie. W 1966 ukończył studia z zakresu filologii polskiej na UMCS. W czasie studiów występował na deskach teatru studenckiego Gong II. Pracę w teatrze zawodowym rozpoczął w 1966 w Teatrze im. Osterwy w Lublinie – początkowo jako bibliotekarz, a następnie statysta. W tym czasie współpracował z kabaretem Czart, występującym w lubelskiej kawiarni Pod Czarcią Łapą.
W 1971 zdał egzamin eksternistyczny i uzyskał dyplom aktora dramatycznego. W 1979 przeprowadził się do Gdańska i od tego czasu był członkiem zespołu aktorskiego tamtejszego Teatru Wybrzeże. Równolegle prowadził zajęcia w Studium Aktorskim, a także w Centrum Edukacji Teatralnej Dzieci i Młodzieży w Gdańsku. W latach 80. był związany z teatrem podziemnym – wraz z Haliną Winiarską i Jerzym Kiszkisem jeździł po Polsce, wystawiając "Treny Jeremiasza", w przekładzie Czesława Miłosza.
Kilkakrotnie występował w spektaklach Teatru Telewizji – w 1981 zagrał jedną z głównych ról w spektaklu "Ostatnie tygodnie, ostatnie dni, ostatnie godziny", w reż. Marii Kaniewskiej (jako major Sucharski).
Zginął w wypadku samochodowym w Tczewie na trasie E-16, jadąc jako pasażer taksówki Fiat 125p, która najechała na wystającą z bocznej drogi stojącą skrzynię ładunkową ciężarówki KAMAZ (ranni zostali wtedy dwaj inni pasażerowie – także członkowie Teatru Wybrzeże). Wybierał się wtedy z przedstawieniem pt. "Walka o nowego obywatela" swojego autorstwa do dzieci na wsi.
Role filmowe.
Źródło: Filmpolski.pl.

</doc>
<doc id="1987144" url="https://pl.wikipedia.org/wiki?curid=1987144" title="Fragaria collina">
Fragaria collina



</doc>
<doc id="1987146" url="https://pl.wikipedia.org/wiki?curid=1987146" title="Nagła śmierć (sport)">
Nagła śmierć (sport)



</doc>
<doc id="1987149" url="https://pl.wikipedia.org/wiki?curid=1987149" title="Nagła śmierć (film)">
Nagła śmierć (film)

Nagła śmierć (tytuł oryg. "Sudden Death") – amerykański film fabularny (dreszczowiec) z 1995 roku.
Opis fabuły.
Darren McCord jest byłym pracownikiem straży pożarnej w Pittsburghu. Przed dwoma laty zakończył służbę przeżywając kryzys osobisty po tym jak nie zdołał udzielić pomocy dziewczynce podczas pożaru. Obecnie jest inspektorem pożarowym, specjalistą od zabezpieczeń przeciwpożarowych, pracuje w miejscowej hali sportowej Civic Arena. Trwa mecz hokeja na lodzie, stanowiący siódme, decydujące spotkanie finałowe o Puchar Stanleya w rozgrywkach NHL, pomiędzy zespołami Pittsburgh Penguins i Chicago Blackhawks. Wśród widzów jest wiceprezydent i dzieci Darrena. Dochodzi do ataku terrorystycznego grupy pod wodzą Joshuy Fossa. Zamachowcy porywają wszystkich widzów i grożą, że jeśli ich żądania nie zostaną spełnione, wysadzą halę w powietrze. Darren podejmuje samotną walkę.

</doc>
<doc id="1987154" url="https://pl.wikipedia.org/wiki?curid=1987154" title="Hilmessen">
Hilmessen



</doc>
<doc id="1987163" url="https://pl.wikipedia.org/wiki?curid=1987163" title="Skansen łódzkiej architektury drewnianej">
Skansen łódzkiej architektury drewnianej



</doc>
<doc id="1987165" url="https://pl.wikipedia.org/wiki?curid=1987165" title="Myśli suicydalne">
Myśli suicydalne



</doc>
<doc id="1987173" url="https://pl.wikipedia.org/wiki?curid=1987173" title="Radosław Gradišnić">
Radosław Gradišnić

Radosław Gradišnić − książę Zety w latach 1148/1149-1183. Ostatni władca Zety podbitej stopniowo za jego panowania przez sąsiednią Raszkę.
Życie.
Radosław urodził się według relacji Popa Duklanina podczas pobytu jego ojca Gradihny na wygnaniu w Raszce w początkowych latach drugiego panowania króla Jerzego Bodinovicia, czyli po 1125 roku. Pokój, który teraz zapanował skłonił do powrotu wielu zbiegów. Gradihna panował 11 lat. Zmarł i został pochowany w klasztorze św. męczenników Sergiusza i Bachusa. Z Raszki po interwencji Jerzego Bodinovicia i przywróceniu na tron jego sojusznika Urosza I Gradihna wraz z synami zbiegł do Zahumla, a następnie do Dracza pod opiekę namiestnika bizantyńskiego. Stamtąd prowadził w następnych latach walkę, która doprowadziła do obalenia króla Jerzego. W 1131 roku Gradihna objął władzę królewską w Zecie. Kraj był jednak wyniszczony wieloletnia wojną domową i zdany na łaskę silniejszych sąsiadów: Bizancjum i Raszki.
Gradihna zmarł w 1142 roku. Władzę w państwie objął po jego śmierci Radosław, który w 1148/1149 roku podczas wizyty w Konstantynopolu przyjął tytuł książęcy, rezygnując z roszczeń do korony królewskiej i samodzielności. Nie ustrzegło go to w następnym roku od najazdu wielkiego żupana Raszki Urosza II. W 1147 roku Normanowie włoscy Rogera II zdobyli bizantyńskie Korfu, Korynt i Teby. Cesarz bizantyński Manuel I Komnen wyparł ich w 1149 roku przy pomocy Wenecjan z Korfu i podjął przygotowania do najazdu na Italię. W tej sytuacji Normanowie zwrócili się do władającego Węgrami Belosza i jego brata Urosza II, wielkiego żupana Raszki. Korzystając z zaangażowania Manuela na zachodzie Urosz II wraz z młodszym bratem Desą zaatakowali Zetę, zajmując 2/3 jej terytorium. Radosław Gradišnić zbiegł do Kotoru. W jego ręku pozostały tylko miasta na wybrzeżu. Zagrożony przez Raszkan, zwrócił się o pomoc do Bizancjum i otrzymał posiłki z Dracza. Jednocześnie Belosz posłał braciom na pomoc oddziały węgierskie. W tej sytuacji Manuel II zrezygnował z wyprawy przeciw Normanom i zgromadzone w Avlonie wojska skierował przeciw Raszce. W krótkim czasie wyparł Urosza II z Zety i zajął Raszkę z wyjątkiem Rasu. Urosz II zbiegł w góry skąd starał się nękać Bizantyńczyków wypadami. W następnym roku (1150) Belosz wyruszył przeciw Bizantyńczykom na czele wojsk węgierskich. Połączone siły węgiersko-raszkańskie poniosły jednak druzgoczącą klęskę nad rzeką Tarą.
W wyniku zawartego traktatu pokojowego zostały przywrócone granice Zety sprzed najazdu. W 1162 roku kolejny wielki żupan Raszki Desa, wezwany przez opozycję przeciwko rządom Radosława odebrał mu prawie całe państwo pozostawiając wąski pas wybrzeża od Skadaru do Kotoru. W 1166 roku cesarz Manuel I Komnen odebrał Radosławowi miasta nadmorskie tworząc bizantyński okręg administracyjny zarządzany przez duksa Dalmacji i Dioklei rezydującego w Kotorze, Skadarze lub Barze. Kneziowi Radosławowi cesarz pozostawił jedynie posiadłości i dwory położone na zapleczu tych miast. W 1183 roku dukat bizantyński i pozostałości królestwa Zety przyłączył do swego państwa Stefan Nemania, kładąc kres rządom ostatniego władcy Zety.
Związki rodzinne.
Z nieznaną z imienia żoną Radosław miał syna Michała. Wdowa po Michale w 1189 roku znalazła się na wygnaniu w Dubrowniku.
Związki rodzinne Radosława

</doc>
<doc id="1987190" url="https://pl.wikipedia.org/wiki?curid=1987190" title="Magyar Atlétikai Szövetség">
Magyar Atlétikai Szövetség

Magyar Atlétikai Szövetség – węgierska narodowa federacja lekkoatletyczna, którą kieruje Miklós Gyulai. Siedzibą federacji znajduje się w Budapeszcie. Federacja jest jednym członków European Athletics.

</doc>
<doc id="1987195" url="https://pl.wikipedia.org/wiki?curid=1987195" title="Smecz (sport)">
Smecz (sport)

Smecz, ścięcie – (z ang. "smash") w siatkówce, badmintonie, tenisie stołowym i ziemnym rodzaj zagrania polegający na uderzeniu w piłkę (piłeczkę) tak, by nadać jej znaczną prędkość, rotację i trudny do obrony kierunek lotu. Jest stosowany jako przeciwśrodek wobec lobów.
Za wynalazców smecza w tenisie uznaje się Brytyjczyków – braci Williama i Ernesta Renshawów.

</doc>
<doc id="1987196" url="https://pl.wikipedia.org/wiki?curid=1987196" title="Peugeot Hoggar">
Peugeot Hoggar

Peugeot Hoggar – koncepcyjny samochód marki Peugeot. Jest to dwumiejscowy pojazd off-roadowy, zasilany dwoma silnikami i napędem na cztery koła. Auto składa się z jednego kawałka węgla o strukturze plastra miodu wzmocnionego przez dwa górne paski ze stali nierdzewnej. Silniki o pojemności 2.2 l i mocy 180KM (4.4 l i 360KM).
Peugeot Hoggar.
Peugeot Hoggar to zaprojektowany i produkowany w Brazylii pickup. Nazwę auta przejęto z konceptu. Samochód wykorzystuje hybrydową platformę, której tylna część pochodzi z Partnera, a przednia z brazylijskiej wersji 207. 
Silniki:

</doc>
<doc id="1987201" url="https://pl.wikipedia.org/wiki?curid=1987201" title="Suspensor">
Suspensor



</doc>
<doc id="1987207" url="https://pl.wikipedia.org/wiki?curid=1987207" title="Jan (Bērziņš)">
Jan (Bērziņš)

Jan, imię świeckie Pēteris Bērziņš, zapis rosyjski "Пётр Леонидович Берзинь" – Piotr Leonidowicz Berziń (ur. 16 marca 1957 w Cooma) – biskup Rosyjskiego Kościoła Prawosławnego poza granicami Rosji.
Życiorys.
Jest z pochodzenia Łotyszem, urodził się w rodzinie emigrantów, którzy opuścili kraj w czasie II wojny światowej. Ukończył studia filologiczne na Australian National University, gdzie nauczył się łaciny i języka starogreckiego.
W 1982 wstąpił do seminarium duchownego przy monasterze Trójcy Świętej w Jordanville i został posłusznikiem w tymże klasztorze. W 1985 ukończył seminarium; 29 marca 1985 arcybiskup syrakuski i troicki Ławr (Szkurła) przyjął od niego wieczyste śluby zakonne i nadał mu imię Jan na cześć św. Jana Chrzciciela. 12 kwietnia 1987 arcybiskup Ławr udzielił mu święceń diakońskich, zaś 4 listopada – kapłańskich.
Od 1992 do 1996 był kapelanem żeńskiego klasztoru przy cerkwi św. Marii Magdaleny w Jerozolimie. W 1994 otrzymał za swoje osiągnięcia duszpasterskie złoty krzyż napierśny. Funkcję tę sprawował ponownie w latach 2001–2005. Następnie pracował jako kierownik misji Świętych Sergiusza i Hermana z Wałaamu na terenie eparchii Chicago i środkowej Ameryki.
5 września 2005 w monasterze Trójcy Świętej w Jordanville metropolita wschodnioamerykański Laur nadał mu godność igumena.
20 maja 2008 Sobór Biskupów Rosyjskiego Kościoła Prawosławnego poza granicami Rosji wyznaczył go na katedrę południowoamerykańską. Nominację tę potwierdził miesiąc później Święty Synod Rosyjskiego Kościoła Prawosławnego. Uroczysta chirotonia miała miejsce w cerkwi Narodzenia Pańskiego w Erie 22 czerwca 2008. Ihumen Jan otrzymał tytuł biskupa Caracas.
26 października 2010 po śmierci biskupa Erie Daniela został duszpasterzem Rosyjskiego Kościoła Prawosławnego poza granicami Rosji ds. wspólnot rytu staroobrzędowego.

</doc>
<doc id="1987209" url="https://pl.wikipedia.org/wiki?curid=1987209" title="Teodors Tīlings">
Teodors Tīlings



</doc>
<doc id="1987211" url="https://pl.wikipedia.org/wiki?curid=1987211" title="Sughd">
Sughd



</doc>
<doc id="1987213" url="https://pl.wikipedia.org/wiki?curid=1987213" title="Albrecht II Tłusty">
Albrecht II Tłusty

Albrecht II Tłusty, niem. "Albrecht der Feiste" (ur. ok. 1268 r., zm. 22 września 1318 r.) – książę Brunszwiku od 1279 r. z dynastii Welfów.
Życiorys.
Albrecht II był jednym z synów księcia Brunszwiku Albrechta I Wielkiego i Alessiny, córki margrabiego Montferratu Bonifacego II. Wraz z dwoma innymi braćmi, którzy przeżyli ojca, Henrykiem i Wilhelmem (kolejny, Luther został poświęcony karierze duchownej i później został wielkim mistrzem zakonu krzyżackiego) został następcą ojca po jego śmierci w 1279 r. Ponieważ jednak wszyscy bracia byli niepełnoletni, początkowo opiekuńcze rządy sprawowała matka wraz ze stryjem Konradem, biskupem Verden, szybko jednak przejął opiekę nad braćmi najstarszy z nich, Henryk.
W 1286 r. doszło do podziału księstwa brunszwickiego między trzech braci tak, że każdy z nich objął samodzielne rządy w jednej z jego części. Albrechtowi przypadła południowa (tzw. "górna" część księstwa) z Getyngą, która stała się siedzibą młodego księcia. Zgodnie z układem z 1286 r. bracia niektóre decyzje mieli podejmować wspólnie, jednak między Albrechtem i starszym bratem Henrykiem często dochodziło do sporów i kłótni, a nawet wojen (Albrecht i Wilhelm dwukrotnie zbrojnie walczyli z Henrykiem, w 1288 r. i 1291 r.).
Gdy w 1292 r. zmarł nie pozostawiający synów Wilhelm, powstał spór między Henrykiem i Albrechtem o jego dziedzictwo, w szczególności o główne miasto księstwa, Brunszwik. Doszło do walk w samym mieście, działały dwie konkurencyjne rady miejskie. Początkowo przewagę w sporze osiągnął Henryk, ale Albrecht zdołał dostać się do miasta i pokonać zwolenników Henryka, a jego samego wyprzeć z Brunszwiku. Ostatecznie bracia zdołali porozumieć się co do dziedzictwa po Wilhelmie, przy czym to Albrecht objął władzę w samym Brunszwiku, do którego się przeniósł. Konflikty z władcami Hesji oraz Lüneburga, jakie wkrótce się pojawiły, zdołał załagodzić. 
Był uważany za dobrotliwego, pobożnego i hojnego władcę. Był m.in. fundatorem konwentów paulinów w Getyndze i Brunszwiku, udzielał licznych przywilejów miastom (m.in. Getyndzie, Brunszwikowi, Helmstedt), zwalczał skutecznie raubritterów. Jego żoną była poślubiona w 1284 r. Ryksa, córka Henryka, księcia Werle; ze związku tego pochodziło kilkanaścioro dzieci. Wśród nich byli m.in.:

</doc>
<doc id="1987214" url="https://pl.wikipedia.org/wiki?curid=1987214" title="Swordfishtrombones">
Swordfishtrombones

Swordfishtrombones – album Toma Waitsa wydany we wrześniu 1983 r. Jest to pierwszy album, który Waits sam wyprodukował. Różni się on stylistycznie od poprzednich jego nagrań zaznaczając się swobodą artystyczną, która charakteryzuje jego dalszą twórczość.
Płyta osiągnęła 164. miejsce na liście Top 200 amerykańskiego tygodnika "Billboard". W 1989 r. magazyn "Spin" uznał "Swordfishtrombones" drugim najlepszym albumem w historii natomiast magazyn Q przyznał 36. miejsce wśród najlepszych albumów lat osiemdziesiątych.
Lista utworów.
Album zawiera nieco ponad 40 minut nagrania. Wszystkie utwory zostały napisane przez Toma Waitsa.

</doc>
<doc id="1987219" url="https://pl.wikipedia.org/wiki?curid=1987219" title="Alchemilla glabra">
Alchemilla glabra



</doc>
<doc id="1987222" url="https://pl.wikipedia.org/wiki?curid=1987222" title="105 mm haubica M101">
105 mm haubica M101

Haubica M101A1 105 mm (do 1962 z oznaczeniem M2A1) – amerykańska haubica z czasów II wojny światowej. W 1940 została wprowadzona do uzbrojenia armii USA. Początkowo była wykorzystywana podczas wojny na Pacyfiku, później na froncie zachodnim. Po wojnie używana m.in. podczas walk w Korei i w Wietnamie.
Budowa.
Haubica posiada monoblokową lufę, zamek klinowy o ruchu pionowym, hydropneumatyczny oporopowrotnik i dwuogonowe łoże z dwukołowym podwoziem.
Amunicja.
Do strzelania stosuje się pociski:

</doc>
<doc id="1987225" url="https://pl.wikipedia.org/wiki?curid=1987225" title="Tibor Gécsek">
Tibor Gécsek

Tibor Gécsek (ur. 22 września 1964 w Szentgotthárd) – węgierski lekkoatleta, który specjalizował się w rzucie młotem.
Trzy razy startował w igrzyskach olimpijskich (Seul 1988, Barcelona 1992 oraz Sydney 2000. Dwukrotny brązowy medalista mistrzostw świata (w 1993 oraz 1995 roku). Mistrz Europy z Budapesztu (1998) i srebrny medalista czempionatu Starego Kontynentu ze Splitu (1990). Odniósł dwa zwycięstwa w zawodach pucharu świata. Jedenaście razy zdobywał złote medale mistrzostw Węgier, siedmiokrotnie poprawiał rekord kraju w rzucie młotem. W 1995 roku w jego organizmie wykryto sterydy i zdyskwalifikowano go na 4 lata. Po roku IAAF skrócił wyrok do dwóch lat. 10 października 2002 roku został wybrany na wiceprezesa Węgierskiego Związku Lekkiej Atletyki. Rekord życiowy: 83,68 (19 września 1998, Zalaegerszeg).

</doc>
<doc id="1987227" url="https://pl.wikipedia.org/wiki?curid=1987227" title="Alchemilla flabellata">
Alchemilla flabellata



</doc>
<doc id="1987232" url="https://pl.wikipedia.org/wiki?curid=1987232" title="Zdzisław Wydrzyński">
Zdzisław Wydrzyński

Zdzisław Wydrzyński (ur. 1 marca 1930 w Ozorkowie, zm. 25 kwietnia 1988 w Warszawie) – polski polityk, poseł na Sejm PRL VII i VIII kadencji.
Życiorys.
Uzyskał wykształcenie średnie zawodowe. Podczas II wojny światowej wywieziony na roboty przymusowe pod Frankfurt nad Menem. W 1948 wstąpił do Związku Młodzieży Polskiej, a w 1952 do Polskiej Zjednoczonej Partii Robotniczej. Elektryk i później brygadzista w Fabryce Wyrobów Precyzyjnych im. gen. Karola Świerczewskiegow Warszawie. Po ukończeniu Technikum dla Przodujących Robotników, został mistrzem, potem starszym mistrzem. Był sekretarzem Komitetu Zakładowego PZPR i zastępcą członka Komitetu Dzielnicowego w dzielnicy Wola. Delegat na VI Zjazd PZPR (w 1971) i I Konferencję Partyjną PZPR. Działał także w Związku Bojowników o Wolność i Demokrację. Od 1973 był radnym Rady Narodowej miasta stołecznego Warszawy. W 1979 objął mandat posła na Sejm PRL VII kadencji w miejsce zmarłego Wacława Szymczaka. W 1980 uzyskał reelekcję w okręgu Warszawa-Wola. W Sejmie VIII kadencji zasiadał w Komisji Pracy i Spraw Socjalnych, Komisji Przemysłu Ciężkiego, Maszynowego i Hutnictwa, Komisji Skarg i Wniosków, Komisji Nadzwyczajnej do rozpatrzenia projektu Ustawy Konstytucyjnej o Przedłużeniu Kadencji oraz w Komisji Przemysłu.
Pochowany na Cmentarzu Wojskowym na Powązkach (kwatera K-1-58).

</doc>
<doc id="1987246" url="https://pl.wikipedia.org/wiki?curid=1987246" title="Chata na Rzekach">
Chata na Rzekach

Chata na Rzekach (zwana również „Hawiarską”) – zlikwidowane prywatne schronisko turystyczne, położone na terenie przysiółka Rzeki w Gorcach, w dolinie potoku Kamienica. Obiekt znajdował się w drewnianym budynku dawnej leśniczówki, która w latach 1980-1996 pełniła funkcję pierwszej siedziby dyrekcji Gorczańskiego Parku Narodowego. 
Chata była czynna cały rok, co najmniej w l. 2006-2013, i posiadała łącznie 50 miejsc noclegowych w salach zbiorowych (18 i 32 miejsca), dostępną kuchnię oraz węzeł sanitarny. 
Dane teleadresowe.
Zasadne 29, 34-608 Kamienica k./Łącka

</doc>
<doc id="1987248" url="https://pl.wikipedia.org/wiki?curid=1987248" title="Zbigniew Zieliński (1926–2006)">
Zbigniew Zieliński (1926–2006)

Zbigniew Józef Zieliński (ur. 12 maja 1926 w Żychlinie, zm. 20 czerwca 2006 w Warszawie) – polski polityk komunistyczny, poseł na Sejm PRL VII i VIII kadencji.
Życiorys.
Był synem Franciszka i Leokadii. W latach 1940–1945 pracował jako ślusarz-mechanik w Zakładach Mechanicznych Naprawy Maszyn w Kutnie, następnie do 1948 był ślusarzem i referentem personalnym w Spółdzielni Pracy „Poziom-Radiator” w Warszawie, potem do 1949 referentem personalnym w Technicznej Obsłudze Rolniczej w Kutnie, następnie do 1950 instruktorem ds. spółdzielczości produkcyjnej. W latach 1949–1952 kierował terenowymi wydziałami propagandy w Związku Młodzieży Polskiej. Od 1952 do 1953 był słuchaczem Centralnej Szkoły Partyjnej przy KC PZPR.
W 1948 wstąpił do Polskiej Partii Robotniczej i wraz z nią do Polskiej Zjednoczonej Partii Robotniczej. Od 1953 był zastępcą kierownika, a od 1954 do 1959 kierownikiem wydziału propagandy Warszawskiego Komitetu Wojewódzkiego partii. W 1963 uzyskał wykształcenie wyższe ekonomiczne w Wyższej Szkole Nauk Społecznych. W latach 1962–1965 był I sekretarzem Komitetu Powiatowego PZPR w Grodzisku Mazowieckim. W 1965 zasiadł w WKW PZPR. W latach 1965–1967 był wiceprzewodniczącym, a w okresie od 1971 do 1973 przewodniczącym prezydium Wojewódzkiej Rady Narodowej w województwie warszawskim. W międzyczasie (od 1967 do 1971) pełnił funkcję sekretarza WKW partii (ekonomicznego, zaś pod koniec organizacyjnego). W latach 1973–1975 był I sekretarzem KW PZPR w Łodzi. Od 1975 do 1981 zasiadał w Komitecie Centralnym partii, do 1977 kierując jednocześnie wydziałem ekonomicznym, a od 1977 wydziałem odpowiadającym za przemysł, transport i budownictwo, a także zasiadając w sekretariacie KC. W 1976 uzyskał mandat posła na Sejm PRL VII kadencji w okręgu Legnica, zasiadając w Komisji Handlu Zagranicznego. W 1980 uzyskał reelekcję w tym samym okręgu. W Sejmie VIII kadencji zasiadał w Komisji Budownictwa i Przemysłu Materiałów Budowlanych.

</doc>
<doc id="1987251" url="https://pl.wikipedia.org/wiki?curid=1987251" title="David Drake">
David Drake

David Drake (ur. 24 września 1945) – autor fantastyki naukowej i fantasy, weteran wojny wietnamskiej, pracował jako prawnik, jeden z czołowych autorów militarnej fantastyki naukowej.
Ukończył Phi Beta Kappa w University of Iowa na kierunkach historycznym (z wyróżnieniem) i łacinie. Jego nauka na Duke University School of Law została przerwana na dwa lata, gdy został wcielony do armii Stanów Zjednoczonych.
Jego najbardziej znana samodzielna praca to seria "Hammer's Slammers", zbiór nowel militarnej fantastyki naukowej. W 1997 zaczął swoją największą serię fantasy, "Władca Wysp" ("Lord of the Isles"), używając elementów sumeryjskiej religii i współczesnej technologii. W 2007 zakończył serię dziewiątym tomem. Z Erikiem Flintem napisał wspólnie cykl Belizariusz.

</doc>
<doc id="1987252" url="https://pl.wikipedia.org/wiki?curid=1987252" title="Sklerocyt">
Sklerocyt



</doc>
<doc id="1987255" url="https://pl.wikipedia.org/wiki?curid=1987255" title="Eparchia południowoamerykańska">
Eparchia południowoamerykańska

Eparchia południowoamerykańska – jedna z ośmiu eparchii Rosyjskiego Kościoła Prawosławnego poza granicami Rosji, obejmująca obszar Ameryki Południowej. Jej obecnym zwierzchnikiem jest biskup Caracas Jan (Bērziņš). Funkcję katedry pełni sobór Zmartwychwstania Pańskiego w Buenos Aires.
Eparchia działa od 1948, jej powstanie było związane z pojawieniem się w Ameryce Południowej grupy emigrantów rosyjskich przybyłych tam po II wojnie światowej. Pierwszym biskupem ordynariuszem był Pantelejmon (Rudyk). Pierwotnie obszar Ameryki Południowej był podzielony na cztery odrębne jednostki, jednak z czasem, w miarę spadku liczby duchowieństwa i wiernych, zostały one połączone w jedną. Wiernymi eparchii są przede wszystkim emigranci rosyjscy i ich potomkowie, w mniejszym stopniu emigranci z Serbii i krajów arabskich. W Chile znaczącą grupą są konwertyci narodowości chilijskiej. W praktyce liturgicznej używane są języki: cerkiewnosłowiański oraz hiszpański (w Chile).
Spadek liczby parafii miał miejsce po 2007, gdy część parafii odmówiła uznania ważności aktu o jedności Rosyjskiego Kościoła Prawosławnego poza granicami Rosji z Rosyjskim Kościołem Prawosławnym, ogłaszając swoim zwierzchnikiem metropolitę Agatangela (Paszkowskiego), następnie pozbawionego stanu duchownego za nieposłuszeństwo wobec własnej hierarchii.
Parafie eparchii.
W Argentynie
W Brazylii:
W Wenezueli:
W Paragwaju:
W Urugwaju:
W Chile:

</doc>
<doc id="1987258" url="https://pl.wikipedia.org/wiki?curid=1987258" title="Mieczysław Ziętek">
Mieczysław Ziętek

Mieczysław Ziętek (ur. 20 marca 1921 w Wolnicy, zm. 21 grudnia 2013) – polski polityk, poseł na Sejm PRL VII i VIII kadencji.
Życiorys.
Uzyskał wykształcenie średnie zawodowe. W 1948 wstąpił do Polskiej Zjednoczonej Partii Robotniczej. Był dyrektorem Państwowego Gospodarstwa Rolnego w Giżycku. Członek Plenum Komitetu Powiatowego i członkiem Egzekutywy KP PZPR w Giżycku oraz członkiem Plenum Komitetu Gminnego PZPR w Giżycku. Przez trzy kadencje był radnym Wojewódzkiej Rady Narodowej. W 1976 uzyskał mandat posła na Sejm PRL VII kadencji w okręgu Suwałki. Zasiadał w Komisji Handlu Zagranicznego oraz w Komisji Rolnictwa i Przemysłu Spożywczego. W 1980 uzyskał reelekcję w tym samym okręgu. Zasiadał w Komisji Handlu Zagranicznego, Komisji Rolnictwa i Przemysłu Spożywczego oraz w Komisji Współpracy Gospodarczej z Zagranicą i Gospodarki Morskiej. Odznaczony Krzyżem Kawalerskim i Komandorskim Orderu Odrodzenia Polski.
Pochowany na cmentarzu komunalnym w Giżycku.

</doc>
<doc id="1987259" url="https://pl.wikipedia.org/wiki?curid=1987259" title="..Cuz A D.U. Party Don’t Stop!!">
..Cuz A D.U. Party Don’t Stop!!

..Cuz A D.U. Party Don’t Stop!! – siódmy album studyjny grupy, wydany przez Digital Underground. Album został wydany w dniu 20 maja 2008 roku., dziesięć lat po szóstej płycie grupy, Who Got The Gravy?. Krążek został wydany zaledwie dwa miesiące po rozwiązaniu grupy.
Lista utworów.
Opracowano na podstawie źródła

</doc>
<doc id="1987261" url="https://pl.wikipedia.org/wiki?curid=1987261" title="Grand Prix Austrii 1976">
Grand Prix Austrii 1976

Grand Prix Austrii 1976 (oryg. Raiffeisen Grosser Preis von Österreich) – 11. runda Mistrzostw Świata Formuły 1 w sezonie 1976, która odbyła się 15 sierpnia 1976, po raz siódmy na torze Österreichring.
14. Grand Prix Austrii, ósme zaliczane do Mistrzostw Świata Formuły 1.
W wyścigu nie brał udziału zespół Ferrari. Wyścig wygrał John Watson, kierowca Penske – było to jedyne zwycięstwo tego zespołu w Formule 1.

</doc>
<doc id="1987262" url="https://pl.wikipedia.org/wiki?curid=1987262" title="After.Life">
After.Life

After.Life (także Życie.po.życiu) – amerykański horror psychologiczny z 2009 roku w reżyserii Agnieszki Wójtowicz-Vosloo, będący jednocześnie jej debiutem w Stanach Zjednoczonych.
W weekend otwierający emisję w Stanach Zjednoczonych wpływy ze sprzedaży biletów wyniosły 59 946 dolarów amerykańskich.
Opis fabuły.
Główną bohaterką jest młoda dziewczyna Anna (Christina Ricci), która po wypadku samochodowym budzi się w domu pogrzebowym. Dziewczyna czuje, że jest w stanie przejściowym między życiem a śmiercią i podejmuje walkę, aby uniknąć pochowania żywcem. Właściciel zakładu pogrzebowego Eliot Deacon (Liam Neeson) przekonuje ją, że posiada on umiejętność porozumiewania się ze zmarłymi, wobec czego tylko on może jej pomóc. Uwięziona wewnątrz domu pogrzebowego, niemogąca się zwrócić z pomocą do nikogo oprócz Eliota, Anna musi się zmierzyć z największymi obawami.
Jej pogrążony w głębokim smutku chłopak Paul (Justin Long) wciąż nie może pozbyć się nawracających podejrzeń, że Eliot nie jest tą osobą, za jaką się podaje. W akcie desperacji stara się przekonać lokalnego szefa policji (Josh Charles), że Anna żyje. Jednakże im bardziej dochodzi prawdy, tym mocniej podważana jest jego poczytalność.

</doc>
<doc id="1987264" url="https://pl.wikipedia.org/wiki?curid=1987264" title="Pyrolobus fumarii">
Pyrolobus fumarii

Pyrolobus fumarii – termotolerancyjny, beztlenowy jednokomórkowy mikroorganizm należący do "Archaea", zbliżonych budową do bakterii. 
Odkrycie.
"Pyrolobus fumarii" pierwszy zidentyfikował prof. Karl Stetter (Uniwersytet w Ravensburgu, Niemcy). Mikroorganizm ten został odkryty w ścianie komina hydrotermalnego na dnie Oceanu Atlantyckiego (środkowy Atlantyk, głębokość 3650 m).
Wzrost.
"Pyrolobus fumarii" wzrasta w temperaturze 90–113 °C i pH 4,0-6,5 (optymalnie 5,5) w ciśnienie 250 bar (25 000 kPa). Optymalna temperatura dla wzrostu wynosi 106 °C. 
Odżywianie.
Odżywia się na drodze chemosyntezy, nie potrzebuje węgla organicznego jako źródła energii. Pozyskuje energię z oksydacji H2, jako akceptory elektronów wykorzystując NO3-, S2O22- i niskie stężenia tlenu (do 0,3%) zyskując odpowiedni NH4, H2S i wodę.
Genom.
Genom posiada długość około 1,85Mbp i zawiera około 2000 genów.
W sześć lat po znalezieniu "Pyrolobus fumarii" naukowcy Derek Lovley i Kazem Kashefi z University of Massachusetts zawiadomili o odkryciu bakterii, którą nazwali strain 121, ponieważ mogąc przetrwać w 121 °C przełamała ona prymat "P. fumarii" zwiększając o 8° temperaturę uważaną za górną granicę dla występowania życia.

</doc>
<doc id="1987267" url="https://pl.wikipedia.org/wiki?curid=1987267" title="Sun StarOffice">
Sun StarOffice



</doc>
<doc id="1987278" url="https://pl.wikipedia.org/wiki?curid=1987278" title="Mule Variations">
Mule Variations

Mule Variations – album Toma Waitsa wydany w 1999 roku. Był to pierwszy album studyjny wydany przez Waitsa od 1992 roku, kiedy to powstała płyta "Bone Machine" (wydany rok później "The Black Rider" jest zbiorem utworów do sztuki o tej samej nazwie). Album otrzymał nagrodę Grammy w kategorii Best Contemporary Folk Album i był nominowany w kategorii Best Male Rock Vocal Performance za utwór "Hold On". "Mule Variations" zostało sprzedane w ponad 500 000 egzemplarzach na całym świecie. W lipcu 2013 album uzyskał status Złotej Płyty według amerykańskiej RIAA, stając się tym samym trzecim po "Rain Dogs" i "" wydawnictwem Waitsa, któremu to się udało.
W 2003 album został sklasyfikowany na 416. miejscu listy 500 albumów wszech czasów magazynu Rolling Stone.
Lista utworów.
Wszystkie utwory zostały napisane przez Toma Waitsa i Kathleen Brennan z wyjątkiem pozycji: 5., 7., 8., 15., które napisał sam Waits.

</doc>
<doc id="1987282" url="https://pl.wikipedia.org/wiki?curid=1987282" title="Chata na Magórach">
Chata na Magórach

Chata na Magórach (lub "Chatka Magóry") – prywatne schronisko turystyczne (chatka studencka), położone na terenie przysiółka Magury w granicach administracyjnych Piwnicznej-Zdroju w Beskidzie Sądeckim. Obiekt położony jest na wysokości 831 m n.p.m. na północnych stokach szczytu Świni Groń, ok. 200 m od granicy państwowej.
Chata jest czynna cały rok i posiada ok. 40 miejsc noclegowych. Na parterze Chaty znajdują się: pokój gospodarza, kuchnia oraz salon dla gości i łazienka z ciepłą wodą. Na poddaszu urządzony jest pokój wieloosobowy z pryczami i materacami dla ok. 20 osób. W dawnej stodole zostały zaadaptowane dwa kolejne pomieszczenia: Stajenka, gdzie znajduje się ok. 12-15 miejsc noclegowych na łóżkach piętrowych. Do dyspozycji gości jest piec z blachą do gotowania i pełne wyposażenie kuchenne (garnki, talerze, sztućce) oraz Obserwatorium – pokój na poddaszu z 10 miejscami na materacach. Chatka stoi na skraju dużej polany, gdzie można rozbić namiot. Jest też miejsce na ognisko z ławami wokół i wiszącym grillem.
Dojście do chatki.
z Piwnicznej-Zdroju:
z Kosarzysk:
z Obidzy:
z Litmanovej:
Ze Starej Lubovni:

</doc>
<doc id="1987283" url="https://pl.wikipedia.org/wiki?curid=1987283" title="Geografia Turkmenistanu">
Geografia Turkmenistanu

Turkmenistan jest średniej wielkości państwem azjatyckim należącym do byłych republik radzieckich. Ten nizinny kraj cechuje się suchym i surowym klimatem, jałowym, a zarazem atrakcyjnym turystycznie krajobrazem, gdzie dominują pustynie piaszczyste. Tak jak inne kraje środkowo azjatyckie, Turkmenistan jest krajem muzułmańskim, a większość ludności reprezentują Turkmeni.
Powierzchnia, położenie i granice.
Powierzchnia – 488 100 km²
Położenie – Turkmenistan leży w południowo-zachodniej części Azji Środkowej, nad Morzem Kaspijskim.
Skrajne punkty: północny 42°48′N, południowy 35°08′N, zachodni 52°27′E, wschodni 66°41′E. Rozciągłość południkowa wynosi 650 km, a równoleżnikowa 1100 km.
Turkmenistan graniczy z następującymi państwami:
Linia brzegowa – 600 km
Budowa geologiczna i rzeźba.
Większość obszaru Turkmenistanu leży w zachodniej części fałdowego pasma uralsko-mongolskiego. Niemal cały kraj spoczywa na płycie turańskiej, która jest przykryta serią utworów mezozoicznych oraz gliniastymi i piaszczystymi osadami pochodzącymi z neogenu. Jedynie w południowo-wschodniej części kraju występują odsłonięte struktury paleozoiczne, które należą do obszaru kazasko-tienszańskiego. Góry Kopet-dag i Nizina Zachodnioturkmeńska należą do alpejskich struktur trzeciorzędowych pasma śródziemnomorsko-himalajskiego. Turkmenistan należy do państw o dużej aktywności sejsmicznej.
Niemal cały kraj (około 90%) jest zajęty przez Nizinę Turańską, o średniej wysokości poniżej 500 m n.p.m. Obszary nizinne są przykryte pustynią piaszczystą zwaną Kara-Kum, co oznacza dosłownie „czarne piaski”. Obszary najwyżej położone znajdują się na południowym wschodzie. Do tych obszarów należą: Wyżyna Badchyz i Wyżyna Karabil o średniej wysokości 900 m n.p.m. wyżyny te wchodzą w skład przedgórza Paropamisu Poza wyżynami w południowo-wschodniej części kraju leżą góry Kugitangtau o maksymalnej wysokości 3199 m n.p.m. Na południu kraju wzdłuż granicy z Iranem ciągnie się pasmo górskie Kopet-Dag ze szczytem Kuh-e Rize o wysokości 2942 m n.p.m. Najniżej położone miejsce w kraju to depresja Akczakaja leżąca na wysokości 81 m p.p.m. w północnej części kraju.
Linia brzegowa Morza Kaspijskiego jest słabo rozwinięta, gdzie znajdują się dwie duże zatoki: Krasnowodzka i Turkmeńska. Południowa część wybrzeża jest płaska i piaszczysta, zaś na północy występuje wybrzeże klifowe – krawędź Płaskowyżu Krasnowodzkiego, który stanowi zachodnią część wyżyny Ustiurt.
Klimat.
Większość Turkmenistanu znajduje się w strefie klimatu podzwrotnikowego, a północne obszary nad rzeką graniczną z Uzbekistanem to region będący pod wpływem bardziej umiarkowanych mas powietrza. Obie te strefy łączy wspólna cecha – sucha lub wybitnie sucha odmiana klimatu i kontynentalizm. To oznacza, że klimat Turkmenistanu jest surowy, charakteryzujący się mroźnymi zimami i upalnymi latami.
Temperatury są skrajne. Zimą w styczniu średnia dobowa wynosi –4 °C ze spadkami do –33 °C. Jedynie w dolinie Atreku średnia dobowa to około 4 °C. Latem w lipcu średnie wartości termiczne wynoszą od 28 do 32 °C. Na pustyni Kara-Kum wartości te dochodzą w ciągu dnia do 50 °C. Charakterystyczną cechą są wysokie amplitudy dobowe występujące przez cały rok, zwłaszcza na pustyni Kara-Kum.
Opady w kraju są niskie, średnia roczna suma opadów wynosi 150 mm. Najniższe opady występują na południowym wschodzie kraju, oscylując w granicach 80 mm. Na przedgórzach dochodzą do 300 mm, a w górach Kopet-Dag do 400 mm rocznie. Do częstych zjawisk należą burze pyłowe i gorący wiatr fenowy zwany garmsil, który podnosi temperaturę i obniża wilgotność powietrza. Turkmenistan tak jak inne kraje o wybitnie kontynentalnym klimacie Środkowej Azji cechuje się niskim zachmurzeniem powietrza.
Wody.
Cały kraj leży w strefie bezodpływowej. Większość kraju to tereny pozbawione stałych rzek. Głównym źródłem wód rzecznych są wysokie góry, zarówno te w Turkmenistanie, jak i te poza granicami kraju. Wszystkie te cieki wodne płynąc przez Turkmenistan, giną na pustyni Kara-Kum. Zasoby wodne kraju są bardzo skromne. Główne rzeki kraju to Amu-daria, która wypływa z Hindukuszu i płynie przez północno-wschodnią i północną część Turkmenistanu i dalej płynie na północ przez Uzbekistan i w końcu uchodzi (najczęściej wysycha) do Jeziora Aralskiego. Inne ważne rzeki to: Tedżen i Murgab na południowym wschodzie kraju. Poza nimi występują krótkie rzeki górskie na południu, które giną w piaskach Kara-Kum. Nad Morzem Kaspijskim licznie występują słone bagna.
Gleby.
Prawie cały Turkmenistan jest pozbawiony żyznych gleb. Jedynie w aluwiach, ukształtowały się fluwisole, a wokół Tedżenu i w dolinie Amu-darii ziemie pokrywają glejsole. Reszta kraju to obszary piaszczyste obszary pustynne, pozbawiane gleb. Nad Morzem Kaspijskim występuje szeroki pas słonych gleb – sołonczaków, pustynnych gleb – yernosoli. Na południu kraju pustynne tereny pokrywają arenosole.
Flora.
Szata roślinna jest uboga, zdecydowana większość kraju jest zdominowana przez gatunki pustynne jak saksauł, turzyce i trawy oraz inne rośliny charakterystyczne dla słonych i piołunowych pustyń, występujących w strefie nadbrzeżnej Morza Kaspijskiego. Doliny rzeczne są porośnięte przez tugaje -lasy wierzbowo-topolowe, a oprócz nich wystękują bagna porośnięte trzciną. W górach występują stepy, a w dolinach potoków rosną lasy z udziałem drzew owocowych i drzewiastych jałowców.
Fauna.
Faunę reprezentują gatunki należące do Regionu Śródziemnomorskiego i Środkowoazjatyckiego. Obszary pustynne i stepowe zamieszkują antylopy suhak i bardzo dużo gatunków gryzoni. Do gryzoni należy suseł. Z drapieżników przeważają tchórze stepowe, a z ptaków kulony piaskowe. Dużo jest również gadów, gdzie przeważają jaszczurki i węże. W górach Turkmenistanu żyją dzikie owce, gazele dżejran i drapieżniki takiej jak niedźwiedź i ryś. Do orientalnych gatunków należą jeżozwierze indyjskie. W górach bytują także duże ptaki drapieżne jak orzeł przedni.
W Turkmenistanie istnieje 8 rezerwatów przyrody o łącznej powierzchni 8,2 tys. km².

</doc>
<doc id="1987289" url="https://pl.wikipedia.org/wiki?curid=1987289" title="Kościół Matki Bożej Królowej Polski w Jabłonnie">
Kościół Matki Bożej Królowej Polski w Jabłonnie

Kościół pw Matki Bożej Królowej Polski znajduje się w Jabłonnie w powiecie legionowskim w województwie mazowieckim.
Historia.
Kościół powstał na potrzeby przebywających letników i dla rosnącej liczby stałych mieszkańców na ziemi ofiarowanej przez hrabiego Maurycego Stanisława Potockiego według projektu architekta Józefa Sendyńskiego. Rozpoczęcie budowy nastąpiło w 1921 r. po tym jak został zawiązany Komitet Budowy Kościoła. Budowę świątyni ukończył w drugiej połowie lat 30. Ks. Stanisław Skrzeszewski. Uroczystym dekretem Kurii Warszawskiej w 1925 roku kościół powołano i zezwolono na sprawowanie Eucharystii. W 1944 roku ustępujące wojska niemieckie wysadziły kościół, lecz do 1954 roku został odbudowany według projektu architektów Zbigniewa Chwaliboga i Bolesława Gierycha.

</doc>
<doc id="1987302" url="https://pl.wikipedia.org/wiki?curid=1987302" title="Władimir Bechterew">
Władimir Bechterew



</doc>
<doc id="1987306" url="https://pl.wikipedia.org/wiki?curid=1987306" title="Hellas">
Hellas



</doc>
<doc id="1987307" url="https://pl.wikipedia.org/wiki?curid=1987307" title="Syrach Bogdan Janicki">
Syrach Bogdan Janicki



</doc>
<doc id="1987317" url="https://pl.wikipedia.org/wiki?curid=1987317" title="Zamek w Zbarażu">
Zamek w Zbarażu

Zamek w Zbarażu – twierdza w typie "palazzo in fortezza" w Zbarażu (Nowym Zbarażu). Powstała w l. 1620-26 na polecenie Jerzego Zbaraskiego i Krzysztofa Zbaraskiego zaprojektował Henryk van Peene z Flandrii. 
Historia.
Zbaraż Stary od 1434 roku był siedzibą bogatego rodu kniaziów zbaraskich, wywodzących się z ruskich Korybutów. W 1474 roku kniaź Wasyl Nieświcki nie mogąc obronić się przed Tatarami spłonął w zamku z całą załogą. Zamek odbudowano, ale w 1589 roku został znów zniszczony przez Tatarów. Budowę nowego zamku rozpoczęto w 1620 roku. Zamek otoczony przez ziemne fortyfikacje, wykonane przy udziale Krzysztofa Arciszewskiego był nieskutecznie oblegany przez Kozaków w 1649 roku. Oblężenie to opisał Henryk Sienkiewicz w "Ogniem i Mieczem". 
W czasie wojny z Turcją 1672-1676 w sierpniu 1675 roku polska załoga odparła przy pomocy 30 dział dwa szturmy wojsk tureckich, po czym została zaatakowana od wewnątrz przez chłopów, którzy schronili się w jego murach. Pod warunkiem oszczędzenia życia 2 sierpnia chłopi poddali zamek, lecz Turcy nie dotrzymali obietnicy i wszystkich wyrżnęli. Po odbiciu zamku ks. Dymitr Jerzy Wiśniowiecki naprawił uszkodzenia. 
W 1682 roku zamek przeszedł w ręce Potockich. Następnie zajęty przez Rosjan w 1707 roku w czasie III wojny północnej i w 1734 roku w czasie wojny o sukcesję polską. W XVIII wieku zamek w ruinie dalej należał do rodu Potockich. Na początku XIX wieku Potoccy sprzedali zamek Lubomirskim. W zamku rezydował przez pewien czas generał Józef Bem. Zniszczony poważnie przez Rosjan w 1914 roku podczas I wojny światowej. 
W drugiej połowie lat 30. XX wieku z inicjatywą odbudowy zamku wystąpiło stowarzyszenie Związku Oficerów Rezerwy RP z Tarnopola (prezes Władysław Sardecki, wiceprezesi płk. dypl. Mieczysław Mozdyniewicz, mjr Włodzimierz Krynicki). Po 1945 roku częściowo zburzony. Obecnie zespół ukraińskich muzeów: Muzeum Historyczno-krajoznawczego, Muzeum Iwana Praszki oraz Muzeum Chleba.
Architektura.
Twierdza została zbudowana na planie kwadratu o boku 88 metrów z czterema bastionami w narożach o wysokości 23 metrów z kazamatami i fosą o szerokości 20 metrów. Zamkowe lochy ciągną się aż pod klasztor bernardynów. Do wnętrza zamku prowadzi barokowa dwupiętrowa brama.
W pobliskiej wsi Zbaraż Stary znajdował się poprzedni zamek rodu Zbaraskich.

</doc>
<doc id="1987321" url="https://pl.wikipedia.org/wiki?curid=1987321" title="Vic Damone">
Vic Damone

Vic Damone, właśc. Vito Rocco Farinola (ur. 12 czerwca 1928 w Nowym Jorku, zm. 11 lutego 2018 w Miami Beach) – amerykański balladzista pochodzenia włoskiego.
Popularny w latach 1947–1957. Wystąpił w kilku filmach. Prowadził własny program telewizyjny. Wylansował ok. 40 przebojów.

</doc>
<doc id="1987323" url="https://pl.wikipedia.org/wiki?curid=1987323" title="Taras Chtiej">
Taras Chtiej

Taras Jurjewicz Chtiej, ros. Тарас Юрьевич Хтей (ur. 22 maja 1982 w Zabużu w obwodzie lwowskim) – urodzony na Ukrainie siatkarz reprezentacji Rosji występujący na pozycji przyjmującego. Obecnie występuje w rosyjskiej Superlidze, w drużynie Lokomotiwu Biełgorod. Kapitan reprezentacji Rosji.
W 2004 roku zdobył brązowy medal na igrzyskach olimpijskich w Atenach, a złoty w 2012 roku na igrzyskach olimpijskich w Londynie.
W 2004 roku został odznaczony tytułem Zasłużonego Mistrza Sportu, a także Orderem Zasług dla Ojczyzny II klasy 16 marca 2007 roku.
Sukcesy klubowe.
Mistrzostwo Rosji:
Puchar Top Teams:
Puchar CEV:
Puchar Rosji:
Superpuchar Rosji:
Liga Mistrzów:
Klubowe Mistrzostwa Świata:
Sukcesy reprezentacyjne.
Mistrzostwa Świata Kadetów:
Mistrzostwa Europy Kadetów:
Mistrzostwa Europy Juniorów:
Mistrzostwa Świata Juniorów:
Letnia Uniwersjada:
Liga Światowa:
Mistrzostwa Świata:
Liga Europejska:
Igrzyska Olimpijskie:
Mistrzostwa Europy:
Memoriał Huberta Jerzego Wagnera:
Puchar Świata:

</doc>
<doc id="1987325" url="https://pl.wikipedia.org/wiki?curid=1987325" title="KKS Warmia">
KKS Warmia



</doc>
<doc id="1987327" url="https://pl.wikipedia.org/wiki?curid=1987327" title="Osteoglossum ferreirai">
Osteoglossum ferreirai

Osteoglossum ferreirai – gatunek ryby kostnojęzykokształtnej z rodziny kostnojęzykowych (Osteoglossidae), w tłumaczeniu z języka angielskiego nazywany arowaną czarną ("black arowana").
Występowanie.
Dorzecze rzeki Rio Negro w Ameryce Południowej. 
Żyje w wodach o temperaturze 24–30 °C.
Cechy morfologiczne.
Dorasta do 90 cm długości.
Znaczenie.
Poławiana w celach konsumpcyjnych. Hodowana w akwariach.

</doc>
<doc id="1987332" url="https://pl.wikipedia.org/wiki?curid=1987332" title="The Lost Files">
The Lost Files

The Lost Files to album grupy Digital Underground. Zawiera niepublikowane utwory, które nie zostały przedstawione na poprzednich albumach.
Lista utworów.
Opracowano na podstawie źródła.

</doc>
<doc id="1987337" url="https://pl.wikipedia.org/wiki?curid=1987337" title="Peter Kronheimer">
Peter Kronheimer

Peter Benedict Kronheimer (ur. 1963) – brytyjski matematyk, znany z prac w dziedzinie teorii pola z cechowaniem i jej zastosowania do trój- i czterowymiarowej topologii. Obecnie jest profesorem na Harvard University. Rozprawę doktorską pt. "Ale Gravitational Instantons" napisał na Uniwersytecie w Oxfordzie pod kierunkiem Michaela Atiyah.
W 1991 roku otrzymał Oberwolfach Prize. W 1990 wygłosił wykład sekcyjny, a w 2018 wykład plenarny na Międzynarodowym Kongresie Matematyków.

</doc>
<doc id="1987356" url="https://pl.wikipedia.org/wiki?curid=1987356" title="Home Nations Championship">
Home Nations Championship



</doc>
<doc id="1987358" url="https://pl.wikipedia.org/wiki?curid=1987358" title="Round Rock (Teksas)">
Round Rock (Teksas)

Round Rock – miasto w południowej części Stanów Zjednoczonych w stanie Teksas, zamieszkane przez 105 tysięcy osób, znajdujące się w półtoramilionowej aglomeracji miasta Austin.
Miasto jest siedzibą kwatery głównej firmy Dell.

</doc>
<doc id="1987370" url="https://pl.wikipedia.org/wiki?curid=1987370" title="Giro d’Italia 2010">
Giro d’Italia 2010

93. edycja Giro d’Italia odbyła się od 8 do 30 maja 2010. Trasa włoskiego kolarskiego wyścigu, rozpoczęła się w Amsterdamie nieco ponad ośmiokilometrową jazdą indywidualną na czas i przebiegała w południowej części stolicy Holandii. Meta pierwszego etapu wyznaczona była w pobliżu Stadionu Olimpijskiego. Kolejne dwa etapy również odbywały się w Holandii, po czym od czwartego etapu rozpoczęto starty na włoskiej ziemi.
Wyścig zawitał do trzech państw: Holandii, Włoch oraz Szwajcarii (część szesnastego etapu). Łącznie kolarze pokonali 3433 kilometry w tym 69,1 w jazdach na czas. Odbyło się sześć etapów górskich, które zakończyły się górskimi finiszami (w tym jedna jazda indywidualna na czas), pięć etapów odbyło się na terenie pagórkowatym.
Wyścig zakończył się po 21 etapach. Meta wyznaczona została w Weronie.
Uczestnicy.
W wyścigu wystartowały 22 drużyny. Wśród nich znalazło się 15 z 18 członków UCI ProTour. Z grupy najlepszych drużyn kolarskich nie wystartowały Euskaltel-Euskadi, Française des Jeux oraz Team RadioShack. Ponadto startowało siedem drużyn reprezentujących Professional Continental Teams, czyli drużyny kontynentalne. Każda z drużyn wystawiła po 9 kolarzy, dzięki czemu w całym wyścigu stanęło na starcie 198 zawodników.
Oto lista drużyn uczestniczących w wyścigu:
Nieobecni.
Zwycięzca z 2008 roku Alberto Contador pominął Giro, aby lepiej przygotować się do Tour de France, tak jak to uczynił w 2009 roku. W wyścigu nie wystartował również triumfator z 2009 roku Denis Mienszow. Ponieważ zespół RadioShack nie został zaproszony na Giro, w wyścigu nie wystartował także Lance Armstrong. Drużyna Amerykanina wzięła w tym czasie udział w Tour of California.
Przebieg trasy.
Przebieg trasy według La Gazzetta dello Sport:

</doc>
<doc id="1987379" url="https://pl.wikipedia.org/wiki?curid=1987379" title="81 Pułk Piechoty (austro-węgierski)">
81 Pułk Piechoty (austro-węgierski)

Morawski Pułk Piechoty Nr 81 (IR. 81) – pułk piechoty cesarskiej i królewskiej Armii.
Historia pułku.
Pułk został utworzony 1 stycznia 1883 roku z batalionów liniowych ("Linieninfanterieregiment") 1 Pułku Piechoty, 3 Pułku Piechoty, 8 Pułku Piechoty i 54 Pułku Piechoty. 
Okręg uzupełnień nr 81 Igława () na terytorium 2 Korpusu.
Kolejnymi szefami pułku byli:
Kolory pułkowe: wiśniowy ("karmesinrot"), guziki srebrne.
Skład narodowościowy w 1914 roku 69% – Czesi, 30% – Niemcy.
W 1889 roku pułk został przeniesiony do Mostaru z wyjątkiem 1. batalionu, który pozostał w pułkowym okręgu uzupełnień, w Iglau.
W 1892 roku pułk (bez 1. batalionu) został przeniesiony do Wiednia i włączony w skład 50 Brygady Piechoty należącej do 25 Dywizji Piechoty, natomiast 1. batalion w Iglau był podporządkowany komendantowi 8 Brygady Piechoty należącej do 4 Dywizji Piechoty.
W 1896 roku pułk (bez 2. batalionu) powrócił do macierzystego garnizonu w Iglau, a 2. batalion został przeniesiony do Brna (niem. "Brünn"). Cały pułk został włączony w skład 7 Brygady Piechoty należącej do 4 Dywizji Piechoty. W następnym roku 2. batalion został skierowany do Uherské Hradiště (niem. "Ungarisch Hradisch").
W latach 1903-1914 pułk (bez 4. batalionu) stacjonował w Igławie, natomiast 4. batalion podlegał dyslokacjom: 1903-1904 – Uherské Hradiště, 1905-1907 – Wiener Neustadt, 1908-1911 – Trebinje, 1912-1914 – Bileća.
W 1914 roku pułk (bez 4. batalionu) wchodził w skład 7 Brygady Piechoty należącej do 4 Dywizji Piechoty, natomiast detaszowany 4. batalion był podporządkowany komendantowi 6 Brygady Górskiej należącej do 18 Dywizji Piechoty.

</doc>
<doc id="1987381" url="https://pl.wikipedia.org/wiki?curid=1987381" title="Parafia Chrystusa Króla w Korzystnie">
Parafia Chrystusa Króla w Korzystnie

Parafia pw. Chrystusa Króla w Korzystnie – parafii należąca do dekanatu Kołobrzeg, diecezji koszalińsko-kołobrzeskiej, metropolii szczecińsko-kamieńskiej. Parafia erygowana została 13 września 1980 roku.
Rolę kościoła parafialnego pełni kościół pw. Chrystusa Króla, oprócz którego do dyspozycji wiernych jest:

</doc>
<doc id="1987387" url="https://pl.wikipedia.org/wiki?curid=1987387" title="Scleropages jardinii">
Scleropages jardinii

Scleropages jardinii – gatunek ryby kostnojęzykokształtnej z rodziny kostnojęzykowych (Osteoglossidae).
Występowanie.
Północna Australia oraz południowa i środkowa Nowa Gwinea.
Żyje w ubogich w tlen wodach płynących i stojących, zazwyczaj w płytkich i zarośniętych. Ryba terytorialna, żyje samotnie.
Cechy morfologiczne.
Dorasta do 100 cm długości, maksymalna odnotowana masa ciała wynosiła 12,27 kg. W płetwie grzbietowej 20–24 promienie, w płetwie odbytowej 28–32 promienie.
Odżywianie.
Młode osobniki żywią się głównie zooplanktonem. Dorosłe zjadają ślimaki, owady, niewielkie ryby, żaby, skorupiaki oraz pokarm roślinny.
Rozród.
Dojrzałość płciową osiąga w wieku 4–5 lat przy długości ok. 45 cm. Trze się od IX do XI przed porą deszczową, gdy temperatura wody dochodzi do 30 °C.
Ikrą i wylęgiem opiekuje się samica. Wylęg następuje po 1–2 tygodniach od złożenia. Samica trzyma wylęg w pysku lub w pobliżu niego przez 4–5 tygodni. Młode osobniki zaczynają odżywiać się samodzielnie przy długości 2–3 cm, po wchłonięciu pęcherzyka żółtkowego, samodzielne życie rozpoczynają przy długości 3,5–4 cm.
Znaczenie.
Hodowana w akwariach.

</doc>
<doc id="1987397" url="https://pl.wikipedia.org/wiki?curid=1987397" title="Who Got The Gravy?">
Who Got The Gravy?

Who Got The Gravy? – szósty album grupy Digital Underground wydany 8 września 1998 roku nakładem wytwórni Jake Records.
Lista utworów.
Opracowano na podstawie źródła

</doc>
<doc id="1987408" url="https://pl.wikipedia.org/wiki?curid=1987408" title="Balkan Volleyball Association">
Balkan Volleyball Association

Balkan Volleyball Association (BVA), Bałkański Związek Piłki Siatkowej – regionalna organizacja sportowa z siedzibą w Salonikach, założona w 1998 roku, zrzeszająca 11 europejskich krajowych związków piłki siatkowej.
BVA jest odpowiedzialna za organizowanie regionalnych rozgrywek na Bałkanach na szczeblu:
Historia.
Balkan Volleyball Association założony został w 1998 roku w greckiej Orestiadzie, ale ze względu na sytuację polityczną na Bałkanach jego działalność była czasowo zawieszona. Dzięki działaniom członków Greckiej Federacji Siatkarskiej i jej prezydenta Thanasisa Beligratisa w 2000 roku na specjalnym szczycie BVA odbywającym się w Atenach jednogłośnie zdecydowano o wznowieniu funkcjonowania związku.
Od 2008 roku rozgrywany jest klubowy Puchar BVA kobiet i mężczyzn.
Pierwszą siedzibą BVA były Ateny, w latach 2004-2009 tę rolę pełniły Saloniki, natomiast od 2010 roku siedziba mieści się w Stambule.
Członkowie.
Członkowie Balkan Volleyball Association

</doc>
<doc id="1987410" url="https://pl.wikipedia.org/wiki?curid=1987410" title="Buonarroti (stacja metra)">
Buonarroti (stacja metra)

Buonarroti – stacja metra w Mediolanie, na linii M1. Znajduje się na piazza Michelangelo Buonarroti, w Mediolanie i zlokalizowana jest pomiędzy stacjami Pagano a Amendola. Została otwarta w 1964.

</doc>
<doc id="1987417" url="https://pl.wikipedia.org/wiki?curid=1987417" title="Amendola (stacja metra)">
Amendola (stacja metra)

Amendola – stacja metra w Mediolanie, na linii M1. Znajduje się na piazza Giovanni Amendola, w Mediolanie i zlokalizowana jest pomiędzy stacjami Buonarroti a Lotto. Została otwarta w 1964.

</doc>
<doc id="1987420" url="https://pl.wikipedia.org/wiki?curid=1987420" title="Naked Women’s Wrestling League">
Naked Women’s Wrestling League

Naked Women's Wrestling League (NWWL) – amerykańska organizacja kobiecych zapasów zawodowych (wrestlingu). Jej właścicielem jest Howard Mann. Zawody NWWL wyróżniają się tym, iż zawodniczki walczą w ringu nago. Jedną z najbardziej znanych gwiazd NWWL była niegdyś Carmen Electra.
Edycje DVD.
Dotychczas NWWL wydało 3 edycje płyt DVD, poświęconych tej odmianie zapasów:

</doc>
<doc id="1987427" url="https://pl.wikipedia.org/wiki?curid=1987427" title="Dariusz Jasiczak">
Dariusz Jasiczak

Dariusz Jasiczak (ur. 1964 w Poznaniu) – artysta malarz i filozof.
W latach 80. studiował w Państwowej Wyższej Szkole Sztuk Plastycznych w Poznaniu. Następnie przeniósł się na Wydział Nauk Społecznych Uniwersytetu im. Adama Mickiewicza w Poznaniu, gdzie studiował filozofię. Edukację zakończył w 1991 roku obroną pracy dyplomowej w Zakładzie Estetyki. Zajmuje się malarstwem sztalugowym oraz grafiką projektową. Jego obrazy sytuują się w figuratywnym nurcie symbolicznym i gatunku martwa natura. Wykonał wiele projektów dla wydawnictw krajowych i zagranicznych m.in. z Czech, Wielkiej Brytanii, Kanady, USA. Artysta jest od 2004 roku członkiem londyńskiego Society for Art of Imagination. Jego sztuka ewoluuje w dalszym ciągu. Zapoczątkowany w 2008 roku cykl "Starotestamentowe interpretacje" wniósł istotne zmiany do twórczości artysty. Dawne zainteresowania i związki z surrealizmem oraz realizmem magicznym osłabły. Od roku 2009 tworzy wyłącznie pełne liryzmu i symboliki kompozycje w ramach cyklu "Nostalgie", nawiązujące estetycznie do idei angielskich prerafaelitów. Ostatnia indywidualna wystawa artysty, która odbyła się w Toruniu w 2011 roku ujawniła nowe, inne jeszcze oblicze jego twórczości. Autor zaprezentował pierwszy raz kilka obrazów powstających od roku 2007 w ramach cyklu "Masonica", dotyczących zagadnień wolnomularstwa.

</doc>
<doc id="1987433" url="https://pl.wikipedia.org/wiki?curid=1987433" title="Wzór Ostrogradskiego-Gaussa">
Wzór Ostrogradskiego-Gaussa



</doc>
<doc id="1987435" url="https://pl.wikipedia.org/wiki?curid=1987435" title="Arowana srebrna">
Arowana srebrna

Arowana srebrna ("Osteoglossum bicirrhosum") – gatunek ryby kostnojęzykokształtnej z rodziny kostnojęzykowych (Osteoglossidae), opisywana też pod nazwą arawana.
Występowanie.
Dorzecze Amazonki oraz rzeki Rupununi i Oyapock w Gujanie Francuskiej. 
Żyje w ciepłych wodach o temp. 24–30 °C. Odporna na niski poziom tlenu w wodzie.
Cechy morfologiczne.
Dorasta do 90 cm długości i 6 kg masy ciała. Łuski bardzo duże. Na końcu żuchwy dwa wąsiki. Płetwy grzbietowa i odbytowa prawie połączone z płetwą ogonową. Płetwa odbytowa u samców dłuższa niż u samic. Płetwy brzuszne przed początkiem nasady płetwy grzbietowej.
Młode osobniki z żółto-pomarańczowymi bokami i niebieskim połyskiem, dorosłe mają srebrzyste ubarwienie.
Odżywianie.
Wszystkożerna, pokarm pobiera zazwyczaj z powierzchni wody. Potrafi wyskoczyć z wody, by schwytać owada siedzącego na gałęzi nisko pochylonej nad wodą jak również przelatującego nad wodą nietoperza .
Rozród.
Samiec opiekuje się wylęgiem przetrzymując ikrę oraz larwy w pysku.
Znaczenie.
Poławiana w celach gospodarczych i na wędkę. Hodowana w akwariach.

</doc>
<doc id="1987438" url="https://pl.wikipedia.org/wiki?curid=1987438" title="Sansewieria">
Sansewieria

Sansewieria, wężownica ("Sansevieria" Thunb.) – rodzaj roślin wyróżniany w niektórych, zwłaszcza dawniejszych systemach klasyfikacyjnych. Współcześnie włączany do rodzaju dracena ("Dracaena"). W tradycyjnym ujęciu obejmował około 70 gatunków, obejmujący sucholubne rośliny zielne i krzewiaste sukulenty. Ojczyzną większości gatunków jest Afryka równikowa i południowa, a także Azja tropikalna i Półwysep Arabski. Nazwa łacińska została nadana na cześć (1710-1771), księcia San Severo we Włoszech.
Systematyka.
Rodzaj wyróżniony został na podstawie kryteriów morfologicznych, przy czym sukulentowaty charakter tych roślin nie jest cechą jednoznacznie wyróżniająca względem rodzaju dracena, gdzie liście gruboszowane ma "Dracaena ombet". Także budowa kwiatów, kwiatostanów i owoców nie różni się znacząco od tych u dracen. Budowa pędu (kłącza) uznawana za charakterystyczną dla tego rodzaju jest taka sama jak u "Dracaena braunii". W efekcie wciąż jeszcze analizując tylko morfologiczne cechy rodzajów, już w końcu XX wieku postulowano włączenie rodzaju "Sansevieria" do "Dracaena".
W XXI wieku badania molekularne z jednej strony potwierdziły monofiletyzm gatunków łączonych w ramach tego rodzaju, ale z drugiej zagnieżdżenie ich w obrębie rodzaju "Dracaena". Ponieważ utrzymywanie tego rodzaju czyni z "Dracaena" takson parafiletyczny – także z powodów filogenetycznych rodzaj nie powinien być wyróżniany.
"Acyntha" (Medik.)
"Sanseverinia" (Petagna)
"Salmia" (Cav.)

</doc>
<doc id="1987440" url="https://pl.wikipedia.org/wiki?curid=1987440" title="Falkirk High">
Falkirk High

Falkirk High – stacja kolejowa w Falkirk, w hrabstwie Falkirk, w Szkocji, w Wielkiej Brytanii. Jest jedną z dwóch stacji kolejowych obsługujących Falkirk. Znajduje się na Glasgow to Edinburgh via Falkirk Line.
Stacja czynna jest 7 dni w tygodniu. W godzinach szczytu obsługuje 8 pociągów na godzinę, po cztery do Glasgow i Edynburgu. Pociągi obsługiwane są przez First ScotRail. W okresie 2008/09 z usług stacji skorzystało 1,099 mln pasażerów.
Inną stacją położoną w mieście jest Falkirk Grahamston.

</doc>
<doc id="1987444" url="https://pl.wikipedia.org/wiki?curid=1987444" title="82 Pułk Piechoty (austro-węgierski)">
82 Pułk Piechoty (austro-węgierski)

Węgierski Pułk Piechoty Nr 82 (niem. "Ungarisches Infanterieregiment Nr. 82") – pułk piechoty cesarskiej i królewskiej Armii.
Historia pułku.
Pułk został utworzony 1 stycznia 1883 roku z połączenia czterech batalionów wydzielonych z Liniowych Pułków Piechoty Nr: 2, 31, 62 i 63.
Okręg uzupełnień nr 82 Odorheiu Secuiesc (węg. "Székelyudvarhely") na terytorium 12 Korpusu.
Kolejnymi szefami pułku byli:
Kolory pułkowe: wiśniowy ("karmesinrot"), guziki srebrne.
Skład narodowościowy w 1914 roku 88% – Węgrzy.
W latach 1903–1905 komenda pułku razem z 1. i 2. batalionem stacjonowała w Bystrzycy (), 3. batalion w Székelyudvarhely, a 4. batalion w Banja Luce.
W latach 1906–1909 pułk stacjonował w Mostarze z wyjątkiem 3. batalionu, który pozostawał w pułkowym okręgu uzupełnień, w Székelyudvarhely.
W latach 1910–1914 pułk stacjonował w Wiedniu na terytorium 2 Korpusu z wyjątkiem 3. batalionu, który pozostawał w Székelyudvarhely. 2. batalion w latach 1910–1911 stacjonował w Wöllersdorfie, a od 1912 roku w Wiedniu.
W 1914 roku pułk (bez 3. batalionu) wchodził w skład 97 Brygady Piechoty należącej do 49 Dywizji Piechoty, natomiast 3. batalion był podporządkowany komendantowi 31 Brygady Piechoty należącej do 16 Dywizji Piechoty.
W czasie I wojny światowej pułk walczył z Rosjanami w Galicji, w czasie operacji gorlickiej w maju 1915 roku. Żołnierze pułku są pochowani m.in. na cmentarzach wojennych nr: 198 w Błoniach, 226 w Zawadce Brzosteckiej, 227 w Gorzejowej oraz 228 w Przeczycy.

</doc>
<doc id="1987448" url="https://pl.wikipedia.org/wiki?curid=1987448" title="British Home Championship 1913">
British Home Championship 1913

British Home Championship 1913 – dwudziesta dziewiąta edycją turnieju piłki nożnej między reprezentacjami z Wielkiej Brytanii. Tytułu broniły Anglia i Szkocja, jednak udało się to tylko tej pierwszej.
Tabela.
ANGLIA DZIEWIĘTNASTY TYTUŁ
Strzelcy.
2 gole
1 gol

</doc>
<doc id="1987457" url="https://pl.wikipedia.org/wiki?curid=1987457" title="Kodeks norymberski">
Kodeks norymberski

Kodeks norymberski – kodeks etyczny sformułowany w 1947 roku przez aliancki Trybunał Wojskowy, w którym podano 10 zasad dopuszczalności doświadczeń na ludziach (w tym badań nad wpływem nowych leków na ustrój człowieka). Kodeks powstał po serii procesów lekarzy, zbrodniarzy hitlerowskich, sądzonych w Norymberdze.
W stan oskarżenia zostały postawione 23 osoby w tym 20 lekarzy, z których jedna osoba okazała żal i współczucie ofiarom eksperymentów medycznych. W ciągu 139 dni posiedzeń sądu, 133 przeznaczono na prezentację dowodów, zaprezentowano 32 świadków oskarżenia i 53 świadków obrony. Spośród 23 oskarżonych, siedmiu otrzymało karę śmierci przez powieszenie, siedmiu zostało uniewinnionych, pozostałych skazano na kary od 10 do 20 lat pozbawienia wolności lub dożywotnie pozbawienie wolności.
Zasady:
1. Dobrowolna zgoda uczestnika eksperymentu jest absolutnie niezbędna.
2. Eksperyment powinien przynosić korzyści dla dobra społeczeństwa, niemożliwe do osiągnięcia za pomocą innych metod lub środków.
3. Eksperyment powinien być tak zaprojektowany i oparty na wynikach eksperymentów na zwierzętach oraz znajomości historii choroby lub innego badanego problemu, aby przewidywane wyniki uzasadniały przeprowadzenie eksperymentu.
4. Eksperyment należy przeprowadzić w taki sposób, aby uniknąć wszelkiego zbędnego cierpienia czy obrażeń fizycznych i psychicznych.
5. Nie należy przeprowadzać eksperymentu, jeżeli istnieje "a priori" powód, by sądzić, że grozi śmierć lub uszkodzenie ciała; z wyjątkiem takich eksperymentów, w których lekarz eksperymentator przeprowadza go również na sobie.
6. Stopień ryzyka, jakie należy podjąć, nigdy nie powinien przekraczać znaczenia korzyści eksperymentu dla ludzkości. 
7. Należy poczynić odpowiednie przygotowania i zapewnić odpowiednie udogodnienia w celu ochrony uczestnika przed nawet odległymi możliwościami obrażeń, niepełnosprawności lub śmierci.
8. Eksperyment powinien być przeprowadzany wyłącznie przez osoby posiadające kwalifikacje naukowe. Wymagany jest najwyższy poziom umiejętności i staranności na wszystkich etapach eksperymentu.
9. W trakcie eksperymentu uczestnik powinien mieć możliwość zakończenia eksperymentu, jeśli osiągnął stan fizyczny lub psychiczny, w którym kontynuacja eksperymentu wydaje mu się niemożliwa.
10. W trakcie eksperymentu prowadzący go naukowiec musi być przygotowany do zakończenia na dowolnym etapie, jeśli w oparciu o swe kwalifikacje ma powody przypuszczać, że kontynuacja eksperymentu może grozić okaleczeniem, niepełnosprawnością lub śmiercią uczestnika.
Zasady te, zwłaszcza wymóg dobrowolności, zostały przejęte przez prawo międzynarodowe.
4 Konwencja Genewska o ochronie ludności cywilnej w czasie wojny w art. 32 zakazuje stosowania "wszelkich środków mogących powodować cierpienia fizyczne lub wyniszczenie osób podlegających ochronie", przy czym zakaz obejmuje także "doświadczenia lekarskie lub naukowe, które nie są konieczne dla leczenia osoby podlegającej ochronie". Art. 147 do "ciężkich naruszeń" Konwencji zalicza "umyślne zabójstwo, torturowanie lub nieludzkie traktowanie, włączając w to doświadczenia biologiczne"
Międzynarodowy Pakt Praw Obywatelskich i Politycznych w art. 7 zabrania, by ktokolwiek był "poddawany, bez swej zgody swobodnie wyrażonej, doświadczeniom lekarskim lub naukowym."
Konwencja o prawach człowieka i biomedycynie w art. 5 zakazuje "przeprowadzania interwencji medycznej bez swobodnej i świadomej zgody osoby jej poddanej. Przed dokonaniem interwencji osoba jej poddana otrzyma odpowiednie informacje o celu i naturze interwencji, jak również jej konsekwencjach i ryzyku. Osoba poddana interwencji może w każdej chwili swobodnie wycofać zgodę." Według art. 15 zgoda "powinna być wyrażona w sposób wyraźny i dotyczyć konkretnego badania oraz powinna być udokumentowana".
W Polsce wedle art. 39 Konstytucji "Nikt nie może być poddany eksperymentom naukowym, w tym medycznym, bez dobrowolnie wyrażonej zgody" zaś Kodeks karny (1997) w art. 27. 2 głosi "Eksperyment jest niedopuszczalny bez zgody uczestnika, na którym jest przeprowadzany, należycie poinformowanego o spodziewanych korzyściach i grożących mu ujemnych skutkach oraz prawdopodobieństwie ich powstania, jak również o możliwości odstąpienia od udziału w eksperymencie na każdym jego etapie." Zasady doświadczeń określa ustawa o zawodzie lekarza w rozdziale 4.

</doc>
<doc id="1987458" url="https://pl.wikipedia.org/wiki?curid=1987458" title="NWWL">
NWWL



</doc>
<doc id="1987463" url="https://pl.wikipedia.org/wiki?curid=1987463" title="Pelageja Fedorowna Szajn">
Pelageja Fedorowna Szajn



</doc>
<doc id="1987468" url="https://pl.wikipedia.org/wiki?curid=1987468" title="Valentin von Holst">
Valentin von Holst

Valentin von Holst (ur. 14 marca 1839 w Fellinie, zm. w Seis) – niemiecki lekarz neurolog i psychiatra.
Nauki pobierał w rodzinnym Fellinie (dziś Viljandi), następnie studiował medycynę na Uniwersytecie w Dorpacie. Po otrzymaniu tytułu doktora medycyny wyjechał za granicę, specjalizował się w Berlinie i Wiedniu. Od 1868 praktykował w Rydze. W 1884 otworzył prywatną lecznicę dla chorych nerwowo. Od 1890 był wicedyrektorem szpitala miejskiego w Rydze. Żonaty z Agnes Senff, córką profesora Carla Eduarda Senffa. Zmarł w tyrolskiej miejscowości Seis, został pochowany w Rydze.

</doc>
<doc id="1987470" url="https://pl.wikipedia.org/wiki?curid=1987470" title="Port lotniczy Banjarmasin">
Port lotniczy Banjarmasin

Port lotniczy Banjarmasin (IATA: BDJ, ICAO: WAOO) – port lotniczy położony 10 km na południowy zachód od Banjarbaru i 25 km na południowy wschód od Banjarmasin, w prowincji Borneo Południowe, na Borneo, w Indonezji.

</doc>
<doc id="1987473" url="https://pl.wikipedia.org/wiki?curid=1987473" title="Podział administracyjny Seszeli">
Podział administracyjny Seszeli

Seszele są podzielone na 25 dystryktów, które obejmują wyłącznie Wyspy Wewnętrzne; Wyspy Zewnętrzne nie należą do żadnego dystryktu. Osiem dystryktów tworzy aglomerację Victorii, czternaście obejmuje pozostałą część wyspy Mahé, dwa znajdują się na wyspie Praslin i jeden na wyspie La Digue, który obejmuje także kilka wysp na północny zachód od Mahé (Silhouette, North Island) oraz wyspy koralowe na północ od Wysp Wewnętrznych (Denis, Bird).

</doc>
<doc id="1987475" url="https://pl.wikipedia.org/wiki?curid=1987475" title="Hakushaku to Yōsei">
Hakushaku to Yōsei



</doc>
<doc id="1987478" url="https://pl.wikipedia.org/wiki?curid=1987478" title="West Coast Rap">
West Coast Rap



</doc>
<doc id="1987489" url="https://pl.wikipedia.org/wiki?curid=1987489" title="Tōhoku Shinkansen">
Tōhoku Shinkansen

 – linia kolejowa należąca do sieci superekspresów Shinkansen, łącząca Tokio z Shin-Aomori w prefekturze Aomori, o łącznej długości 593 km. 
Jest to najdłuższa linia Shinkansen w Japonii. Przebiega przez bardziej zaludnione tereny regionu Tōhoku, na wyspie Honsiu. Posiada dwie linie boczne: Yamagata Shinkansen i Akita Shinkansen. Linia jest obsługiwana przez East Japan Railway Company (JR East).

</doc>
<doc id="1987490" url="https://pl.wikipedia.org/wiki?curid=1987490" title="Nikołaj Muchin">
Nikołaj Muchin

Nikołaj Iwanowicz Muchin (ros. Николай Иванович Мухин, ur. 7 stycznia/19 stycznia 1863, zm. 1926) – rosyjski lekarz neurolog i psychiatra. Ukończył studia na Charkowskim Uniwersytecie Imperatorskim. Wykładał patologię na Cesarskim Uniwersytecie Warszawskim. Przez kilka miesięcy kierował katedrą neurologii w zastępstwie Piotra Prieobrażenskiego.

</doc>
<doc id="1987491" url="https://pl.wikipedia.org/wiki?curid=1987491" title="Funkcja Ramanujana">
Funkcja Ramanujana



</doc>
<doc id="1987502" url="https://pl.wikipedia.org/wiki?curid=1987502" title="Julius Thomsen">
Julius Thomsen

Asmus Julius Thomas Thomsen (ur. 7 lipca 1815 w Brunsholm, Esgrus, zm. 3 lutego 1896 w Kappeln) – duński lekarz, pisarz, poeta. Jako pierwszy opisał chorobę Thomsena: sam cierpiał na to schorzenie, i prześledził jego dziedziczenie we wcześniejszych pokoleniach swojej rodziny.
Życiorys.
Syn Jenseniusa Thomsena i Henriette Nicoline von Earner. Studiował na Uniwersytecie Christiana-Albrechta w Kilonii, Uniwersytecie Fryderyka Wilhelma w Berlinie i Uniwersytecie Kopenhaskim. Po otrzymaniu tytułu doktora medycyny w Kilonii w 1839 praktykował w Gelting, po roku w Sieseby, i od 1853 w Kappeln.
Jego syn Julius August Felix Thomsen (ur. 11 października 1851, zm. 5 marca 1905) również był lekarzem. Obaj pochowani są na cmentarzu w Gelting.
Dorobek naukowy.
W 1876 opisał genetyczną chorobę mięśni, znaną dziś jako choroba Thomsena. Publikację sprowokowało oskarżenie syna lekarza, również cierpiącego na miotonię, o symulację i próbę uniknięcia służby wojskowej. Opis spotkał się z uznaniem środowiska neurologów; Strümpell nazwał chorobę "myotonia congenita", Westphal wprowadził eponim choroby Thomsena.

</doc>
<doc id="1987508" url="https://pl.wikipedia.org/wiki?curid=1987508" title="Farnhamville">
Farnhamville

Farnhamville – miasto w Stanach Zjednoczonych, w stanie Iowa, w hrabstwach Calhoun, Webster. W 2000 liczyło 430 mieszkańców.

</doc>
<doc id="1987514" url="https://pl.wikipedia.org/wiki?curid=1987514" title="Gert Hofbauer">
Gert Hofbauer

Gert Hofbauer (ur. 13 marca 1937 w Knittelfeld, zm. 4 sierpnia 2017 w Marz) – austriacki trębacz i dyrygent.
Gert Hofbauer uczył się gry na trąbce w Grazu w 1958 i na Uniwersytecie Muzyki i Sztuk Dramatycznych w Wiedniu w 1960. Po raz pierwszy wystąpił w Mozarteum w Salzburgu w 1962, a następnie w 1964 w Tonkünstler Orchestra. W trakcie swojej kariery w 1969 studiował dyrygenturę. W 1971 z siedemdziesięcioma pięcioma muzykami założył Wiener Hofburg Orchester, której został kierownikiem i dyrygentem.
Koncerty z utworami Johanna Straussa i Wolfganga Amadeusa Mozarta organizowane są od maja do grudnia w salach pałacu Hofburg w Wiedniu.

</doc>
<doc id="1987515" url="https://pl.wikipedia.org/wiki?curid=1987515" title="Jolley (Iowa)">
Jolley (Iowa)

Jolley – miasto w Stanach Zjednoczonych, w stanie Iowa, w hrabstwie Calhoun. W 2000 liczyło 54 mieszkańców.

</doc>
<doc id="1987518" url="https://pl.wikipedia.org/wiki?curid=1987518" title="Knierim (Iowa)">
Knierim (Iowa)

Knierim – miasto w Stanach Zjednoczonych, w stanie Iowa, w hrabstwie Calhoun. W 2000 liczyło 70 mieszkańców.

</doc>
<doc id="1987523" url="https://pl.wikipedia.org/wiki?curid=1987523" title="Lake City (Iowa)">
Lake City (Iowa)

Lake City – miasto w Stanach Zjednoczonych, w stanie Iowa, w hrabstwie Calhoun. W 2000 liczyło 1 787 mieszkańców.

</doc>
<doc id="1987526" url="https://pl.wikipedia.org/wiki?curid=1987526" title="Lohrville (Iowa)">
Lohrville (Iowa)

Lohrville – miasto w Stanach Zjednoczonych, w stanie Iowa, w hrabstwie Calhoun. W 2000 liczyło 431 mieszkańców.

</doc>
<doc id="1987529" url="https://pl.wikipedia.org/wiki?curid=1987529" title="83 Pułk Piechoty (austro-węgierski)">
83 Pułk Piechoty (austro-węgierski)

Węgierski Pułk Piechoty Nr 83 (IR Nr. 83) – pułk piechoty cesarskiej i królewskiej Armii.
Historia pułku.
Pułk został utworzony 1 stycznia 1883 roku z połączenia czterech batalionów wyłączonych ze składu węgierskich pułków piechoty nr: 29, 33, 43 i 61. Sztab pułku i Komenda Okręgu Uzupełnień znajdowała się w miejscowości Bela Crkva () na terytorium 7 Korpusu.
W 1886 pułk został przeniesiony do Wiednia, natomiast Komenda Okręgu Uzupełnień pozostała w Bela Crkva.
W 1889 sztab pułku razem z 3. i 4. batalionem stacjonował w Wiedniu, 1. batalion w Bela Crkva, a 2. batalion w Schönbrunn. Pułk (bez 1. batalionu) wchodził w skład 26 Brygady Piechoty należącej do 13 Dywizji Piechoty, natomiast 1. batalion w Bela Crkva wchodził w skład 68 Brygady Piechoty należącej do 34 Dywizji Piechoty.
W 1890 sztab pułk z 2. i 3. batalionem został przeniesiony do Segedynu i razem z 1. batalionem w Bela Crkva wszedł w skład 68 Brygady Piechoty natomiast 4. batalion został detaszowany do Fočy i podporządkowany komendantowi 8 Brygady Górskiej należącej do 1 Dywizji Piechoty. W następnym roku 1. batalion został przeniesiony do Segedynu, a do Bela Crkva skierowany 3. batalion.
W 1893 dotychczasowy okręg uzupełnień pułku w Bela Crkva został rozwiązany. Nowy okręg uzupełnień nr 83 został utworzony na terytorium 5 Korpusu z części okręgów uzupełnień nr 48 i 76. Komenda Okręgu Uzupełnień została umieszczona w Szombathely (niem. "Steinamanger"). W tym samym roku 4. batalion wrócił z Fočy do Segedynu, a 2. batalion został przeniesiony do Kőszegu (niem. "Güns"). Pułk (bez 2. batalionu) nadal wchodził w skład 68 Brygady Piechoty, natomiast 2. batalion został podporządkowany komendantowi 28 Brygady Piechoty należącej do 14 Dywizji Piechoty.
Okręg uzupełnień nr 83 Szombathely () na terytorium 5 Korpusu.
Kolejnymi szefami pułku byli:
Kolory pułkowe: ciemnobrązowy ("dunkelbraun"), guziki srebrne. 
Skład narodowościowy w 1914 roku 55% - Węgrzy, 34% - Niemcy.
W latach 1903-1906 pułk stacjonował w Komarnie z wyjątkiem 1. batalionu, który załogował w Szombathely.
W latach 1907-1914 sztab pułku razem z 2. i 4. batalionem stacjonowała w Komarnie, 1. batalion w Szombathely, a 3. batalion w Kőszegu.
W 1914 pułk wchodził w skład 66 Brygady Piechoty należącej do 33 Dywizji Piechoty.

</doc>
<doc id="1987533" url="https://pl.wikipedia.org/wiki?curid=1987533" title="Kafue">
Kafue

Kafue – miasto w południowej Zambii, nad rzeką Kafue, na południe od Lusaki. Ośrodek przemysłu chemicznego, włókienniczego, metalurgicznego i papierniczego. W 2005 roku miasto zamieszkiwało 48 tys. ludzi. Według spisu ludności ("Census of Population and Housing)" z 2010 roku, Kafue ma 219 000 mieszkańców, z czego 108 939 to mężczyźni, a 110 061 to kobiety.

</doc>
<doc id="1987534" url="https://pl.wikipedia.org/wiki?curid=1987534" title="Lytton (Iowa)">
Lytton (Iowa)

Lytton – miasto w Stanach Zjednoczonych, w stanie Iowa, w hrabstwach Calhoun i Sac. W 2000 liczyło 305 mieszkańców.

</doc>
<doc id="1987537" url="https://pl.wikipedia.org/wiki?curid=1987537" title="C.D. Zacatepec">
C.D. Zacatepec



</doc>
<doc id="1987545" url="https://pl.wikipedia.org/wiki?curid=1987545" title="Manson (Iowa)">
Manson (Iowa)

Manson – miasto w Stanach Zjednoczonych, w stanie Iowa, w hrabstwie Calhoun. W 2000 liczyło 1 893 mieszkańców.

</doc>
<doc id="1987549" url="https://pl.wikipedia.org/wiki?curid=1987549" title="Pomeroy (Iowa)">
Pomeroy (Iowa)

Pomeroy – miasto w Stanach Zjednoczonych, w stanie Iowa, w hrabstwie Calhoun. W 2000 liczyło 710 mieszkańców.

</doc>
<doc id="1987551" url="https://pl.wikipedia.org/wiki?curid=1987551" title="Osteopatia (terapia)">
Osteopatia (terapia)

Osteopatia jest metodą terapeutyczną, współcześnie zaliczaną do terapii paramedycyny, która bazuje na metodach uścisku lub dotyku tkanek mięśniowych lub pośrednio kości, zwłaszcza kręgosłupa, osoby podawanej terapii, przy użyciu dłoni osteopaty. W swojej pierwotnej wersji osteopatia była wyłącznie metodą fizjoterapeutyczną, przeznaczoną dla lekarzy, stosowaną do wąskiej grupy ściśle określonych stanów, jak np. w urazach powypadkowych, zdiagnozowanych metodami medycznymi.
Podstawowy terapeutyczne osteopatii, w pierwotnej wersji, bazowały na poprawie przepływu krwi w organicznie poprzez manualne manipulowanie kręgosłupem. Pierwotna zasady osteopatii zabraniały stosowania używek i wymagały zaprzestania przyjmowania leków, co wynikało z poglądu o zdolności organizmu ludzkiego do autoregulacji procesów życiowych. Obecnie, zasady osteopatii rozszerzone są o bezinwazyjne metody diagnostyczne o niesprawdzonej skuteczności oraz pogląd o nieograniczonej zdolności do samoleczenia. Osteopatia traktowana jest współczesne jako metoda niemedyczna. Nazwa osteopatii, mimo jej powstania w drugiej połowie XIX wieku, odnosi się do starogreckich słów ὀστέον "(ostéon)" czyli "kość" i πάθος "(páthos)" oznaczające "cierpienie".
Historia.
Za twórcę osteopatii uznaje się Andrew'a Taylora Stilla, amerykańskiego lekarza, chirurga, praktykującego w niewielkiej wsi niedaleko Baldwin City w stanie Kansas (USA), który w latach 1864-1874 roku pracował nad alternatywną metodą uzdrawiania. Powodem opracowania alternatywnej metody terapeutycznej, uzupełniającej w stosunku do konwencjonalnych metod diagnostycznych, była postępująca, śmiertelna choroba trzech córek i żony. Pomimo lekoterapii Still obserwował, u swoich dzieci, postępujące pogorszenie stanu zdrowia na skutek zapalenia opon mózgowo-rdzeniowych. Swoją motywację oraz wpływ osobistej tragedii na opracowany przez siebie system terapeutyczny wskazuje Still w swojej autobiografii, opublikowanej w 1987 roku.
Z chwilą rozpoczęcia praktyki osteopatycznej, w 1874, Still ogłosił podstawową zasadę osteopatii, że ciało zawiera w sobie substancje lecznicze i środki do walki w chorobami. Wydarzenie to miało miejsce kilkanaście lat przed odkryciem przeciwciał i podstaw immunologii przez Emila Behring i Kitasato Shibasaburo, które to odkrycie potwierdziło tezę Stilla. Istnienie w ciele ludzkim substancji leczniczych Still uznał za podstawowy element zdolności wszystkich organizmów żywych do autoregulacji procesów życiowych. Jako stan chorobowy, wg tej teorii, został uznany stan, w którym owe substancje nie mogą być przemieszczane po całym organizmie. W związku z tym za istotę nowej alternatywnej terapii Still przyjął konieczność odblokowania krążenia krwi, tak by naturalne substancje lecznicze mogły być swobodnie dostarczane do tkanek ciała. Pogląd o autoregulacji procesów życiowych, w którym organizm dąży do stanu normalnego, to jest zdrowego, był już znany wcześniej i rozpowszechnił się na początku XIX wieku, to jest przed rozpoczęciem działalności przez Stilla. W przypadku osteopatii, jej twórca wyróżnia jednak określoną grupę przypadków, wyraźne jest umożliwienie organizmowi zastosowanie walki z dolegliwością, poprzez zastosowanie zabiegów osteoplastycznych. Still swoje wnioski opiera na swoich doświadczeniach z czasów wojny secesyjnej, gdy operował i uczestniczył w rehabilitacji rannych żołnierzy. 
W kolejnych latach, Still eksperymentował z metodami manualnymi, rozszerzając założenia osteoterapii o założenia holistyczne. Założenia te wskazywały, że podstawą stanu zdrowia jest harmonia całego organizmu, więc dolegliwości jednego organu mogą być spowodowane wadliwym funkcjonowaniem innego, niezwiązanego organu. Funkcjonowanie organizmu jest więc ściśle związane zarówno z jego budową, zachodzącymi w nim procesami i zmianami, również uwidaczniające się jako zmiany w psychice. Nowe podejście eliminowało konieczność diagnozy chorych i niemal całkowicie negowało medycynę akademicką. Rozszerzone zasady terapii zostały opublikowane w 1892 roku w książce "The Philosophy and Mechanical Principles of Osteopathy". 20 maja 1892 odbył się pierwszy wykład dla 21 osób z zakresu osteopatii, co było początkiem funkcjonowania American School of Osteopathy w Kirksville w Missouri. Nauczanie osteopatii przez Stilla wzbudzało kontrowersje ze względu na niektóre jego poglądy np. nauczał jakby poprzez potrząsanie dzieckiem może powstrzymać szkarlatynę lub wyleczyć (dziecko) z krztuśca w trzy dni przez wykręcenie jego szyi. Stan Missouri uznał prawo do nadawania tytułu równoznacznego z tytułem medycznym, Still ustanowił tytuł D.O. (doktor osteopatii) a nie M.D. (doktor medycyny), samemu będąc pierwszą osobą, która ten tytuł uzyskała. Wraz z możliwością nadawania tytułów równoznacznych z medycznymi szkoła została przekształcona w uniwersytet medyczny o obecnej nazwie A.T. Still University of Health Sciences.
W 1897 roku powstało stowarzyszenie American Osteopathic Association. W tym samym roku szkoła Stilla została powiększona o Kirksville College, o powierzchni 30000 stóp kwadratowych, w których 14 wykładowców nauczało 280 studentów z USA i Kanady. W Kirksvile Collega znajdował się jeden z pierwszych aparatów rentgenowskich w USA. W pierwszych latach działalności nauka cieszyła się zainteresowaniem i powstały szkoły filialne w innych stanach USA. Z czasem jednak, od drugiej dekady XX wieku, w związku z odkryciami związanymi z immunologią oraz kontrowersjami związanymi z niestosowaniem leków, osteopatia zaczęła tracić na znaczeniu. Obecnie w USA praktykuje 40000 osteopatów. 
W 1915 roku student Stilla – James Martin Littlejohn powołał Brytyjską Szkołę Osteopatii z siedzibą w Londynie, która zaczęła swoją działalność w 1917 roku. Początkowo szkoła prowadziła jedynie kursy oraz zajmowała się propagowaniem osteopatii ze względu na bardziej rygorystyczne niż w USA prawodawstwo dotyczące lekarzy oraz rozwój medycyny klasycznej w zakresie immunologii. 4-letnie studia uzupełniające dla lekarzy z zakresy osteopatii brytyjska szkoła zaczęła organizować w 1970. Nadawanie tytułów niemedycznych szkoła rozpoczęła w 2001 (licencjackie) i 2008 (magisterskie). Szkoła otrzymała prawo do nadawania tytułów medycznych w 2015 roku. a w 2017 zmieniła nazwę na University College of Osteopathy. W międzyczasie powstała konkurencyjna szkoła London College of Osteopathy, która organizowała studia podyplomowe dla dyplomowanych medyków z zakresu osteopatii.
Osteopatia w Polsce.
W Polsce nie ma regulacji prawnej ujmującej zawód osteopaty, specjalności medycznej z osteopatii. W związku w ramach polskiego szkolnictwa wyższego nie naucza się osteopatii. Szkolenie w Polsce odbywa się jednak poprzez filie szkół zagranicznych, z krajów w których zawód osteopaty jest sankcjonowany jako osobny, niemedyczny zawód, np. uczelni niemieckich. W Polsce istnieją również inne jednostki realizujące kursy podyplomowe, powiązane lub nie powiązane z nauczaniem w zakresie zawodów medycznych.
W 2005 r. powołano Towarzystwo Osteopatów Polskich.

</doc>
<doc id="1987555" url="https://pl.wikipedia.org/wiki?curid=1987555" title="Avoca (Iowa)">
Avoca (Iowa)

Avoca – miasto w Stanach Zjednoczonych, w stanie Iowa, w hrabstwie Pottawattamie. W 2000 liczyło 1610 mieszkańców.

</doc>
<doc id="1987556" url="https://pl.wikipedia.org/wiki?curid=1987556" title="Rinard (Iowa)">
Rinard (Iowa)

Rinard – miasto w Stanach Zjednoczonych, w stanie Iowa, w hrabstwie Calhoun. W 2000 liczyło 72 mieszkańców.

</doc>
<doc id="1987560" url="https://pl.wikipedia.org/wiki?curid=1987560" title="Osiedle mieszkaniowe Tarnogaj we Wrocławiu">
Osiedle mieszkaniowe Tarnogaj we Wrocławiu

Osiedle mieszkaniowe Tarnogaj we Wrocławiu (niem. "Wohnsiedlung Dürrgoy") – zespół jedno- i wielorodzinnych domów mieszkalnych na osiedlu Tarnogaj we Wrocławiu.
Położenie.
Granice tego zespołu mieszkalnego wyznaczają ulice: Gazowa od południa, Ziębicka od zachodu, ks. Czesława Klimasa od północy i Tarnogajska od wschodu, całość mieści się w granicach administracyjnych osiedla o tej samej nazwie. Obszar zespołu domów ma kształt prostokąta o powierzchni 11 ha i podzielony jest trzema równoległymi ulicami, kolejno od wschodu: Kamieniecką, Złotostocką i Ząbkowicką. W zamyśle projektantów zespół miał mieć wygląd kolonii domków jednorodzinnych z ogródkami, otoczonych parawanem wyższej zabudowy.
Historia.
Pierwsze plany budowy osiedla 1904-1905.
Wieś Tarnogaj (niem. "Dürrgoy") została przyłączona do Wrocławia w roku 1904, już w następnym roku rozpoczęto budowę nowej gazowni na jej południowych obrzeżach. W momencie przyłączania do miasta znajdowało się tu zaledwie kilkanaście domów wiejskich, aby zapewnić dogodne warunki przyszłym pracownikom budowanej gazowni, podjęto decyzję o budowie osiedla domów mieszkalnych przeznaczonych specjalnie dla nich. Pierwsze plany budowy osiedla zakładały powstanie zespołu domów w pobliżu u zbiegu ulic Gazowej i Tarnogajskiej, ostatecznie powstały tylko dwa domy czteropiętrowe przeznaczone dla pracowników administracyjnych.
Budowa osiedla 1919-1937.
Do planów budowy osiedla powrócono po zakończeniu I wojny światowej, oprócz gminy inwestorami były spółdzielnie mieszkaniowe oraz prywatni właściciele. W roku 1919 ruszyły prace przy budowie szeregów domków jednorodzinnych przy ulicach Kamienieckiej i Ząbkowickiej, według projektu radcy budowlanego Paula Schreibera. Wybudowano łącznie 140 domków w dwóch szeregach, zapełniających całą szerokość ulicy Kamienieckiej i Ząbkowickiej. Były to domy jednokondygnacyjne z mieszkalnym poddaszem i lukarną od strony ulicy, od strony ogrodu dwa sąsiadujące ze sobą domy posiadały skrzydło gospodarcze (obórkę).
Kolejnym etapem zabudowy osiedla była realizacja, w roku 1920 siedmiu dwukondygnacyjnych domów wielorodzinnych z wysokim dachem, przy ulicy Gazowej, sześciu drewnianych i jednego murowanego o jednakowej bryle. Projektantem tych domów był również radca Schreiber.
Trzecim etapem była budowa, w latach 1928-31, ciągu domów w wielorodzinnych przy ulicy Tarnogajskiej, według projektu Augusta Wilhelma Hogreve. Były to kamienice trzykondygnacyjne z wysokim dachem, jedynie dwie skrajne kamienice posiadały jedną kondygnację więcej i płaski dach. Mieszkania w tych domach miały przeważnie dwa pokoje oraz osobną kuchnię i łazienkę, ich powierzchnia wynosiła od 42 do 73 m².
W latach 1930-31 ulica Złotostocka została zabudowana czterema szeregami dwukondygnacyjnych domów z czerwonej cegły, z płaskim dachem. Autorem projektu tych domów był architekt Hans Thomas, był on zwycięzcą ogłoszonego przez miasto konkursu na "najmniejsze mieszkanie najprostszego typu". Mieszkania w tych domach miały powierzchnie od 31 do 52 m², obok domów znajdowały się budynki gospodarcze mieszczące. wspólne łaźnie i pralnie. Inwestorem była spółdzielnia Siedlungsgeselschaft Breslau AG.
Ostatnim zrealizowanym etapem zabudowy były bloki mieszkalne przy ulicy ks.Czesława Klimasa, wybudowane według projektu Friedricha Zahna w roku 1937. Były to kamienice trzykondygnacyjne z wysokim dachem.
Zniszczenia wojenne i zabudowa po roku 1945.
W roku 1945 osiedle zostało zniszczone w 30%, w latach powojennych ubytki w zabudowie stopniowo uzupełniano budynkami które nie zawsze pasowały swoją bryłą do pierwotnych założeń osiedla.

</doc>
<doc id="1987564" url="https://pl.wikipedia.org/wiki?curid=1987564" title="Somers (Iowa)">
Somers (Iowa)

Somers – miasto w Stanach Zjednoczonych, w stanie Iowa, w hrabstwie Calhoun. W 2000 liczyło 165 mieszkańców.

</doc>
<doc id="1987565" url="https://pl.wikipedia.org/wiki?curid=1987565" title="British Home Championship 1914">
British Home Championship 1914

British Home Championship 1914 – trzydziesta edycja turnieju piłki nożnej między reprezentacjami z Wielkiej Brytanii. Tytułu broniła Anglia, jednak straciła go na rzecz Reprezentacji Irlandii, dla której był to dopiero drugi tryumf w tym turnieju i jednocześnie pierwsze mistrzostwo wywalczone samodzielnie. Sukces był tym większy, że Irlandczyk Samuel Young został królem strzelców turnieju (zdobył trzy gole). Były to ostatnie Mistrzostwa Brytyjskie rozegrane przed przerwą, którą spowodował wybuch I wojny światowej.
Tabela.
IRLANDIA DRUGI TYTUŁ
Strzelcy.
3 gole
2 gole
1 gol

</doc>
<doc id="1987572" url="https://pl.wikipedia.org/wiki?curid=1987572" title="Zacharij Sotirow">
Zacharij Sotirow



</doc>
<doc id="1987576" url="https://pl.wikipedia.org/wiki?curid=1987576" title="Yetter (Iowa)">
Yetter (Iowa)

Yetter – miasto w Stanach Zjednoczonych, w stanie Iowa, w hrabstwie Calhoun. W 2000 liczyło 36 mieszkańców.

</doc>
<doc id="1987580" url="https://pl.wikipedia.org/wiki?curid=1987580" title="Detektyw Foyle">
Detektyw Foyle

Detektyw Foyle (ang. "Foyle's War") – serial kryminalny produkcji brytyjskiej. Dramatyczne wydarzenia rozgrywają się podczas II wojny światowej i niedługo po niej.
O serialu.
Tytułowy bohater, detektyw Christopher Foyle, jest policjantem pracującym w angielskim miasteczku Hastings. Jest wdowcem, ma dorosłego syna Andrew, pilota. Prowadzi śledztwa w sprawach kryminalnych, które nierzadko związane są z zawieruchą wojenną. Jego najbliżsi współpracownicy to kierowca płci żeńskiej Sam oraz sierżant Paul Milner, inwalida wojenny w kwiecie wieku. Wspólnie rozpracowują takie sprawy jak morderstwa, nielegalny handel paliwem, działalność faszystów.
Każdy z odcinków jest tak skonstruowany, że mógłby – zarówno pod względem metrażu, jak i fabuły – stanowić samodzielny film.
Serial emitowany przez brytyjską telewizję ITV1 w latach 2002 - 2008, po licznych protestach widzów wznowiony w 2010 (sezon 7 i 8). 
W Polsce część odcinków jako samodzielne filmy została wyemitowana przez stację HBO a także TVP, obecnie serial ten emituje stacja Hallmark.
Obsada.
Dalsze role.
"w kolejności alfabetycznej"
i inni

</doc>
<doc id="1987585" url="https://pl.wikipedia.org/wiki?curid=1987585" title="Chambeshi">
Chambeshi

Chambeshi – rzeka w północnej Zambii. Jej źródła znajdują się na południe od jeziora Tanganika, uchodzi do jeziora Bangweulu. Długość rzeki wynosi 480 km.

</doc>
<doc id="1987588" url="https://pl.wikipedia.org/wiki?curid=1987588" title="Zanokcica gniazdowa">
Zanokcica gniazdowa

Zanokcica gniazdowa ("Asplenium nidus" L.) – gatunek paproci z rodziny zanokcicowatych. Pochodzi z rejonów zwrotnikowych półkuli wschodniej, od Indii do Australii. Jest epifitem, ale rośnie też na materii organicznej. Żyje na obszarach ciepłych i wilgotnych, w częściowym lub pełnym cieniu, choć wytrzymuje również pełne nasłonecznienie i okresowe zmniejszenie wilgotności powietrza. W klimacie umiarkowanym uprawiana jako roślina doniczkowa.
Uprawa.
Zanokcicę można sadzić zarówno na pniu podpierającym, jak i bezpośrednio w doniczce, zawierającej lekką mieszankę ziemi dla epifitów. Nie wolno dopuścić do wyschnięcia bryły korzeniowej. Wymaga zraszania i nawożenia w okresie wegetacji (od wiosny do początku jesieni). Stanowisko półcieniste lub słoneczne. Temperatura od 10 do 30 °C.

</doc>
<doc id="1987589" url="https://pl.wikipedia.org/wiki?curid=1987589" title="Urosz II Wukanowicz">
Urosz II Wukanowicz

Urosz II – wielki żupan Raszki w latach 1131-1150, a następnie od ok. 1153 do 1155 roku i po raz trzeci po kilkuletniej przerwie do 1161 roku. Syn Urosz I.
Życie.
I panowanie.
Urosz II był najstarszym synem wielkiego żupana Raszki Urosza I. W 1131 roku objął rządy nad Raszką po śmierci ojca. Niewiele wiadomo o wczesnych latach jego panowania. Około 1130 roku jego siostra Helena wyszła za mąż za syna księcia węgierskiego Almosa, Belę zwanego Ślepym. W 1131 roku Bela objął tron po śmierci swego kuzyna Stefana II. Wraz z Heleną na dwór nowego króla Węgier przybył wówczas młodszy brat Urosza II, Belosz. W okresie panowania Beli II (1131-1141) stał się on jednym z głównych doradców ślepego króla, a po jego śmierci w 1141 roku objął wraz z królową wdową regencję w imieniu małoletniego syna Gejzy II. W 1145 roku Belosz został ogłoszony palatynem Węgier (comes palatinus). W ten sposób Urosz II zyskał na północy silnego i lojalnego sojusznika. 
W 1147 roku Normanowie włoscy Rogera II zdobyli bizantyńskie Korfu, Korynt i Teby. Cesarz bizantyński Manuel I Komnen wyparł ich w 1149 roku przy pomocy Wenecjan z Korfu i podjął przygotowania do najazdu na Italię. W tej sytuacji Normanowie zwrócili się do Belosza i Urosza II. Korzystając z zaangażowania Manuela na zachodzie Urosz II wraz z młodszym bratem Desą zaatakowali Zetę, zajmując 2/3 jej terytorium. Władca Zety, knez Radosław Gradišnić zbiegł do Kotoru. W jego ręku pozostały tylko miasta na wybrzeżu. Jako księcia Zety Urosz II osadził wówczas swego brata Desę. Zagrożony przez Raszkan Radosław, zwrócił się o pomoc do Bizancjum i otrzymał posiłki z Dracza. Jednocześnie Belosz posłał braciom na pomoc oddziały węgierskie. W tej sytuacji Manuel II zrezygnował z wyprawy przeciw Normanom i zgromadzone w Avlonie wojska skierował przeciw Raszce. W krótkim czasie cała Zeta i Raszka z wyjątkiem Rasu znalazły się w ręku bizantyńskim. Urosz II schronił się w górach skąd starał się nękać Bizantyńczyków wypadami. W następnym roku Belosz wyruszył przeciw Bizantyńczykom na czele wojsk węgierskich. Połączone siły węgiersko-raszkańskie poniosły jednak druzgoczącą klęskę nad rzeką Tarą.
II i III panowanie.
Pokonany przez Bizantyńczyków Urosz II wysłał poselstwo do cesarza Manuela I przysięgając lojalność Bizancjum, niedługo potem został jednak pozbawiony władzy przez zwolenników niezależności Raszki opartej na przymierzu z Węgrami. Nowym władcą Raszki został brat Urosza II, Desa. Okoliczności zachodzących wówczas wydarzeń nie są jasne. Wedle części uczonych to Manuel I osadził na tronie raszkańskim Desę, pozbawiając władzy Urosza II, mimo jego próśb o łaskę i pozostawienie go w Raszce jako wielkiego żupana. Około 1153 roku Urosz II został ponownie przywrócony do władzy przez Bizancjum . Jednak już w dwa lata później opozycja przeciw niemu ponownie zmusiła go do ucieczki. Władcą Raszki znowu został wówczas Desa. Wkrótce potem Bizantyńczycy interweniowali po raz kolejny, osadzając na tronie wielkożupańskim Urosza II, w zamian za odnowienie sojuszu z Bizancjum i wyrzeczenie się wszystkich związków z Węgrami. Daty tej interwencji nie sposób określić. Przywrócony na tron po raz trzeci Urosz II utrzymał się u władzy do 1161 roku.
Okoliczności ostatecznej utraty władzy przez Urosza II nie są jasne. Jan Kinnamos notuje w swej kronice, że Bizantyńczycy pozbawili władzy nad Raszką Primislava (Przemysława), a na tronie wielkożupańskim osadzili Belosza. Z toku narracji wynika, że musiało to nastąpić przed 1163 rokiem. Historycy przyjmują, że nastąpiło w 1161 roku, nie są jednak zgodni, co do użytego przez Kinnamosa imienia. Część z nich uważa, że jest to drugie imię Urosza II i że to o nim mówi Kinnamos, część sądzi, że ukrywa się pod nim czwarty syn Urosza I. Jeśli przyjąć pierwszą z koncepcji Urosz II utraciłby władzę w wyniku interwencji Bizantyńczyków, którzy zastąpili sprawiającego kłopoty władcę, powolnym ich żądaniom Beloszem. Jest jednak możliwe, że Belosz sam zdobył władzę nad Raszką przy pomocy wojsk węgierskich, wycofując się przed stronnikami, walczącego o tron Stefana IV, a nawet, że to on pozbawił władzy brata, zbyt silnie związanego z Bizancjum. Po utracie władzy nad Raszką Urosz II zbiegł na Węgry.
Rodzina.
Związki rodzinne Urosza II

</doc>
<doc id="1987590" url="https://pl.wikipedia.org/wiki?curid=1987590" title="Ayrshire (Iowa)">
Ayrshire (Iowa)

Ayrshire – miasto w Stanach Zjednoczonych, w stanie Iowa, w hrabstwie Palo Alto. Zgodnie ze spisem statystycznym z 2000 roku, miasto liczyło 202 mieszkańców. Liczba mieszkańców spadła z 202 w 2000 r. Do 143 w spisie z 2010 r., Mniej niż połowa populacji sto lat wcześniej, 329 w 1900 r. I 337 w 1910 r.
Historia.
Ayrshire zaczęło jako skład kolejowy w październiku 1882 roku. Nazwa miasta prawdopodobnie pochodzi od historycznego hrabstwa Ayrshire w Szkocji. Ayrshire zostało zarejestrowane dnia 20 września 1895 roku. W 1972 miasto przyciągnęło zainteresowanie kraju wyborem najmłodszego burmistrza w Ameryce. Jody Smith miał 19 lat gdy został wybrany na burmistrza.
Geografia.
Ayrshire znajduje się na 43°2'19"N, 94°50'5"W (43,038506, -94,834712).
Według United States Census Bureau miasto zajmuje obszar 0,5 km².
Demografia.
Według spisu statystycznego z 2000, było tam 202 ludzi, 89 gospodarstw domowych i 55 rodzin mieszkających w mieście. Gęstość zaludnienia wynosiła 371,4 osób na km². Były tam 98 domy ze średnią zagęszczenia 180,2/km². 100% ludzi w mieście było rasy białej.
Było tam 89 gospodarstw domowych, w 25,8% z nich mieszkały dzieci poniżej 18 lat, 53,9% stanowiły małżeństwa żyjące razem, 7,9% stanowiły kobiety nie posiadające męża oraz 38,2% stanowiły osoby samotne. 34,8% ze wszystkich gospodarstw domowych składało się z jednej osoby a 18,0% miało ludzi żyjących samotnie żyjących więcej niż 65 roku życia. Średnia wielkość domu wynosiła 2,27 i średnia wielkość rodziny to 2,96.
W mieście ludność stanowiła 26,2% w wieku poniżej 18 lat, 5,0% od 18 do 24, 21,8% od 25 do 44, 26,2% od 45 do 64, i 20,8% osób powyżej 65 roku życia. Średni wiek wynosił 43 lat. Na każde 100 kobiet przypadało 87,0 mężczyzn. Na każde 100 kobiet powyżej 18 roku życia, przypadało 91,0 mężczyzn.
Średni dochód dla gospodarstwa domowego w mieście wynosił 27.500 dolarów, a średni dochód dla rodziny wynosił 30.893 dolarów. Średni dochód wynosił 26.750 dolarów dla mężczyzny i 15.000 dolarów dla kobiety. Dochód na osobę w mieście wynosił 13.371 dolarów. 4,8% populacji miasta żyło poniżej granicy ubóstwa, w tym 7,1% tych mających sześćdziesiąt pięć lub więcej lat. Żadna rodzina oraz żadna osoba poniżej 18 lat nie żyła poniżej granicy ubóstwa.

</doc>
<doc id="1987591" url="https://pl.wikipedia.org/wiki?curid=1987591" title="Evandro Soldati">
Evandro Soldati

Evandro Soldati (ur. 17 kwietnia 1985 w Ubá) − brazylijski model pochodzenia włoskiego. 
Urodził się w Ubá w stanie Minas Gerais. Trenował Capoeira i grał w piłkę nożną.
W 2001, za namową matki wziął udział w konkursie i w wieku szesnastu lat został finalistą konkursu Supermodel Brasil. W 2002, kiedy miał 17 lat i uczył się jeszcze w szkole, jego matka zachęciła go, by podjął współpracę jako model w agencji brazylijskiej Ford Models. Został przyjęty i rozpoczął karierę w świecie mody. W 2004 znalazł się na okładce „Men’s Vogue” nowojorskiego fotografa Stevena Kleina, a potem pojawiał się na okładkach magazynów takich jak „GQ Style”, „W”, „i-D”, „Arena”, „Vanity Fair” i „Out”. Brał udział w kampaniach reklamowych Louis Vuitton, Valentino Fashion Group, Abercrombie &amp; Fitch i Dolce &amp; Gabbana, współpracując z takimi fotografami jak Bruce Weber, Mario Testino i Terry Richardson.
W 2008 podpisał umowę z domem mody Giorgio Armaniego na wyłączność i stał się twarzą wszystkich linii: Armani Jeans, Emporio Armani i perfum Red Fragrance. Pozowała nago dla Mert Alas &amp; Marcus Piggott z nadzorem Marca Jacobsa, fotografie ukazały się w książce "Visionaire 52 Private", sponsorowanej przez Louis Vuitton.
Według czasopisma „Forbes”, był siódmym najlepszym modelem świata roku 2008. Wystąpił w teledysku „Alejandro” (2010) do przeboju Lady Gagi.

</doc>
<doc id="1987595" url="https://pl.wikipedia.org/wiki?curid=1987595" title="Parametrium">
Parametrium



</doc>
<doc id="1987597" url="https://pl.wikipedia.org/wiki?curid=1987597" title="Petar Lesow">
Petar Lesow



</doc>
<doc id="1987605" url="https://pl.wikipedia.org/wiki?curid=1987605" title="Vesela Boncheva">
Vesela Boncheva



</doc>
<doc id="1987607" url="https://pl.wikipedia.org/wiki?curid=1987607" title="Badger (Iowa)">
Badger (Iowa)

Badger – miasto w Stanach Zjednoczonych, w stanie Iowa, w hrabstwie Webster. W 2000 liczyło 351 mieszkańców.

</doc>
<doc id="1987609" url="https://pl.wikipedia.org/wiki?curid=1987609" title="Pierwszy okres przejściowy">
Pierwszy okres przejściowy



</doc>
<doc id="1987613" url="https://pl.wikipedia.org/wiki?curid=1987613" title="Kabompo (rzeka)">
Kabompo (rzeka)

Kabompo – rzeka w zachodniej Zambii. Jej źródła znajdują się ok. 100 km na północny zachód od miasta Solwezi, przy granicy z Demokratyczną Republiką Konga, uchodzi do rzeki Zambezi. Długość rzeki wynosi ok. 440 km. Płynie wzdłuż granicy Parku Narodowego West Lunga.

</doc>
<doc id="1987618" url="https://pl.wikipedia.org/wiki?curid=1987618" title="Bagley (Iowa)">
Bagley (Iowa)

Bagley – miasto w Stanach Zjednoczonych, w stanie Iowa, w hrabstwie Guthrie. Zgodnie ze spisem statystycznym z 2000 roku, miasto liczyło 354 mieszkańców.
Geografia.
Bagley znajduje się na 41° 50' 48" N, 94° 25' 44" W (41.846675, -94.428814).
Według United States Census Bureau miasto zajmuje obszar 0,8 km².

</doc>
<doc id="1987620" url="https://pl.wikipedia.org/wiki?curid=1987620" title="Juan Pablo Rodríguez">
Juan Pablo Rodríguez

Juan Pablo Rodríguez Guerrero ps. Chato (ur. 7 sierpnia 1979 w Zapopan) – meksykański piłkarz występujący na pozycji środkowego pomocnika, piłkarz Morelii.
Kariera klubowa.
Rodríguez pochodzi z miasta Zapopan w aglomeracji Guadalajary i jest wychowankiem słynnej akademii juniorskiej tamtejszego zespołu Club Atlas. Trenował w niej między innymi z Rafaelem Márquezem, Danielem Osorno, Miguelem Zepedą czy Mario Méndezem, współtworząc najzdolniejszą generację w dziejach klubu. Do seniorskiej drużyny został włączony jako siedemnastolatek przez trenera Efraína Floresa i w meksykańskiej Primera División zadebiutował 25 stycznia 1997 w wygranym 2:0 spotkaniu z Atlante. Pierwszego gola w lidze strzelił 23 sierpnia tego samego roku w wygranej 4:2 konfrontacji z Morelią i po kilku miesiącach wywalczył sobie niepodważalne miejsce w wyjściowym składzie. Przez kolejne kilka lat był jednym z liderów prowadzonej przez Ricardo La Volpe drużyny Atlasu, uznawanej za jedną z najlepszych w historii klubu. W wiosennym sezonie Verano 1999 zdobył ze swoją drużyną wicemistrzostwo kraju, w jesiennych rozgrywkach Invierno 1999 został wybrany najlepszym pomocnikiem ligi meksykańskiej, po czym już w wieku 21 lat został mianowany kapitanem zespołu. Ogółem barwy Atlasu reprezentował przez niemal siedem lat, już wówczas będąc uznawanym za jedną z klubowych legend.
Latem 2003 Rodríguez przeszedł do klubu Tecos UAG, również mającego siedzibę w Guadalajarze. Tam z miejsca został kluczowym zawodnikiem zespołu i w wiosennym sezonie Clausura 2005 zdobył jedno z najważniejszych sukcesów w historii drużyny – wicemistrzostwo kraju. Razem z ofensywnym pomocnikiem Danielem Ludueñą miał wówczas największy wpływ na grę Tecos. W kwietniu 2006 udał się na krótkoterminowe wypożyczenie do zespołu Chivas de Guadalajara, w celu wsparcia jej w rozgrywkach Copa Libertadores, lecz za sprawą świetnych występów w tym turnieju zarząd Chivas zdecydował się kilka tygodni później wykupić go na stałe za sumę blisko trzech milionów dolarów. Tam początkowo pełnił rolę podstawowego piłkarza pierwszego składu, lecz nie spełnił pokładanych w nim nadziei i po kilku meczach został relegowany na ławkę rezerwowych. Właśnie w roli rezerwowego w jesiennym sezonie Apertura 2006 zdobył z ekipą trenera José Manuela de la Torre swoje pierwsze mistrzostwo Meksyku. Ogółem w barwach Chivas grał jednak tylko przez pół roku.
W styczniu 2007 Rodríguez, wraz z kolegą klubowym Oswaldo Sánchezem, został piłkarzem walczącej wówczas o utrzymanie drużyny Santos Laguna z miasta Torreón. Od razu wywalczył sobie niepodważalne miejsce w wyjściowej jedenastce, a jego ekipa dołączyła niebawem do grona najlepszych w kraju. W sezonie Clausura 2008 zdobył drugi w karierze tytuł mistrza Meksyku. W wiosennych rozgrywkach Bicentenario 2010 zanotował z kolei wicemistrzostwo kraju i sukces ten powtórzył również pół roku później, w sezonie Apertura 2010. Po raz piąty wicemistrzem Meksyku został w rozgrywkach Apertura 2011 i wówczas także został wybrany w plebiscycie FMF najlepszym defensywnym pomocnikiem ligi meksykańskiej. W sezonie Clausura 2012 wywalczył swoje trzecie mistrzostwo Meksyku i powtórzył indywidualny sukces w plebiscycie FMF sprzed sześciu miesięcy. Ponadto dwa razy z rzędu – w 2012 i 2013 roku – docierał także z Santosem Laguna do finału Ligi Mistrzów CONCACAF, zaś w sezonie Apertura 2014 zdobył puchar Meksyku – Copa MX. Łącznie w Santosie Laguna grał przez osiem lat – jest uznawany za jedną z największych legend klubu, z 342 meczami na koncie jest piłkarzem, który rozegrał najwięcej meczów dla zespołu w jego historii.
Wiosną 2015 Rodríguez powrócił do swojego macierzystego Club Atlas, który wyłożył na jego transfer sumę blisko dwóch milionów dolarów. Tam spędził średnio udane półrocze, po czym udał się na wypożyczenie do ekipy Monarcas Morelia w ramach współpracy pomiędzy obydwoma klubami (posiadającymi tego samego właściciela – Grupo Salinas). W 2015 roku zajął z nią drugie miejsce w rozgrywkach krajowego superpucharu – Supercopa MX, zaś kilka miesięcy później został mianowany nowym kapitanem zespołu przez trenera Enrique Mezę.
Kariera reprezentacyjna.
W 1999 roku Rodríguez został powołany przez szkoleniowca Jesúsa del Muro do reprezentacji Meksyku U-20 na Młodzieżowe Mistrzostwa Świata w Argentynie. Tam pełnił rolę podstawowego zawodnika swojej kadry narodowej, rozgrywając wszystkie pięć spotkań (z czego cztery w wyjściowym składzie) i strzelił gola w meczu fazy grupowej z Australią (3:1). Jego drużyna, mająca wówczas w składzie między innymi Rafaela Márqueza czy Gerardo Torrado, dotarła natomiast do ćwierćfinału, w którym przegrała z późniejszym finalistą – Japonią (0:2), po drodze deklasując kadrę gospodarzy – Argentynę (4:1), z Gabrielem Milito, Estebanem Cambiasso czy Luciano Gallettim.
Kilka miesięcy później Rodríguez, tym razem w barwach olimpijskiej reprezentacji Meksyku U-23, wziął udział w Igrzyskach Panamerykańskich w Winnipeg, gdzie jako podstawowy piłkarz wystąpił we wszystkich sześciu meczach, zaś Meksykanie zdobyli wówczas złoty medal, triumfując na męskim turnieju piłkarskim po pokonaniu w finale Hondurasu (3:1). W 2000 roku wystąpił natomiast w północnoamerykańskich eliminacjach do Igrzysk Olimpijskich w Sydney, podczas których sześciokrotnie wpisał się na listę strzelców – czterokrotnie w konfrontacji z Jamajką (5:0), a także po razie z Hondurasem (2:2) i Gwatemalą (5:0). W decydującym, półfinałowym meczu z Hondurasem (0:0, 4:5 k.) przestrzelił jednak swoją jedenastkę w serii rzutów karnych, przez co jego drużyna nie awansowała na olimpiadę.
W seniorskiej reprezentacji Meksyku Rodríguez zadebiutował za kadencji selekcjonera Manuela Lapuente, 9 stycznia 2000 w wygranym 2:1 meczu towarzyskim z Iranem. W tym samym roku wziął z nią udział w towarzyskim turnieju Carlsberg Cup rozgrywanym w Hongkongu, gdzie jego zespół dotarł do finału. W 2001 roku został powołany przez Enrique Mezę na Puchar Konfederacji, gdzie był podstawowym zawodnikiem kadry i wystąpił we wszystkich trzech spotkaniach (z czego w dwóch w wyjściowej jedenastce) a jego drużyna zanotowała na południowokoreańskich boiskach komplet porażek i odpadła z rozgrywek już w fazie grupowej. Kilka tygodni później znalazł się w ogłoszonej przez Javiera Aguirre składzie reprezentacji na rozgrywany w Kolumbii turniej Copa América, podczas którego pełnił z kolei głównie rolę rezerwowego, pojawiając się na boisku w trzech z sześciu możliwych meczów, natomiast Meksykanie dotarli wówczas aż do finału, przegrywając w nim z gospodarzami – Kolumbią (0:1). Brał również udział w udanych dla jego zespołu eliminacjach do Mistrzostw Świata 2002, podczas których wystąpił jednak tylko w jednym meczu i nie znalazł się w składzie na mundial.
W 2003 roku Rodríguez został powołany przez selekcjonera Ricardo La Volpe na Złoty Puchar CONCACAF. Tam wystąpił we wszystkich pięciu spotkaniach (tylko w jednym z nich w wyjściowym składzie) i strzelił swojego jedynego gola w kadrze narodowej, 20 lipca 2003 w wygranym 5:0 ćwierćfinale z Jamajką. Meksykanie triumfowali natomiast w rozgrywkach Złotego Pucharu, pokonując w finale po dogrywce Brazylię U-23 (1:0). Dwa lata później znalazł się w składzie na swój drugi Puchar Konfederacji, gdzie ponownie był niemal wyłącznie rezerwowym i wystąpił w trzech z pięciu spotkań (tylko w jednym w pierwszej jedenastce). Jego drużyna odpadła natomiast z turnieju w półfinale, zajmując ostatecznie czwarte miejsce. Rozegrał również pięć meczów w ramach eliminacjach do Mistrzostw Świata 2006; Meksykanie ponownie zakwalifikowali się na światowy czempionat, lecz on sam nie znalazł się w ogłoszonym przez La Volpe składzie na mundial. Swój bilans reprezentacyjny zamknął ogółem na 43 rozegranych spotkaniach.

</doc>
<doc id="1987634" url="https://pl.wikipedia.org/wiki?curid=1987634" title="Aspidont szablozęby">
Aspidont szablozęby

Aspidont szablozęby ("Aspidontus taeniatus") − gatunek ryby z rodziny ślizgowatych (Blenniidae), nazywany też czyścicielem rzekomym.
Występowanie.
Występuje na obszarze od Wysp Kokosowych i Wyspy Bożego Narodzenia na zachodzie po Line Islands i Tuamotu na wschodzie oraz od południowej Japonii na północy po Nową Południową Walię na południu.
Żyje na rafach koralowych oraz w lagunach na głębokości 3–25 m. Często żyje parami w wąskich szczelinach.
Cechy morfologiczne.
Dorasta do 11,5 cm długości. W płetwie grzbietowej 10–12 twardych i 26–28 miękkich promieni, w płetwie odbytowej 2 twarde i 25–28 miękkich promieni. W płetwach piersiowych 13–15 promieni, w płetwach brzusznych 1 twardy i 3 miękkie promienie.
Bardzo podobny do wargatka sanitarnika, pod którego się podszywa. Różni się od niego otworem gębowym, który jest położony przednio ale poniżej końcówki pyska.
Odżywianie.
Zachowaniem i wyglądem udaje wargatka sanitarnika, ma to na celu zwabienie większych ryb, które następnie szybko atakuje i odgryza im kawałek płetwy bądź skóry po czym szybko ucieka do swojej kryjówki. Doświadczone ryby często rozpoznają oszustwo i odganiają go zanim zdąży je zaatakować. Poza tym żywi się ikrą innych ryb oraz robakami.
Rozród.
Ikra jest składana na dnie i przyklejana do podłoża i strzeżona.
Znaczenie.
Bywa hodowany w akwariach.

</doc>
<doc id="1987635" url="https://pl.wikipedia.org/wiki?curid=1987635" title="Kurt Sanderling">
Kurt Sanderling

Kurt Sanderling (ur. 19 września 1912 w Orzyszu, zm. 18 września 2011 w Berlinie) – dyrygent niemiecki pochodzenia żydowskiego, w latach 1935–1960 na emigracji w Związku Radzieckim.
Życiorys.
Po nauce w Królewcu znalazł posadę korepetytora w Miejskiej Operze w Berlinie-Charlottenburgu. Po przejęciu władzy przez Hitlera w roku 1933 został zwolniony z opery i wstąpił do (Jüdischer Kulturbund). W roku 1935 został pozbawiony obywatelstwa niemieckiego i, w 1936, wyemigrował do Związku Radzieckiego, gdzie mieszkał jego wuj. Został korepetytorem, później dyrygentem moskiewskiego Radia.
Debiutował w roku 1937 dyrygując „Uprowadzenie z seraju (KV 384)” Mozarta. W latach 1940–1942 był naczelnym dyrygentem Filharmonii Charkowskiej.
Po występie gościnnym z zespołem Filharmonii Leningradzkiej został zaangażowany do tego zespołu wspólnie z Jewgienijem Mrawinskim i sprawował tę funkcję w latach 1942–1960.
W roku 1960 powrócił do Berlina Wschodniego, obejmując kierownictwo Berlińskiej Orkiestry Symfonicznej. Równocześnie w latach 1964–1967 kierował Saksońską Orkiestra Państwową w Dreźnie (Sächsische Staatskapelle Dresden).
Kurt Sanderling był dyrygentem samoukiem. Twierdził, że najlepszą szkołą dyrygentury jest praktyka, nie teoria. Do jego ulubionych kompozytorów należeli Gustav Mahler, Dmitrij Szostakowicz i Johannes Brahms. Z Szostakowiczem łączyła go serdeczna przyjaźń.
Mimo podeszłego wieku nie wycofał się z życia muzycznego. Zmarł 18 września 2011, w przeddzień swych 99. urodzin.
Trzej synowie Sanderlinga zostali muzykami: Thomas i Stefan są dyrygentami, Michael jest wiolonczelistą, ale od kilku lat zajmuje się też dyrygenturą.

</doc>
<doc id="1987638" url="https://pl.wikipedia.org/wiki?curid=1987638" title="Baldwin (Iowa)">
Baldwin (Iowa)

Baldwin – miasto w Stanach Zjednoczonych, w stanie Iowa, w hrabstwie Jackson. Zgodnie ze spisem statystycznym z 2000 roku, miasto liczyło 127 mieszkańców.
Historia.
Baldwin jest wynikiem połączenia dwóch sąsiadujących wsi: Fremont, założone przez Henry'ego Hainesa w 1859 r. i Baldwin, ustanowione przez Edwarda Baldwina i Josepha Skinnera w 1871 roku. Gdy przyszła kolej żelazna, miasta zostały połączone, a imię Baldwin zostało utrzymane. Baldwin został zarejestrowany w 8 grudnia 1881 roku.
Geografia.
Baldwin znajduje się na 42° 4' 26" N, 90° 50' 26" W (42.073847, -90.840617).
Według United States Census Bureau miasto zajmuje obszar 0,9 km².
Demografia.
Według spisu statystycznego z 2000, było tam 127 ludzi, 55 gospodarstw domowych i 33 rodzin mieszkających w mieście. Gęstość zaludnienia wynosiła 355,0 osób na km². Były tam 57 domy ze średnią zagęszczenia 61,1/km². Według rasy 99,21% było rasy białej a 0,79% czarnej.
Było 57 gospodarstw domowych, w 28,1% z nich mieszkały dzieci poniżej 18 lat, 40,4% stanowiły małżeństwa żyjące razem, 12,3% stanowiły kobiety nie posiadające męża oraz 42,1% stanowiły osoby samotne. 36,8% ze wszystkich gospodarstw domowych składało się z jednej osoby a 15,8% miało żyjących samotnie mających więcej niż 65 lat życia. Średnia wielkość domu wynosiła 2,23 a średnia wielkość rodziny to 2,91.
W mieście ludność stanowiła 23,6% w wieku poniżej 18 lat, 7,1% od 18 do 24, 32,3% od 25 do 44, 19,7% od 45 do 64, i 17,3% osób powyżej 65 roku życia. Średni wiek wynosił 40 lat. Na każde 100 kobiet przypadało 98,4 mężczyzn. Na każde 100 kobiet powyżej 18 roku życia, było 106,4 mężczyzn.
Średni dochód dla gospodarstwa domowego w mieście wynosił 35 313 dolarów, a średni dochód dla rodziny wynosił 43 438 dolarów. Średni dochód wynosił 32.500 dolarów dla mężczyzny i 21.563 dolarów dla kobiety. Dochód na osobę w mieście wynosił 15 997 dolarów. 2,3% populacji miasta żyło poniżej granicy ubóstwa, w tym 7,1% tych mających sześćdziesiąt pięć lub więcej lat. Żadna rodzina, a także żadna osoba poniżej 18 lat nie żyła poniżej granicy ubóstwa.

</doc>
<doc id="1987640" url="https://pl.wikipedia.org/wiki?curid=1987640" title="Aspidontus taeniatus">
Aspidontus taeniatus



</doc>
<doc id="1987641" url="https://pl.wikipedia.org/wiki?curid=1987641" title="Krasnoobsk">
Krasnoobsk

Krasnoobsk - osiedle typu miejskiego w Rosji, w obwodzie nowosybirskikm. W 2009 liczyło 17 769 mieszkańców.

</doc>
<doc id="1987648" url="https://pl.wikipedia.org/wiki?curid=1987648" title="Koczeniowo">
Koczeniowo

Koczeniowo - osiedle typu miejskiego w Rosji, w obwodzie nowosybirskikm. W 2009 liczyło 16 583 mieszkańców.

</doc>
<doc id="1987650" url="https://pl.wikipedia.org/wiki?curid=1987650" title="Songs in the Key of Life">
Songs in the Key of Life

Songs in the Key of Life – album Steviego Wondera wydany 28 września 1976 roku. W 2003 album został sklasyfikowany na 56. miejscu listy 500 albumów wszech czasów magazynu Rolling Stone.

</doc>
<doc id="1987652" url="https://pl.wikipedia.org/wiki?curid=1987652" title="Balltown">
Balltown

Balltown – miasto w Stanach Zjednoczonych, w stanie Iowa, w hrabstwie Dubuque. Zgodnie ze spisem statystycznym z 2000 roku, miasto liczyło 73 mieszkańców.
Geografia.
Balltown znajduje się na 42° 38' 15" N, 90° 52' 7" W (42.637504, -90.868622).
Według United States Census Bureau miasto zajmuje obszar 0,2 km².

</doc>
<doc id="1987655" url="https://pl.wikipedia.org/wiki?curid=1987655" title="Byle do przodu">
Byle do przodu

Byle do przodu (ang. "Still Standing", 2002-2006) – amerykański serial komediowy nadawany przez stację CBS od 30 września 2002 do 8 marca 2006 roku. W Polsce nadawany przez telewizję Comedy Central Family.
Opis fabuły.
Serial opowiada o perypetiach rodziny Millerów – Billa (Mark Addy) i Judy (Jami Gertz) oraz pozostałych członków rodziny, nastoletniej córki Lauren (Renee Olstead), syna Briana (Taylor Ball) oraz najmłodszej córki - Tiny (Soleil Borda).

</doc>
<doc id="1987660" url="https://pl.wikipedia.org/wiki?curid=1987660" title="Suzun">
Suzun

Suzun – osiedle typu miejskiego w Rosji, w obwodzie nowosybirskikm. W 2009 liczyło 14 793 mieszkańców.

</doc>
<doc id="1987665" url="https://pl.wikipedia.org/wiki?curid=1987665" title="George Smith (asyrolog)">
George Smith (asyrolog)

George Smith (ur. 26 marca 1840 roku w Londynie, zm. 19 sierpnia 1876 roku w Aleppo) – brytyjski asyriolog, tłumacz pisma klinowego; jako pierwszy przetłumaczył na język współczesny "Epos o Gilgameszu".
George Smith od 14 roku życia był pracownikiem bankowym. Samouk. W wieku 26 lat rozpoczął swoją karierę naukową kilkoma artykułami na temat pisma klinowego, czym zwrócił na siebie uwagę środowiska naukowego. Kilka lat później otrzymał posadę asystenta w dziale egipsko-asyryjskim Muzeum Brytyjskiego. W 1872 rozpoczął pracę nad odcyfrowaniem tabliczek odkopanych w Asyrii przez Hormuzda Rassama i przesłanych do Muzeum Brytyjskiego w 1861. Tabliczki, jak się podczas pracy okazało, zawierały treść jednego z najstarszych eposów świata i opowiadały historię półboga Gilgamesza.
Gdy okazało się, że epos nie jest kompletny, Smith, przy wsparciu finansowym "Daily Telegraph", wyruszył na Bliski Wschód i w maju 1873, po pięciu dniach poszukiwań w Niniwie, odnalazł brakujące tabliczki i dokończył tłumaczenia. W 1876 napisał książkę "Chaldean Account of Genesis", która stała się bestsellerem.

</doc>
<doc id="1987667" url="https://pl.wikipedia.org/wiki?curid=1987667" title="A Nightmare on Elm Street">
A Nightmare on Elm Street



</doc>
<doc id="1987670" url="https://pl.wikipedia.org/wiki?curid=1987670" title="Bancroft (Iowa)">
Bancroft (Iowa)

Bancroft – miasto w Stanach Zjednoczonych, w stanie Iowa, w hrabstwie Kossuth. Zgodnie ze spisem statystycznym z 2000 roku, miasto liczyło 808 mieszkańców.
Geografia.
Bancroft znajduje się na 43° 17' 34" N, 94° 13' 1" W (43.292791, -94.217063).
Według United States Census Bureau miasto zajmuje obszar 1,4 km².

</doc>
<doc id="1987672" url="https://pl.wikipedia.org/wiki?curid=1987672" title="Maslanino">
Maslanino

Maslanino – osiedle typu miejskiego w Rosji, w obwodzie nowosybirskikm. W 2009 liczyło 13 359 mieszkańców.

</doc>
<doc id="1987674" url="https://pl.wikipedia.org/wiki?curid=1987674" title="Liga Światowa w Piłce Siatkowej 2010 (składy)">
Liga Światowa w Piłce Siatkowej 2010 (składy)

Artykuł grupuje składy wszystkich reprezentacji narodowych w piłce siatkowej, które wystąpiły w Lidze Światowej 2010.
Według decyzji podjętej na Kongresie Międzynarodowej Federacji Piłki Siatkowej (FIVB) w czerwcu 2008 roku każda drużyna może wystawić na mecz do 14 zawodników (w tym dwóch libero).
Argentyna.
Trener: Javier WeberAsystent: Flavio Leoni
Brazylia.
Trener: Bernardo RezendeAsystent: Roberley Luiz Leonaldo
Bułgaria.
Trener: Silvano PrandiAsystent: Camillo Placi
Chiny.
Trener: Zhou Jian’anAsystent: Xie Guochen
Egipt.
Trener: Antonio GiacobbeAsystent: Sherif El Shemerly
Finlandia.
Trener: Mauro BerrutoAsystent: Andrea Brogioni
Francja.
Trener: Philippe BlainAsystent: Olivier Lecat
Holandia.
Trener: Peter BlangéAsystent: Arnold van Ree
Korea Południowa.
Trener: Kim Ho-chulAsystent: Lee Sang-yeol
Kuba.
Trener: Orlando Samuels BlackwoodAsystent: Idalberto Valdez Pedro
Niemcy.
Trener: Raúl LozanoAsystent: Juan Manuel Serramalera
Polska.
Trener: Daniel CastellaniAsystent: Krzysztof Stelmach
Rosja.
Trener: Daniele BagnoliAsystent: Jarosław Antonow
Serbia.
Trener: Igor KolakovićAsystent: Željko Bulatović
Stany Zjednoczone.
Trener: Alan KnipeAsystent: Gary Sato
Włochy.
Trener: Andrea AnastasiAsystent: Andrea Gardini

</doc>
<doc id="1987676" url="https://pl.wikipedia.org/wiki?curid=1987676" title="Bankston">
Bankston

Bankston – miasto w Stanach Zjednoczonych, w stanie Iowa, w hrabstwie Dubuque. Zgodnie ze spisem statystycznym z 2000 roku, miasto liczyło 27 mieszkańców.
Geografia.
Bankston znajduje się na 42° 30' 33" N, 90° 57' 36" W (42.509224, -90.960104).
Według United States Census Bureau miasto zajmuje obszar 0,7 km².

</doc>
<doc id="1987677" url="https://pl.wikipedia.org/wiki?curid=1987677" title="Michael Kitchen">
Michael Kitchen

Michael Kitchen (ur. 31 października 1948 w Leicesterze) – brytyjski aktor i producent telewizyjny. Znany m.in. z roli tytułowej w serialu kryminalno-wojennym "Detektyw Foyle".
Jest absolwentem Royal Academy of Dramatic Art (RADA) w Londynie.

</doc>
<doc id="1987681" url="https://pl.wikipedia.org/wiki?curid=1987681" title="Hami Pendi">
Hami Pendi

Hami Pendi (chiń.: 哈密盆地; pinyin: "Hāmì Péndì") – kotlina w Chinach, we wschodniej części Sinciangu; głównym miastem jest oaza Hami. Leży pomiędzy pasmem Tienszanu a górami Ha’erlike Shan i Bei Shan, na wschód od Kotliny Turfańskiej. Powierzchnia kotliny wynosi ok. 50 000 km². Klimat suchy z niewielkimi opadami, występują rzeki epizodyczne, solniska i formy deflacyjne. W kotlinie znajdują się duże zasoby węgla kamiennego i ropy naftowej; w północnej części oazy uprawiane są winogrona i melony ("hami gua", 哈密瓜 - „melon z Hami” to nazwa bardzo słodkiej i sławnej w Chinach odmiany melona, czasem używana jako ogólna nazwa na melona w jęz. chińskim).
Historycznie bardzo ważny przystanek na szlaku jedwabnym; ze względu na strategiczne położenie była obiektem częstych kampanii wojskowych, chińskich, mongolskich i ujgurskich.

</doc>
<doc id="1987683" url="https://pl.wikipedia.org/wiki?curid=1987683" title="Korporacja według Teda">
Korporacja według Teda

Korporacja według Teda (ang. "Better Off Ted", 2009–2010) – amerykański serial komediowy nadawany przez stację ABC od 18 marca 2009 roku. W Polsce nadawany przez Comedy Central Polska od 12 maja 2010 roku.
Opis fabuły.
Akcja serialu rozgrywa się w firmie Veridian Dynamics. Jest to firma, która łączy w sobie wszystkie negatywne cechy współczesnych, nastawionych wyłącznie na zarobek przedsiębiorstw. Dyrekcja bez skrupułów wykorzystuje podwładnych, często rozmija się z prawdą i jest skłonna na wiele poświęceń, by tylko osiągnąć wyznaczony cel. Kierownikiem departamentu badań i rozwoju jest Ted Crisp (Jay Harrington). Do jego podwładnych należą: Linda Zwordling (Andrea Anders) doktor Phil Myman (Jonathan Slavin) oraz doktor Lem Hewitt (Malcolm Barrett). Jego szefową jest Veronica Palmer (Portia de Rossi) – wyjątkowo zimna, wyniosła i oddana swojej pracy.

</doc>
<doc id="1987684" url="https://pl.wikipedia.org/wiki?curid=1987684" title="Krasnoziorskoje">
Krasnoziorskoje

Krasnoziorskoje - osiedle typu miejskiego w Rosji, w obwodzie nowosybirskikm. W 2009 liczyło 10 408 mieszkańców.

</doc>
<doc id="1987686" url="https://pl.wikipedia.org/wiki?curid=1987686" title="Ballada op. 37 (Chopin)">
Ballada op. 37 (Chopin)



</doc>
<doc id="1987689" url="https://pl.wikipedia.org/wiki?curid=1987689" title="Ballada op. 28 (Chopin)">
Ballada op. 28 (Chopin)



</doc>
<doc id="1987691" url="https://pl.wikipedia.org/wiki?curid=1987691" title="Port lotniczy Siófok-Kiliti">
Port lotniczy Siófok-Kiliti

Port lotniczy Siófok-Kiliti (ICAO: LHSK) – port lotniczy położony w Siófoku na Węgrzech.

</doc>
<doc id="1987692" url="https://pl.wikipedia.org/wiki?curid=1987692" title="Hrabstwo Poweshiek">
Hrabstwo Poweshiek

Hrabstwo Poweshiek – hrabstwo położone w USA w stanie Iowa z siedzibą w mieście Montezuma. Zgodnie ze spisem statystycznym z 2010 roku, hrabstwo liczyło 18914 mieszkańców.
Geografia.
Według United States Census Bureau hrabstwo zajmuje obszar 1.518 km², z czego 1.515 km² to ziemia a 3 km² (0,19%) to woda.
Sąsiaduje z 5 hrabstwami: Hrabstwo Jasper, Hrabstwo Keokuk, Hrabstwo Tama, Hrabstwo Iowa i Hrabstwo Mahaska.
Głównymi miastami tego hrabstwa są Barnes City, Brooklyn, Deep River, Grinnell, Guernsey, Hartwick, Malcom, Montezuma i Searsboro.

</doc>
<doc id="1987696" url="https://pl.wikipedia.org/wiki?curid=1987696" title="Port lotniczy Nitra">
Port lotniczy Nitra

Port lotniczy Nitra (ICAO: LZNI) – port lotniczy położony w Nitrze, w kraju nitrzańskim, na Słowacji.

</doc>
<doc id="1987698" url="https://pl.wikipedia.org/wiki?curid=1987698" title="Funkcja theta Ramanujana">
Funkcja theta Ramanujana

Funkcja theta Ramanujana – uogólnia postać funkcji theta Jacobiego, przy zachowaniu ich ogólnych własności. Przy zapisie zgodnym z funkcją theta Ramanujana iloczyn mieszany Jacobiego przybiera najbardziej przejrzystą formę. Funkcja została nazwana na cześć jej twórcy, hinduskiego matematyka samouka Srinivasy Ramanujana.
Definicja.
Funkcję można opisać wzorem:
dla formula_2 Tożsamość iloczynu mieszanego Jacobiego przybiera postać
Wyrażenie formula_4 oznacza symbol q-Pochhammera. Wynikają z tego tożsamości:
oraz
oraz
Ostatnia z nich, będąc funkcją Eulera (nie mylić z funkcją φ) jest ściśle związana z funkcją modularną Dedekinda.

</doc>
<doc id="1987703" url="https://pl.wikipedia.org/wiki?curid=1987703" title="FK Morszyn">
FK Morszyn



</doc>
<doc id="1987711" url="https://pl.wikipedia.org/wiki?curid=1987711" title="Anthony Howell">
Anthony Howell

Anthony Howell (ur. w 1971 w Krainie Jezior) – brytyjski aktor teatralny, filmowy i telewizyjny, a także operator filmowy. Znany jest m.in. z roli w serialu "Detektyw Foyle", gdzie wcielił się w rolę sierżanta Paula Milnera, młodego inwalidy wojennego, prowadzącego śledztwa wraz z bohaterem tytułowym.
Urodził się w rodzinie angielsko-walijskiej. Studiował aktorstwo w Londyńskim Centrum Dramatu (Drama Centre London).

</doc>
<doc id="1987713" url="https://pl.wikipedia.org/wiki?curid=1987713" title="Hrabstwo Webster (Iowa)">
Hrabstwo Webster (Iowa)

Hrabstwo Webster – hrabstwo położone w USA w stanie Iowa ze stolicą w mieście Fort Dodge. Zgodnie ze spisem statystycznym z 2000 roku hrabstwo liczyło 40 235 mieszkańców.
Geografia.
Według United States Census Bureau hrabstwo zajmuje obszar 1860 km², z czego 1852 km² to ziemia, a 7 km² (0,39%) to woda.

</doc>
<doc id="1987715" url="https://pl.wikipedia.org/wiki?curid=1987715" title="Cyrtomium sierpowate">
Cyrtomium sierpowate

Cyrtomium sierpowate, paprotnik sierpowaty ("Cyrtomium falcatum" (L.f.) C.Presl) – gatunek paproci z rodziny nerecznicowatych ("Dryopteridaceae"). Pochodzi z Azji Południowo-Wschodniej, introdukowany w Europie i Ameryce Północnej. Żyje na rozległym terytorium od Indii do Chin na wysokościach nie przekraczających 1000 m n.p.m., na granicy strefy podzwrotnikowej i zwrotnikowej. Spotyka się go również na klifach i w szczelinach skalnych na zboczach gór sąsiadujących z morzem. Roślina zimozielona, wieloletnia, żyje 3–10 lat. Uprawiana jest jako roślina doniczkowa.
Uprawa.
Podłoże powinno być lekkie i składać się z torfu, kompostu, piasku i liści bukowych. Bryła korzeniowa nie powinna nigdy całkowicie wyschnąć, dlatego najlepiej jest wstawić doniczkę do większego pojemnika wypełnionego stale bardzo wilgotnym torfem. Paproci tej nie trzeba przesadzać corocznie, wystarczy zastąpić ok. ⅓ podłoża nową mieszanką. Wymaga dużej wilgotności powietrza i należy pamiętać po możliwie częstym stosowaniu zraszania. Nawozy organiczne należy dostarczać tylko w okresie wegetacji.

</doc>
<doc id="1987717" url="https://pl.wikipedia.org/wiki?curid=1987717" title="Barnes City">
Barnes City

Barnes City – miasto w Stanach Zjednoczonych, w stanie Iowa, w hrabstwach Mahaska i Poweshiek. Zgodnie ze spisem statystycznym z 2000 roku, miasto liczyło 201 mieszkańców.
Historia.
Miasto zostało założone po zbudowaniu przez kolej żelazną zajezdni w 1881 roku na gruntach będących własnością Jamesa Barnesa. Pierwszy kierownik także nazywał się Barnes, więc miasto nazwano Barnes Station na cześć obu mężczyzn. Nazwę zmieniono później na Barnes City gdy liczba mieszkańców wzrosła. Została zarejestrowana 20 kwietnia 1899 roku.
Geografia.
Barnes City znajduje się na 41°30′ 30" N, 92°28′ 8" W (41.508248, -92.468980).
Według United States Census Bureau miasto zajmuje obszar 1,6 km².
Demografia.
Według spisu statystycznego z 2000, było tam 201 ludzi, 92 gospodarstw domowych i 50 rodzin mieszkających w mieście. Gęstość zaludnienia wynosiła 129,8 osób na km². Były tam 102 domy ze średnią zagęszczenia 65,6/km². Według rasy 99,50% było rasy białej a 0,50% rasy czarnej.
Było 92 gospodarstw domowych, w 27,2% z nich mieszkały dzieci poniżej 18 lat, 39,1% stanowiły małżeństwa żyjące razem, 8,7% stanowiły kobiety nie posiadające męża oraz 44,6% stanowiły osoby samotne. 37,0% ze wszystkich gospodarstw domowych składało się z jednej osoby a 20,7% miało ludzi żyjących samotnie mających więcej niż 65 lat życia. Średnia wielkość domu wynosiła 2,18 i średnia wielkość rodziny to 2,86.
W mieście ludność stanowiła 25,9% w wieku poniżej 18 lat, 6,5% od 18 do 24, 23,4% od 25 do 44, 27,4% od 45 do 64, i 16,9% osób powyżej 65 roku życia. Średni wiek wynosił 40 lat. Na każde 100 kobiet przypadało 116,1 mężczyzn. Na każde 100 kobiet powyżej 18 roku życia, było 104,1 mężczyzn.
Średni dochód dla gospodarstwa domowego w mieście wynosił 29.583 dolarów, a średni dochód dla rodziny wynosił 32.321 dolarów. Średni dochód wynosił 31.250 dolarów dla mężczyzny i 21.250 dolarów dla kobiety. Dochód na osobę w mieście wynosił 14.135 dolarów. Około 14,0% rodzin i 20,7% populacji miasta żyło poniżej granicy ubóstwa, w tym 43,5% osób poniżej osiemnastego roku życia i 5,9% tych mających sześćdziesiąt pięć lub więcej lat.

</doc>
<doc id="1987722" url="https://pl.wikipedia.org/wiki?curid=1987722" title="Barnum (Iowa)">
Barnum (Iowa)

Barnum – miasto w Stanach Zjednoczonych, w stanie Iowa, w hrabstwie Webster. Zgodnie ze spisem statystycznym z 2000 roku, miasto liczyło 195 mieszkańców.
Geografia.
Barnum znajduje się na 42° 30' 24" N, 94° 21' 52" W (42.506660, -94.364575).
Według United States Census Bureau miasto zajmuje obszar 0,8 km².

</doc>
<doc id="1987724" url="https://pl.wikipedia.org/wiki?curid=1987724" title="Sanktuarium Matki Boskiej Reskiej">
Sanktuarium Matki Boskiej Reskiej



</doc>
<doc id="1987725" url="https://pl.wikipedia.org/wiki?curid=1987725" title="Mistrzostwa Świata w Hokeju na Trawie Kobiet 2010">
Mistrzostwa Świata w Hokeju na Trawie Kobiet 2010

12. Mistrzostwa świata w hokeju na trawie kobiet odbyły się w dniach 29 sierpnia - 11 września 2010 w Rosario, w Argentynie.
Złoty medal mistrzostw zdobyła reprezentacja gospodyń, Argentyna, wygrywając mistrzostwo świata po raz drugi (poprzednio w 2002 roku). W finałowym pojedynku Argentynki zwyciężyły obrończynie tytułu Holenderki 3:1. Reprezentacja Polski nie wystąpi (nie zdobyła prawa startu w eliminacjach do mistrzostw).
Wyniki.
Faza grupowa.
Grupa A.
Tabela
Grupa B.
Tabela

</doc>
<doc id="1987730" url="https://pl.wikipedia.org/wiki?curid=1987730" title="British Home Championship 1920">
British Home Championship 1920

British Home Championship 1920 – trzydziesta pierwsza edycja turnieju piłki nożnej między reprezentacjami z Wielkiej Brytanii. Tytułu broniła Reprezentacji Irlandii, ale straciła go na rzecz Walii. Smoki wywalczyły mistrzostwo po raz drugi, po trzynastoletniej przerwie.
Tabela.
WALIA DRUGI TYTUŁ
Strzelcy.
3 gole
2 gole
1 gol

</doc>
<doc id="1987732" url="https://pl.wikipedia.org/wiki?curid=1987732" title="Papież Paweł VI">
Papież Paweł VI



</doc>
<doc id="1987748" url="https://pl.wikipedia.org/wiki?curid=1987748" title="Honeysuckle Weeks">
Honeysuckle Weeks

Honeysuckle Hero Susan Weeks (ur. 1 sierpnia 1979 w Cardiff) – brytyjska aktorka, znana m.in. z roli Samanthy Stewart w serialu "Detektyw Foyle".
W teatrze występowała już jako dziecko (Chichester Festival Theatre), w 1993 roku zadebiutowała w serialu telewizyjnym "Goggle Eyes". Uczyła się w Roedean School, a potem w Pembroke College w Oksfordzie, gdzie studiowała język angielski.
W 2004 roku została nominowana do Narodowej Nagrody Telewizyjnej, przyznawanej przez brytyjską Akademię Telewizyjną.
Jej rodzeństwo, siostra Perdita i brat Rollo, również zajmuje się aktorstwem. W 2007 roku Honeysuckle Weeks wyszła za mąż za terapeutę Lorne'a Stormontha-Darlinga.

</doc>
<doc id="1987750" url="https://pl.wikipedia.org/wiki?curid=1987750" title="Port lotniczy Sesheke">
Port lotniczy Sesheke

Port lotniczy Sesheke (IATA: SJQ, ICAO: FLSS) – międzynarodowy port lotniczy położony w Sesheke, w Zambii.

</doc>
<doc id="1987754" url="https://pl.wikipedia.org/wiki?curid=1987754" title="Yondelis">
Yondelis



</doc>
<doc id="1987755" url="https://pl.wikipedia.org/wiki?curid=1987755" title="Luis Michel">
Luis Michel

Luis Ernesto Michel Vergara (ur. 21 lipca 1979 w Guadalajarze) – meksykański piłkarz pochodzenia francuskiego występujący na pozycji bramkarza, obecnie zawodnik Dorados.
Kariera klubowa.
Michel pochodzi z Guadalajary, jednak wychowywał się w niewielkiej miejscowości El Grullo. Posiada korzenie francuskie za sprawą wywodzącego się z tego kraju dziadka. Jest wychowankiem akademii juniorskiej klubu Chivas de Guadalajara, a do pierwszej drużyny został włączony przez szkoleniowca Eduardo de la Torre dopiero w wieku dwudziestu czterech lat, po czterech latach występów w drugoligowych rezerwach – CD Tapatío. Pełnił jednak wyłącznie rolę rezerwowego dla reprezentanta kraju Oswaldo Sáncheza, w meksykańskiej Primera División debiutując wskutek jego zawieszenia dyscyplinarnego, 24 września 2003 w wygranym 3:2 spotkaniu z Irapuato. Nie mając szans na występy w wyjściowym składzie już po kilku miesiącach odszedł do drugoligowego Celaya FC, gdzie spędził z kolei pół roku w roli podstawowego golkipera, po czym powrócił do najwyższej klasy rozgrywkowej, podpisując kontrakt z Santosem Laguna z siedzibą w Torreón. Jego barwy reprezentował przez rok, będąc wyłącznie alternatywą dla Adriána Martíneza.
Latem 2005 Michel za kwotę miliona dolarów przeszedł do swojego macierzystego Chivas de Guadalajara. Tam początkowo jego sytuacja nie uległa zmianie – wobec niepodważalnej pozycji między słupkami Oswaldo Sáncheza jedynie podczas jego niedyspozycji pojawiał się na boiskach, występując głównie w drugoligowych rezerwach klubu. W 2006 roku zajął z Chivas drugie miejsce w rozgrywkach kwalifikacyjnych do Copa Libertadores – InterLidze, natomiast w jesiennym sezonie Apertura 2006 wywalczył z ekipą prowadzoną przez José Manuela de la Torre jedyne w swojej karierze mistrzostwo Meksyku – zanotował wówczas tylko jeden ligowy występ. Bezpośrednio po tym, wskutek odejścia Sáncheza, został podstawowym golkiperem Chivas, w tej roli w 2007 roku docierając do finału najbardziej prestiżowych rozgrywek północnoamerykańskiego kontynentu – Pucharu Mistrzów CONCACAF. W wiosennym sezonie Clausura 2008 został natomiast wybrany w oficjalnym plebiscycie Meksykańskiego Związku Piłki Nożnej najlepszym bramkarzem ligi meksykańskiej.
W lipcu 2008 Michel doznał podwójnego złamania lewego ramienia, przez co musiał pauzować przez pół roku, jednak po upływie rekonwalescencji powrócił między słupki drużyny. W 2009 roku triumfował z Chivas w rozgrywkach InterLigi, zaś kilka miesięcy później po odejściu z klubu Ramóna Moralesa został wybrany przez szkoleniowca José Luisa Reala nowym kapitanem zespołu. W tej roli w 2010 roku dotarł do finału najważniejszych rozgrywek Ameryki Południowej – Copa Libertadores. Niecałe cztery lata później, mimo podstawowego miejsca w wyjściowym składzie, został wystawiony przez klub na listę transferową i w styczniu 2014 na zasadzie półrocznego wypożyczenia przeniósł się do kostarykańskiego giganta – ekipy Deportivo Saprissa ze stołecznego San José. W kostarykańskiej Primera División zadebiutował 26 stycznia 2014 w zremisowanej 1:1 konfrontacji z Limón, od razu zostając podstawowym golkiperem drużyny. W wiosennym sezonie Verano 2014 zdobył z prowadzonym przez Rónalda Gonzáleza zespołem Saprissy tytuł mistrza Kostaryki. W sezonie Clausura 2015, po powrocie do Chivas, jako podstawowy bramkarz doszedł do finału pucharu Meksyku – Copa MX.
Latem 2015 Michel przeszedł do beniaminka najwyższej klasy rozgrywkowej – ekipy Dorados de Sinaloa z miasta Culiacán.
Kariera reprezentacyjna.
W seniorskiej reprezentacji Meksyku Michel zadebiutował za kadencji selekcjonera Javiera Aguirre, 3 marca 2010 w wygranym 2:0 meczu towarzyskim z Nową Zelandią. Kilka miesięcy później został powołany przez Aguirre na Mistrzostwa Świata w RPA, podczas których pozostawał jednak dopiero trzecim bramkarzem drużyny po Óscarze Pérezie i Guillermo Ochoi i nie wystąpił w żadnym spotkaniu. Jego kadra odpadła natomiast z mundialu w 1/8 finału. Rok później został awaryjnie powołany przez José Manuela de la Torre na Złoty Puchar CONCACAF w miejsce zdyskwalifikowanego za doping Guillermo Ochoi, jednak decyzją Meksykańskiego Związku Piłki Nożnej nie dołączył ostatecznie do będącej w trakcie turnieju reprezentacji, która triumfowała ostatecznie w tych rozgrywkach po pokonaniu w finale USA (4:2).
W 2011 roku Michel znalazł się w ogłoszonym przez Luisa Fernando Tenę składzie rezerwowej reprezentacji Meksyku, złożonej głównie z graczy z rocznika '89, na Copa América, jako jeden z trzech starszych piłkarzy. Podczas tych rozgrywek był podstawowym golkiperem zespołu, pełniąc również rolę kapitana kadry i na argentyńskich boiskach wystąpił we wszystkich trzech spotkaniach, przepuszczając w nich cztery gole. Meksykanie zanotowali natomiast komplet porażek, odpadając z turnieju już w fazie grupowej. Sam Michel nie wystąpił więcej w drużynie narodowej, zamykając swój bilans reprezentacyjny na siedmiu rozegranych spotkaniach, w których przepuścił pięć bramek.

</doc>
<doc id="1987757" url="https://pl.wikipedia.org/wiki?curid=1987757" title="Wenecja (film)">
Wenecja (film)

Wenecja – polski dramat obyczajowy z 2010 roku w reżyserii i według scenariusza Jana Jakuba Kolskiego, na motywach opowiadania "Sezon w Wenecji "Włodzimierza Odojewskiego.
Opis fabuły.
Polska, 1939 rok. Marek marzy o wyjeździe do Wenecji – miasta, do którego jego rodzina jeździ co rok. Zna na pamięć nazwy najważniejszych ulic i placów, a także zabytków. Wierzy, że w tym roku wreszcie zobaczy je na własne oczy. Zamiast tego rodzice zawożą go na wakacje do ciotki Weroniki, z trudem utrzymującej pałacyk w Zaleszczykach nad Dniestrem. Wkrótce później wybucha wojna i na miejsce zjeżdża się reszta rodziny - głównie kobiety, gdyż mężczyźni ruszają na front. Dzieci próbują zorganizować sobie jakoś czas. Ponieważ woda zalewa piwnicę, budują tam małą Wenecję.

</doc>
<doc id="1987758" url="https://pl.wikipedia.org/wiki?curid=1987758" title="Julian Ovenden">
Julian Ovenden

Julian Mark Ovenden (ur. 29 listopada 1976 w Sheffield) – brytyjski aktor, Wystąpił w roli pilota, syna tytułowego bohatera w serialu "Detektyw Foyle".
Urodził się w Sheffield, w hrabstwie South Yorkshire, w Anglii jako jedno z trojga dzieci wielebnego kanonika Johna Ovendena, byłego kapelana królowej Elżbiety II. Jako dziecko śpiewał w chórze Katedry św. Pawła w Londynie. Później zdobył stypendium muzyczne w Eton College. Następnie studiował muzykę w New College w Oksfordzie na stypendium chóralnym. Podczas gdy był szkolony jako śpiewak operowy, profesjonalnie wykorzystał swoje doświadczenie w teatrze muzycznym. Kontynuował akademickie studia dramaturgiczne na Webber Douglas Academy of Dramatic Art.

</doc>
<doc id="1987762" url="https://pl.wikipedia.org/wiki?curid=1987762" title="Port lotniczy Masvingo">
Port lotniczy Masvingo

Port lotniczy Masvingo (ICAO: FVMV, IATA: MVZ) – międzynarodowy port lotniczy położony w Masvingo, w Zimbabwe. 

</doc>
<doc id="1987765" url="https://pl.wikipedia.org/wiki?curid=1987765" title="Raquel Atawo">
Raquel Atawo

Raquel Atawo, z domu Kops-Jones (ur. 8 grudnia 1982) – amerykańska tenisistka, zwyciężczyni 18 turniejów deblowych WTA.
Kariera tenisowa.
Swój debiut tenisowy zaliczyła w 2000 roku, mając 17 lat w turnieju rangi ITF w Boca Carton. W swojej karierze wygrała dwa turnieje ITF w singlu oraz osiemnaście turniejów deblowych. Dotychczas zwyciężyła wraz z partnerkami w siedemnastu turniejach deblowych rangi WTA. Jej największym sukcesem jest awans do półfinałów wielkoszlemowych podczas Australian Open 2014 oraz Wimbledonu 2015 wraz z Abigail Spears. Sklasyfikowana najwyżej na 10. miejscu w rankingu światowym debla, w marcu 2015 roku.
Po turnieju US Open 2019 zakończyła sportową karierę i zaczęła działalność jako asystentka trenera na Uniwersytecie Kalifornijskim.
Życie prywatne.
18 lipca 2015 roku wyszła za mąż za swojego wieloletniego partnera, Tobore Atawo.

</doc>
<doc id="1987768" url="https://pl.wikipedia.org/wiki?curid=1987768" title="Gemmei">
Gemmei

 — 43. cesarzowa-władczyni Japonii, według tradycyjnego porządku dziedziczenia. 
Gemmei (czwarta kobieta na tronie cesarskim w historii Japonii) panowała w latach 707–715. Mauzoleum Gemmei znajduje się w Nara. Nazywa się "Nahoyama-no-higashi no misasagi".
W 710 roku przeniosła stolicę z Fujiwara-kyō (dziś: Kashihara) do Heijō-kyō (dziś: Nara), co dało nazwę okresowi Nara.
Na jej rozkaz została spisana "Kronika dawnych wydarzeń" "Kojiki."

</doc>
<doc id="1987772" url="https://pl.wikipedia.org/wiki?curid=1987772" title="The Forbidden Kingdom">
The Forbidden Kingdom



</doc>
<doc id="1987776" url="https://pl.wikipedia.org/wiki?curid=1987776" title="Our Thing">
Our Thing

Our Thing – album muzyczny amerykańskiego saksofonisty tenorowego Joego Hendersona nagrany 9 września 1963 w Van Gelder Studio, w Englewood Cliffs (stan New Jersey). Wydany w 1963.
O albumie.
Był to drugi album Hendersona nagrany dla wytwórni Blue Note Records, na którym występował jako lider zespołu. Towarzyszący mu muzycy to artyści posiadający również duży indywidualny dorobek m.in. trębacz Kenny Dorham (z którym Henderson współpracował już wcześniej) czy pianista Andrew Hill. Na płycie nagrano kompozycje własne: Hendersona i Dorhama.

</doc>
<doc id="1987777" url="https://pl.wikipedia.org/wiki?curid=1987777" title="Genshō">
Genshō

 — 44. cesarzowa-władczyni Japonii, według tradycyjnego porządku dziedziczenia.
Genshō panowała w latach 715-724.
Mauzoleum cesarzowej Genshō znajduje się w Narze. Nazywa się "Nahoyama-no-nishi no misasagi".

</doc>
<doc id="1987778" url="https://pl.wikipedia.org/wiki?curid=1987778" title="Bet Ari’ela">
Bet Ari’ela

Biblioteka Bet Ari’ela (pełna nazwa hebr. ספריית שער צין בית אריאלה "Sifrijjat Sza’ar Cijjon Bet Ari’ela", ang. "The Beit Ariela Shaar Zion Library", pol. Biblioteka „Brama Syjonu” Dom Arieli) – główna biblioteka publiczna w Tel Awiwie, w Izraelu. Ma swoją siedzibę w centrum kultury Tel Aviv Performing Arts Center w osiedlu Cafon Chadasz w Tel Awiwie.
Historia.
Pierwszą bibliotekę publiczną otworzył w 1886 Hank Danin (Sukobulsky). Znajdowała się ona w Jafie. W 1921 przeniosła się ona do Tel Awiwu, i znajdowała się na rogu Herzla i Ahad Ha’am. Od 1936 swoją siedzibę miała przy ulicy Montefiore, a na początku lat 60. XX wieku przeniosła się do budynku Gimnazjum Herzlija. W 1977 biblioteka otrzymała swoją nową siedzibę przy centrum kultury "Tel Aviv Performing Arts Center". Sama biblioteka nosi nazwę „Brama Syjonu”, natomiast nowy budynek został nazwany Domem Arieli (hebr. "Bet Ari’ela"), od imienia Arieli Gitter, która zmarła w wieku czternastu lat. Jej ojciec ofiarował na budowę dużą sumę pieniędzy.
Działalność.
Zbiory biblioteki obejmują pół miliona książek w różnych językach, około 8 tys. płyt CD oraz dużą liczbę czasopism, płyt, filmów, zdjęć i dużą komputerową bazę danych.
Biblioteka Bet Ari’ela składa się z kilku mniejszych specjalistycznych bibliotek:

</doc>
<doc id="1987780" url="https://pl.wikipedia.org/wiki?curid=1987780" title="Gemmula">
Gemmula



</doc>
<doc id="1987781" url="https://pl.wikipedia.org/wiki?curid=1987781" title="Breda (Iowa)">
Breda (Iowa)

Breda – miasto w Stanach Zjednoczonych, w stanie Iowa, w hrabstwie Carroll. W 2000 roku liczyło 477 mieszkańców.

</doc>
<doc id="1987782" url="https://pl.wikipedia.org/wiki?curid=1987782" title="Pentatlon">
Pentatlon



</doc>
<doc id="1987784" url="https://pl.wikipedia.org/wiki?curid=1987784" title="Pączek wewnętrzny">
Pączek wewnętrzny



</doc>
<doc id="1987786" url="https://pl.wikipedia.org/wiki?curid=1987786" title="Coon Rapids (Iowa)">
Coon Rapids (Iowa)

Coon Rapids – miasto w Stanach Zjednoczonych, w stanie Iowa, w hrabstwach Carroll oraz Guthrie.

</doc>
<doc id="1987788" url="https://pl.wikipedia.org/wiki?curid=1987788" title="Dedham (Iowa)">
Dedham (Iowa)

Dedham – miasto w Stanach Zjednoczonych, w stanie Iowa, w hrabstwie Carroll. W 2000 roku liczyło 280 mieszkańców.

</doc>
<doc id="1987790" url="https://pl.wikipedia.org/wiki?curid=1987790" title="Adrián Aldrete">
Adrián Aldrete

Adrián Alexei Aldrete Rodríguez (ur. 14 czerwca 1988 w Guadalajarze) – meksykański piłkarz występujący na pozycji lewego obrońcy, reprezentant Meksyku, od 2022 roku zawodnik Pumas UNAM.
Kariera klubowa.
Aldrete jest wychowankiem klubu Monarcas Morelia, jednak jako siedemnastolatek, nie mając większych szans na grę w pierwszym składzie, udał się na wypożyczenie do walczącego o utrzymanie zespołu Dorados de Sinaloa z siedzibą w Culiacán. Tam, za kadencji hiszpańskiego szkoleniowca Juana Manuela Lillo zadebiutował w meksykańskiej Primera División, 21 stycznia 2006 w zremisowanym 0:0 spotkaniu z Atlante. W barwach Dorados spędził kolejne pół roku, będąc jednak głównie rezerwowym ekipy i na koniec rozgrywek 2005/2006 spadł z nią do drugiej ligi. Bezpośrednio po tym powrócił do Morelii, gdzie trener Hugo Hernández od razu uczynił z niego podstawowego obrońcę zespołu. Przez kolejne cztery lata mimo pewnego miejsca w składzie nie osiągał jednak większych sukcesów; dopiero 30 stycznia 2010 w wygranej 2:0 konfrontacji z San Luis strzelił pierwszego gola w lidze, a w tym samym roku triumfował z drużyną w rozgrywkach SuperLigi. W wiosennym sezonie Clausura 2011 zdobył natomiast wicemistrzostwo kraju, zaś ogółem w Morelii występował przez sześć lat.
Latem 2012 Aldrete za sumę 2,5 miliona dolarów przeszedł do ekipy Club América z siedzibą w stołecznym mieście Meksyk. Od razu wywalczył sobie miejsce w wyjściowym składzie, a w rozgrywkach Clausura 2013 zdobył z zespołem prowadzonym przez Miguela Herrerę swój pierwszy tytuł mistrza Meksyku. Pół roku później, w jesiennym sezonie Apertura 2013 zanotował tytuł wicemistrzowski, występując już jednak rzadziej niż poprzednio. W lipcu 2014 za sumę dwóch milionów dolarów przeniósł się do zespołu Santos Laguna z miasta Torreón, gdzie również od razu został kluczowym punktem defensywy i już podczas rozgrywek Apertura 2014 zdobył z nim puchar Meksyku – Copa MX. W wiosennym sezonie Clausura 2015 wywalczył natomiast drugie w karierze mistrzostwo Meksyku, a w tym samym roku osiągnął także krajowy superpuchar – Campeón de Campeones. Ogółem w Santosie Laguna spędził dwa lata, lecz pod koniec pobytu w tym klubie stracił miejsce w składzie na rzecz Jorge Villafañi.
W lipcu 2016 Aldrete został graczem stołecznego Cruz Azul.
Kariera reprezentacyjna.
W 2005 roku Aldrete został powołany przez szkoleniowca Jesúsa Ramíreza do reprezentacji Meksyku U-17 na Mistrzostwa Świata U-17 w Peru. Tam miał pewne miejsce w wyjściowym składzie, rozgrywając pięć z sześciu możliwych spotkań na lewej obronie (wszystkie z nich od pierwszej minuty) i ani razu nie wpisując się na listę strzelców. Meksykanie, określani wówczas mianem "złotej generacji" i posiadający w składzie graczy takich jak Héctor Moreno, Giovani dos Santos czy Carlos Vela, po raz pierwszy w historii zdobyli wówczas tytuł młodzieżowych mistrzów świata; pokonali wówczas w finale faworyzowaną Brazylię (3:0).
W 2006 roku Aldrete w barwach reprezentacji Meksyku U-23, również prowadzonej przez Jesúsa Ramíreza, wziął udział w Igrzyskach Ameryki Środkowej i Karaibów w Cartagenie. Na kolumbijskich boiskach mimo młodego wieku również pełnił rolę podstawowego defensora swojej kadry i wystąpił we wszystkich trzech meczach, z czego w dwóch w wyjściowej jedenastce, lecz jego drużyna odpadła wówczas z męskiego turnieju piłkarskiego w ćwierćfinale, przegrywając w nim z Hondurasem (1:3).
W 2007 roku Aldrete znalazł się w ogłoszonym przez Jesúsa Ramíreza składzie reprezentacji Meksyku U-20 na Mistrzostwa Ameryki Północnej U-20, podczas których rozegrał wszystkie trzy mecze, razem ze swoim zespołem zajmując pierwsze miejsce w grupie. Kilka miesięcy później został powołany na Mistrzostwa Świata U-20 w Kanadzie; tam po raz kolejny pełnił rolę kluczowego piłkarza formacji defensywnej i wystąpił we wszystkich możliwych pięciu meczach, z czego w czterech w wyjściowym składzie, ponownie bez zdobyczy bramkowej. Meksykanie odpadli natomiast z młodzieżowego mundialu w ćwierćfinale, przegrywając w nim z Argentyną (0:1).
W seniorskiej reprezentacji Meksyku Aldrete zadebiutował za kadencji selekcjonera Hugo Sáncheza, 22 sierpnia 2007 w przegranym 0:1 meczu towarzyskim z Kolumbią. Trzy lata później znalazł się w szerokim składzie na Mistrzostwa Świata w RPA, jednak Javier Aguirre zdecydował się nie zabierać go ostatecznie na mundial. W 2013 roku został powołany przez José Manuela de la Torre do rezerwowej kadry na Złoty Puchar CONCACAF, złożonej wyłącznie z zawodników występujących na krajowych boiskach. Tam był podstawowym zawodnikiem drużyny, rozgrywając wszystkie pięć spotkań w pełnym wymiarze czasowym, a jego kadra odpadła wówczas z rozgrywek w półfinale, przegrywając w nim z Panamą (1:2). Wziął również udział w udanych ostatecznie dla jego drużyny eliminacjach do Mistrzostw Świata 2014, podczas których wystąpił jednak tylko w jednym spotkaniu i ponownie nie znalazł się w kadrze na mundial.
W 2015 roku Aldrete został powołany przez selekcjonera Miguela Herrerę na turniej Copa América, na którym Meksykanie ponownie zdecydowali się wystawić rezerwową drużynę, złożoną głównie z graczy występujących w rodzimej lidze. Na chilijskich boiskach był podstawowym lewym obrońcą drużyny narodowej i wystąpił w dwóch z trzech możliwych meczów (opuścił ostatnie spotkanie z powodu kontuzji), lecz wraz ze swoją ekipą zanotował bilans dwóch remisów i porażki, kończąc swój udział w rozgrywkach już w fazie grupowej.

</doc>
<doc id="1987791" url="https://pl.wikipedia.org/wiki?curid=1987791" title="Fulko Nerra">
Fulko Nerra



</doc>
<doc id="1987792" url="https://pl.wikipedia.org/wiki?curid=1987792" title="Glidden (Iowa)">
Glidden (Iowa)

Glidden – miasto w Stanach Zjednoczonych, w stanie Iowa, w hrabstwie Carroll. W 2000 roku liczyło 1253 mieszkańców.

</doc>
<doc id="1987793" url="https://pl.wikipedia.org/wiki?curid=1987793" title="Halbur (Iowa)">
Halbur (Iowa)

Halbur – miasto w Stanach Zjednoczonych, w stanie Iowa, w hrabstwie Carroll. W 2000 roku liczyło 202 mieszkańców.

</doc>
<doc id="1987794" url="https://pl.wikipedia.org/wiki?curid=1987794" title="Matuszczyk">
Matuszczyk



</doc>
<doc id="1987798" url="https://pl.wikipedia.org/wiki?curid=1987798" title="Lanesboro (Iowa)">
Lanesboro (Iowa)

Lanesboro – miasto w Stanach Zjednoczonych, w stanie Iowa, w hrabstwie Carroll. W 2000 roku liczyło 152 mieszkańców.

</doc>
<doc id="1987800" url="https://pl.wikipedia.org/wiki?curid=1987800" title="Neopsephotus">
Neopsephotus



</doc>
<doc id="1987801" url="https://pl.wikipedia.org/wiki?curid=1987801" title="Lidderdale (Iowa)">
Lidderdale (Iowa)

Lidderdale – miasto w Stanach Zjednoczonych, w stanie Iowa, w hrabstwie Carroll. W 2000 roku liczyło 186 mieszkańców.

</doc>
<doc id="1987802" url="https://pl.wikipedia.org/wiki?curid=1987802" title="Roberto Skolmowski">
Roberto Skolmowski

Roberto Stanisław Skolmowski (ur. 8 maja 1957 w Łodzi) – polski reżyser teatralny, dyrektor naczelny i artystyczny Wrocławskiego Teatru Lalek (2007-2011), dyrektor Opery i Filharmonii Podlaskiej (2011-2014).
Życiorys.
W 1981 ukończył studia na Wydziale Lalkarskim wrocławskiej PWST, a w 1988 studia na Wydziale Reżyserii Dramatu krakowskiej PWST. Jego debiutem reżyserskim było "Rigoletto", przygotowane w 1987 dla Opery Bytomskiej.
Wyreżyserował m.in. "Carmen", "Straszny dwór", "Chicago". Pracując w Operze i Filharmonii Podlaskiej wyreżyserował „Straszny dwór”, „Traviatę”, „Jasia i Małgosię”, „Korczaka” (musical Chrisa Williamsa).
14 grudnia 2008 na scenie Opery Śląskiej w Bytomiu miała miejsce premiera kantaty scenicznej "Carmina Burana" Carla Orffa w inscenizacji i reżyserii Roberto Skolmowskiego. Przedstawienie zostało nagrodzone Złotą Maską 2008 w 4 kategoriach, m.in. za reżyserię.
W 2020 odznaczony Srebrnym Krzyżem Zasługi.

</doc>
<doc id="1987804" url="https://pl.wikipedia.org/wiki?curid=1987804" title="Manning (Iowa)">
Manning (Iowa)

Manning – miasto w Stanach Zjednoczonych, w stanie Iowa, w hrabstwie Carroll. W 2000 roku liczyło 1490 mieszkańców.

</doc>
<doc id="1987805" url="https://pl.wikipedia.org/wiki?curid=1987805" title="British Home Championship 1921">
British Home Championship 1921

British Home Championship 1921 – trzydziesta druga edycja turnieju piłki nożnej między reprezentacjami z Wielkiej Brytanii. Tytułu broniła Walia, ale straciła go na rzecz Szkocji.
Tabela.
SZKOCJA SIEDEMNASTY TYTUŁ
Strzelcy.
4 gole
1 gol

</doc>
<doc id="1987806" url="https://pl.wikipedia.org/wiki?curid=1987806" title="Desa Wukanowicz">
Desa Wukanowicz

Desa – wielki żupan Raszki w latach 1151-1153, a następnie przez krótki okres po 1155 roku i po raz trzeci po od 1162 roku z przerwami do 1168 roku. Syn Urosza I.
Życie.
Książę Zety.
Desa był najmłodszym synem wielkiego żupana Raszki Urosza I. Miał dwóch starszych braci Urosza i Belosza. W 1131 roku, po śmierci ojca, Urosz objął rządy nad Raszką. Około 1130 roku jego siostra Helena wyszła za mąż za syna księcia węgierskiego Almosa, Belę zwanego Ślepym. W 1131 roku Bela objął tron po śmierci swego kuzyna Stefana II. Wraz z Heleną na dwór nowego króla Węgier przybył wówczas drugi brat Desy, Belosz. W okresie panowania Beli II (1131-1141) stał się on jednym z głównych doradców ślepego króla, a po jego śmierci w 1141 roku objął wraz z królową wdową regencję w imieniu jej małoletniego syna Gejzy II. W 1145 roku Belosz został ogłoszony palatynem Węgier (comes palatinus). 
W 1147 roku Normanowie włoscy Rogera II zdobyli bizantyńskie Korfu, Korynt i Teby. Cesarz bizantyński Manuel I Komnen wyparł ich w 1149 roku przy pomocy Wenecjan z Korfu i podjął przygotowania do najazdu na Italię. W tej sytuacji Normanowie zwrócili się do Belosza i Urosza II. Korzystając z zaangażowania Manuela na zachodzie Urosz II wraz z Desą zaatakowali leżącą na południu Zetę, zajmując 2/3 jej terytorium. Władca Zety, knez Radosław Gradišnić zbiegł do Kotoru. W jego ręku pozostały tylko miasta na wybrzeżu. W imieniu Urosza II władzę nad zdobytym terytorium objął wówczas Desa jako książę Zety, Trebinja i Zahumla. Zagrożony przez Raszkan Radosław, zwrócił się o pomoc do Bizancjum i otrzymał posiłki z Dracza. Jednocześnie Belosz posłał braciom na pomoc oddziały węgierskie. W tej sytuacji Manuel II zrezygnował z wyprawy przeciw Normanom i zgromadzone w Avlonie wojska skierował przeciw Raszce. W krótkim czasie cała Zeta i Raszka z wyjątkiem Rasu znalazły się w ręku bizantyńskim. Zdaniem Wasilewskiego Desa utrzymał część Zety, być może położone najbardziej na zachód Zahumle aż do 1153 roku. Wyparty z Zety Urosz II schronił się w górach, skąd starał się nękać Bizantyńczyków wypadami. W następnym roku Belosz wyruszył przeciw Bizantyńczykom na czele wojsk węgierskich. Połączone siły węgiersko-raszkańskie poniosły jednak druzgoczącą klęskę nad rzeką Tarą.
Walki o tron.
Pokonany przez Bizantyńczyków Urosz II wysłał poselstwo do cesarza Manuela I przysięgając lojalność Bizancjum, niedługo potem został jednak pozbawiony władzy przez zwolenników niezależności Raszki opartej na przymierzu z Węgrami, którzy poparli Desę, byż może w tym czasie niezależnego księcia Zahumla. Okoliczności zachodzących wówczas wydarzeń nie są zresztą jasne. Wedle części uczonych to Manuel I osadził na tronie raszkańskim Desę, pozbawiając władzy Urosza II, mimo jego próśb o łaskę i pozostawienie go w Raszce jako wielkiego żupana. Około 1153 roku interwencja bizantyńska pozbawiła władzy, prawdopodobnie zbyt niezależnego, Desę. Na tron wielkożupański powrócił Urosz II. W dwa lata później, w 1155 roku, opozycja przeciw niemu ponownie zmusiła go do ucieczki. Po raz kolejny władcą Raszki został wówczas Desa. Wkrótce potem ponownie interweniowali Bizantyńczycy, osadzając na tronie Urosza II, w zamian za odnowienie sojuszu z Bizancjum i wyrzeczenie się wszystkich związków z Węgrami. Daty tej interwencji nie sposób określić. Przywrócony na tron po raz trzeci Urosz II utrzymał się u władzy do 1161 roku.
wielki żupan Raszki.
Okoliczności zdobycia władzy przez Desę około 1162 roku nie są jasne. Jan Kinnamos notuje w swej kronice, że Bizantyńczycy pozbawili władzy nad Raszką Primislava (Przemysława), a na tronie wielkożupańskim osadzili Belosza, a następnie Desę. Z toku narracji wynika, że musiało to nastąpić przed 1163 rokiem. Historycy przyjmują, że Urosz II utracił władzę w 1161 roku, nie są jednak zgodni, co do użytego przez Kinnamosa imienia. Część z nich uważa, że "Przemysław" jest drugim imieniem Urosza II i że to o nim mówi Kinnamos, część sądzi, że ukrywa się pod nim czwarty syn Urosza I, który w pewnym, bliżej nieznanym momencie zastąpił na tronie raszkańskim Urosza II. Jeśli przyjąć pierwszą z koncepcji Urosz II utraciłby władzę w wyniku interwencji Bizantyńczyków, którzy zastąpili sprawiającego kłopoty władcę, powolnym ich żądaniom Beloszem. Jest jednak możliwe, że Belosz sam zdobył władzę nad Raszką przy pomocy wojsk węgierskich, wycofując się przed stronnikami, walczącego o tron węgierski Stefana IV, a nawet, że to on pozbawił władzy brata, zbyt silnie związanego z Bizancjum. W 1162 roku Belosz podjął z terenu Raszki skuteczną akcję przeciw bizantyńskiemu pretendentowi do tronu węgierskiego i powrócił na Węgry. Tron wielkożupański w Raszce objął po nim Desa.
Jeszcze w tym samym 1162 roku Desa, wezwany przez opozycję przeciwko rządom Radosława zeckiego, odebrał mu prawie całe państwo pozostawiając wąski pas wybrzeża od Skadaru do Kotoru. Jednocześnie cesarz Manuel I nie zrezygnował z koncepcji osadzenia Stefana IV na tronie węgierskim i w 1163 roku podjął wyprawę przeciw Węgrom. Wezwał więc Desę jako swego wasala, aby na czele wojsk serbskich spotkał się z armią bizantyńską w Niszu, skąd obydwie armie miały pomaszerować na Węgry. Desa, wspierający wraz z bratem Stefana III, usłuchał jedynie ze względu na zagrożenie najazdem bizantyńskim, bądź też, zdaniem części uczonych, w wyniku faktycznego najazdu, który zakończył się jego uwięzieniem. Wobec sprzeczności przekazów źródłowych nie sposób ustalić, co naprawdę zaszło. Tak czy inaczej Desa został zmuszony do poddania się woli cesarskiej i wspólnie z nim wziął udział w wyprawie na Węgry, która ostatecznie zakończyła się, być może przy udziale obecnego w obozie cesarskim Desy, uznaniem praw Stefana III do korony węgierskiej i małżeństwem jego brata Beli z córką cesarza. W razie bezpotomnej śmierci cesarza Bela miał objąć tron cesarski, a po bezpotomnej śmierci Stefana III, również tron węgierski.
Nie jest znany udział Desy w walkach o apanaże Beli w 1165 roku, ani w wielkiej wyprawie bizantyńskiej przeciw Węgrom zakończonej świetnym zwycięstwem pod Zemunem i przyłączeniem do Bizancjum Dalmacji, Bośni i części Chorwacji. W 1168 roku cesarz Manuel I pozbawił Desę ostatecznie władzy na rzecz pochodzącego z bocznej linii Wukanowiczów Tihomira.
Rodzina.
Związki rodzinne Desy

</doc>
<doc id="1987807" url="https://pl.wikipedia.org/wiki?curid=1987807" title="Ralston (Iowa)">
Ralston (Iowa)

Ralston – miasto w Stanach Zjednoczonych, w stanie Iowa, w hrabstwie Carroll i Greene. W 2000 roku liczyło 98 mieszkańców.

</doc>
<doc id="1987809" url="https://pl.wikipedia.org/wiki?curid=1987809" title="Templeton (Iowa)">
Templeton (Iowa)

Templeton – miasto w Stanach Zjednoczonych, w stanie Iowa, w hrabstwie Carroll. W 2010 roku liczyło 362 mieszkańców.

</doc>
<doc id="1987810" url="https://pl.wikipedia.org/wiki?curid=1987810" title="Soryty">
Soryty



</doc>
<doc id="1987811" url="https://pl.wikipedia.org/wiki?curid=1987811" title="Mistrzostwa Świata w Łyżwiarstwie Szybkim w Wieloboju 2004">
Mistrzostwa Świata w Łyżwiarstwie Szybkim w Wieloboju 2004

98. mistrzostwa świata w łyżwiarstwie szybkim w wieloboju odbyły się w dniach 7–8 lutego 2004 roku w norweskim Hamar. Zawody rozegrano w hali Olympia Hall. Kobiety startowały po raz 62. Łyżwiarki startowały na czterech dystansach: 500 m, 1500 m, 3000 m, 5000 m. Złoto wywalczyła Holenderka Renate Groenewold. Japonka Eriko Ishino pobiła rekord świata juniorów na 3000 m. Łyżwiarze startowali na czterech dystansach: 500 m, 1500 m, 5000 m, 10 000 m. Najlepszy okazał się Amerykanin Chad Hedrick, który pobił także rekord świata w wieloboju. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 5000 m/10 000 m awansowała tylko najlepsza dwunastka po trzech dystansach.
Uczestnicy.
W zawodach wzięły udział 24 łyżwiarki (23 sklasyfikowane) i 24 łyżwiarzy (22 sklasyfikowanych) z 11 krajów.

</doc>
<doc id="1987812" url="https://pl.wikipedia.org/wiki?curid=1987812" title="Willey (Iowa)">
Willey (Iowa)

Willey – miasto w Stanach Zjednoczonych, w stanie Iowa, w hrabstwie Carroll. W 2000 roku liczyło 103 mieszkańców.

</doc>
<doc id="1987815" url="https://pl.wikipedia.org/wiki?curid=1987815" title="Joanna Lumley">
Joanna Lumley

Dame Joanna Lamond Lumley (ur. 1 maja 1946 w Śrinagarze) – brytyjska aktorka filmowa, teatralna i telewizyjna, była modelka, działaczka na rzecz obrony praw człowieka i ochrony zwierząt, członkini i patronka organizacji pomocowych i charytatywnych, pisarka, Dama Komandor Orderu Imperium Brytyjskiego.
Kariera.
Urodziła się w rodzinie Thyi Rose Weir i brytyjskiego majora James Rutherford-Lumley, który stacjonował wówczas w Indiach. Ukończyła m.in. St Mary’s Convent School, St Leonards-on-Sea; Lucie Clayton Finishing School. Przed rozpoczęciem kariery aktorskiej pracowała jako zawodowa modelka. Jej pierwszą rolą na dużym ekranie był epizod w nakręconym w 1968 filmie "Some Girls Do". W 1969 wystąpiła w pierwszej poważnej roli w filmie o Jamesie Bondzie "W tajnej służbie Jej Królewskiej Mości". W latach 1976–1977 grała w serialu "The New Avengers", ale dopiero po zagraniu w emitowanym w latach 1979–1982 serialu "Sapphire and Steel" głównej roli Sappire stała się aktorką rozpoznawalną, nawet otrzymała przydomek „Angielskiej Róży”. Grała również w wielu innych produkcjach telewizyjnych, do których należy zaliczyć m.in.: "Szpital miejski", "Steptoe and Son", "Partnerzy", "Mirror Ball", "Szalone krowy", "Córka Mistrala" czy "Prawdziwe angielskie małżeństwo".
Na początku lat 80. XX wieku zagrała w dwóch filmach z serii o przygodach Różowej Pantery, które realizował Blake Edwards. Były to "Ślad Różowej Pantery" w 1982 i "Klątwa Różowej Pantery" w 1983.
Mimo bogatego dorobku największą sławę przyniosła jej niesamowita rola Patsy Stone z realizowanego od 1992 przez duet "„French &amp; Saunders”" serialu "Absolutnie fantastyczne", za którą otrzymała nagrodę BAFTA dla Najlepszej Aktorki Komediowej oraz dla Największej Osobowości Komediowej. Grała tam w duecie z Jennifer Saunders.
Joanna Lumley obok ról telewizyjnych grała również w wielu realizacjach kinowych "Shirley Valentine" z 1989, "Duch w Monte Carlo" z 1990, "Jakubek i brzoskwinia olbrzymka" z 1996, " Powrót do domu" z 1998 czy "Maybe Baby" z 2000. Użyczyła swojego głosu w filmie Tima Burtona ("Gnijąca panna młoda") z 2005 roku oraz w filmie animowanym Safari z 2010.
Lumley jest też aktorką teatralną, wybitną kreację stworzyła w sztuce "List". Do jej dorobku należą również występy w "Noel and Gertie", "Wiśniowy sad", "Blithe Spirit", "Jaś i magiczna fasola" oraz w "Mąż idealny".
W 2000 roku była współproducentką serialu telewizji BBC "The Cazalet Chronicles".
Dwukrotnie (2004, "Noc w bibliotece" i 2010, "Zwierciadło pęka w odłamków stos") wystąpiła w ekranizacjach powieść Agathy Christie, gdzie wcieliła się w rolę Dolly Bantry – przyjaciółki Panny Marple.
W 2013 roku wystąpiła w nominowanym do Oscara filmie w reżyserii Martina Scorsese – "Wilk z Wall Street".
Działalność społeczna i charytatywna.
Joanna Lumley jest znana z działalności dotyczącej obrony praw człowieka i obrony praw zwierząt.
Aktywnie zaangażowała się w kampanię na rzecz sprawiedliwego traktowania Gurkhów, tj. hinduskich weteranów, którzy walczyli w brytyjskich formacjach wojskowych przed 1997. Lumley głośno przypomina, że Gurkhowie byli brytyjskimi żołnierzami przez ostatnie 200 lat, a ponad 50 tys. oddało swoje życie w obronie niepodległości Wielkiej Brytanii.
Działa również w organizacji "„Survival International”", która broni interesów rdzennej ludności na terenach zagrożonych. Joanna Lumley zwróciła uwagę na zagrożoną narodowość Dongria Kondh, która żyje w indyjskich górach. Na terenach, gdzie żyją od wieków planowana jest ogromna kopalnia boksytów, która przyniesie zagładę naturze, jak i siedliskom ludowi Dongria Kondh.
Od 1993 jest patronką fundacji "„Tree Aid”" zajmującą się walką z afrykańskim ubóstwem, która łączy pomoc ludziom z ochroną środowiska.
Jest członkiem „Royal Geographical Society” (FRGS), wspiera organizacje działające na rzecz zwierząt CIWF i Viva! oraz patronuje wielu organizacjom charytatywnym.
Za swoją działalność została w 1995 odznaczona Orderem Imperium Brytyjskiego IV klasy (OBE), a w 2022 rangę podniesiono do tytułu Damy Komandora tegoż orderu (DBE). W 2002 roku otrzymała tytuł doktora honoris causa Oxford Brookes University, a w 2006 otrzymała tytuł doktora honoris causa na Uniwersytecie Saint Andrews, dwa lata później Uniwersytetu Queen’s Belfast.
W lutym 2013 została oceniona jako jedna ze 100 najbardziej wpływowych kobiet w Wielkiej Brytanii przez popularną, brytyjską rozgłośnię radiową BBC Radio 4.
Życie prywatne.
Na początku lat 60. była partnerka brytyjskiego fotografa Michaela Claydona, z tego związku pochodzi jedyny syn aktorki James (ur. 1967). W roku 1970 poślubiła pisarza i scenarzystę Jeremy’ego Lloyda. Małżeństwo to zakończyło się rozwodem po kilku miesiącach. Jej drugim i obecnym mężem od 1986 roku jest angielski dyrygent Stephen Barlow. Joanna Lumley ma dwie wnuczki Alice i Emily.
Lumley mieszka wraz z mężem w Londynie. Mają też dom w pobliżu miejscowości Penpont w południowej Szkocji.
Użytkownicy AOL w Wielkiej Brytanii dobrze znają głos Joanny Lumley, to ona nagrała pozdrowienie „Witamy w AOL” i informację „Masz wiadomość e-mail”.
Aktorka jest wegetarianką.

</doc>
<doc id="1987816" url="https://pl.wikipedia.org/wiki?curid=1987816" title="Juliet Haslam">
Juliet Haslam

Juliet Haslam (ur. 31 maja 1969 w Adelaide) – australijska hokeistka na trawie, dwukrotna złota medalistka olimpijska.
Występowała w defensywie. Brała udział w trzech igrzyskach (IO 92, IO 96, IO 00), na dwóch - w 1996 i 2000 - zdobywała złote medale. Z kadrą brała udział m.in. w mistrzostwach świata w 1994 i 1998 (tytuły mistrzowskie), Commonwealth Games w 1998 (złoto) oraz kilku turniejach Champions Trophy (zwycięstwo w 1991, 1993, 1995, 1997, 1999). Łącznie w reprezentacji Australii rozegrała ponad 200 spotkań.

</doc>
<doc id="1987817" url="https://pl.wikipedia.org/wiki?curid=1987817" title="Andriej Agafonow">
Andriej Agafonow

Andriej Walentynowicz Agafonow (ru. Андрей Валентинович Агафонов, ur. 24 stycznia 1979) – rosyjski piłkarz występujący na pozycji pomocnika. Obecnie pozostaje bez klubu (tzw. wolny agent), lecz wcześniej reprezentował barwy takich klubów jak Degerfors IF, FK Ventspils, Spartak-Ałanija Władykaukaz, FK Rīga, Dinamo Barnauł i Skonto FC.

</doc>
<doc id="1987819" url="https://pl.wikipedia.org/wiki?curid=1987819" title="Paul Aguilar">
Paul Aguilar

Paul Nicolás Aguilar Rojas (ur. 6 marca 1986 w Concordii) – meksykański piłkarz występujący na pozycji prawego obrońcy, obecnie zawodnik Amériki.
Kariera klubowa.
Aguilar pochodzi ze stanu Sinaloa i wychowywał się w tamtejszych miastach Concordia i Mazatlán. Jako dziecko interesował się baseballem, jednak w wieku dwunastu lat zaczął regularnie trenować piłkę nożną. W 2002 roku wyjechał ze swojego rodzinnego miasta i dołączył do akademii juniorskiej zespołu CF Pachuca. Jako osiemnastolatek popadł w depresję po śmierci czterech członków swojej rodziny i chciał porzucić futbol, lecz za namową ojca zdecydował się kontynuować treningi. Nie mogąc przebić się do pierwszego składu Pachuki, występował w drugoligowych rezerwach – Pachuca Juniors, a w lipcu 2005 udał się na roczne wypożyczenie do nowo powstałej filii klubu – Indios de Ciudad Juárez, również grających wówczas w drugiej lidze meksykańskiej. Tam szybko wywalczył sobie miejsce w pierwszym składzie, zostając kluczowym piłkarzem ekipy i w wiosennych rozgrywkach Clausura 2006 pomógł dotrzeć Indios do dwumeczu finałowego drugoligowych rozgrywek.
Zaraz po powrocie do Pachuki, Aguilar za sprawą szkoleniowca Enrique Mezy zadebiutował w meksykańskiej Primera División, 6 sierpnia 2006 w przegranym 2:3 spotkaniu z Cruz Azul, w którym zdobył także premierowego gola w najwyższej klasie rozgrywkowej. W tym samym roku wygrał ze swoim klubem drugi co do ważności turniej klubowy Ameryki Południowej – Copa Sudamericana. Najbardziej obfitującym w sukcesy okresem gry w Pachuce był dla młodego zawodnika 2007 rok – wówczas wywalczył on wraz z zespołem mistrzostwo Meksyku w wiosennych rozgrywkach Clausura 2007, zajął drugie miejsce w Recopa Sudamericana, a także zdobył Puchar Mistrzów CONCACAF i triumfował w rozgrywkach SuperLigi. Przedostatnie z wymienionych osiągnięć powtórzył również rok później, za to w 2009 roku zajął drugie miejsce w InterLidze, a także zdobył wicemistrzostwo Meksyku w sezonie Clausura 2009. W 2010 roku po raz trzeci triumfował z Pachucą w Lidze Mistrzów CONCACAF. W barwach swojego macierzystego klubu trzykrotnie – w latach 2007, 2008 i 2010 – brał udział w Klubowych Mistrzostwach Świata, jednak bez sukcesów, zajmując na nich odpowiednio szóste, czwarte i piąte miejsce.
Latem 2011 Aguilar, w zamian za sumę trzech milionów dolarów oraz karty zawodnicze Juana Carlosa Silvy i Enrique Esquedy, przeszedł do drużyny Club América z siedzibą w stołecznym mieście Meksyk. Tam od razu został podstawowym zawodnikiem drużyny i w wiosennym sezonie Clausura 2013 wywalczył z nią swoje drugie mistrzostwo Meksyku, mając wówczas niepodważalną pozycję w wyjściowej jedenastce. Pół roku później, podczas jesiennych rozgrywek Apertura 2013, osiągnął natomiast z ekipą prowadzoną przez Miguela Herrerę tytuł wicemistrzowski, zaś w sezonie Apertura 2014 zanotował kolejne mistrzostwo Meksyku, wciąż będąc kluczowym ogniwem defensywy. W 2015 roku zajął drugie miejsce w krajowym superpucharze – Campeón de Campeones, zaś w 2015 roku czwarty raz w karierze wygrał najbardziej prestiżowe rozgrywki Ameryki Północnej – Ligę Mistrzów CONCACAF. Wziął również udział w swoich czwartych Klubowych Mistrzostwach Świata, plasując się na nich z Américą na piątej lokacie. W 2016 roku drugi raz z rzędu, a piąty ogółem triumfował w północnoamerykańskiej Lidze Mistrzów.
Kariera reprezentacyjna.
Pierwsze powołanie do seniorskiej reprezentacji Meksyku Aguilar otrzymał w październiku 2007 od selekcjonera Hugo Sáncheza na mecz towarzyski z Nigerią (2:2), jednak nie pojawił się wówczas na placu gry nawet na minutę. W kadrze zadebiutował dopiero za kadencji Javiera Aguirre, 30 września 2009 w przegranym 1:2 sparingu z Kolumbią i już w tym samym spotkaniu zdobył premierowego gola w drużynie narodowej. W 2010 roku znalazł się w ogłoszonym przez Aguirre składzie na Mistrzostwa Świata w RPA, gdzie pozostawał rezerwowym drużyny i wystąpił tylko w spotkaniu fazy grupowej z RPA (1:1), a Meksykanie odpadli ostatecznie w 1/8 finału, ulegając Argentynie (1:3). W 2011 roku został awaryjnie powołany przez szkoleniowca José Manuela de la Torre na Złoty Puchar CONCACAF w miejsce zdyskwalifikowanego Sinhi. Na tym turnieju rozegrał jeden mecz, a jego reprezentacja triumfowała w rozgrywkach po finałowym zwycięstwie nad USA (4:2).
Kilkanaście dni później Aguilar został powołany na turniej Copa América, na którym prowadzona przez Luisa Fernando Tenę reprezentacja Meksyku wystąpiła w rezerwowym składzie pod szyldem seniorskiej kadry. W tych rozgrywkach był podstawowym piłkarzem zespołu i rozegrał wszystkie trzy mecze w wyjściowym składzie, a jego kadra odpadła ostatecznie już w fazie grupowej, notując komplet porażek. W późniejszym czasie występował także w zakończonych ostatecznie powodzeniem eliminacjach do Mistrzostw Świata 2014, podczas których trzykrotnie (na szesnaście możliwych spotkań) pojawiał się na boiskach i strzelił bramkę w spotkaniu barażowym z Nową Zelandią (5:1). W 2014 roku znalazł się w ogłoszonym przez szkoleniowca Miguela Herrerę składzie na Mistrzostwa Świata w Brazylii, gdzie miał niepodważalne miejsce w wyjściowym składzie i rozegrał wszystkie możliwe mecze od pierwszej do ostatniej minuty – w fazie grupowej z Kamerunem (1:0), Brazylią (0:0) i Chorwacją (3:1) oraz w 1/8 finału z Holandią (1:2), tworząc duet ofensywnie grających bocznych obrońców z Miguelem Layúnem. Meksykanie po wspomnianej konfrontacji z Holandią odpadli wówczas z mundialu.
W 2015 roku Aguilar ponownie wziął udział w Złotym Pucharze CONCACAF, podczas którego pozostawał jednym z liderów swojej kadry narodowej – rozegrał wszystkie sześć spotkań w wyjściowym składzie i strzelił gola w meczu fazy grupowej z Trynidadem i Tobago (4:4). Meksykańska reprezentacja triumfowała natomiast w tych rozgrywkach, pokonując w finale Jamajkę (3:1). Trzy miesiące później został bohaterem barażowego meczu z USA (3:2) o udział w Pucharze Konfederacji, w końcówce dogrywki zdobywając decydującą o zwycięstwie bramkę. W 2016 roku został powołany przez selekcjonera Juana Carlosa Osorio na rozgrywaną na amerykańskich stadionach jubileuszową edycję turnieju Copa América, gdzie rozegrał dwa z czterech możliwych meczów (obydwa w pierwszej jedenastce), w tym kompromitującą ćwierćfinałową porażkę z Chile (0:7), po której Meksyk odpadł z imprezy.

</doc>
<doc id="1987821" url="https://pl.wikipedia.org/wiki?curid=1987821" title="KS Myszków">
KS Myszków



</doc>
<doc id="1987826" url="https://pl.wikipedia.org/wiki?curid=1987826" title="Płaskla">
Płaskla

Płaskla, łosie rogi ("Platycerium" Desv.) – rodzaj roślin należący do rodziny paprotkowatych. Należy do niego ok. 18 epifitycznych gatunków, pochodzących z regionów tropikalnych i umiarkowanych Ameryki Południowej, Afryki, południowo-wschodniej Azji, Australii i Nowej Gwinei.
Zasięg geograficzny.
W obrębie rodzaju wyróżnić można dwie grupy zasięgowe odpowiadające zresztą dwóm kladom, na jakie rodzaj ten się dzieli. Jedna grupa gatunków należy do kladu afrykańsko-amerykańskiego, druga do jawajsko-australijskiego. W Afryce i na Madagaskarze występuje 6 gatunków. Dwa z nich spotykane są tylko w tropikach kontynentalnej Afryki – "P. elephantotis" i "P. stemaria". Trzy są endemitami Madagaskaru – "P. ellisii", "P. madagascariense" i "P. quadridichotomum". Jeden gatunek występuje wzdłuż wschodnich wybrzeży Afryki i na Madagaskarze – "P. alcicorne". Na niewielkim obszarze w Ameryce Południowej na pograniczu Peru i Boliwii występuje tylko "P. andinum". Zasięg pozostałych gatunków obejmuje różne obszary od półwyspu Malajskiego poprzez archipelag Malajski do północno-wschodniej Australii.
Morfologia.
U sporofitów korzenie i liście wyrastają z krótkiego kłącza. Istnieją dwa rodzaje liści: płonne i płodne. Bezpłodne liście płonne w kształcie nerki lub tarczy przylegają do podłoża i chronią kłącze i korzenie przed uszkodzeniem i wysuszeniem. U niektórych gatunków wierzchnie liście płonne formują otwartą koronę, zbierając wodę. Liście płodne są dychotomiczne lub w kształcie poroża i wyrastają lub zwieszają się z kłącza. Osiągają 150 cm długości. Duże brązowe lub rdzawe sori znajdują się na dolnej stronie liści płodnych. Jeśli warunki są odpowiednie, zarodniki kiełkują w sposób naturalny na okolicznych drzewach. Niektóre gatunki płaskli formują kolonię (polikormon), kiedy ich kłącze się rozdzieli lub nowe kłącze zbuduje się na wierzchołku korzenia.
Systematyka.
Rodzaj "Platycerium" należy do rodziny paprotkowatych ("Polypodiaceae"), rząd paprotkowce "Polypodiales". Stanowi grupę siostrzaną dla rodzaju "Pyrrosia", kolejne pod względem pokrewieństwa rodzaje to: "Microsorum", "Lemmaphyllum" i "Lecanopteris".
Gromada paprotniki ("Polypodiophyta" Cronquist), podgromada "Polypodiophytina" (Reveal), klasa paprocie ("Polypodiopsida" Cronquist), podklasa paprocie cienkozarodniowe ("Polypodiidae" Cronquist), rząd paprotkowce ("Polypodiales" Mett. ex A.B. Frank in Leunis), podrząd "Polypodiineae" (Bessey), rodzina paprotkowatych ("Polypodiaceae" Bercht. &amp; J. Presl).
Grupa afrykańsko-amerykańska:
Grupa jawajsko-australijska:
Grupa malajsko-azjatycka:
"P. wandae" jest gatunkiem opisanym po raz pierwszy przez Mariana Raciborskiego w 1902 roku, nazwanym tak najprawdopodobniej na cześć swojej jedynej krewnej – młodszej siostry Marii Wandy Raciborskiej. Zaliczany tu gatunek "Platycerium sumbawense" wyodrębniany jest obecnie jako "Alcicornium sumbawense" 

</doc>
<doc id="1987828" url="https://pl.wikipedia.org/wiki?curid=1987828" title="Christopher Reinhard">
Christopher Reinhard

Christopher Reinhard (ur. 19 maja 1985) to niemiecki piłkarz występujący na pozycji obrońcy w niemieckim klubie 1. FC Magdeburg. Wcześniej reprezentował barwy takich klubów jak Eintracht Frankfurt, Karlsruher i FC Ingolstadt 04.

</doc>
<doc id="1987829" url="https://pl.wikipedia.org/wiki?curid=1987829" title="LLVM">
LLVM

LLVM (poprzednio "Low Level Virtual Machine") – napisany w C++ kompilator. Pierwotnie był zaprojektowany dla języka C/C++, lecz dzięki jego ogólnej architekturze powstało wiele front-endów obejmujących m.in. języki Objective-C, Fortran, Ada, Haskell, D, Java, Scala, Python, Ruby czy ActionScript.
Projekt powstał w 2000 roku na Uniwersytecie Illinois w Urbana-Champaign pod kierownictwem Vikrama Adve oraz Chrisa Lattnera. LLVM początkowo służył badaniom nad technikami dynamicznej kompilacji dla statycznych i dynamicznych języków programowania i został wydany na licencji BSD. W 2005 roku Apple Inc. zatrudniło Lattnera i powołało zespół programistów w celu wykorzystania LLVM w systemach tworzenia aplikacji tej firmy. LLVM jest integralną częścią najnowszych narzędzi programistycznych dla systemu OS X oraz iOS.
Zasada działania.
Kluczową część systemu kompilacji LLVM stanowi warstwa pośrednia, która pobiera kod pośredni (IF – "Intermediate form") z kompilatora dla określonego języka programowania i optymalizuje go. Może on zostać później przekonwertowany na kod asemblera dla konkretnej platformy sprzętowej, lub też pozostawiony do późniejszej kompilacji w locie w stylu języka Java. LLVM obsługuje kod pośredni kompilatora GCC, co umożliwia wykorzystanie szerokiej gamy już istniejących kompilatorów dla tamtego projektu.
LLVM posiada niezależny od języka zestaw instrukcji oraz system typów. Każda instrukcja przedstawiona jest w postaci SSA ("static single assignment form"), co oznacza że do każdej zmiennej (zwana typowanym rejestrem) możemy przypisać wartość co najwyżej jeden raz. Upraszcza to analizę zależności między poszczególnymi zmiennymi. Wszelkie konwersje typów obsługiwane są jawnie przy pomocy instrukcji rzutowania. LLVM posiada podstawowe typy takie jak liczby całkowite określonych rozmiarów i dokładnie pięć typów pochodnych: wskaźniki, tablice, wektory, struktury i funkcje. Dowolny typ w danym języku programowania może być przedstawiony jako kombinacja typów podstawowych LLVM. Przykładowo, klasa C++ może być przedstawiona jako kombinacja struktur, funkcji i tablic wskaźników funkcji.
LLVM-owy kompilator JIT potrafi wykrywać i usuwać niepotrzebne rozgałęzienia programu w trakcie jego wykonywania. Dzięki temu przydaje się on podczas stosowania techniki Partial evaluation, gdy program posiada wiele możliwych ścieżek wykonania – w przypadku większości z nich można bardzo łatwo określić, które z nich są niepotrzebne w określonej sytuacji. Ta właściwość jest wykorzystywana w obsłudze potokowania OpenGL w Mac OS X Leopard (v. 10.5) do radzenia sobie z brakami sprzętowego wsparcia dla rozmaitych opcji. Kod do obsługi operacji graficznych OpenGL-a został pozostawiony w formie pośredniej i jest kompilowany w locie na maszynie docelowej. W systemach z potężnymi kartami graficznymi uzyskiwany kod maszynowy był niezwykle mały, przekazując wszystkie komendy do karty z minimalnymi narzutami. W pozostałych systemach LLVM kompilował dodatkowe funkcje, które emulowały brakujące opcje karty graficznej. LLVM odegrał także kluczową rolę w poprawianiu wydajności na niskobudżetowych maszynach wykorzystujących chipsety Intel GMA.
Front-endy.
LLVM został zaprojektowany jako wydajniejszy zamiennik dla GCC w już istniejących łańcuchach budowania i wiele z istniejących front-endów GCC zostało przeprojektowanych do współpracy z nim. Ponadto szerokie zainteresowanie projektem doprowadziło do powstania zupełnie nowych, dedykowanych front-endów. Jednym z najambitniejszych jest Clang dla języków C, C++ oraz Objective-C, którego rozwój wspierany jest przez Apple. Koncentruje się on na stworzeniu nowocześniejszego zamiennika dla analogicznego kompilatora z GCC, łatwiejszego do zintegrowania ze środowiskami IDE i oferującego lepsze wsparcie dla współbieżności.

</doc>
<doc id="1987831" url="https://pl.wikipedia.org/wiki?curid=1987831" title="Uganda na Letnich Igrzyskach Olimpijskich 2008">
Uganda na Letnich Igrzyskach Olimpijskich 2008

Uganda na Letnich Igrzyskach Olimpijskich 2008 – występ kadry sportowców reprezentujących Ugandę na igrzyskach olimpijskich w Pekinie. Reprezentacja liczyła 11 zawodników – 9 mężczyzn i 2 kobiety.
Był to trzynasty występ reprezentacji Ugandy na letnich igrzyskach olimpijskich.

</doc>
<doc id="1987832" url="https://pl.wikipedia.org/wiki?curid=1987832" title="World’s Scariest Police Chases">
World’s Scariest Police Chases

World’s Scariest Police Chases (we Francji wydana jako Folles Poursuites) – szwedzko-amerykańsko-brytyjska komputerowa gra akcji wyprodukowana przez UDS. Gra została wydana początkowo na konsolę PlayStation, w 2001 roku przez Activision. Wersja na konsolę Dreamcast została wyprodukowana przez Teeny Weeny Games i wydana przez Fox Interactive w tym samym roku. Prace nad wersjami gry na PlayStation 2 i komputery osobiste anulowano, a jej kontynuacja pod tytułem "World’s Scariest Police Chases 2" została zawieszona.
Fabuła "World’s Scariest Police Chases" jest oparta na amerykańskim serialu telewizyjnym "World’s Wildest Police Videos". Gracz wciela się w grze w kierowcę radiowozu ścigającego przestępców. Gra obejmuje kilka różnorodnych trybów rozgrywki. Dostępny jest tryb gry wieloosobowej, w którym mogą uczestniczyć dwie osoby.
Gra spotkała się z mieszanymi reakcjami recenzentów, osiągając średnią ocen odpowiednio 66% i 54% w agregatorach GameRankings oraz Metacritic. Różnie oceniano rozgrywkę, natomiast krytykowano oprawę audiowizualną.
Fabuła.
Fabuła gry została oparta na amerykańskim serialu telewizyjnym "World's Wildest Police Videos". Gracz wciela się w postać policjanta, którego zadaniem jest walka z przestępczością.
Akcja gry rozgrywa się w fikcyjnym mieście Ashland, jednak podczas rozrywki w jednym z miejsc widnieje napis Newark (nazwę taką nosi szereg miejscowości w Stanach Zjednoczonych, m.in. największe miasto w stanie New Jersey).
Rozgrywka.
W grze zawarto 20 misji w trybie "Single mission" (tryb kariery). Gracz może rozpocząć pościg za przestępcą, wyszukać i pojmać podejrzanych, rozpocząć wyścig do celu, eskortować VIP-ów, dokonać interwencji policyjnej, udzielić pomocy. Akcja gry jest komentowana przez Johna Bunnella. W grze zawarto ponad 50 kilometrów dróg i autostrad, na których panują zmienne warunki atmosferyczne oraz efekty pogodowe takie jak: deszcz, mgła, pioruny, itp. Rozgrywka ma miejsce w nocy lub w dzień. Gracz ma do wyboru 13 pojazdów, które mają różny model jazdy oraz różne uzbrojenie, m.in. strzelby, granaty lub lekką broń przeciwczołgową, które może wykorzystać tylko podczas jazdy samochodem. Gra umożliwia wpisanie kodów, oszustw które zmieniają rozgrywkę. Gracz ma możliwość obejrzenia powtórki, podczas niej może ustawić kąt miejskich kamer.
W lewym dolnym rogu wyświetlana jest mała mapa (pełna dostępna jest w menu podczas rozgrywki), która pokazuje aktualną pozycję gracza oraz ściganego pojazdu. Obok mapy po prawej stronie znajdują się wskaźniki informujące o przeciwniku. W lewym górnym rogu jest położony wskaźnik uszkodzeń pojazdu gracza. W prawym górnym rogu znajduje się ramka ze wskaźnikiem broni.
Gra dostępna jest w dwóch wersjach językowych: angielskiej oraz francuskiej.
Tryby gry.
W grze dostępne są dwa poboczne tryby rozgrywki: "Pursuit mode" i "Free Patrol".
W trybie gry wieloosobowej może brać udział dwóch graczy, jeden gracz prowadzi pojazd a drugi operuje bronią. Istnieje sześć trybów: "Deathmatch" (w tym trybie gracze zderzają ze sobą swoje samochody), "Race" (wyścig do mety), "Biathlon" (przejazd przez punkty kontrolne), "Chase" (pościg policyjny), "Speed" (wyścig na czas), "Crimewave" (gracze współpracują ze sobą lub toczą pojedynki).
Produkcja i wydanie gry.
W maju 2000 roku gra w wersji na PC została zaprezentowana na targach E3 2000. W zaprezentowanej wersji udostępniono jedną misję oraz film prezentujący zadanie. 14 sierpnia 2000 roku zostały opublikowane pierwsze zrzuty ekranu z gry.
Firmy Activision i Fox wspierały finansowo wydanie gry. Została zorganizowana loteria z nagrodami o wartości do 50 000 dolarów, trwająca od 28 czerwca do 31 grudnia 2001 roku.
1 grudnia 2000 roku poinformowano, że gra będzie wydana tylko na konsolę PlayStation, a edycje na inne platformy zostały anulowane. UDS wykorzystało część elementów z wersji PC przy redesignu wersji na PlayStation. 4 grudnia poinformowano, że gra zostanie wydana w kwietniu 2000 roku.
"World’s Scariest Police Chases" została stworzona przez UDS. Activision wydał ją na konsolę PlayStation 21 maja 2001 roku w Stanach Zjednoczonych i 29 czerwca tego samego roku w Europie. W Niemczech gra została wydana przez Activision Deutschland 5 kwietnia 2002 roku. Wersja na konsolę Dreamcast została wyprodukowana przez Teeny Weeny Games i wydana przez Fox Interactive w 2001 roku. Wydanie gry w wersji na PlayStation 2 tworzonej przez Sierra Entertainment zostało anulowane. Wstrzymano również produkcję portu na komputery osobiste tworzonego przez Fox Interactive i Teeny Weeny Games.
Gra otrzymała klasyfikację wiekową T – Teen od organizacji ESRB, G – General od OFLC i 12 od USK.
Odbiór gry.
"World’s Scariest Police Chases" w wersji dla PlayStation spotkał się z mieszanymi reakcjami recenzentów, osiągając według agregatora GameRankings średnią wynoszącą 66.11% maksymalnych ocen. Recenzent o pseudonimie DrMoo z Game Revolution do wad gry zaliczył błędy w rozgrywce, słabą prezentację oraz to, że gracz może wcielić się jedynie w rolę policjanta. Do pozytywnych cech gry zaliczył komentatora Johna Bunnella, uważając go za zabawnego, a za drugą pozytywną rzecz uznał przyzwoity model jazdy. Ryan Davis z portalu GameSpot stwierdził, że gra została źle zrealizowana, a największym błędem było ograniczenie możliwości policji i złodziei. Pisał też, że tekstury gry są w niskiej rozdzielczości, a podczas pościgu ścigany samochód może być słabo widoczny do tego stopnia, że gracz będzie musiał spojrzeć na mapę, by zorientować się, gdzie znajduje się poszukiwany pojazd. Davis rzekł jednak, że w grze zawarto wysokiej jakości udźwiękowienie – każdy samochód policji ma inny dźwięk silnika, pisku opon i syrenę. Doug Perry z serwisu IGN w swojej recenzji zakomunikował, że gra pod każdym aspektem od podstawowych zasad do realizacji misji, przypomina produkcję "Drivera" firmy Reflcetions Interactive, ale nie jest tak dobra, natomiast nie wygląda tak źle jak jego kontynuacja – "Driver 2". Perry zauważył również, że grafika gry jest w niskiej rozdzielczości, dźwięki samochodu uznał zaś za mało przekonujące. Pochwalił jednak narrację Johna Bunnella.
Kontynuacja.
Kontynuacja "World’s Scariest Police Chases 2" była produkowana w wersjach na konsole PlayStation 2 i Xbox przez Vivendi Games, a wydanie było planowane nakładem HotGen Studios. Wydanie gry zostało anulowane.

</doc>
<doc id="1987833" url="https://pl.wikipedia.org/wiki?curid=1987833" title="Lister">
Lister



</doc>
<doc id="1987835" url="https://pl.wikipedia.org/wiki?curid=1987835" title="Aleksy Franciszek Bachulski">
Aleksy Franciszek Bachulski

Aleksy Franciszek Bachulski (ur. 7 października 1893 w Warszawie, zm. 6 maja 1951 tamże) – polski historyk, archiwista, bibliotekarz.
Życiorys.
Urodził się jako syn Karola i Franciszki z Ziembińskich. W 1904 jako półsierota został oddany do zakładu opiekuńczego „Nazaret”, gdzie skończył szkołę powszechną. W 1914 ukończył Gimnazjum im. Chrzanowskiego w Warszawie, na naukę zarabiając korepetycjami. W latach 1914–1918 pracował w zakładzie „Nazaret” jako kierownik, starając się zapewnić byt wychowankom w trudnych latach wojny. W 1925 po ukończeniu studiów na wydziale filozoficznym Uniwersytetu Warszawskiego, na podstawie pracy "Założenie klasztoru kanoników regularnych w Czerwińsku" uzyskał tytuł doktora.
W latach 1920–1937 pracował jako kustosz w Archiwum Skarbowym w Warszawie. Szczególnie interesował się problemem brakowania (był współautorem broszury "Brakowanie akt") i archiwami gospodarczymi. Uczestniczył także w pracach Komisji Rewindykacyjnej w Leningradzie i Moskwie. Był autorem Archeionu oraz wykładowcą kursów archiwalnych. W 1937 został wicedyrektorem (następnie dyrektorem) Biblioteki Publicznej m.st. Warszawy. W listopadzie 1939 został aresztowany przez Niemców i uwięziony jako zakładnik. Zwolniony z więzienia, został zawieszony w swych obowiązkach, następnie mianowany przez władze okupacyjne dyrektorem Archiwum m.st. Warszawy. Bachulski zajął się zabezpieczaniem akt po zlikwidowanych urzędach i instytucjach warszawskich (sam prowadził prace porządkowo-inwentaryzacyjne). W trakcie powstania warszawskiego zasób archiwum został zniszczony przez Niemców. W 1945 Bachulski został mianowany dyrektorem zniszczonego archiwum i organizował jego pracę. 
Razem z Kazimierzem Konarskim i Adamem Wolffem był współautorem pierwszego "Polskiego słownika archiwalnego".
Działał w towarzystwach naukowych.
Był żonaty z Haliną Szellerówną, miał 4 dzieci. Zmarł 6 maja 1951 w Warszawie, pochowany został na cmentarzu Powązkowskim (kwatera 227-6-1,2).

</doc>
<doc id="1987847" url="https://pl.wikipedia.org/wiki?curid=1987847" title="Leopold Alexander">
Leopold Alexander

Leopold „Leo” Alexander (ur. 11 października 1905 w Wiedniu, zm. 20 lipca 1985 w Weston) − austriacko-amerykański lekarz psychiatra pochodzenia żydowskiego.
Życiorys.
Urodził się 11 października 1905 w Wiedniu jako syn Gustava Alexandra, znanego w mieście lekarza pochodzenia żydowskiego i profesora nadzwyczajnego otolaryngologii.
W 1920 zdał maturę. Następnie ukończył studia w Szkole Medycznej Uniwersytetu Wiedeńskiego, gdzie jako student zajmował się chorobami dziedzicznymi i funkcjonowaniem mózgu.
W 1932 jego ojciec został zabity przez pacjenta, zmarła także jego matka. W 1933, ze względu na sytuację materialną, wyjechał do Peiping Union Medical College w Pekinie, gdzie wykładał i prowadził badania z dziedziny neuropsychiatrii. Po dojściu Hitlera do władzy zdecydował się wyemigrować do Stanów Zjednoczonych.
W czerwcu 1934 podjął pracę neuropsychiatry w szpitalu w Bostonie oraz pracę wykładowcy na Harvard University, gdzie prowadził badania w zakresie eugeniki.
W 1936 ożenił się z Phyllis Elorą Harrington, z którą miał troje dzieci. Po przystąpieniu Stanów Zjednoczonych do wojny z Niemcami wstąpił do United States Army i po odbyciu przeszkolenia wojskowego został wysłany, w październiku 1943, do Wielkiej Brytanii, podejmując pracę w szpitalu wojskowym jako neuropsychiatra.
Po II wojnie światowej, jako biegły medyczny prokuratury w procesie lekarzy w Norymberdze, który odbył się w latach 1946–1947, zaprezentował czterech świadków, na których przeprowadzono eksperymenty „medyczne” w obozie koncentracyjnym KL Ravensbrück. Jego wiedza na temat nazistowskiego środowiska lekarskiego okazała się także bezcenna w gromadzeniu materiałów oskarżycielskich.
Doświadczenia zbrodni nazistowskich skłoniły go do stworzenia Kodeksu Norymberskiego, którego współautorem był dr Andrew C. Ivy. Kodeks Norymberski określa zasady dopuszczalności eksperymentów medycznych na ludziach.
Po powrocie do Stanów Zjednoczonych do końca życia próbował zgłębić psychikę zbrodniarzy hitlerowskich. Był autorem ponad dwustu publikacji z zakresu doświadczeń medycznych i neuropsychiatrii. W latach 50. XX w. był inicjatorem zorganizowania pomocy medycznej ofiarom eksperymentów w Ravensbrück.
Zmarł na raka w Weston w 1985.

</doc>
<doc id="1987848" url="https://pl.wikipedia.org/wiki?curid=1987848" title="Kobieta ze stali">
Kobieta ze stali

Kobieta ze stali (hiszp. "Soy Tu Dueña", 2010) – meksykańska telenowela wyprodukowana przez kanał telewizyjny Televisa. Jest to remake telenoweli z 1995 roku pt. La Dueña.
Opis fabuły.
Valentina Villalba jest zaręczona z Alonso. W dniu ślubu Alonso nie pojawia się jednak w kościele i ośmiesza narzeczoną przed wszystkimi. Po tym zdarzeniu Valentina zmienia się w zimną i rozgoryczoną kobietę. Porzuca wszystko i wyjeżdża na hacjendę „Los Cascabeles”, gdzie poznaje José Miguela, w którym się zakochuje. Na przeszkodzie stoi im Alonso, który chce odzyskać dawną narzeczoną, Ivana, która czyha na majątek Valentiny i matka Jose Miguela, Doña Leonor, której Valentina nie przypadła do gustu.

</doc>
<doc id="1987851" url="https://pl.wikipedia.org/wiki?curid=1987851" title="Mikrosomy">
Mikrosomy

Mikrosomy – jedna z frakcji homogenatu komórkowego, wydzielana podczas wirowania frakcjonującego (różnicowego) lub wirowania w gradiencie gęstości. Stanowią ją drobne pęcherzyki pochodzące z błon siateczki śródplazmatycznej, cystern aparatu Golgiego oraz błony komórowej. Wykorzystuje się je w badaniach nad biosyntezą białka.

</doc>
<doc id="1987854" url="https://pl.wikipedia.org/wiki?curid=1987854" title="Quattro Business Park">
Quattro Business Park

Quattro Business Park – kompleks składający się z czterech czternastokondygnacyjnych budynków biurowych klasy A, realizowany przez Grupę Buma od jesieni 2008 roku. Każdy z budynków charakteryzuje się powierzchnią użytkową ok. 12 000 m².
Inwestycja została podzielona na cztery etapy. Terminy oddania kolejnych etapów:
Pierwszy budynek, w którym firma Capgemini Polska wynajęła powierzchnię został oddany do użytku we wrześniu 2010 roku.
Na kompleks składają się budynki biurowe (o wysokości 54,94 m), jednopoziomowy garaż podziemny, dziedziniec pomiędzy budynkami z kawiarnią i małą architekturą zewnętrzną (ławki, fontanna, zieleń), wolnostojący budynek parkingu wielopoziomowego (7 kondygnacji nadziemnych oraz jedna kondygnacja podziemna).

</doc>
<doc id="1987855" url="https://pl.wikipedia.org/wiki?curid=1987855" title="Moschellandsbergit">
Moschellandsbergit



</doc>
<doc id="1987859" url="https://pl.wikipedia.org/wiki?curid=1987859" title="MKiDN">
MKiDN



</doc>
<doc id="1987861" url="https://pl.wikipedia.org/wiki?curid=1987861" title="Cumberland (Iowa)">
Cumberland (Iowa)

Cumberland – miasto w Stanach Zjednoczonych, w stanie Iowa, w hrabstwie Cass. W 2000 roku liczyło 281 mieszkańców.

</doc>
<doc id="1987864" url="https://pl.wikipedia.org/wiki?curid=1987864" title="Griswold (Iowa)">
Griswold (Iowa)

Griswold – miasto w Stanach Zjednoczonych, w stanie Iowa, w hrabstwie Cass. W 2000 roku liczyło 1039 mieszkańców.

</doc>
<doc id="1987870" url="https://pl.wikipedia.org/wiki?curid=1987870" title="Lewis (Iowa)">
Lewis (Iowa)

Lewis – miasto w Stanach Zjednoczonych, w stanie Iowa, w hrabstwie Cass. W 2000 roku liczyło 438 mieszkańców.

</doc>
<doc id="1987876" url="https://pl.wikipedia.org/wiki?curid=1987876" title="Polystichum falcatum">
Polystichum falcatum



</doc>
<doc id="1987879" url="https://pl.wikipedia.org/wiki?curid=1987879" title="Marne (Iowa)">
Marne (Iowa)

Marne – miasto w Stanach Zjednoczonych, w stanie Iowa, w hrabstwie Cass. W 2000 roku liczyło 149 mieszkańców.

</doc>
<doc id="1987883" url="https://pl.wikipedia.org/wiki?curid=1987883" title="Massena (Iowa)">
Massena (Iowa)

Massena – miasto w Stanach Zjednoczonych, w stanie Iowa, w hrabstwie Cass. W 2000 roku liczyło 414 mieszkańców.

</doc>
<doc id="1987884" url="https://pl.wikipedia.org/wiki?curid=1987884" title="The Original of Laura">
The Original of Laura



</doc>
<doc id="1987886" url="https://pl.wikipedia.org/wiki?curid=1987886" title="Wiota (Iowa)">
Wiota (Iowa)

Wiota – miasto w Stanach Zjednoczonych, w stanie Iowa, w hrabstwie Cass. W 2000 roku liczyło 149 mieszkańców.

</doc>
<doc id="1987888" url="https://pl.wikipedia.org/wiki?curid=1987888" title="Rozhamowanie">
Rozhamowanie

Rozhamowanie, odhamowanie (ang. disinhibition) to termin w psychologii używany do opisu braku samokontroli objawiającej się na kilka sposobów, m.in. niestosowaniem się do społecznych konwencji, słabym szacowaniem ryzyka oraz innymi zaburzeniami związanymi z kontrolą impulsów.
Rozhamowanie się może pojawić się u osoby, która doznała urazu mózgu, szczególnie płata czołowego, a ściślej jednej z czterech części kory przedczołowej – kory nadoczodołowej, lub ogólniej części brzusznej, które odpowiadają za kontrolę zachowania, np. odraczania przyjemności, przestrzegania norm społecznych. 
Oznacza to, że osoba po np. chirurgicznej operacji mózgu (w wyniku której doszło do uszkodzenia tych rejonów), która przed operacją zachowywała się zgodnie z przyjętymi w społeczeństwie normami, po operacji może przejawić tendencję do np. nieumiarkowanego spożycia alkoholu lub hiperseksualności połączonej z brakiem oszacowania ryzyka swoich zachowań seksualnych.

</doc>
<doc id="1987889" url="https://pl.wikipedia.org/wiki?curid=1987889" title="Asplenium nidus">
Asplenium nidus



</doc>
<doc id="1987891" url="https://pl.wikipedia.org/wiki?curid=1987891" title="Sisyrinchium">
Sisyrinchium



</doc>
<doc id="1987894" url="https://pl.wikipedia.org/wiki?curid=1987894" title="Choanocyty">
Choanocyty



</doc>
<doc id="1987895" url="https://pl.wikipedia.org/wiki?curid=1987895" title="Komórki kołnierzykowe">
Komórki kołnierzykowe



</doc>
<doc id="1987896" url="https://pl.wikipedia.org/wiki?curid=1987896" title="Reprezentacja Argentyny w hokeju na trawie mężczyzn">
Reprezentacja Argentyny w hokeju na trawie mężczyzn

Reprezentacja Argentyny w hokeju na trawie mężczyzn jest jednym z silniejszych zespołów na świecie. W 2016 roku zdobyła złoty medal Igrzysk Olimpijskich, a w 2014 roku brązowy medal Mistrzostw świata. Poza tym dziewięciokrotnie zdobyła mistrzostwo igrzysk panamerykańskich (1967, 1971, 1975, 1979, 1991, 1995, 2003, 2011, 2015).
Reprezentacja wielokrotnie startowała w zawodach Champions Trophy zajmując w swym najlepszym występie 3. miejsce w 2008 roku.

</doc>
<doc id="1987897" url="https://pl.wikipedia.org/wiki?curid=1987897" title="Archeocyty">
Archeocyty



</doc>
<doc id="1987901" url="https://pl.wikipedia.org/wiki?curid=1987901" title="Królestwo Judy">
Królestwo Judy

Królestwo Judy – starożytne państwo na Bliskim Wschodzie, obejmujące terytorium krainy Judei (terytoria plemion Judy i Beniamina). Powstało w wyniku podziału zjednoczonego królestwa Izraela ok. 930 p.n.e. Jego stolicą była Jerozolima, innymi znaczącymi miastami były m.in. Lakisz, Hebron i Beer Szewa. Kres istnieniu państwa położyła inwazja Nabuchodonozora II z 586 p.n.e.
Większość informacji na temat tego państwa dostarcza Biblia, jednak, w odróżnieniu od wcześniejszych dziejów Izraelitów, wielu wiadomości dostarczają także pozabiblijne źródła pisane oraz badania archeologiczne.
Historia.
Geneza.
Założone przez Saula państwo żydowskie nie było tworem jednolitym, ale raczej zlepkiem plemion połączonych autorytetem władcy. Panujący w Judzie ród Dawida, następcy Saula, od samego początku napotykał trudności w ugruntowaniu swej władzy nad wszystkimi plemionami Izraela. Zanim Dawid objął władzę nad całym Izraelem, przez ponad 7 lat panował wyłącznie nad Judą. W tym samym czasie nad częścią plemion północnych panował jego konkurent do tronu, Iszbaal. Tendencje odśrodkowe istniały także w okresie rządów Dawida nad całym Izraelem. Niejaki Szeba stanął na czele buntu plemion północnych, który w sposób dość jednoznaczny wyrażał sprzeciw wobec judzkiej dominacji nad innymi plemionami. W okresie rządów Salomona tendencje buntownicze ucichły, jednak ciężary nałożone na lud prowadziły do wzrostu niezadowolenia, który nieuchronnie musiał zaowocować rozłamem. Wydaje się przy tym prawdopodobne, że terytorium plemienia Judy nie wchodziło w skład żadnego z ustanowionych przez Salomona okręgów podatkowych (1 Krl 4,7-19), a co za tym idzie, plemię to było obciążone daninami publicznymi w znacznie mniejszym stopniu niż pozostałe. Z tego powodu plemiona północne czuły się traktowane niesprawiedliwie.
Następca Salomona, Roboam, w sposób dość lekkomyślny odrzucił jakąkolwiek formę kompromisu w sprawie nałożonych przez Salomona obciążeń. Doprowadziło to do buntu plemion północnych pod przywództwem Jeroboama. Separatyści ustanowili własne państwo – królestwo Izraela. Ród Dawida zachował władzę jedynie nad Judą.
Sytuacja państwa judzkiego po podziale.
Terytorium które pozostało pod panowaniem Roboama ograniczało się praktycznie do terytorium plemienia Judy. Większość terytorium Beniamina weszło w skład państwa północnego. Obszar państwa był dwukrotnie mniejszy od obszaru państwa północnego. W przypadku gruntów uprawnych dysproporcja była jeszcze większa – areał Judy był mniejszy ponad czterokrotnie. Na dodatek grunty izraelskie były żyźniejsze, a opady na północy – wyższe. Znaczną część państwa południowego pokrywała pustynia. Populacja Judy była ponad dwa razy mniejsza, niż populacja północy, i wynosiła, według niektórych szacunków, ok. 300 000 mieszkańców, natomiast według Israela Finkelsteina pod koniec VIII wieku p.n.e. Juda była zamieszkiwana przez 140 000 mieszkańców.
Pomimo to w niektórych aspektach Juda miała przewagę nad Izraelem. W rękach potomków Dawida pozostała Jerozolima, a wraz z nią świątynia i klasa kapłańska. Juda, rządzona przez ród Dawida, odziedziczyła tradycje potężnego imperium Dawida i Salomona. Państwo zachowało także zwierzchnictwo nad Edomem.
Okres współistnienia z państwem północnym.
Od Roboama do Ochozjasza.
Roboam nie był w stanie odzyskać panowania nad terytorium plemion północnych, poprzestał zatem na fortyfikowaniu miast przygranicznych (2 Krn 11,5-10). Z podziału królestwa skorzystał faraon Szeszonk I, który uderzył na terytorium Palestyny i odebrał Judejczykom bogactwa Świątyni Jerozolimskej i pałacu królewskiego. Ponieważ jednak z listy nazw zdobytych przez faraona wynika, że nie uderzył on na centrum Judy, wydaje się, że Roboam dobrowolnie zapłacił trybut, by uchronić kraj przed najazdem. Król toczył również walki z Izraelem, jednak było to raczej starcia przygraniczne niż konflikt na dużą skalę.
Następca Roboama, Abiasz, panował trzy lata. W ciągu swych krótkich rządów miał jednak wsławić zwycięstwem nad Jeroboamem, które odniósł pomimo przewagi liczebnej przeciwnika i wciągnięcia go w zasadzkę. W wyniku zwycięstwa miał zdobyć Betel, Jeszanę i Efron.
Asa, następca Abiasza, dokonał reformy religijnej, likwidując elementy bałwochwalczego kultu. Toczył też wojnę z izraelskim królem Baszą. Sprzymierzył się wtedy z królem Aramu-Damaszku Ben-Hadadem I (składając mu przy tym „dar” w postaci złota i srebra), który najechał terytorium Izraela, zmuszając Baszę do odwrotu. Asa wykorzystał zaangażowanie wroga na północy by ufortyfikować Mispa i Gibea.
Następca Asy, Jozafat, kontynuował religijną politykę swojego ojca. Przyczynił się do militarnego i gospodarczego umocnienia państwa, pobierając trybut od Filistynów i Arabów, a także budując nowe twierdze i spichlerze. Zbudował także flotę w Esjon-Geber, która jednak uległa rozbiciu. Utrzymywał pokojowe stosunki z królem Izraela Achabem. Przymierze zostało przypieczętowane małżeństwem syna Jozafata, Jorama, z córką Achaba, Atalią. Według Biblii Jozafat uczestniczył w dwóch izraelskich wyprawach wojennych: Achaba przeciwko Aramejczykom, oraz Jorama przeciwko Moabowi.
Joram, następca Jozafata, rozpoczął swe rządy od zgładzenia swych braci – potencjalnych konkurentów do tronu – oraz ich sympatyków. W okresie jego rządów Juda utraciła zwierzchnictwo nad Edomem, który został zhołdowany w czasach króla Dawida, a także nad Libną. Państwo zostało napadnięte przez Filistynów i Arabów. Odstąpił również od jahwizmu, co potępił prorok Eliasz. Zmarł w wyniku choroby. Zgodnie z przekazem biblijnym „nikt go nie żałował” i nie został pochowany w grobach królewskich.
Po Joramie tron objął Ochozjasz, który panował jedynie rok. Wyprawił się on razem z izraelskim władcą Joramem przeciwko aramejskiemu królowi Chazaelowi, jednak poniósł klęskę pod Ramot w Gileadzie. Następnie został zamordowany przez Jehu, który dokonał zamachu stanu w Izraelu i przejął tron po Joramie. Dobre stosunki pomiędzy Izraelem a Judą zostały zerwane.
Od Atalii do Achaza.
Po otrzymaniu wiadomości o śmierci Ochozjasza, Atalia wymordowała pozostałych przy życiu członków rodziny królewskiej i objęła tron. Przy życiu miał jednak pozostać mały Joasz, którym zaopiekowały się środowiska kapłańskie. W okresie swoich rządów Atalia wspierała kult Baala. Po sześciu latach arcykapłan Jojada przeprowadził zamach stanu i namaścił Joasza na króla. Atalia została zamordowana.
W początkowym okresie swoich rządów Joasz pozostawał pod znacznym wpływem kapłana Jojady. Król przystąpił do odnowienia Świątyni Jerozolimskiej. Po śmierci Jojady Joasz miał jednak odstąpić od wiary. Krytykujący króla za odstępstwo prorok Zachariasz został z polecenia władcy ukamienowany. Złożył trybut Chazaelowi, by uchronić kraj przed jego atakiem. Został zamordowany przez grupę spiskowców.
Następcą Joasza został Amazjasz. Skazał on na śmierć zabójców swego ojca. Pokonał też Edomitów w Dolinie Solnej. Zachęcony sukcesem nad Edomitami, zachował się prowokacyjnie wobec Izraela. Poniósł jednak klęskę w walce z królem Joaszem i dostał się do niewoli. Jerozolima została zdobyta, a świątynia – splądrowana. Został zamordowany w Lakisz, a lud wybrał na następcę jego syna, Azariasza.
W okresie rządów Azariasza wytworzyła się korzystna sytuacja dla Judy, gdyż Asyria czasowo wstrzymała swoją ekspansję, natomiast Aram był zajęty swoimi sprawami wewnętrznymi. Król zmusił do uległości Aszdod i Gat, rozbudował Jerozolimę i umocnił wojsko. Umocnił, a może nawet rozszerzył, władzę nad Edomem. Rozbudował też port w Esjon-Geber. Pisma prorockie z okresu jego rządów wskazują na wzrost dobrobytu w kraju. Król zachorował jednak na trąd i wyznaczył swojego następcę, Jotama, na regenta.
Rządy Jotama, poza zwycięską wojną z Ammonitami, nie odznaczały się niczym szczególnym. Odmówił on wejścia w skład tworzącej się koalicji antyasyryjskiej. Spowodowało to wrogą postawę koalicji wobec Judy, jednak Jotam zmarł, zanim podjęła ona jakiekolwiek działania. Jednak podczas rządów jego następcy, Achaza, wojska stojących na czele koalicji Izraela i Aramu obległy Jerozolimę, zamierzając skłonić króla do przystąpienia do koalicji, lub zastąpić go przygotowanym przez koalicję kandydatem, niejakim „synem Tabeela”, jednak zapłacił trybut królowi Asyrii Tiglat-Pileserowi III, który wyruszył przeciwko wojskom koalicji i zmusił je do odstąpienia od oblężenia. Wydarzenia te przeszły do historii jako wojna syro-efraimska. Achaz stał się lennikiem Asyrii, co potwierdza inskrypcja Tiglat-Pilesera III. Złożył wiernopoddańczą wizytę w zdobytym przez króla Asyrii Damaszku. Poddaństwo Achaza znalazło swój wyraz w licznych działaniach natury religijnej o charakterze synkretycznym.
Pod koniec rządów Achaza, lub też krótko po objęciu władzy przez jego następcę (2 Krl 18,9-10), królestwo Izraela zostało całkowicie unicestwione przez Asyrię. Położenie i górzyste ukształtowanie terenu sprawiało jednak, że Juda była dla Asyrii mniej atrakcyjnym kierunkiem ekspansji niż położone na strategicznej drodze do Egiptu królestwo Izraela, co pozwoliło Judzie, już jedynemu państwu żydowskiemu na świecie, zachować niezależność.
Od Ezechiasza do Jozjasza.
Panowanie Ezechiasza.
Następca Achaza, Ezechiasz, nie występował otwarcie przeciw Asyrii, lecz podejmował ostrożne próby wyswobodzenia spod ich dominacji. W swych dążeniach opierał się zwłaszcza na Egipcie, który w tych czasach występował jako inspirator wszelkich prób wyzwolenia się państewek palestyńskich spod dominacji Asyrii. Nawiązał też kontakt z królem Babilonii, Marduk-apla-iddiną II, który prawdopodobnie zaproponował równoczesne wystąpienie zbrojne przeciwko Asyrii. Asyryjski król Sennacheryb pokonał jednak Babilończyków w bitwie pod Kisz, a następnie w 701 p.n.e. w bitwie pod Altaqu zadał klęskę koalicji egipsko-palestyńskiej. Następnie zaatakował terytorium Judy od południowego zachodu, zdobywając m.in. Lakisz. Ezechiasz złożył Sennacherybowi trybut, co nie uchroniło go jednak przed atakiem Asyryjczyków, którzy oblegli Jerozolimę. Istnieją jednak wątpliwości, czy oblężenie miało miejsce podczas tej samej wyprawy wojennej, czy innej, późniejszej. Według Biblii Asyryjczycy mieli jednak odstąpić od oblężenia wskutek plagi, która dotknęła obóz asyryjski.
Wkrótce po objęciu rządów Ezechiasz przystąpił do realizacji reformy religijnej. Choć Biblia o tym nie wspomina, zapewne przebiegała ona nie bez wpływu proroka Izajasza, który działał w tym okresie. Zachęcał też resztki ludności izraelskiej pozostałej na terytorium Manassesa i Efraima do udziały w świątecznych obchodach w Jerozolimie, jednak przyniosło to znikomy skutek, ze względu na działalność sanktuarium w Betelu. Reformy Ezechiasza bez wątpienia miały również charakter polityczny – usunięcie asyryjskich symboli kultowych było równoznaczne z ogłoszeniem niezależności politycznej.
Ezechiasz dokonał także reform administracyjnych, a także podjął działalność budowlaną. Rozbudował umocnienia głównych miast Judy. Dla zabezpieczenia stolicy zbudował też tunel biegnący pod Miastem Dawidowym, łączący źródło Gichon z sadzawką Siloe.
Panowanie Manassesa i Amona.
Rządy Manassesa, następcy Ezechiasza, przypadają na okres największej potęgi Asyrii. Król ten cofnął reformy religijne swego ojca, prawdopodobnie w związku z polityczną sytuacją kraju. Wprowadził liczne obce elementy kultowe. Słowa o przelaniu przez niego „niewinnej krwi” (2 Krl 21,16) wskazują, że przeciwnicy jego działań karani byli śmiercią. Tradycja uznaje, że w okresie jego panowania męczeńską śmierć poniósł prorok Izajasz.
Biblia wspomina, że Manasses miał być uprowadzony do Babilonu przez Asyryjczyków. Źródła asyryjskie wspominają obowiązkową wizytę Manassesa, jednak w Niniwie, a nie w Babilonie. Asyryjskie inskrypcje wspominają też bunt Edomu i Moabu w tym okresie – możliwe jest więc, że również Manasses brał w nim udział, i z tego powodu został uwięziony.
Następcą Manassesa był Amon. Został on zamordowany przez swoich dworzan, którzy jednak zostali zgładzeni przez lud. Judejczycy ogłosili królem syna Amona, Jozjasza.
Panowanie Jozjasza.
W okresie panowania Jozjasza doszło do załamania potęgi Asyrii. Król skorzystał z tej sytuacji, by wyswobodzić kraj i rozszerzyć obszar swojego władania o tereny dawnego królestwa Izraela. Uczynił to prawdopodobnie w sposób pokojowy, gdyż żadne przekazy nie wskazują, by podejmował działania wojenne. Badania archeologiczne wskazują, że zajął też część terytorium Filistynów.
Koniec zależności od Asyrii pozwolił królowi przeprowadzić reformę religijną. Usunięto obce symbole kultowe i skoncentrowano kult w Jerozolimie, likwidując prowincjonalne świątyńki.
W okresie rządów Jozjasza Juda rozwinęła się gospodarczo. Wzrosła liczba warsztatów rzemieślniczych oraz tłoczni wina i oliwy. Nie odnotowano natomiast postępu w zakresie budownictwa.
Pod koniec panowania Jozjasza korzystna sytuacja polityczna zaczęła się zmieniać. Egipt zamierzał skorzystać z upadku Asyrii, by przejąć od niej dominację w Syropalestynie. Nie chciał również dopuścić do całkowitego upadku Asyrii, by zachować równowagę sił w regionie. Plany te stanowiły zagrożenie dla Jozjasza, który wrogo podchodził do wszelkich prób odbudowy Asyrii, jak również nie chciał stać się wasalem Egiptu. Postanowił zagrozić idącym na pomoc asyryjskiemu władcy Aszurubalitowi II wojskom faraona Necho II, jednak jego niewielka armia doznała dotkliwej klęski pod Megiddo, a sam władca poległ.
Ostatnie lata.
Po klęsce lud wybrał na króla syna Jozjasza, Joachaza. Jednak już po trzech miesiącach panowania strącił go z tronu faraon Necho, który uważał ten samowolny wybór za akt nieposłuszeństwa. Władca Egiptu nałożył na Judę trybut i ustanowił królem Eliakima, któremu zmienił imię na Jojakim. Jednak dominacja Egiptu nie trwała długo. Wkrótce Necho doznał klęski z rąk Babilończyków pod Karkemisz. Juda dostała się pod dominację państwa nowobabilońskiego i płaciła mu trybut. Jojakim nie stracił jednak nadziei na wyzwolenie i zaczął umacniać kraj. Ufortyfikował m.in. Ramat Rahel. Według Biblii król zbuntował się przeciwko Babilończykom (2 Krl 24,1). Gdy jednak król babiloński Nabuchodonozor II wyruszył, by uregulować sprawę poddaństwa, władcą Judy był już jego syn, Jojakin. Nabuchodonozor obległ Jerozolimę. Jojakin ogłosił kapitulację i oddał się do niewoli. Król został deportowany do Babilonii, podobny los spotkał znaczną część elity kraju. Następca władca Babilonii ustanowił stryja Jojakina, Mataniasza, którego imię zmienił na Sedecjasz.
Sedecjasz jest przez Biblię opisywany jako człowiek zastraszony i chwiejny. Początkowo zachowywał wierność wobec króla Babilonii, do czego zachęcał go prorok Jeremiasz. Jednak wpływ możnych, którzy zachęcali go do sprzymierzenia się z Egiptem przeciwko państwu nowobabilońskiemu, okazał się silniejszy. Skutki buntu okazały się tragiczne. Najpierw uderzyli Edomici, którzy zauważyli trudności państwa judzkiego. Później nadeszła armia babilońska. Po dwuletnim oblężeniu Jerozolima została zdobyta, pałac królewski i świątynia – spalone, króla wraz z jego synami zgładzono, natomiast ludność uprowadzono do niewoli. W Judzie pozostała jedynie biedota. Kraj stał się prowincją babilońską.
Ustrój polityczny i organizacja państwa.
Władza centralna.
W odróżnieniu od królestwa północnego, Juda była państwem scentralizowanym. Władza koncentrowała się wokół centralnego ośrodka w Jerozolimie (żadne z innych miast judzkich nie mogło konkurować znaczeniem i wielkością z Jerozolimą), co upodabniało Judę do miasta-państwa. Sytuacja polityczna w Judzie była znacznie bardziej stabilna niż w Izraelu – rządy pozostawały w rękach jednej dynastii, rodu Dawida.
Organizacja państwa.
Juda podzielona była na 12 jednostek administracyjnych, które tworzyły 4 większe regiony: góry, Szefelę, pustynię Judzką i Negeb. Odnalezione pieczęcie z czasów króla Ezechiasza wymieniają cztery nazwy okręgów: Hebron, Soho, Zif, Mamszat. Oznacza to, że w tym okresie utworzone dodatkowe okręgi obok istniejących 12, albo też są to nazwy wspomnianych czterech regionów (w podanej kolejności).
Wojskowość.
Juda posiadała małą armię zawodową i gwardię królewską, ważną część armii stanowiło pospolite ruszenie. Wojsko dzieliło się na oddziały złożone z 10, 50, 100 i 1000 żołnierzy. Pospolite ruszenie składało się z pięciu korpusów, z których prawdopodobnie każdy był w gotowości przez 10,5 tygodnia lub też połowa każdego korpusu pozostawała w gotowości przez 5 tygodni. Opierało się ono na organizacji rodowej.
Religia.
Życie religijne Judy koncentrowało się wokół Świątyni Jerozolimskiej. 2 Księga Kronik wskazuje, że Juda stała się azylem dla wyznawców ortodoksyjnego jahwizmu (2 Krn 11,13-16). Jednak synkretyzm religijny szerzył się również tutaj – sięgał on zresztą czasów króla Salomona. Już w okresie rządów Roboama miały powstać liczne wyżyny kultowe, stele, ołtarze i słupy poświęcone Aszerze, jak i zapoczątkowany miał być nierząd sakralny (1 Krl 14,23-24). Synkretyzm miał się nasilić najbardziej w okresie rządów Manassesa, który umieścił w Świątyni Jerozolimskiej bałwochwalcze ołtarze, oddawał cześć gwiazdom, uprawiał wróżbiarstwo i czary, a nawet złożył syna w ofierze Molochowi (2 Krl 21,3-9). Z tendencjami synkretycznymi walczyli w największym stopniu Ezechiasz i Jozjasz.
Archeolodzy odnaleźli fragmenty ołtarza z wspominanej przez proroka Amosa (Am 5,5; 8,14) świątyni w Beer Szewie. Została ona zniszczona w okresie panowania Jozjasza. Odnaleziono także ślady świątyni w Aradzie, która, podobnie jak północne sanktuaria w Betel i Dan, leżało przy granicy kraju. W Miejscu Świętym stały tam dwa ołtarze, co wskazuje, że cześć oddawano tam parze bóstw. Na terytorium Judy odnaleziono też przedmioty kultowe świadczące o kulcie Astarte, zwykle w postaci popiersia stojącego na kolumnie.
Kultura.
Większość domostw z tego okresu stanowią tzw. domy na filarach. Przestrzeń tych domów była rzędami filarów podzielona na mniejsze pomieszczenia. Ponieważ wysokość tych filarów jest niewielka, prawdopodobnie wydzielone przez nie pomieszczenia służyły celom gospodarczym, a posiadały one również piętro, na które wchodzono po schodach lub drabinie. Odmianą takiego typu domostw były „domy czteropokojowe”, składające się z centralnego dziedzińca z trzech stron otoczonego pomieszczeniami.
Największymi miastami Judy były Jerozolima (120 akrów, 10-20 tys. mieszkańców) i Lakisz (20 akrów). Z tych miast pochodzą też najważniejsze ślady architektury miejskiej. Jerozolima była miastem zbudowanym na tarasach i podzielonym na kilka dzielnic. W Lakisz, poza potężnymi murami obronnymi, odnaleziono ślady pałacu obronnego, będącego największą tego typu budowlą z tego okresu odnalezioną w Judzie. Pomniejsze miasta przypominały raczej ufortyfikowane wioski (ich ludność zresztą utrzymywała się w znacznym stopniu z rolnictwa). Pojedyncza brama prowadziła na plac miejski, z którego wychodziły poszczególne ulice. Do murów obronnych często przylegały zabudowania. Zazwyczaj nie znajdowały się tam żadne, poza spichlerzami, budynki użyteczności publicznej.
Częste są w miastach judzkich systemy zaopatrzenia w wodę. Istniały dwa podstawowe typy tych systemów: tunele prowadzące do źródła znajdującego się poza murami miasta oraz pionowe studnie prowadzące wprost do źródła. Niekiedy jednak system sprowadzał się jedynie do cystern, do których wodę dowożono w pojemnikach na grzbietach zwierząt. Zwykle miasta posiadały jeden system zaopatrzenia w wodę, jednak niektóre miasta, np. Jerozolima, posiadały ich więcej.
Grobowce miały zwykle formę kwadratowych pomieszczeń otoczonych z trzech stron kamiennymi ławami służącymi do składania zmarłych. Prowadziły do nich wejścia zamykanie kamieniem. Bardziej rozbudowane grobowce posiadały wiele pomieszczeń przylegających do głównego grobowca. W grobach składano również dary pogrzebowe.
Znalezione ślady działalności piśmienniczej, w postaci ostraków i pieczęci, dostarczają informacji dotyczących imion, oficjalnych tytułów, podziału administracyjnego czy spraw codziennych. Najstarszym zabytkiem piśmiennictwa paleohebrajskiego jest "Kalendarz z Gezer", będący prostym zestawieniem prac rolnych.
Bibliografia.
Podstawowymi źródłami historycznymi mówiącymi na temat Królestwa Judy są biblijne Księgi Królewskie i Księgi Kronik. Dzieła te mają charakter historyczno-teologiczny, wiążąc przyczynę pomyślności i niepowodzenia ze stopniem wierności Bogu Jahwe. Władcy oceniani są z punktu widzenia stosunku do kultu – za dobrych uznani są ci, którzy wiernie trzymali się oficjalnego kultu Jahwe sprawowanego w Świątyni Jerozolimskiej.
Źródła pozabiblijne pochodzenia niejudzkiego mówiące na temat królestwa Judy odnoszą się głównie do okresu dominacji Asyrii i Babilonii, począwszy od czasów króla Achaza. Źródłem wcześniejszym jest stela z Tel Dan, odnosząca się do Judy jako „Domu Dawida”. Niektórzy odnoszą inskrypcję Tiglatpilesara III o daninie otrzymanej od niejakiego „Azirjau z Jaudi” do króla Azariasza – sprawa nie jest jednak jasna, gdyż w tym czasie istniało małe państwo Sam'al, zwane też Jau'di. Pewna jest natomiast inskrypcja tegoż władcy Asyrii odnosząca się do króla Achaza. Płaskorzeźby z pałacu Sanheriba w Niniwie szczegółowo ilustrują zdobycie Lakisz, natomiast inskrypcja tego władcy opisuje oblężenie Jerozolimy i trybut otrzymany od Ezechiasza. Źródła babilońskie opisują m.in. wzięcie do niewoli króla Jojakina i jego obecność w Babilonie.
Władcy.
Istnieją różne chronologie rządów królów Judy. Większość historyków stosuje starsze chronologie Williama F. Albrighta lub Edwina R. Thielego, albo nowsze Gershona Galila lub Kennetha Kitchena. Polska Biblia Tysiąclecia stosuje chronologię V. Pavlovskiego i E. Vogta. 

</doc>
<doc id="1987902" url="https://pl.wikipedia.org/wiki?curid=1987902" title="Jerzy Zygmanowski">
Jerzy Zygmanowski

Jerzy Wacław Zygmanowski (ur. 26 września 1930 w Żarnowcu) – polski przedsiębiorca i polityk, poseł na Sejm PRL VII i VIII kadencji.
Życiorys.
Urodził się w wielodzietnej rodzinie jako syn Wacława i Magdaleny. Jego ojciec był urzędnikiem celnym, w 1939 został rozstrzelany przez Niemców. Na zachodnie wybrzeże Jerzy Zygmanowski przeniósł się z Kaszub po ukończeniu szkoły średniej. W 1953 ukończył Szkołę Inżynierską w Szczecinie, uzyskując tytuł zawodowy inżyniera budownictwa wodnego. Został następnie zatrudniony w Przedsiębiorstwie Połowów Dalekomorskich i Usług Rybackich „Odra” w Świnoujściu. Pracował tam w służbach inwestycyjnych, potem był kierownikiem Zakładu Połowów, a w 1978 został dyrektorem naczelnym przedsiębiorstwa. W 1983 wyjechał do Kanady, gdzie przez cztery lata był konsulem ds. morskich w Biurze Radcy Handlowego w Montrealu. Reprezentował też Polskę w Organizacji Rybołówstwa Północno-Zachodniego Atlantyku. Po powrocie do „Odry” w 1988 został kierownikiem Zakładu Przetwórstwa Rybnego. Po 1990 przez pięć lat był prezesem spółki „Euro-Odra”. W 1997 przeszedł na emeryturę, jednak wkrótce współorganizował firmę „Bonito” (następnie „Marinus”), gdzie od 2001 był wiceprezesem zarządu. W 2010 zakończył pracę zawodową. W marcu 2011 oddział świnoujski Północnej Izby Gospodarczej przyznał mu Buławę Nestora Przedsiębiorczości.
Działalność polityczna.
W 1955 wstąpił do Polskiej Zjednoczonej Partii Robotniczej. W 1958 zasiadł w egzekutywie Komitetu Powiatowego partii w Świnoujściu, w 1961 został jego sekretarzem organizacyjnym, a od 1962 do 1969 był I sekretarzem. Od 1978 z ramienia tej partii był posłem na Sejm PRL (zastąpił zmarłą posłankę Stronnictwa Demokratycznego Helenę Bursiewicz), w 1980 uzyskał reelekcję. Podczas obydwu kadencji reprezentował okręg szczeciński i zasiadał w Komisji Gospodarki Morskiej i Żeglugi oraz w Komisji Spraw Wewnętrznych i Wymiaru Sprawiedliwości.

</doc>
<doc id="1987903" url="https://pl.wikipedia.org/wiki?curid=1987903" title="Bennett (Iowa)">
Bennett (Iowa)

Bennett – miasto w Stanach Zjednoczonych, w stanie Iowa, w hrabstwie Cedar. W 2000 roku liczyło 395 mieszkańców.

</doc>
<doc id="1987904" url="https://pl.wikipedia.org/wiki?curid=1987904" title="Kościół św. Józefa Robotnika w Konstantynowie Łódzkim">
Kościół św. Józefa Robotnika w Konstantynowie Łódzkim

Kościół Świętego Józefa Robotnika w Konstantynowie Łódzkim – rzymskokatolicki kościół, jeden z dwóch rejestrowanych zabytków miasta. Mieści się przy ulicy Daszyńskiego. Kościół jest siedzibą parafii pod tym samym wezwaniem.
Historia.
Świątynia została wybudowana w latach 1826-1834 według projektu architekta Ludwika Bethiera dla ewangelików. Budowę wspierał założyciel i właściciel miasta Konstantynowa Mikołaj Krzywiec-Okołowicz. W 1897 została dobudowana wieża oraz przebudowano fasadę świątyni w stylu neorenesansowym. Podczas I wojny światowej w 1914 kościół został zniszczony. W latach 1921-1923 wybudowano nowy korpus świątyni według projektu architekta Józefa Kabana. W 1945 kościół został przejęty przez katolików. Konsekrowany w 1945 przez księdza Jana Kaweckiego, proboszcza parafii Narodzenia NMP w Konstantynowie. Poświęcony i konsekrowany 1 maja 2005 przez arcybiskupa Władysława Ziółka. Kościół został wybudowany w stylu neoklasycystycznym z elementami neorenesansowymi. 

</doc>
<doc id="1987907" url="https://pl.wikipedia.org/wiki?curid=1987907" title="Clarence (Iowa)">
Clarence (Iowa)

Clarence – miasto w Stanach Zjednoczonych, w stanie Iowa, w hrabstwie Cedar. W 2000 roku liczyło 1008 mieszkańców.

</doc>
<doc id="1987908" url="https://pl.wikipedia.org/wiki?curid=1987908" title="Durant (Iowa)">
Durant (Iowa)

Durant – miasto w Stanach Zjednoczonych, w stanie Iowa, w hrabstwie Cedar. W 2000 roku liczyło 1667 mieszkańców.

</doc>
<doc id="1987911" url="https://pl.wikipedia.org/wiki?curid=1987911" title="Lowden (Iowa)">
Lowden (Iowa)

Lowden – miasto w Stanach Zjednoczonych, w stanie Iowa, w hrabstwie Cedar. W 2000 roku liczyło 794 mieszkańców.

</doc>
<doc id="1987915" url="https://pl.wikipedia.org/wiki?curid=1987915" title="Park im. św. Jana Sarkandra w Rybniku">
Park im. św. Jana Sarkandra w Rybniku

Park im. św. Jana Sarkandra w Rybniku – park miejski w Rybniku położony w dzielnicy Śródmieście pomiędzy ulicami Gliwicką, Cegielnianą, ks. Rybnickiego i ks. Brudnioka. Park położony jest na wzgórzu, dlatego potocznie nazywany jest parkiem „Na wzgórzu” lub „Na górce”. W parku rosną głównie dęby i jesiony. Charakterystycznym obiektem położonym w parku jest pochodzący z poł. XV w. zabytkowy Kościółek Akademicki pw. Wniebowzięcia NMP. Powierzchnia parku wynosi 16,5 tys. m².

</doc>
<doc id="1987916" url="https://pl.wikipedia.org/wiki?curid=1987916" title="Mechanicsville (Iowa)">
Mechanicsville (Iowa)

Mechanicsville – miasto w Stanach Zjednoczonych, w stanie Iowa, w hrabstwie Cedar. W 2000 roku liczyło 1173 mieszkańców.

</doc>
<doc id="1987919" url="https://pl.wikipedia.org/wiki?curid=1987919" title="Stanwood (Iowa)">
Stanwood (Iowa)

Stanwood – miasto w Stanach Zjednoczonych, w stanie Iowa, w hrabstwie Cedar. W 2000 roku liczyło 680 mieszkańców.

</doc>
<doc id="1987920" url="https://pl.wikipedia.org/wiki?curid=1987920" title="TOCA Race Driver">
TOCA Race Driver



</doc>
<doc id="1987921" url="https://pl.wikipedia.org/wiki?curid=1987921" title="Atak na CRPF w Talmetli">
Atak na CRPF w Talmetli

Atak na CRPF w Talmetli – zasadzka naksalitów (maoistycznej partyzantki ludowej) zorganizowana 6 kwietnia 2010 roku w dystrykcie Dantewada leżącym w stanie Chhattisgarh w środkowo-wschodnich Indiach. Celem był konwój CRPF - federalnej formacji policji indyjskiej. Rezultatem ataku była śmierć 76 funkcjonariuszy.
Tło.
Podczas 40-letniej rebelii naksalitów w Indiach zginęło ok. 6 tys. ludzi. Na początku XXI wieku liczba ataków rebeliantów została zintensyfikowana. W 2006 premier Indii Manmohan Singh nazwał rebelię naksalitów "największym wyzwaniem dla bezpieczeństwa kraju w historii". Trzy lata później powiedział, że rząd przegrywa kampanię z bojownikami.
W związku z tym w listopadzie 2009 rząd zainicjował wojskową operację pod kryptonimem Zielone Łowy.
Podczas ataku maoistów w Slidzie w lutym 2010, zginęło 25 funkcjonariuszy EFR.
Atak.
Do ataku doszło 6 kwietnia 2010 ok. 5:30 czasu lokalnego w dżungli Mukrana w pobliżu wioski Talmetla w dystryktcie Dantewada leżącym na południu stanu Chhattisgarh, graniczącym ze stanami Maharasztra, Andhra Pradeś i Orisa. 
Maoiści zdetonowali dwie miny-pułapki na drodze konwoju. Była to ta sama droga, którą CRPF wjechało na teren, gdy od lokalnej policji otrzymało informację o zgromadzeniu się grupy naksalitów w rejonie Talmetli. 
300 rebeliantów zaatakowało konwój Central Reserve Police Force (CRPF), transportujący funkcjonariuszy wracających ze służby. 
W wyniku ataku śmierć poniosło 76 policjantów, w tym Deputy Commandant i Assistant Commandant sił CRPF oraz dowódca policji z dystryktu Dantewada. Komentatorzy zauważają, że federalnym siłom CRPF, które przebywały w dżungli, towarzyszył tylko jeden funkcjonariusz z lokalnej policji. 
W wyniku ataku w Talmetli liczba tegorocznych ofiar naksalitów wzrosła do ok. 300 osób. 
Naksalici, którzy stracili 8 swoich członków, przechwycili mundury i broń, którą mieli przy sobie funkcjonariusze.
Reakcje.
Indyjski minister spraw wewnętrznych Palaniappan Chidambaram, potępił atak, który ukazał "dziki charakter" maoistów. Minister trzy dni po ataku złożył dymisję na ręce premiera, który jednak jej nie przyjął.
Gopal, lider rebeliantów, przekazał, że atak był bezpośrednią konsekwencją podjęcia operacji Zielone Łowy.

</doc>
<doc id="1987923" url="https://pl.wikipedia.org/wiki?curid=1987923" title="West Branch (Iowa)">
West Branch (Iowa)

West Branch – miasto w Stanach Zjednoczonych, w stanie Iowa, w hrabstwie Cedar. W 2000 roku liczyło 2188 mieszkańców.
W West Branch urodził się prezydent Stanów Zjednoczonych Herbert Hoover.

</doc>
<doc id="1987925" url="https://pl.wikipedia.org/wiki?curid=1987925" title="Wilton (Iowa)">
Wilton (Iowa)

Wilton – miasto w Stanach Zjednoczonych, w stanie Iowa, w hrabstwie Cedar. W 2000 roku liczyło 2829 mieszkańców.

</doc>
<doc id="1987927" url="https://pl.wikipedia.org/wiki?curid=1987927" title="Czarcia miotła">
Czarcia miotła

Czarcia miotła – rodzaj potworności roślin objawiający się powstaniem wyrośla, będącego gęstym skupieniem silnie rozgałęzionych, nienormalnie rozwiniętych pędów płonnych. Czarcie miotły występują na drzewach i krzewach – zarówno liściastych, jak i iglastych. Na jednym drzewie czy krzewie może występować więcej niż jedna, obserwowano przypadek, gdy na jednej jodle było ich kilkadziesiąt. Są długoletnie, u jodły na przykład żyją nawet 20 lat. Powstają wskutek zahamowania rozwoju pędu głównego i patologicznego rozwoju wszystkich pąków bocznych (normalnie rozwijają się tylko niektóre z nich){. Bezpośrednimi przyczynami takiego zaburzonego rozwoju pędów są:
Czarcie miotły wywoływane przez organizmy pasożytnicze bywają zaliczane do galasów typu organoidowego, tj. będących rozpoznawalnymi organami.
Sadzonki z pędów pobranych z czarcich mioteł spowodowanych przez mutacje zachowują specyficzny sposób wzrostu i wykorzystywane są przez szkółkarzy do otrzymywania nowych odmian. Przykładem jest np. kultywar świerka pospolitego "Picea abies" ‘Little Gem’, otrzymany z czarciej miotły świerka odmiany ‘Nidiformis’. Niektórzy szkółkarze uzyskane w ten sposób kultywary poddają ochronie patentowej. W leśnictwie czarcie miotły nie powodują istotnych szkód ze względu na sporadyczność występowania.

</doc>
<doc id="1987928" url="https://pl.wikipedia.org/wiki?curid=1987928" title="Drynaria">
Drynaria

Drynaria ("Drynaria" (Bory) J. Sm.) – rodzaj roślin należący do rodziny paprotkowatych. W dawniejszym, wąskim ujęciu należało tu 16 gatunków, w szerszym ujęciu są tu zaliczane ok. 33 gatunki. Rośliny te występują w tropikach Starego Świata – w równikowej Afryce, na Madagaskarze, na obszarach od Indii i Chin po Australię. Najbardziej zróżnicowany jest w Azji południowo-wschodniej.
Są to paprocie epifityczne, zwykle o zróżnicowanych liściach – płonne są krótkie i szerokie, szybko zasychają i służą do gromadzenia próchnicy, liście zarodnionośne są długie, podzielone pierzasto lub palczasto wcinane. Niektóre paprocie z tego rodzaju osiągają duże rozmiary (np. drynaria sztywna "D. rigidula" osiąga 2,5 m). Ze względu na efektowny wygląd i odporność na niekorzystne warunki, w tym wahania temperatury, okresy przesuszenia, silne nasłonecznienie, są uprawiane w warunkach domowych jako rośliny pokojowe.
Systematyka.
W systemie PPG I z 2016 jest to jeden z 6 rodzajów podrodziny "Drynarioideae" w obrębie rodziny paprotkowatych "Polypodiaceae" (ujęty w nim pod nazwą "Aglaomorpha"). Wcześniej wyróżniano w obrębie podrodziny więcej rodzajów, a wąsko ujmowany rodzaj "Drynaria" liczył 16 gatunków. Po ustaleniu relacji filogenetycznych na podstawie badań molekularnych scalono kilka rodzajów tworząc rodzaj liczący wedle różnych źródeł od 33 do ok. 50 gatunków. W części ujęć nosi on nazwę "Aglaomorpha", ale zaproponowano utrzymanie nazwy "Drynaria" stąd w jednych bazach taksonomicznych widnieje pod taką nazwą, a w innych jako "Aglaomorpha".

</doc>
<doc id="1987929" url="https://pl.wikipedia.org/wiki?curid=1987929" title="DFV">
DFV



</doc>
<doc id="1987942" url="https://pl.wikipedia.org/wiki?curid=1987942" title="Michele Pannonio">
Michele Pannonio

Michele di Nicolo Pannonio (ur. około 1400 roku na Węgrzech, zm. przed 28 lipca 1464 roku we Włoszech) – węgierski malarz wczesnego renesansu działający we Włoszech.
Życie.
Niewiele wiadomo o jego życiu. Najprawdopodobniej pochodził z zachodniej części Węgier. W
1415 roku pojawił się w Ferrarze na dworze rodu D'Esteów, działał jako pomocnik w warsztacie Gentile da Fabriano, w tym pracując przy wystroju kaplicy Strozzich w kościele Santa Trinita we Florencji. W archiwach wzmiankowany był wówczas jako "Michel da Ungaria". Następnie był jednym z nadwornych malarzy księcia Leonello d'Este. Między 1427 a 1464 pojawia się w rejestrach dworu w Ferrarze.
Był jednym z twórców szkoły ferraryjskiej w malarstwie. Do dzisiaj zachowało się zaledwie kilka jego prac, z których najbardziej znaną jest "Cerera tronująca" zamówiona przez księcia Borsa d'Este do zamku Belfiore, obecnie własność Muzeum Sztuk Pięknych w Budapeszcie.

</doc>
<doc id="1987943" url="https://pl.wikipedia.org/wiki?curid=1987943" title="BVA">
BVA



</doc>
<doc id="1987945" url="https://pl.wikipedia.org/wiki?curid=1987945" title="Królestwo Izraela (państwo północne)">
Królestwo Izraela (państwo północne)

Królestwo Izraela – starożytne państwo na Bliskim Wschodzie, obejmujące znaczne tereny Palestyny. Powstało w wyniku rozpadu zjednoczonego państwa żydowskiego w 931/930 p.n.e., istnieć przestało w wyniku inwazji asyryjskiej w 722 p.n.e. Jego kolejnymi stolicami były Sychem, Penuel, Tirsa i Samaria. Przez historyków nazywane państwem północnym, dla odróżnienia od istniejącego na południu królestwa Judy.
Większość informacji na temat tego państwa dostarcza Biblia, jednak, w odróżnieniu od wcześniejszych dziejów Izraelitów, wielu wiadomości dostarczają także pozabiblijne źródła pisane oraz badania archeologiczne.
Historia.
Powstanie państwa.
Pomimo kilkudziesięcioletniego okresu zjednoczenia, państwo żydowskie nie było tworem jednolitym. Było raczej zlepkiem plemion połączonych osobowością władcy. Tendencje separatystyczne plemion północnych zaznaczyły się już za panowania Dawida. Sprzeciw wobec panowania króla z pokolenia Judy wyraził niejaki Szeba, jednak jego powstanie zostało stłumione (2 Sm 20). W okresie panowania Salomona podjęte prace budowlane, życie w przepychu i tworzenie się elity urzędniczej zmusiły króla do zwiększenia danin publicznych. Tendencje rozłamowe nie ujawniły się za życia króla, jednak podział państwa był już rzeczą nieuniknioną.
Następca Salomona, Roboam, okazał się osobą niezdolną do zawierania kompromisów z poddanymi. Nie miał zamiaru zmniejszać obciążeń ustanowionych przez poprzednika. Doprowadziło to do buntu plemion północnych, na których czele stanął Jeroboam. Podział królestwa stał się faktem.
Jeroboam I i jego następcy.
Jeroboam już na początku rządów rozbił jedność religijną ludu izraelskiego, ustanawiając sanktuaria w Betel i Dan. Jako obiekty kultu ustanowiono złote cielce, co jest analogią do cielca sporządzonego na Synaju. Ustanowił też pomniejsze świątynki i kapłanów spośród ludu. Motywacje tego czynu były polityczne – jego celem było odseparowanie życia religijnego od Świątyni Jerozolimskiej, ściśle powiązanej z dynastią Dawidową. Za stolicę Jeroboam obrał najpierw Sychem, a następnie Penuel w Zajordaniu. Ostatecznie osiadł w Tirsie. Było to dawne miasto kananejskie i nie należało do terytorium żadnego z plemion, co sprzyjało konsolidacji państwa. W okresie rządów Jeroboama pomiędzy Izraelem a Judą dochodziło do walk (1 Krl 14,30), nie były to jednak wojny na wielką skalę, ale raczej starcia graniczne. Inskrypcja z Karnaku świadczy o tym, że w okresie rządów Jeroboama faraon Szeszonk I najechał terytorium Izraela, choć Biblia wspomina o tym najeździe jedynie w odniesieniu do Judy.
Następca Jeroboama był Nadab. Krótko po wstąpieniu na tron wyruszył on przeciwko Filistynom, chcąc zdobyć miasto Gibbeton. Padł jednak ofiarą spisku Baszy, który wymordował cały ród Jeroboma. Basza utwierdził Tirsę jako stałą stolicę królestwa (1 Krl 15,33). Wystąpił zbrojnie przeciwko Judzie i opanował miasto Rama, jednak król judzki Asa zawarł sojusz z aramejskim władcą Ben-Hadadem I, który zmusił Baszę do odwrotu i odebrał mu część Galilei, w tym miasta Abel Bet-Maaka i Dan. Po Baszy władzę objął jego syn, Ela, jednak jego rządy okazały się krótkie. Został zamordowany przez jednego ze swych dowódców, Zimriego, który jednak panował tylko tydzień. Wojsko bowiem ustanowiło królem Omriego, naczelnego dowódcę, który natychmiast wyruszył przeciwko uzurpatorowi. Pozbawiony nadziei na zwycięstwo Zimri popełnił samobójstwo.
W pierwszym okresie istnienia państwa sytuacja wewnętrzna była niespokojna i chaotyczna. Spośród pięciu następców Jeroboama jedynie dwóch objęło tron w wyniku dziedziczenia, natomiast trzech w wyniku przewrotu. Sytuacja ta nie sprzyjała rozwojowi kraju.
Dynastia Omrydów.
Pierwszym wyzwaniem, jakie stanęło przez Omrim, było pokonanie innego pretendenta do tronu, Tibniego. Udało mu się to po czteroletniej wojnie. Po sześciu latach rządów przeniósł stolicę do Samarii, którą zbudował od podstaw na górze Szomeron. Miasto to miało pozostać stolicą Izraela nieprzerwanie przez ponad 150 lat. Zawarł przymierze z królem Tyru Etbaalem I, którego córka, Izebel, została żoną syna i następcy Omriego, Achaba. Jak relacjonuje stela Meszy, zmusił Moab do uległości i płacenia trybutu. Zapoczątkował dynastię, która panowała nad Izraelem 40 lat. Omri był jednym z najpotężniejszych władców Izraela. Jeszcze długo po jego śmierci Izrael nosił w źródłach asyryjskich nazwę „bit Humria” - dom Omriego. Zasług tego władcy nie mógł przemilczeć nawet deuteronomiczny redaktor biblijnych Ksiąg Królewskich, który nastawiony był do Omriego negatywnie, oskarżając go o odstępstwo od jahwizmu i bałwochwalstwo.
Następca Omriego, Achab, w opinii autorów biblijnych był najgorszym władcą w dziejach Izraela. Zarzucane jest mu odstępstwo od wiary i pociągnięcie kraju w bałwochwalstwo, uległość wobec żony i chwiejny charakter. Biblia szeroko opisuje jego konflikt z prorokiem Eliaszem. Według historyków był on jednak dobrym przywódcą. Świadectwa archeologiczne wskazują na wielki rozmach działalności budowlanej Achaba. Otoczył murami kazamatowymi Dor, Megiddo, Chacor, Jizreel i Dan, zbudował też drugą linię murów obronnych górnego miasta w Samarii. Toczył zwycięskie walki z Aramejczykami, odzyskując tereny utracone w okresie rządów Baszy. Dołączył do koalicji antyasyryjskiej która wzięła udział w bitwie pod Karkar. Według źródeł asyryjskich miał w niej wystawić 2000 rydwanów i 10 000 piechoty, co czyni kontyngent izraelski drugim co do wielkości (a pierwszym, jeśli chodzi o liczbę rydwanów). Według steli Meszy w okresie rządów Achaba miał wyzwolić się Moab (prawdopodobnie w czasie, kiedy Achab był zajęty walką z Aramejczykami), choć według Biblii stało się to dopiero po śmierci władcy. Achab zginął w wyniku ran odniesionych w walce z aramejskim królem Ben-Hadadem II, który wcześniej był jego sprzymierzeńcem pod Karkar.
Następca Achaba, Ochozjasz, zginął w wyniku wypadku. Kolejny władca, Joram, wraz z judzkim królem Jozafatem i władcą Edomu, wyruszył przeciwko zbuntowanym Moabitom. Wojska koalicji odniosły zwycięstwo, lecz nie udało im się zdobyć stolicy kraju. Walczył również z Aramejczykami. Został zamordowany przez dowódcę swego wojska, Jehu.
Dynastia Jehu.
Przewrót Jehu miał podłoże religijne i polityczne. Jehu miał poparcie proroka Elizeusza, który miał być inicjatorem namaszczenia go na króla, oraz wojska. Zgodnie z przekazem biblijnym Jehu wytępił ród Achaba, zabił Izebel, a także wymordował czcicieli i kapłanów Baala. Zabił też króla judzkiego Ochozjasza, który przebywał jako gość w Izraelu. Był jednak słabym wodzem. Stracił liczne ziemie na rzecz Aramejczyków, musiał także płacić trybut Asyrii.
Okres rządów Joachaza to czas największej dominacja Aramu-Damaszku rządzonego przez Chazaela nad Izraelem. W okresie jego rządów, wskutek działań wojennych lub narzuconego Izraelowi pokoju, armia została znacząco zredukowana i nie przedstawiała większej wartości bojowej. Następca Joachaza, Joasz, trzykrotnie pokonał Aramejczyków i odebrał im uprzednio utracone przez Izrael ziemię. Pokonał też Judę oraz zdobył i splądrował Jerozolimę. Płacił jednak trybut władcy Asyrii, Adad-nirari III.
Jego następca, Jeroboam II, był jednym z najwybitniejszych władców Izraela. Za jego rządów Izrael ponownie stał się mocarstwem, zhołdował Damaszek i Hamat. Państwo podźwignęło się również gospodarczo. Ze wzrostem potęgi i dobrobytu wiązał się jednak upadek życia moralnego i religijnego, co potępiali prorocy Amos i Ozeasz.
Po śmierci Jeroboama Izrael nie odzyskał już znaczenia politycznego. Następca Jeroboama, Zachariasz, został zamordowany przez Szalluma.
Upadek państwa.
Szallum panował jedynie miesiąc, po czym został zamordowany przez Menachema. Menechem był wasalem króla asyryjskiego Tiglat-Pilesera III i opłacił mu trybut w wysokości 1000 talentów w zamian za pozostawienie go na tronie. Czyn ten został potępiony przez proroka Ozeasza. Jego następca, Pekachiasz, został zamordowany przez Pekacha. Pekach przystąpił do koalicji antyasyryjskiej i wziął udział w wojnie syro-efraimskiej, jednak został pokonany przez Tiglat-Pilesera III. Został zamordowany przez Ozeasza, przy czym prawdopodobnie inicjatorem zmiany władzy byli Asyryjczycy. Państwo zostało okrojone do samej tylko krainy Samarii, a z reszty kraju utworzono asyryjskie prowincje Megiddo i Dor. Nastąpiło wysiedlenie mieszkańców obszarów przyłączonych do Asyrii (2 Krl 15,29). 
Ozeasz początkowo był lennikiem Asyrii i regularnie płacił trybut. Później jednak sprzymierzył się z Egiptem i zaprzestał opłacania daniny. Król Asyrii Salmanasar V wyruszył przeciwko niemu i zajął cały kraj z wyjątkiem stolicy. Oblężenie Samarii trwało trzy lata, w tym czasie władzę w Asyrii przejął Sargon II. Po zdobyciu miasta Ozeasz został stracony. Według 2 Księgi Królewskiej ludność izraelska została przesiedlona do Asyrii i Medii, natomiast na jej miejsce sprowadzono przesiedleńców ze wschodu. Państwo izraelskie przestało istnieć. Dalszych losów przesiedleńców, zwanych zaginionymi plemionami, Biblia nie opisuje, co wytworzyło liczne spekulacje. O losach Izraelitów wysiedlonych w 732 p.n.e. (pierwsze przesiedlenie) opowiada deuterokanoniczna Księga Tobiasza.
Waldemar Chrostowski uważa, że rozpowszechniony pogląd o zniknięciu państwa północnego i jego mieszkańców z dziejów wynika z nadmiernego zaufania relacji 2 Księgi Królewskiej. Deuteronomista chciał ukazać istnienie tego państwa jako mało znaczący, krótkotrwały epizod w historii narodu wybranego, dlatego informacje o późniejszych losach jego mieszkańców zostały pominięte. Zdaniem Chrostowskiego około połowy populacji Izraela pozostało w kraju, natomiast liczba deportowanych wynosiła ok. 40 000. Uważa też, że diaspora asyryjska zetknęła się z diasporą babilońską i ostatecznie została przez nią wchłonięta, wywierając przy tym większy wpływ na tradycję izraelską niż się przypuszcza.
Społeczeństwo.
Religia.
Państwo północne w większym stopniu niż Juda ulegało wpływom cudzoziemskim. Zaznaczył się tu zwłaszcza wpływ rozwiniętej Fenicji. Wpływy fenickie szczególnie nasiliły się w okresie rządów Achaba. Świadectwa archeologiczne dowodzą powszechności przedmiotów kultowych, np. figurek bogini-karmicielki. Również znalezione ostraki, na których pojawiają się imiona teoforyczne zawierające tak człon „Jah”, jak i „Baal”, dowodzą przemieszania religii izraelskiej z religiami Kanaanu. Główne sanktuaria pogańskie znajdowały się w miastach Dan i Betel.
Wpływ religii obcych, zwłaszcza kultu Baala i Aszery, spowodował powstanie opozycji zwolenników ortodoksyjnego jahwizmu. Tworzyli ją prorocy, tacy jak Eliasz czy Elizeusz. Łączyli oni wyłączny kult Boga Jahwe z postulatami etycznymi.
Kultura materialna.
Przez cały okres istnienia państwa obecne w nim były tendencje urbanizacyjne. Miasta rozrastały się i bogaciły. Obwarowane były murami kazamatowymi lub stokiem bojowym. W budownictwie mieszkalnym dominowały wzorce fenickie. Głównym metalem z którego wykonywano narzędzia było żelazo, choć brąz był nadal popularny. Ceramika, choć niezbyt wyszukana, stała na wysokim poziomie technicznym.
W pozostałościach miast z tego okresu niekiedy można znaleźć ślady luksusowego trybu życia. O monarszym przepychu świadczą znaleziska z Samarii, gdzie znaleziono liczne przedmioty z kości słoniowej.
Źródła historyczne.
Biblia.
Biblia, a zwłaszcza Księgi Królewskie, szeroko opisują historię królestwa Izraela. Zawierają one jednak opinie nieprzychylnych mu autorów południowych. Środowiska religijne, w związku z polityczną niestabilnością Izraela, nadzieje na odrodzenie zawsze wiązały z Judą i rodem Dawida.
Źródła pozabiblijne.
Wzmianki o Izraelu i jego władcach pojawiają się w źródłach pochodzących z państw ościennych. Źródła asyryjskie niekiedy wymieniają władców Izraela wśród swoich lenników. Inskrypcja Salmanasara III wspomina o udziale Achaba w bitwie pod Karkar, natomiast kronika babilońska Sargona II opisuje zdobycie Samarii. Innym ważnym źródłem jest stela Meszy, sporządzona na polecenie walczącego z Izraelem króla Moabu.
Władcy.
Istnieją różne chronologie rządów królów Izraela. Większość historyków stosuje starsze chronologie Williama F. Albrighta lub Edwina R. Thielego, albo nowsze Gershona Galila lub Kennetha Kitchena. Polska Biblia Tysiąclecia stosuje chronologię V. Pavlovskiego i E. Vogta. 

</doc>
<doc id="1987948" url="https://pl.wikipedia.org/wiki?curid=1987948" title="Piotr Gulczyński (reality show)">
Piotr Gulczyński (reality show)



</doc>
<doc id="1987952" url="https://pl.wikipedia.org/wiki?curid=1987952" title="Ratusz w Strzelinie">
Ratusz w Strzelinie

Ratusz w Strzelinie – ratusz wybudowany na rynku w Strzelinie. 
Historia.
Powstał prawdopodobnie na początku XIV wieku w miejscu dużego domu kupieckiego. Ratusz został przebudowany w stylu wczesnorenesansowym w latach 1520–1526. W 1548 ratusz spłonął. Odbudowany został w stylu renesansowym w 1564 roku. W 1619 częściowo spłonęła wieża ratuszowa. Rok później została odbudowana. W 1648 runęła wieża, uszkadzając budowlę. W 1706 ratusz uległ częściowemu spaleniu. Ratusz odbudowano, ale wieża na renowację czkała aż 13 lat. W 1817 budowla została uszkodzona uderzeniem pioruna. W ramach odbudowy, obniżono wieżę i pozbawiono ratusz cech renesansowych. W 1945 ratusz został spalony, wieża wysadzona. Zachowała się tylko czworoboczna podstawa wieży ratuszowej. Do czerwca 2011 roku odbudowano wieżę ratuszową i zrekonstruowano hełm. Od 7 do 9 listopada 2011 roku trwała akcja montowania kopuły na wieży ratuszowej w Strzelinie. Pomimo kilku niedogodności, przedsięwzięcie zakończyło się sukcesem. 
W latach 2020-2023 podjęto pracę nad odbudową ratusza przywracając mu wygląd sprzed II wojny światowej. 

</doc>
<doc id="1987953" url="https://pl.wikipedia.org/wiki?curid=1987953" title="Adrián Annus">
Adrián Annus

Adrián Annus (ur. 28 czerwca 1973 w Segedynie) – węgierski lekkoatleta, który specjalizował się w rzucie młotem.
Trzy razy startował w igrzyskach olimpijskich. W 1996 roku w Atlancie oraz w 2000 w Sydney nie awansował do finału. Annus wygrał konkurs rzutu młotem na igrzyskach olimpijskich w Atenach z wynikiem 83,19 jednak został przyłapany na manipulacji próbkami moczu, został zdyskwalifikowany i odebrano mu medal. Mistrz Europy (2002) oraz wicemistrz świata (2003). W 2001 roku stanął na najniższym stopniu podium podczas uniwersjady. Cztery razy zdobywał złote medale mistrzostw swojego kraju. W 2003 roku został wybrany najlepszym sportowcem Węgier. Rekord życiowy: 84,19 (10 sierpnia 2003, Szombathely) – rezultat ten jest aktualnym rekordem Węgier.

</doc>
<doc id="1987956" url="https://pl.wikipedia.org/wiki?curid=1987956" title="Paweł Żygariew">
Paweł Żygariew

Paweł Fiodorowicz Żygariew, (ur. w Brikowie, zm. 2 października 1963 w Moskwie) – radziecki dowódca wojskowy, główny marszałek lotnictwa ZSRR (1955), dowódca Wojsk Lotniczych RKKA, głównodowodzący Siłami Powietrznymi ZSRR, I zastępca ministra obrony ZSRR, deputowany do Rady Najwyższej ZSRR 3., 4. i 5. kadencji (1950–1962).
Życiorys.
Urodził się 19 listopada 1900 we wsi Brikowo, w biednej chłopskiej rodzinie. W 1919 wstąpił do Armii Czerwonej. W latach 1919–1920 służył w rezerwowym pułku kawalerii w Twerze, ale nie brał udziału w głównych walkach podczas wojny domowej. Od 1920 członek RPK(b)/KPZR. W 1922 ukończył szkołę kawalerii, a w 1927 szkołę pilotów-obserwatorów wojskowych w Leningradzie. W 1932 ukończył Wojskową Akademię Lotniczą im. prof. Nikołaja J. Żukowskiego, a w 1933 studia podyplomowe na tej uczelni. W 1933 został mianowany szefem Sztabu Pierwszej Wojskowej Szkoły Lotników im. Aleksandra Miasnikowa.
W latach 1934–1936 dowodził jednostkami lotnictwa, od eskadry do brygady lotniczej. W latach 1937–1938 służył w Chinach, na czele grupy radzieckich pilotów-ochotników. Brał udział m.in. w działaniach zbrojnych po stronie sił rządu Czang Kaj-szeka, podczas wojny chińsko-japońskiej, organizował obronę przeciwlotniczą i prowadził szkolenie pilotów chińskich na samolotach radzieckich. 
Po powrocie z Chin, we wrześniu 1938 został mianowany szefem szkolenia Sił Powietrznych Armii Czerwonej. W latach 1939–1940 dowodził wojskami lotniczymi 2 Samodzielnej Armii, a w 1940 objął dowództwo sił lotniczych Frontu Dalekowschodniego. W grudniu 1940 został mianowany I zastępcą, a w kwietniu 1941 szefem Zarządu Głównego Sił Powietrznych RChACz. 4 czerwca 1940 otrzymał awans na stopień generała porucznika lotnictwa.
Wkrótce po ataku Niemiec na ZSRR, w oparciu o Zarząd Główny Sił Powietrznych, został sformowany Sztab Sił Powietrznych RKKA. 29 czerwca 1941 Paweł Żygariew został mianowany dowódcą Sił Powietrznych Armii Czerwonej. 22 października 1941 został awansowany na stopień generała pułkownika lotnictwa. 
Stanął na czele Sił Powietrznych w najtrudniejszym okresie wojny niemiecko-radzieckiej, brał udział w planowaniu operacji wojskowych i kierował lotnictwem radzieckim w bitwie pod Moskwą. W marcu 1942 został zwolniony przez marsz. Józefa Stalina ze stanowiska dowódcy Sił Powietrznych RKKA. Od kwietnia 1942 pełnił funkcję dowódcy Logistyki Sił Powietrznych Frontu Dalekowschodniego, a od czerwca 1945 dowódcy 10 Armii Lotniczej.
W sierpniu 1945 brał udział w wojnie radziecko-japońskiej w składzie 2 Frontu Dalekowschodniego na terenie Mandżurii, w rejonie Sachalina i Wysp Kurylskich.
W kwietniu 1946 został mianowany I zastępcą dowódcy Sił Powietrznych, a w 1948 dowódcą lotnictwa dalekiego zasięgu – zastępcą głównodowodzącego Siłami Powietrznymi ZSRR. Od września 1949 głównodowodzący Siłami Powietrznymi ZSRR, od kwietnia 1953 zastępca, a od marca 1955 I zastępca ministra obrony ZSRR. Od stycznia 1957 szef Zarządu Głównego Lotnictwa Cywilnego ZSRR, a od listopada 1959 komendant Wojskowej Akademii Dowódczej Obrony Powietrznej.
Deputowany do Rady Najwyższej ZSRR od 3. do 5. kadencji (1950–1962), kandydat na członka Komitetu Centralnego KPZR (1952–1961). 
Zmarł 2 października 1963 w Moskwie i został pochowany na Cmentarzu Nowodziewiczym.

</doc>
<doc id="1987957" url="https://pl.wikipedia.org/wiki?curid=1987957" title="Adrian Annus">
Adrian Annus



</doc>
<doc id="1987963" url="https://pl.wikipedia.org/wiki?curid=1987963" title="Zoran Ban">
Zoran Ban

Zoran Ban (ur. 27 maja 1973 w Rijece) – chorwacki piłkarz występujący na pozycji napastnika. W trakcie swojej kariery występował w klubach chorwackich, włoskich, portugalskich i belgijskich. Najbardziej znaną drużyną, w której występował jest włoski Juventus F.C.

</doc>
<doc id="1987964" url="https://pl.wikipedia.org/wiki?curid=1987964" title="Kościół Świętej Trójcy w Winnicy">
Kościół Świętej Trójcy w Winnicy

Zabytkowy kościół pod wezwaniem Świętej Trójcy znajduje się we wsi Winnica w powiecie pułtuskim w województwie mazowieckim
Historia.
Kościół pod wezwaniem Świętej Trójcy wraz z wieżą dzwonnicy i okalającym go ogrodzeniem wzniesiony został około 1484-1509 roku. Budynek kościoła powstał na przełomie XV i XVI wieku, w stylu gotyckim, w konwencji typowej dla ówczesnej architektury na Mazowszu. Murowany z cegły. Budowniczym był mistrz murarski Jan z Przasnysza. Dachy – dwuspadowe i pulpitowe, kryty dachówką falistą. Od frontu przylega charakterystyczna czworoboczna wieża gotycka. Otwory okienne w nawach i zakrystii zamknięte łukiem koszowym, a w prezbiterium ostrołukowo. Podkreślając walory obiektu zabytkowego jakim jest kościół i jego otoczenie, teren został podświetlony w bardzo nowoczesnym stylu kierując światło od dołu ku górze.
W 1944 roku został dość poważnie zdewastowany; odrestaurowano go w 1945 roku. W latach 1985-1990 staraniem ks. Stanisława Strusia, ówczesnego proboszcza, wykonano remonty stropów i dachu oraz malowanie wnętrza kościoła. Długoletnim proboszczem parafii był ks. Feliks Malinowski (1945-1977), jego następcą ks. dr Roman Dworecki (1977-1981), a od roku 1981 do 2010 proboszczem był ks. kanonik Stanisław Struś. Po ks. Strusiu urząd proboszcza objął ks. Zbigniew Paweł Maciejewski.

</doc>
<doc id="1987965" url="https://pl.wikipedia.org/wiki?curid=1987965" title="Paweł Orłowski">
Paweł Orłowski

Paweł Orłowski (ur. 6 lutego 1976 w Gdyni) – polski polityk, samorządowiec, prawnik.
W latach 2006–2010 wiceprezydent Sopotu, poseł na Sejm VI kadencji, w latach 2011–2015 podsekretarz stanu w resortach związanych z rozwojem regionalnym, w latach 2016–2018 członek zarządu województwa pomorskiego, od 2019 przewodniczący Rady Gdańskiego Uniwersytetu Medycznego.
Życiorys.
Ukończył studia na Wydziale Prawa i Administracji Uniwersytetu Gdańskiego, a także podyplomowe studium projektów europejskich. Pracował jako urzędnik administracji miejskiej w Sopocie, w 2002 został rzecznikiem prasowym prezydenta tego miasta, Jacka Karnowskiego. W wyborach w 2006 uzyskał mandat radnego rady miejskiej. Zrezygnował wkrótce z niego w związku z objęciem stanowiska wiceprezydenta miasta.
Z listy Platformy Obywatelskiej bez powodzenia kandydował w wyborach w 2007 do Sejmu w okręgu gdańskim. Po śmierci Arkadiusza Rybickiego w katastrofie polskiego Tu-154 w Smoleńsku uzyskał uprawnienie do objęcia po nim mandatu, na co wyraził zgodę. Ślubowanie poselskie złożył 5 maja 2010. W wyborach w 2011 bezskutecznie ubiegał się o reelekcję. 12 grudnia 2011 został powołany na stanowisko podsekretarza stanu w Ministerstwie Rozwoju Regionalnego. 28 listopada 2013 został podsekretarzem stanu w Ministerstwie Infrastruktury i Rozwoju.
W 2015 ponownie wystartował z ramienia PO do Sejmu. W listopadzie tego samego roku zakończył pełnienie funkcji wiceministra.
12 września 2016 został powołany na członka zarządu województwa pomorskiego. Pełnił tę funkcję do 26 listopada 2018.
W 2019 został członkiem zarządu Międzynarodowych Targów Gdańskich oraz przewodniczącym Rady Gdańskiego Uniwersytetu Medycznego.

</doc>
<doc id="1987967" url="https://pl.wikipedia.org/wiki?curid=1987967" title="Rebirth">
Rebirth



</doc>
<doc id="1987970" url="https://pl.wikipedia.org/wiki?curid=1987970" title="Bo Ericson">
Bo Ericson

Bo Ericson (ur. 28 stycznia 1919 w Göteborgu, zm. 14 lutego 1970 w Karlstad) – szwedzki lekkoatleta, który specjalizował się w rzucie młotem.
Kariera.
W 1948 r. zajął 6. miejsce podczas igrzysk olimpijskich osiągając wówczas rezultat 52,98 m. Pierwszy po II wojnie światowej mistrz Europy w rzucie młotem (z wynikiem 56,44 m). Dziesięciokrotnie zdobywał złote medale mistrzostw Szwecji. Dwa razy w karierze poprawiał rekord Szwecji. Rekord życiowy: 57,19 m (6 sierpnia 1947, Sztokholm).

</doc>
<doc id="1987972" url="https://pl.wikipedia.org/wiki?curid=1987972" title="Gulczas, a jak myślisz?">
Gulczas, a jak myślisz?



</doc>
<doc id="1987975" url="https://pl.wikipedia.org/wiki?curid=1987975" title="Kobra chińska">
Kobra chińska



</doc>
<doc id="1987977" url="https://pl.wikipedia.org/wiki?curid=1987977" title="Diecezja Chartres">
Diecezja Chartres

Diecezja Chartres – diecezja Kościoła rzymskokatolickiego w środkowej Francji. Powstała w III wieku. W 1801 uległa likwidacji, ale już w 1822 została przywrócona. Do 2002 należała do metropolii Bourges. Po jej likwidacji, została włączona do metropolii Tours.

</doc>
<doc id="1987980" url="https://pl.wikipedia.org/wiki?curid=1987980" title="Filharmonia Petersburska">
Filharmonia Petersburska

Filharmonia Petersburska (pełna nazwa: Sankt-Petersburska Akademicka Filharmonia im. D.D. Szostakowicza, ros. Санкт-Петербургская академическая филармония им. Д. Д. Шостаковича) – państwowa instytucja kulturalna w Sankt-Petersburgu, najstarsza z filharmonii rosyjskich.
Historia.
W roku 1802 powstało w Petersburgu pierwsze w Europie Towarzystwo Filharmoniczne. Staraniem towarzystwa odbyło się w roku 1824 wykonanie „Missa Solemnis” Beethovena.
Budynek, mieszczący wielką salę koncertową (Большой зал) na 1500 miejsc, wzniósł w roku 1839 architekt Paul Jacot; fasady zaprojektował architekt Carlo Rossi dla Zgromadzenia Szlacheckiego (Дворянское собрание). Sala znajduje się przy ulicy Michajłowskiej 2.
W końcu lat czterdziestych XIX wieku sala stała się ośrodkiem kultury muzycznej Sankt-Petersburga. Występowali w niej Ferenc Liszt, Anton Rubinstein, Clara Schumann, Richard Wagner, Pauline Viardot-Garcia, Piotr Czajkowski, Modest Musorgski, Nikołaj Rimski-Korsakow i in. Po Rewolucji Październikowej sala otrzymała w roku 1921 nazwę Filharmonii Piotrogradzkiej, w roku 1924 przemianowano na Filharmonię Leningradzką. W roku 1975 nadano jej imię Dmitrija Szostakowicza. W roku 1991 przywrócono nazwę Filharmonii Petersburskiej.
W czasie blokady Leningradu, 9 sierpnia 1942 w sali Filharmonii odbyła się premiera Siódmej Symfonii „Leningradzkiej” Dmitrija Szostakowicza.
15 maja 1949 przy Newskim Prospekcie 30 otwarto małą salę kameralną (Малый зал) nazwana imieniem Michaiła Glinki. Sala mieści się w budynku zaprojektowanym w 1761 przez architekta Bartolomeo Rastrelli i przebudowanym w latach trzydziestych XIX wieku przez Paula Jacota, znanym pod nazwą „Dom Engelhardta”.
Z sali Filharmonii korzystają dwie orkiestry symfoniczne:
Zgodnie z tradycją, jako ostatni z bisów po koncercie orkiestra wykonuje „Hymn Wielkiego Miasta” Reinholda Glièra dla uczczenia bohaterskiej obrony Leningradu.

</doc>
<doc id="1987981" url="https://pl.wikipedia.org/wiki?curid=1987981" title="Kolegiata Najświętszej Maryi Panny Bolesnej i św. Aniołów Stróżów w Wałbrzychu">
Kolegiata Najświętszej Maryi Panny Bolesnej i św. Aniołów Stróżów w Wałbrzychu

Kolegiata Najświętszej Maryi Panny Bolesnej i św. Aniołów Stróżów w Wałbrzychu – siedziba dekanatu i centralna świątynia Wałbrzycha. 3 maja 2010 została podniesiona do godności kolegiaty.
Historia i architektura.
Wybudowany w latach 1898–1904 jako jedno z ostatnich dzieł Alexisa Langera. Jest jednym z największych kościołów w diecezji świdnickiej, zbudowanym w stylu neogotyckim. Jest przeszło 100 lat główną świątynią Wałbrzycha. Kościół ten jest długi na 60 metrów, szeroki na 30, a wysoki na 22 metry.
W świątyni odbywają się najważniejsze wydarzenia o charakterze diecezjalnym. W 2000 roku nadano mu rangę kościoła Jubileuszowego Roku 2000. Odbywały się pielgrzymki wiernych w celu uzyskania odpustu zupełnego. Odbywały się tu inauguracje roku akademickiego uczelni wyższych Wałbrzycha, wszelkie uroczystości patriotyczne w mieście. Miejsce miały także centralne-miejskie uroczystości nawiedzenia obrazów i figur maryjnych: Matki Bożej Częstochowskiej, Ikona Matki Bożej Łaskawej w Krzeszowie, Matki Bożej Fatimskiej, Matki Bożej Sedes Sapientiae (akademickiej); zakończenie peregrynacji Obrazu Jezusa Miłosiernego w dekanatach wałbrzyskich. Przy powoływaniu nowej, trzeciej diecezji Dolnego Śląska w r. 1992 i 2004, kościół był rozważany jako siedziba biskupa diecezjalnego. Pierwotnie miała to być diecezja wałbrzysko-nyska, następnie nazywano ją sudecką, aż wreszcie – świdnicką od siedziby diecezji w Świdnicy.
3 maja 2010 został uroczyście ogłoszony kolegiatą; 15 września 2010 powołano przy niej kapitułę składająca się z księży kanoników. 3 maja 2015, w 5. rocznicę ustanowienia wałbrzyskiej kapituły kolegiackiej, bp Ignacy Dec odsłonił pamiątkowe epitafium informujące, że świątynia ma status kolegiaty.
W kościele znajdują się organy wykonane przez firmę Schlag &amp; Söhne ze Świdnicy. Instrument ma 46 rejestrów oraz pneumatyczne traktury – trakturę gry i trakturę rejestrów
Kapituła kolegiacka.
Z założenia do grona kanoników kapituły wałbrzyskiej przyjmowani są proboszczowie z Wałbrzycha, ale także spoza miasta. Kapituła kolegiacka ma charakter wyłącznie tytularny.

</doc>
<doc id="1987982" url="https://pl.wikipedia.org/wiki?curid=1987982" title="Antanas Mockus">
Antanas Mockus

Aurelijus Rutenis Antanas Mockus Šivickas znany także jako Antanas Mockus (ur. 25 marca 1952 w Bogocie) – kolumbijski matematyk, filozof i polityk. Były rektor Narodowego Uniwersytetu Kolumbii, burmistrz Bogoty w latach 1995–1997 oraz 2001-2003. Kandydat w wyborach prezydenckich w 2010.
Życiorys.
Antanas Mockus urodził się w Bogocie w 1952 jako syn litewskich emigrantów. W 1969 został absolwentem Liceo Francés Louis Pasteur w Bogocie. Następnie ukończył matematykę na Université de Bourgogne w Dijon we Francji oraz filozofię na Narodowym Uniwersytecie Kolumbii. W późniejszym czasie uzyskał tytuł doctora honoris causa od Université de Paris XIII oraz Narodowego Uniwersytetu Kolumbii.
W 1990 objął stanowisko rektora Narodowego Uniwersytetu Kolumbii. W 1993 zrezygnował z funkcji, niedługo po tym jak w trakcie wykładu, by zyskać uwagę na sali, publicznie zdjął spodnie przed studentami. Od tego czasu zasłynął w kraju ekscentrycznymi i nietypowymi działaniami i pomysłami.
W 1994 wziął udział wyborach na burmistrza Bogoty, odniósł w nich zwycięstwo i 1 stycznia 1995 został pierwszym niezależnym włodarzem miasta. W trakcie swojej kadencji podejmował szereg nieszablonowych działań, m.in. wystąpił pod prysznicem w prywatnej telewizji, by przekonać mieszkańców do oszczędzania wody czy zatrudnił mimów do wyszydzania osób łamiących przepisy ruchu drogowego. W 1997 zrezygnował z urzędu, by bez powodzenia wziąć udział w wyborach prezydenckich w 1998.
W 2000 po raz drugi ubiegał się o stanowisko burmistrza Bogoty. Odniósł sukces również i tym razem i 1 stycznia 2001 objął urząd. W 2003 zrezygnował ponownie ze stanowiska. Wziął roczny urlop naukowy, w czasie którego podróżował i udzielał wykładów w różnych częściach świata. Wykładał na kilku uczelniach, w tym w semestrze 2004/2005 na Harvard University. W 2004 litewski dziennik "Draugas" przyznał mu tytuł „Litwina Roku”.
W grudniu 2005 ogłosił zamiar startu w wyborach prezydenckich w 2006 jako kandydat Movimiento Alianza Social Indígena (ASI). W wyborach w maju 2006 zajął czwarte miejsce z wynikiem 1,24% głosów.
W sierpniu 2009, razem z dwoma innymi byłymi burmistrzami Bogoty, założył nową partię polityczną – Partię Zieloną (Partido Verde). 14 marca 2010 w partyjnych prawyborach został wybrany jej kandydatem w wyborach prezydenckich 30 maja 2010. 4 kwietnia 2010 zawarł porozumienie z byłym burmistrzem Medellín Sergio Fajardo, który udzielił mu poparcia, zostając w zamian u jego boku kandydatem na stanowisko wiceprezydenta. W trakcie kampanii wyborczej, 9 kwietnia 2010, poinformował o zdiagnozowaniu u niego choroby Parkinsona, nie wycofując się przy tym ze startu. Pod koniec kwietnia 2010 pozostawał jednym z liderów przedwyborczych sondaży. Sondaże prezydenckie z maja 2010 wskazywały na podobny poziom poparcia Mockusa i jego głównego rywala Juana Manuela Santosa z rządzącej Partii U. W czasie kampanii wyborczej Mockus podkreślał konieczność zmiany stylu uprawiania polityki. Zwracał szczególną uwagę na sprawy edukacji. Największe poparcie zyskał wśród elektoratu miejskiego i osób młodszych. Symbolem jego kampanii był słonecznik na zielonym tle. Przeciwnicy zarzucali mu brak doświadczenia i nieprzygotowanie do prowadzenia zdecydowanej polityki wobec organizacji paramilitarnych i przestępczych.
W I turze wyborów prezydenckich 30 maja 2010 zajął drugie miejsce, zdobywając 21,5% głosów poparcia. Przegrał znaczną różnicą głosów z Santosem, który uzyskał poparcie na poziomie 46,7%. W drugiej turze głosowania 20 czerwca 2010 zdobył 27,52% głosów poparcia, wyraźnie przegrywając z Santosem (69,05%). Uznał swoją porażkę i pogratulował zwycięstwa rywalowi.

</doc>
<doc id="1987985" url="https://pl.wikipedia.org/wiki?curid=1987985" title="Diecezja Orleanu">
Diecezja Orleanu

Diecezja Orleanu – diecezja Kościoła rzymskokatolickiego w środkowej Francji. Powstała w III wieku, obecny kształt terytorialny uzyskała w 1822 roku. Przez większość swojej historii należała do metropolii Bourges, jednak po jej likwidacji w 2002 roku, została włączona do metropolii Tours.

</doc>
<doc id="1987986" url="https://pl.wikipedia.org/wiki?curid=1987986" title="Miejska Wypożyczalnia Rowerów w Krakowie">
Miejska Wypożyczalnia Rowerów w Krakowie



</doc>
<doc id="1987989" url="https://pl.wikipedia.org/wiki?curid=1987989" title="Flebodium">
Flebodium

Flebodium ("Phlebodium" (R. Br.) J. Smith) – rodzaj roślin należący do rodziny paprotkowatych. Należą do niego trzy gatunki, których ojczyzną są tropikalne i subtropikalne rejony Ameryki.
Morfologia.
Rośliny epifityczne. Grube kłącze pokryte gęsto złoto-brązowymi łuskami może płożyć się po nagiej korze drzew, nie wysychając. Liście zimozielone, monomorficzne, szeroko rozstawione na kłączu, głęboko powcinane, zwężone na końcach, o długości do 130 cm i szerokości do 50 cm. Sori położone na wiązkach przewodzących, okrągłe do podłużnych. Zarodniki guzkowate.
Systematyka.
"Phlebodium" należy do rodziny paprotkowatych ("Polypodiaceae"), rząd paprotkowce "Polypodiales".
Gromada paprotniki ("Polypodiophyta" Cronquist), podgromada "Polypodiophytina" (Reveal), klasa paprocie ("Polypodiopsida" Cronquist), podklasa paprocie cienkozarodniowe ("Polypodiidae" Cronquist), rząd paprotkowce ("Polypodiales" Mett. ex A.B. Frank in Leunis), podrząd "Polypodiineae" (Bessey), rodzina paprotkowatych ("Polypodiaceae" Bercht. &amp; J. Presl).
Zastosowanie.
Flebodium złociste jest gatunkiem uprawianym jako roślina ozdobna, ze względu na liście, które są dodawane do kompozycji kwiatowych. Rośliny te są uprawiane w ogrodach botanicznych oraz w domach jako rośliny pokojowe.

</doc>
<doc id="1987994" url="https://pl.wikipedia.org/wiki?curid=1987994" title="Asmus Julius Thomas Thomsen">
Asmus Julius Thomas Thomsen



</doc>
<doc id="1987995" url="https://pl.wikipedia.org/wiki?curid=1987995" title="Jan Perner">
Jan Perner

Jan Perner (ur. 7 września 1815 w Bratčicach, zm. 10 września 1845 w Pardubicach) – czeski konstruktor linii kolejowych i budowniczy.
Życie.
Pochodził z rodziny młynarskiej. W dzieciństwie bardzo chorowity, został przez rodziców ochrzczony w dniu narodzin, w obawie przed śmiercią bez tego sakramentu. W latach 1822–1827 chodził do szkoły w Potěhach. Wbrew woli ojca studiował na politechnice praskiej. W 1836 zgłosił się do prac przy budowie linii kolejowej z Petersburga do Carskiego Sioła. W 1836 opuścił Rosję, po konflikcie z władzami budowlanymi.
1 czerwca 1837 rozpoczął pracę przy budowie Kolei Północnej Cesarza Ferdynanda. Do lata 1839 uczestniczył w budowie odcinka Brzecław – Brno. Potem był odpowiedzialny za projektowanie prac przy odcinku Ostrawa – Oświęcim. Jan Perner brał udział w najważniejszych działaniach projektowych przy połączeniu Wiednia z Pragą. W 1841 postanowił całkowicie poświęcić się projektowaniu linii kolejowych. Od 1842 został "Wyższym Inżynierem Kolei". W tym samym roku cesarz zatwierdził jego projekt linii z Pragi do Drezna.
Okoliczności śmierci.
9 września 1845 Perner wracał z Moraw w pierwszym wagonie za lokomotywą. Przy przejeździe przez tunel w okolicy Chocni, zszedł na ostatni stopień wagonu, by sprawdzić stan przez siebie wykonanych prac i uderzył o mijany słup. Z urazem głowy i ręki wsiadł jeszcze do pociągu i dojechał do Pardubic, gdzie wysiadł i po kilku krokach upadł. Zmarł następnego dnia o godzinie jedenastej, po przewiezieniu do domu ojca. Pogrzeb odbył się 12 września, przy udziale dużej liczby ludzi. Z Pragi wyprawiono na tę okoliczność specjalny pociąg.

</doc>
<doc id="1987996" url="https://pl.wikipedia.org/wiki?curid=1987996" title="Ewa Szawłowska">
Ewa Szawłowska

Ewa Szawłowska (ur. 29 października 1971 w Warszawie) – polska aktorka teatralna i filmowa.
Absolwentka Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. Córka operatora dźwięku Jerzego Szawłowskiego.

</doc>
<doc id="1987998" url="https://pl.wikipedia.org/wiki?curid=1987998" title="Bitwa w dolinie rzeki Morawy">
Bitwa w dolinie rzeki Morawy

Bitwa w dolinie rzeki Morawy – starcie zbrojne, które miało miejsce latem 285 roku między wojskami Dioklecjana i cesarza Karynusa. 
W roku 284 wschodnie prowincje Cesarstwa znalazły się pod panowaniem Dioklecjana, który zastąpił jednego z synów cesarza Karusa – Numeriana. Brat Numeriana Karynus tymczasem rządził na zachodzie. W roku 285 Karynus w ciężkiej kampanii pokonał uzurpatora Juliana Sabinusa, ściągając wojska z Galii i Hiszpanii oraz gwardię pretoriańską. Następnie skierował się przeciwko wojskom Dioklecjana, który na czele 40 000 ludzi przedostał się do Tracji. Po zajęciu Naissus w dolinie rzeki Morawy (starożytna Margus), Dioklecjan stoczył kilka potyczek z siłami Karynusa, które wycofały się do Sirmium.
Decydujące starcie miało miejsce przy ujściu Morawy do Dunaju. Początek bitwy należał do Karynusa, którego wojska uzyskały przewagę. Cesarzowi nie dane było jednak odnieść zwycięstwa, gdyż w trakcie bitwy został zamordowany przez spiskowców wywodzących się z jego dowództwa (którym słynący z rozwiązłości Karynus miał rzekomo uwieść żony). Śmierć Karynusa zakończyła wojnę domową.

</doc>
<doc id="1987999" url="https://pl.wikipedia.org/wiki?curid=1987999" title="Miazmatyczna teoria chorób">
Miazmatyczna teoria chorób

Miazmatyczna teoria chorób – historyczny model patogenezy zapoczątkowany w średniowieczu i popularny przez stulecia wśród uczonych aż do XIX wieku, upatrujący przyczyny chorób epidemicznych w szkodliwym i zanieczyszczonym powietrzu, brudzie i odrażających zapachach. Według tej koncepcji zakażenia były wywoływane przez miazmaty, czyli wyziewy gnilnego powietrza pochodzące z wnętrzności ziemi i wdzierające się do ciała (tzw. morowe powietrze), związane z miejscami, w których występowało szczególnie wysokie narażenie na chorobę. Uważano, że miazmaty są powodem takich chorób jak: dżuma, cholera, malaria i czarna ospa, które przeistaczały się w pandemie, nękające ludzkość jeszcze w XIX wieku.
Leczenie w owych czasach polegało na upuszczaniu krwi, podawaniu na przemian środków napotnych i wymiotnych, zapobieganie zaś na paleniu w domach i na ulicach wonnych ziół, umieszczaniu ziół lub olejków w dziobach ptasich masek lekarskich strojów ochronnych podczas wizytowania pacjentów, wprowadzeniu kwarantanny, umieszczaniu chorych w izolatkach, okadzaniu przedmiotów, paleniu odzieży ochronnej.
Inne koncepcje wyjaśniające przyczyny chorób ludzkości w owych czasach to:
Zwolennicy tej teorii łączyli pojawianie się chorób z przykrymi zapachami (ludzkich i zwierzęcych odchodów, śmieci oraz rozkładających się ciał) w dużych miastach. Uważali, że oczyszczenie powietrza ochroni ludzi przed chorobami i poprawi ich poziom życia. Przez pewien czas teoria miała wpływ na zarządzenia dotyczące zdrowia publicznego. Pod koniec XIX wieku teoria (choć błędna w założeniach) stała się impulsem do poprawy warunków sanitarnych w dużych miastach, polegającej na założeniu instalacji doprowadzającej bieżącą wodę do mieszkań i odprowadzającej nieczystości (tzw. „rewolucja sanitarna”). Zwolenniczką miazmatycznej teorii chorób była pionierka nowoczesnego pielęgniarstwa Florence Nightingale, która zaangażowała się w walkę o czyste, pełne powietrza i świeżo pachnące szpitale, tak aby pacjent oddychał powietrzem równie czystym jak na zewnątrz.
Miazmatyczna teoria chorób została obalona przez odkrycia Ludwika Pasteura, Josepha Listera, Roberta Kocha i Johna Snowa w drugiej połowie XIX wieku na rzecz teorii zakaźnej chorób, według której choroby zakaźne są przenoszone z człowieka na człowieka poprzez czynniki zakaźne w bezpośrednim kontakcie z chorym lub za pośrednictwem wody, jedzenia czy powietrza. Nie wszyscy naukowcy w pełni zaakceptowali nową teorię roznoszenia chorób zakaźnych przez mikroby, np. William Farr i Max von Pettenkofer zgadzali się, że czynniki zakaźne odgrywają pewną rolę w powstawaniu chorób epidemicznych, ale nie zgadzali się z tym, że są ich główną przyczyną. Aby udowodnić swój pogląd, Von Pettenkofer wypił szklankę wody skażonej zarazkiem "Vibrio cholerae". Von Pettenkofer został wyśmiany i oskarżony o wstrzymywanie postępu, jednak po pewnym czasie wrócono do jego argumentów, zwracając uwagę na kompleksowy charakter powstawania chorób. Konsekwencją odejścia od miazmatycznej teorii chorób było osłabienie zainteresowania dalszą poprawą warunków socjalno-bytowych społeczeństwa i wysiłków na rzecz poprawy zdrowia publicznego. Programy zdrowotne opracowane w świetle nowej, zakaźnej teorii chorób okazały się w dalszym obniżeniu zachorowalności na choroby zakaźne w krajach uprzemysłowionych mniej skuteczne, niż przypuszczano.

</doc>
<doc id="1988001" url="https://pl.wikipedia.org/wiki?curid=1988001" title="Marian Żołnierczyk">
Marian Żołnierczyk

Marian Zbigniew Żołnierczyk (ur. 1 maja 1940 w Sanoku, zm. 22 stycznia 2008 tamże) – polski pracownik branży motoryzacyjnej, polityk, samorządowiec, poseł na Sejm PRL VII i VIII kadencji.
Życiorys.
Urodził się w 1940 w rodzinie działacza robotniczego i komunistycznego Jana Żołnierczyka (1896–1974) i Michaliny z domu Sowa (1912–1955). Ukończył zasadniczą szkołę zawodową, w latach 70. zaocznie technikum mechaniczne oraz podjął studia na Akademii Ekonomicznej w Krakowie w zakresie ekonomiki i organizacji produkcji. 1 lipca 1956 podjął pracę w Sanockiej Fabryce Wagonów jako ślusarz na wydziale montażu głównego autobusu Star N52. Od 1960 przez dwa lata służył w Wojskach Ochrony Pogranicza, po czym powrócił do pracy w przemianowanej Sanockiej Fabryce Autobusów „Autosan”. Od 1963 do 1981 pracował w wydziale Budowy Prototypów jako brygadzista, następnie był kierownikiem sekcji w Dziale Sprzedaży.
Od 1960 był członkiem Polskiej Zjednoczonej Partii Robotniczej. Był członkiem OOP PZPR w Autosanie, działaczem związków zawodowych. W latach 60. został członkiem Komitetu Wojewódzkiego PZPR w Rzeszowie. W 1968 był delegatem na V, a 13 listopada 1975 został wybrany na członka KW PZPR w Krośnie oraz na delegata tegoż na VII Zjazd PZPR. Był wybierany na członka Wojewódzkiej Komisji Rewizyjnej przy KW PZPR w Krośnie: 17 lutego 1978, 17 lutego 1979, 8 stycznia 1980. Pracując jako brygadzista w Autosanie, z ramienia PZPR w marcu 1976 uzyskał mandat posła na Sejm PRL VII kadencji w okręgu nr 34 Krosno. Zasiadał w Komisji Komunikacji i Łączności oraz w Komisji Obrony Narodowej. W marcu 1980 uzyskał reelekcję do Sejmu w okręgu nr 35 Krosno. W Sejmie VIII kadencji zasiadał w takich samych komisjach, a także w Komisji do Spraw Samorządu Pracowniczego Przedsiębiorstw, której był wiceprzewodniczącym. Reprezentował ziemię sanocką. Pełnił mandaty radnego Wojewódzkiej Rady Narodowej w Krośnie oraz Miejskiej Rady Narodowej w Sanoku (wybranego w wyborach w 1984), został wówczas zastępcą przewodniczącego MRN. W grudniu 1979 został członkiem plenum Komitetu Miejskiego PZPR w Sanoku. W październiku 1982 został wybrany na sekretarza Komitetu Zakładowego PZPR w Sanockiej Fabryce Autobusów „Autosan”. Od 16 grudnia 1983 do 19 grudnia 1986 był sekretarzem ds. organizacyjnych oraz członkiem egzekutywy w KM PZPR. W październiku 1987 zrezygnował z funkcji przewodniczącego MRN. W 1987 przeszedł na rentę. 19 września 1987 został zastępcą przewodniczącego Komitetu Społecznego ORMO w Sanoku, a w 1989 pełnił funkcję komendanta rejonowego sztabu ORMO w Sanoku.
W wyborach samorządowych w 1998 uzyskał mandat radnego Rady Powiatu Sanockiego, kandydując z listy Sojuszu Lewicy Demokratycznej. 21 listopada 1999 został wybrany na członka Rady Powiatowej SLD w Sanoku. W wyborach samorządowych w 2002 bez powodzenia ubiegał się o reelekcję do rady powiatu, startując z listy SLD-UP.
Podjął działalność w zarządzie Pracowniczych Ogrodów Działkowych, pełnił stanowiska prezesa ogrodu działkowego „Kalina” (od 1988), wiceprezesa zarządu okręgu Polskiego Związku Działkowców, Stowarzyszenia Ogrodów Działkowych w Krośnie. Został członkiem zarządu powiatowego oddziału Związku Żołnierzy Ludowego Wojska Polskiego.
Zmarł 22 stycznia 2008 i został pochowany na Cmentarzu Posada w Sanoku.

</doc>
<doc id="1988005" url="https://pl.wikipedia.org/wiki?curid=1988005" title="Thomsen">
Thomsen



</doc>
<doc id="1988008" url="https://pl.wikipedia.org/wiki?curid=1988008" title="Janina Banasik">
Janina Banasik

Janina Anna Banasik (ur. 7 kwietnia 1936 w Chorzowie) – polska polityk, posłanka na Sejm PRL VII i VIII kadencji.
Życiorys.
Po ukończeniu Wydziału Zootechnicznego Wyższej Szkoły Rolniczej w Krakowie (1958) uzyskała tytuł zawodowy magistra inżyniera rolnictwa. W latach 1962–1975 kierownik Wojewódzkiego Związku Hodowców Owiec, potem starszy specjalista do spraw produkcji owczarskiej w Wojewódzkim Związku Kółek Rolniczych w Katowicach. Działaczka Stowarzyszenia Inżynierów i Techników Rolnictwa. Do Zjednoczonego Stronnictwa Ludowego wstąpiła w 1972. Członkini prezydium Wojewódzkiego Komitetu ZSL w Katowicach. Od 1973 zasiadała w prezydium Miejskiej Rady Narodowej w Katowicach. W latach 1976–1985 pełniła mandat posłanki na Sejm PRL VII i VIII kadencji w okręgu Katowice. Zasiadała w Komisji Planu Gospodarczego, Budżetu i Finansów oraz w Komisji Spraw Wewnętrznych i Wymiaru Sprawiedliwości.

</doc>
<doc id="1988010" url="https://pl.wikipedia.org/wiki?curid=1988010" title="Valentīns fon Holsts">
Valentīns fon Holsts



</doc>
<doc id="1988012" url="https://pl.wikipedia.org/wiki?curid=1988012" title="TVP SA">
TVP SA



</doc>
<doc id="1988013" url="https://pl.wikipedia.org/wiki?curid=1988013" title="Skarb w Srebrnym Jeziorze">
Skarb w Srebrnym Jeziorze



</doc>
<doc id="1988014" url="https://pl.wikipedia.org/wiki?curid=1988014" title="Aspidont wieloplamek">
Aspidont wieloplamek

Aspidont wieloplamek "(Plagiotremus tapeinosoma)" – gatunek ryby z rodziny ślizgowatych (Blenniidae).
Występowanie.
Ocean Indyjski i Pacyfik od Morza Czerwonego i wschodniej Afryki (po zatokę False Bay) na zachód po Markizy i wyspę Tuamotu na wschodzie, oraz od południowej Japonii na północy, po Nową Zelandię na południu.
Występuje na rafach oraz w lagunach na głębokości 8 – 30 m. W razie zaniepokojenia kryje się w opuszczonych rurkach rurkoczułkowców.
Cechy morfologiczne.
Osiąga 14 cm długości. W płetwie grzbietowej 7 – 9 twardych i 34 – 39 miękkich promieni, w płetwie odbytowej 2 twarde i 22 – 28 miękkich promieni. W płetwach piersiowych 11 – 13 promieni, w płetwach brzusznych 1 twardy i 3 miękkie promienie.
Wzdłuż boków około 20 poprzecznych ciemnych pręg.
Odżywianie.
Żywi się fragmentami skóry i śluzu innych ryb, które zazwyczaj atakuje od tyłu po czym natychmiast ucieka. Czasami niegroźnie atakuje również nurków. 
Rozród.
Dobiera się w pary. Ikra jest przyklejana do podłoża.
Znaczenie.
Hodowany w akwariach.

</doc>
<doc id="1988015" url="https://pl.wikipedia.org/wiki?curid=1988015" title="Biechtieriew">
Biechtieriew



</doc>
<doc id="1988016" url="https://pl.wikipedia.org/wiki?curid=1988016" title="Bechterew">
Bechterew



</doc>
<doc id="1988020" url="https://pl.wikipedia.org/wiki?curid=1988020" title="Rosa luciae">
Rosa luciae



</doc>
<doc id="1988021" url="https://pl.wikipedia.org/wiki?curid=1988021" title="Rosa jundzillii">
Rosa jundzillii



</doc>
<doc id="1988022" url="https://pl.wikipedia.org/wiki?curid=1988022" title="Aleksander Milinkiewicz">
Aleksander Milinkiewicz



</doc>
<doc id="1988025" url="https://pl.wikipedia.org/wiki?curid=1988025" title="We Weren’t Born to Follow">
We Weren’t Born to Follow

We Weren't Born to Follow – singel zespołu Bon Jovi wydany 17 sierpnia 2009 za pośrednictwem wytwórni Island Records (początkowo jedynie w radiu). 14 października wydany został teledysk, w którym muzycy posłużyli się sylwetkami i czynami postaci ze świata polityki i kulty XX wieku (m.in. Desmond Tutu, Barack Obama, Robert F. Kennedy, Les Paul).
Utwór uzyskał nominację do nagrody Grammy w kategorii "Best Pop Performance by a Duo or Group with Vocals".

</doc>
<doc id="1988026" url="https://pl.wikipedia.org/wiki?curid=1988026" title="Jan Litewski">
Jan Litewski

Jan Hipolit Litewski (ur. 2 stycznia 1893 w Raciążu, zm. 11 września 1939 pod Długoborzem) – podpułkownik kawalerii Wojska Polskiego.
Życiorys.
Urodził się 2 stycznia 1893 w Raciążu w rodzinie Witalisa i Stanisławy z Jerzmanowskich. Ukończył 6 klas gimnazjum w Płocku. W 1905 brał udział w strajku szkolnym. Od 13 stycznia 1915 w składzie szwadronu Legionu Puławskiego. Absolwent Oficerskiej Szkoły Kawalerii w Twerze. Od grudnia 1917 w I Korpusie Polskim w Rosji w szeregach 1 pułku ułanów Krechowieckich. Po rozwiązaniu Korpusu Polskiego w Warszawie brał udział w rozbrajaniu niemieckich żołnierzy w listopadzie 1918. Do grudnia 1918 jako dowódca plutonu odtworzonego 1 pułku ułanów Krechowieckich brał udział w odsieczy Lwowa. Odznaczony za udział Orderem Virtuti Militari.
W uzasadnieniu VM zapisano „operując plutonem od strony Drozdowicz na Nowe miasto /Galicja/ nie bacząc na silny ogień komp. ukraińskiej piechoty, przeprowadził szarżę na okopy. Mimo czterokrotnej przewagi Ukraińców, działając tylko białą bronią, zdobył km i pozostawił na polu około 40 nieprzyjaciół, a resztę wziął do niewoli”.
Następnie w 1921 szkolił się w Centrum Wyszkolenia Kawalerii. 18 lutego 1928 awansował na majora ze starszeństwem z 1 stycznia 1928 i 16. lokatą w korpusie oficerów kawalerii. W kwietniu tego roku został przesunięty ze stanowiska oficera materiałowego na stanowisko kwatermistrza pułku. W marcu 1931 został przesunięty ze stanowiska kwatermistrza na stanowisko zastępcy dowódcy pułku. 17 stycznia 1933 został awansowany do stopnia podpułkownika ze starszeństwem z dniem 1 stycznia 1933 i 9. lokatą w korpusie oficerów kawalerii. 4 lipca 1935 został przeniesiony do Centrum Wyszkolenia Kawalerii w Grudziądzu na stanowisko komendanta Szkoły Podchorążych Kawalerii. 
14 maja 1938 roku objął dowództwo 1 pułku Ułanów Krechowieckich w Augustowie. Na czele pułku walczył w kampanii wrześniowej. 11 września 1939 zginął pod Długoborzem od bratobójczego ognia żołnierzy II batalionu 71 pułku piechoty. Rano 12 września został pochowany pod polną gruszą, w lesie, 0,5 km na północny zachód od wsi Dąbrowa Wielka. Ekshumowany i pochowany 8 maja 1956 w grobie rodzinnym na cmentarzu Powązkowskim w Warszawie (kwatera 282 wprost-6-23). Pośmiertnie awansowany do stopnia pułkownika.
Był żonaty ze Stanisławą z Komorowskich (1903–1991), z którą miał dwie córki: Annę Stanisławę po mężu Tschistopolską (1928–2006) i Marię Teresę (ur. 1930).
Upamiętnienie.
Tablica pamiątkowa płk. Jana Hipolita Litewskiego w krużgankach kościoła św. Antoniego z Padwy przy ul. Senatorskiej 31 w Warszawie.

</doc>
<doc id="1988027" url="https://pl.wikipedia.org/wiki?curid=1988027" title="Kwestia rzymska">
Kwestia rzymska

Kwestia rzymska (wł. "Questione romana") − konflikt pomiędzy Stolicą Apostolską i rządem Królestwa Włoch toczący się w latach 1861–1929.
Konflikt rozpoczął się, gdy 27 marca 1861 jednoczące się Włochy zgłosiły aspiracje do panowania nad Rzymem i uczynienia z niego stolicy państwa. Włosi nie mogli zająć jednak Rzymu z powodu obecności w nim francuskiego garnizonu, którego zadaniem była obrona papieża. Gdy wybuchła wojna francusko-pruska, wojska francuskie opuściły pośpiesznie miasto, co pozwoliło Włochom 20 września 1870 zdobyć Rzym; papież Pius IX nie uznał jednak ważności tej decyzji i ogłosił się "więźniem Watykanu", gdyż nie miał zamiaru stawać na ziemi rzymskiej (włoskiej) do czasu ustąpienia Włochów. Strona papieska odrzuciła też ugodową propozycję włoską, tak zwaną ustawę gwarancyjną, przyznającą papieżowi szereg przywilejów i uznający go "de facto" za równego głowom państw.
Spór zakończyły traktaty laterańskie, podpisane przez przedstawicieli Piusa XI i rządu Benita Mussoliniego w dniu 11 lutego 1929. Traktaty te ustanowiły państwo watykańskie, którego odrębność i suwerenność w ramach kompleksu zabudowań wokół bazyliki świętego Piotra uznały Włochy.

</doc>
<doc id="1988030" url="https://pl.wikipedia.org/wiki?curid=1988030" title="Aspidont witnik">
Aspidont witnik

Aspidont witnik "(Aspidontus tractus)" – gatunek ryby z rodziny ślizgowatych (Blenniidae).
Występowanie.
Zachodnia część Oceanu Indyjskiego od Morza Czerwonego po Durban w Południowej Afryce.
Żyje na rafach koralowych.
Cechy morfologiczne.
Dorasta do 10 cm. Ciało wydłużone. W płetwie grzbietowej 10 – 12 twardych i 26 – 28 miękkich promieni, w płetwie odbytowej 2 twarde i 25 – 28 miękkich promieni. W płetwach piersiowych 13 – 15 promieni.
Bardzo podobny do wargatka sanitarnika, którego naśladuje.
Odżywianie.
Żywi się fragmentami płetw innych ryb, które odgryza udając wargatka sanitarnika.
Rozród.
Poszczególne osobniki dobierają się w pary. Ikra jest przyklejana do podłoża.

</doc>
<doc id="1988032" url="https://pl.wikipedia.org/wiki?curid=1988032" title="Parafia św. Jana Chrzciciela w Angoon">
Parafia św. Jana Chrzciciela w Angoon

Parafia św. Jana Chrzciciela – parafia prawosławna w Angoon, jedna z pięciu parafii tworzących dekanat Sitka diecezji Alaski Kościoła Prawosławnego w Ameryce. Działa od 1929.

</doc>
<doc id="1988034" url="https://pl.wikipedia.org/wiki?curid=1988034" title="Parafia św. Mikołaja w Hoonah">
Parafia św. Mikołaja w Hoonah

Parafia św. Mikołaja – parafia prawosławna w Hoonah. Jedna z pięciu parafii tworzących dekanat Sitka diecezji Alaski Kościoła Prawosławnego w Ameryce. Działa od 1929.

</doc>
<doc id="1988040" url="https://pl.wikipedia.org/wiki?curid=1988040" title="Sverre Strandli">
Sverre Strandli

Sverre Strandli (ur. 30 września 1925, zm. 4 marca 1985 w Kongsvinger) – norweski lekkoatleta, który specjalizował się w rzucie młotem.
Kariera.
Trzykrotny uczestnik igrzysk olimpijskich (w latach 1952–1960). W roku 1950 zdobył złoto, a w 1954 srebro podczas mistrzostw Europy. Reprezentant Norwegii w meczach międzypaństwowych m.in. przeciwko Polsce. Dwa razy w karierze poprawiała rekord świata w rzucie młotem doprowadzając go do wyniku 62,36 m. W latach 1949–1962 aż dwadzieścia jeden razy bił rekord Norwegii. Rekord życiowy: 63,88 m (25 lipca 1962, Trondheim).

</doc>
<doc id="1988043" url="https://pl.wikipedia.org/wiki?curid=1988043" title="Ustawa gwarancyjna">
Ustawa gwarancyjna

Ustawa gwarancyjna (wł. "La legge delle guarentigie") − akt prawny wydany przez króla Włoch Wiktora Emanuela II po zajęciu Państwa Kościelnego przez wojska włoskie 20 września 1870 roku.
Ustawa nadawała papieżowi godność i przywileje równe głowie państwa, w tym przyjmowanie i ustanawianie ambasadorów o pełnym immunitecie dyplomatycznym oraz przyznawała mu dotację w wysokości 3 225 000 lirów rocznie i wolne od podatków korzystanie z budynków Watykanu, Lateranu i z Villi Castel-Gandolfo. 
Dokument i zawarte w nim prawa został odrzucony przez papieża Piusa IX, który był wrogi włoskiemu ruchowi narodowemu oraz kwestionował prawo Włoch do sprawowania suwerennej władzy nad Rzymem i jego okolicami. W efekcie nieosiągnięcia porozumienia papież uznał się za "więźnia Watykanu", politykę tę kontynuowali także jego następcy. Ta tzw. kwestia rzymska została rozwiązana dwustronnym traktatem papiesko-włoskim z 11 lutego 1929, określanym jako traktaty laterańskie.

</doc>
<doc id="1988044" url="https://pl.wikipedia.org/wiki?curid=1988044" title="Anastazja (film 1956)">
Anastazja (film 1956)

Anastazja (ang. "Anastasia") – amerykański dramat historyczny z 1956 w reżyserii Anatole’a Litvaka. 
Fabuła.
Paryż, rok 1928. Grupa uchodźców z Rosji, z generałem Bouninem (Yul Brynner) na czele usiłuje zdobyć 10 mln funtów zdeponowanych niegdyś w paryskim banku przez cara. Pieniądze mogłaby pobrać jedynie najmłodsza z córek, która ponoć uszła z życiem z masakry dokonanej na rodzinie carskiej przez bolszewików. Wkrótce wpadają na ślad młodej, cierpiącej na amnezję, kobiety bardzo podobnej do Anastazji (Ingrid Bergman).
Lokalizacja.
Film był kręcony w Paryżu, Londynie i Kopenhadze.

</doc>
<doc id="1988045" url="https://pl.wikipedia.org/wiki?curid=1988045" title="Alfons Rezler">
Alfons Rezler

Alfons Rezler (Rösler, Rözler) (ur. 3 listopada 1907 w Moszczenicy, zm. 12 września 1939) – skrzypek, dyrygent, pedagog, polski działacz kultury, podporucznik piechoty rezerwy Wojska Polskiego poległy w kampanii wrześniowej.
Życiorys.
Urodził się 3 listopada 1907 we wsi Moszczenica w powiecie piotrkowskim. Był synem Edmunda, mistrza tkackiego w Zduńskiej Woli i Huldy z Ehrentrautów (Ohrentrautów) – Niemców, którzy w drugiej połowie XIX w. przybyli na ziemie polskie. Jego starszym bratem był Edmund Rezler, a młodszym – Arnold Rezler.
Wychowywał się w atmosferze rodzinnego muzykowania. Do szkoły powszechnej i gimnazjum uczęszczał w Zduńskiej Woli. Kształcił się w Państwowym Konserwatorium Muzycznym w Poznaniu, które ukończył w 1931 r. We wrześniu tego roku przeprowadził się do Bydgoszczy, równocześnie studiując muzykologię na Uniwersytecie Poznańskim. W 1934 r. uzyskał stopień magistra filozofii na tej uczelni. W czasie studiów wraz z braćmi: Arnoldem, Edmundem oraz Włodzimierą Kunz (przyszłą żoną Arnolda) i Leszkiem Rezlerem (kuzynem) utworzyli kwintet fortepianowy Rezlerów. Zespół ten występował m.in. w poznańskiej rozgłośni radiowej.
Od września 1932 pracował jako nauczyciel w Miejskim Konserwatorium Muzycznym w Bydgoszczy. Oprócz pracy pedagogicznej czynnie zaangażował się w działającym przy konserwatorium Collegium Musicum, a od 1933 kierował także chórem i orkiestrą Konserwatorium Muzycznego. W czasie bezpłatnych wieczorków muzycznych poświęconych muzyce poważnej, zwłaszcza kameralnej, grał na skrzypcach i altówce. W 1938 r. bydgoski Zarząd Miejski przyznał mu stypendium na pogłębienie studiów z zakresu dyrygentury u znanego profesora Hermanna Abendrotha w Lipsku, gdzie latem 1938 r. doskonalił swoje umiejętności. Od 1937 r. udzielał się w sekcji muzycznej Rady Artystyczno-Kulturalnej w Bydgoszczy.
W 1937 r. był współzałożycielem Salonowej Orkiestry Kameralnej, działającej przy bydgoskim Podstudiu Rozgłośni Pomorskiej Polskiego Radia. Orkiestra ta koncertowała w wielu miejscach miasta: w Resursie Kupieckiej, Strzelnicy, Kawiarni Teatralnej i innych lokalach. Na początku 1938 r. stanął na czele zorganizowanej dwa lata wcześniej Miejskiej Orkiestry Symfonicznej. Od października 1938 r. należał do współorganizatorów Bydgoskiego Towarzystwa Muzycznego, pełniąc w nim funkcję członka zarządu i kierownika artystycznego. Czynił wiele dla popularyzowania muzyki poważnej wśród mieszkańców Bydgoszczy. Podczas koncertów popularnych wygłaszał słowo wstępne i krótkie prelekcje na temat wykonywanych utworów. Współpracował także z redakcją „Dziennika Bydgoskiego” i „Przeglądu Bydgoskiego”, zamieszczając w tych pismach artykuły i recenzje muzyczne.
W 1934 r. został dyrygentem bydgoskiego chóru „Arion”, doprowadzając go do wysokiego poziomu artystycznego. W 1937 r. przygotował i wykonał z chórem oratorium „"Stworzenie świata"” Josepha Haydna wysoko ocenione przez krytykę, a w maju 1939 r. zdobył I miejsce na ogólnopolskim zjeździe chórów w Bydgoszczy.
Na stopień podporucznika został mianowany ze starszeństwem z 1 stycznia 1933 i 3945. lokatą w korpusie oficerów rezerwy piechoty. W 1934 posiadał przydział w rezerwie do 64 pułku piechoty w Grudziądzu.
Po wybuchu II wojny światowej został zmobilizowany jako podporucznik rezerwy. W trakcie kampanii wrześniowej był dowódcą plutonu 61 pułku piechoty w składzie 15 Dywizji Piechoty. Zginął 12 września 1939 r. w walce pod Łowiczem, w bitwie nad Bzurą. Został pochowany na cmentarzu w Laskach.
W 1947 r. nadano mu pośmiertnie godność honorowego dyrygenta bydgoskiego chóru „Arion”.

</doc>
<doc id="1988046" url="https://pl.wikipedia.org/wiki?curid=1988046" title="Parafia św. Matki Teresy z Kalkuty w Koszalinie">
Parafia św. Matki Teresy z Kalkuty w Koszalinie

Parafia pw. św. Matki Teresy z Kalkuty w Koszalinie – rzymskokatolicka parafia należąca do dekanatu Koszalin, diecezji koszalińsko-kołobrzeskiej, metropolii szczecińsko-kamieńskiej.
Historia.
Parafia została erygowana przez biskupa Edwarda Dajczaka 1 marca 2009 r.
Miejsca święte.
Kościół parafialny.
Kaplica pw. św. Matki Teresy z Kalkuty w Koszalinie
Kościoły filialne i kaplice.
Kościół pw. Matki Boskiej Różańcowej w Jamnie

</doc>
<doc id="1988047" url="https://pl.wikipedia.org/wiki?curid=1988047" title="Your Future Our Clutter">
Your Future Our Clutter

Your Future Our Clutter – 28. album studyjny brytyjskiej postpunkowej grupy The Fall, wydany 26 kwietnia 2010.

</doc>
<doc id="1988048" url="https://pl.wikipedia.org/wiki?curid=1988048" title="Anastazja (ujednoznacznienie)">
Anastazja (ujednoznacznienie)



</doc>
<doc id="1988049" url="https://pl.wikipedia.org/wiki?curid=1988049" title="Parafia św. Mikołaja w Juneau">
Parafia św. Mikołaja w Juneau

Parafia św. Mikołaja – parafia prawosławna w Juneau. Jedna z pięciu parafii tworzących dekanat Sitka diecezji Alaski Kościoła Prawosławnego w Ameryce.
Parafia powstała z inicjatywy części mieszkańców Juneau, członków plemienia Tlingit. Poprosili oni rosyjskiego biskupa Sitki i Alaski o przysłanie do miasta misjonarzy, nie chcąc dołączyć do protestanckiej, anglojęzycznej parafii (Rosyjski Kościół Prawosławny organizował na Alasce parafie, w których używane były miejscowe języki: tlingit oraz aleucki). W roku jej powstania, dzięki wsparciu finansowemu z Rosji, została wzniesiona drewniana cerkiew.
Parafia zachowała pierwotny charakter etniczny. 

</doc>
<doc id="1988050" url="https://pl.wikipedia.org/wiki?curid=1988050" title="Connie Britton">
Connie Britton

Connie Britton (ur. 6 marca 1968 w Bostonie) − amerykańska aktorka.
Życiorys.
Urodziła się pod nazwiskiem Constance Womack, jako córka Lindy i Allena Womacków. W wieku siedmiu lat przeniosła się wspólnie z rodzicami i siostrą Cynthią do miejscowości Lynchburg w stanie Wirginia; tam ukończyła E.C. Glass High School. Uczęszczała do Dartmouth College, a w 1989 roku, po zakończeniu studiów, sprowadziła się do Nowego Jorku. Dwa lata uczyła się fachu aktorki w Neighborhood Playhouse School of the Theatre.
Grywa w filmach kinowych i projektach telewizyjnych, pojawia się także na deskach teatralnych. W latach 1996–2000 wcielała się w postać Nikki Faber w sitcomie ABC "Spin City". W piątym sezonie (2006) serialu akcji FOX "24 godziny" ("24") odegrała postać Diane Huxley − ukochanej głównego bohatera, byłego agenta CTU Jacka Bauera (Kiefer Sutherland). Pierwszoplanowa rola Tami Taylor w serialu NBC "Friday Night Lights" (2006–2011) przyniosła jej nominację do Nagrody Emmy i dwie nominacje do nagrody Television Critics Association. W 2010 roku wystąpiła w horrorze "Koszmar z ulicy Wiązów" ("A Nightmare on Elm Street") jako doktor Gwendoline „Gwen” Holbrook, matka protagonistki kreowanej przez Rooney Marę.

</doc>
<doc id="1988051" url="https://pl.wikipedia.org/wiki?curid=1988051" title="Parafia św. Michała Archanioła w Sitce">
Parafia św. Michała Archanioła w Sitce

Parafia św. Michała Archanioła – parafia prawosławna w Sitce. Jedna z pięciu parafii tworzących dekanat Sitka diecezji Alaski Kościoła Prawosławnego w Ameryce.

</doc>
<doc id="1988052" url="https://pl.wikipedia.org/wiki?curid=1988052" title="Parafia Zwiastowania w Sitce">
Parafia Zwiastowania w Sitce

Parafia Zwiastowania – parafia prawosławna w Sitce. Jedna z pięciu parafii tworzących dekanat Sitka diecezji Alaski Kościoła Prawosławnego w Ameryce.

</doc>
<doc id="1988055" url="https://pl.wikipedia.org/wiki?curid=1988055" title="Ignacy Kurzyński">
Ignacy Kurzyński

Ignacy Kurzyński (ur. 30 lipca 1899 w Golubiu, zm. 1939) – działacz polski w Wolnym Mieście Gdańsku. 
Życiorys.
Należał do czołowych działaczy polskich w Gdańsku. Był prokurentem Gdańskiego Oddziału Związku Spółek Zarobkowych, założycielem Związku Bankowców, zastępcą skarbnika Polskiej Macierzy Szkolnej, sekretarzem generalnym Gminy Polskiej, wiceprezesem Związku Polaków, członkiem Zarządu Głównego Gminy Polskiej Związku Polaków, wiceprezesem Polskiego Zrzeszenia Pracy i w latach 1936–1939 jedynym polskim radnym Rady Miejskiej Gdańska. Na jej forum protestował przeciwko usuwaniu polskich pamiątek z Dworu Artusa oraz orłów z fontanny Neptuna.
Przed wybuchem wojny, obawiając się represji, pozostawiwszy rodzinę w Gdańsku, schronił się w Gdyni. Tam aresztowany przez Niemców 15 września 1939, został uwięziony w piwnicy miejscowego sądu, następnie w obozie na Grabówku i w więzieniu w Gdańsku. Zamordowany w bliżej nieznanych okolicznościach, prawdopodobnie w Piaśnicy, jednakże Niemcy odmówili żonie wydania świadectwa zgonu.
Odznaczony Srebrnym Krzyżem Zasługi. Patron ulicy w gdańskiej Oliwie.

</doc>
<doc id="1988056" url="https://pl.wikipedia.org/wiki?curid=1988056" title="Katrina Powell">
Katrina Powell

Katrina Maree Powell (ur. 8 kwietnia 1972 w Canberze) – australijska hokeistka na trawie. Dwukrotna złota medalistka olimpijska.
Występowała w napadzie. W reprezentacji Australii debiutowała w 1994. Brała udział w trzech igrzyskach (IO 96, IO 00, IO 04), na dwóch – w 1996 i 2000 – zdobywała złote medale. Z kadrą brała udział m.in. w mistrzostwach świata w 1998 (tytuł mistrzowski) i 2002 (czwarte miejsce), Commonwealth Games w 1998 (złoto) i 2002 (brąz) oraz kilku turniejach Champions Trophy (zwycięstwo w 1997, 1999 i 2003). Łącznie w reprezentacji] rozegrała 252 spotkania i strzeliła 141 goli.
Jej starsza siostra, Lisa, także była hokeistką i dwukrotną mistrzynią olimpijską.

</doc>
<doc id="1988057" url="https://pl.wikipedia.org/wiki?curid=1988057" title="Wino ryżowe">
Wino ryżowe

Wino ryżowe – napój alkoholowy produkowany z ryżu, pochodzi z krajów Dalekiego Wschodu. Wina ryżowe zawierają najczęściej od osiemnastu do dwudziestu pięciu procent alkoholu etylowego i są standardowo mocniejsze od tradycyjnych win produkowanych z winogron (średnio zawierające od 14 do 20% alkoholu).
Wina ryżowe wytwarza się poprzez fermentację skrobi ryżowej przez co proces ten przypomina produkcję piwa.
Tradycyjnym regionem wytwarzania win ryżowych są kraje Dalekiego Wschodu (głównie Chiny, Korea oraz Japonia). Także w tych krajach trunki ryżowe cieszą się najwyższą popularnością .

</doc>
<doc id="1988058" url="https://pl.wikipedia.org/wiki?curid=1988058" title="Lisa Powell">
Lisa Powell

Lisa Josephine Powell-Carruthers (ur. 8 lipca 1970 w Sydney) – australijska hokeistka na trawie. Dwukrotna złota medalistka olimpijska.
Występowała w napadzie. Z reprezentacją Australii brała udział w trzech igrzyskach (IO 92, IO 96, IO 00), na dwóch - w 1996 i 2000 - zdobywała złote medale. Z kadrą brała udział m.in. w mistrzostwach świata w 1990 (drugie miejsce), 1994 (tytuł mistrzowski) i 1998 (tytuł mistrzowski), Commonwealth Games w 1998 (złoto) oraz kilku turniejach Champions Trophy (zwycięstwa w 1991, 1993, 1995, 1997, 1999).
Jej młodsza siostra Katrina także była hokeistką i dwukrotną mistrzynią olimpijską. Z kolei jej mąż Stuart Carruthers brał udział w IO 96, na których męska reprezentacja Australii zajęła trzecie miejsce.

</doc>
<doc id="1988059" url="https://pl.wikipedia.org/wiki?curid=1988059" title="Lisa Carruthers">
Lisa Carruthers



</doc>
<doc id="1988060" url="https://pl.wikipedia.org/wiki?curid=1988060" title="ECC83">
ECC83

ECC83 – lampa elektronowa (podwójna trioda) o cokole nowalowym i wszechstronnym zastosowaniu.
Amerykańskim oznaczeniem lampy ECC83 jest 12AX7A.
Historia i zastosowania.
W latach 1947-48 firma RCA wprowadziła na rynek lampę 12AX7 – podwójną triodę o dużym wzmocnieniu i nowym cokole nowalowym (9-nóżkowym). W odpowiedzi Philips (wraz z zależnymi firmami Amperex i Mullard) opracował ECC83, podobną lampę, o znacząco mniejszym mikrofonowaniu i przekonstruowanym grzejniku (biflarnym), który umożliwiał stosowanie lampy również w układach z szeregowym żarzeniem i powodował mniejszy przydźwięk. Spowodowało to swoistą "walkę na ogłoszenia". W rezultacie amerykański Sonoton wprowadził lampę 7025, o właściwościach takich samych jak ECC83. Większość amerykańskich firm wkrótce podjęła produkcję tak zmodernizowanej 12AX7 pod nazwą 12AX7A, niektóre zmodyfikowały konstrukcję pozostając przy starej nazwie.
ECC83/12AX7A to lampa o bardzo wszechstronnym zastosowaniu, masowo stosowana w różnorakich układach prądu stałego i małej częstotliwości, zarówno w sprzęcie powszechnego użytku, jak układach profesjonalnych i przemysłowych.
W Polsce ECC83 były produkowane w niewielkim zakresie, natomiast UNITRA rozprowadzała lampy importowane. Diora zastosowała lampy ECC83 w radioodbiornikach Aria, Boston, Carmen Stereo oraz we wzmacniaczu DSL-201, a ZRK w odbiornikach Capella, Eroica, Turandot, Wirtuoz oraz w magnetofonach ZK 120 i ZK 140. Łódzka Fonica zastosowała je w szafach grających M-110 Meloman, M-122 i M-123 oraz we wzmacniaczach W 600, W 701 i WG-260 Stereo.
Pierwszy komercyjnie dostępny wzmacniacz operacyjny, K2-W wyprodukowany przez firmę George A. Philbrick Researches w 1952 zawierał dwie lampy 12AX7. Był stosowany w modułach funkcyjnych komputerów analogowych.
Lampa ECC83 wraz z odmianami była (i nadal jest) najpopularniejszą lampą stosowaną w stopniach wstępnych lampowych wzmacniaczy gitarowych najbardziej znanych firm: Fender, Marshall, Vox (między innymi AC15, AC30) i wielu innych.
Dane techniczne.
Żarzenie:
Odpowiedniki.
Odpowiednikami ECC83 produkowanymi przez różne firmy były lampy B339, ECC803, 6L13, 12AX7R, 12DF7, 12DT7, 6681, 7025 i 7729.
Wersje o zwiększonej niezawodności i trwałości (dla celów wojskowych, przemysłowych, lotniczych itp.) produkowano pod nazwami ECC803S, E83CC, M8137, QB339, 12AX7WA, 12AX7S, 5721, 5751WA i 6057. W Wielkiej Brytanii lampy przeznaczone do celów wojskowych oznaczano kodem CV4004.
W ZSRR nie produkowano ścisłego odpowiednika lampy ECC83, ale podobną lampę 6Н2П (6N2P).

</doc>
<doc id="1988061" url="https://pl.wikipedia.org/wiki?curid=1988061" title="Boi-1da">
Boi-1da

Boi-1da, właściwie Matthew Jehu Samuels (ur. 12 października 1986 w Kingston, Jamajka) – kanadyjski producent muzyczny i autor tekstów, współpracujący głównie z raperami.
Produkował utwory takim wykonawcom i grupom muzycznym jak: Nas, Kendrick Lamar, Jay-Z, Nicki Minaj, Kardinal Offishall, Clipse, Drake, Eminem, G-Unit czy Lil Wayne.
Życiorys.
Matthew Samuels urodził się 12 października 1986 roku w Kingston na Jamajce, przeniósł się do Kanady w wieku pięciu lat. Trzy lata później, mama kupiła mu keyboard Casio. Gdy był nastolatkiem, tworzył podkłady muzyczne w programie FL Studio.
Styl muzyczny.
Boi-1da zwykle nie używa sampli. Inspiruje się producentami takimi jak: Dr. Dre, Swizz Beatz, Timbaland czy The Neptunes. Producent utworu „Not Afraid”, wydanego 29 kwietnia 2010 roku, który był pierwszym singlem z siódmego solowego albumu Eminema pt. "Recovery".

</doc>
<doc id="1988064" url="https://pl.wikipedia.org/wiki?curid=1988064" title="12AX7">
12AX7



</doc>
<doc id="1988065" url="https://pl.wikipedia.org/wiki?curid=1988065" title="Kate Starre">
Kate Starre

Katherine "Kate" Starre (ur. 18 września 1971 w Perth) – australijska hokeistka na trawie, dwukrotna złota medalistka olimpijska.
Występowała w pomocy. Z reprezentacją Australii brała udział w trzech igrzyskach (IO 92, IO 96, IO 00), na dwóch - w 1996 i 2000 - zdobywała złote medale. Z kadrą brała udział m.in. w mistrzostwach świata w 1994 (tytuł mistrzowski) i 1998 (tytuł mistrzowski), Commonwealth Games w 1998 (złoto) oraz kilku turniejach Champions Trophy (zwycięstwa w 1991, 1993, 1995, 1997). W turniejach olimpijskich zdobyła łącznie dwie bramki.

</doc>
<doc id="1988066" url="https://pl.wikipedia.org/wiki?curid=1988066" title="Jądra podkorowe">
Jądra podkorowe



</doc>
<doc id="1988067" url="https://pl.wikipedia.org/wiki?curid=1988067" title="Jan Warzecha">
Jan Warzecha

Jan Marek Warzecha (ur. 21 kwietnia 1959 w Jodłowej) – polski polityk, przedsiębiorca i samorządowiec, poseł na Sejm VI, VII, VIII i IX kadencji.
Życiorys.
W 1985 ukończył studia ekonomiczne na Wydziale Ekonomiki Produkcji i Obrotu Rolnego Akademii Rolniczej w Krakowie. Od 1986 do 1989 pracował w Kombinacie Rolno-Przemysłowym Igloopol w Dębicy, następnie do 2007 prowadził własną działalność gospodarczą w różnych branżach. W listopadzie 2007 został sekretarzem miasta Dębicy, a w lutym 2009 zastępcą wójta gminy Dębica.
Z listy Prawa i Sprawiedliwości kandydował bezskutecznie w wyborach w 2007 do Sejmu w okręgu rzeszowskim, otrzymując 10 002 głosy. Po śmierci Grażyny Gęsickiej w katastrofie polskiego Tu-154 w Smoleńsku uzyskał uprawnienie do objęcia po niej mandatu, na co wyraził zgodę. Ślubowanie poselskie złożył 5 maja 2010.
W wyborach w 2011 otrzymał 12 588 głosów i tym samym ponownie zdobył mandat poselski. W 2015 i 2019 z powodzeniem ubiegał się o poselską reelekcję (dostał odpowiednio 15 240 głosów oraz 18 913 głosów). W IX kadencji został m.in. wiceprzewodniczącym Komisji do Spraw Energii, Klimatu i Aktywów Państwowych.
W 2017 został odznaczony Medalem Pro Patria.
Życie prywatne.
Żonaty z Wiesławą, mają trzech synów i córkę. Jest prawnukiem Macieja Warzechy (posła na Sejm Krajowy, wójta Jodłowej) oraz wnukiem Stanisława Warzechy (również wójta Jodłowej).
W 2017 wydał swoją książkę "Od sołtysa do ministra. Klucz do wyborczego i politycznego sukcesu według praktyka".

</doc>
<doc id="1988068" url="https://pl.wikipedia.org/wiki?curid=1988068" title="Konwencja wrześniowa">
Konwencja wrześniowa

Konwencja wrześniowa (wł. "Convenzione di settembre") – traktat podpisany 15 września 1864 roku pomiędzy rządem Królestwa Włoch i Cesarstwa Francuskiego, który stanowił, że:
Traktat spotkał się ze sprzeciwem papieża Piusa IX, francuskich katolików i włoskich patriotów. Przenosiny stolicy do Florencji spotkały się z demonstracjami w całych Włoszech. Ostatnie wojska francuskie opuściły Rzym w grudniu 1866. Napoleon III miał nadzieję, że władze włoskie porozumieją się z papieżem i doprowadzą do ugody we wszystkich spornych kwestiach.
Papież odrzucił wszelkie propozycje ugody, co spowodowało, że w październiku 1867 grupa Włochów pod dowództwem Giuseppe Garibaldiego przeprowadziła inwazję Lacjum, ponosząc jednak klęskę pod Mentaną z rąk 2000 francuskich żołnierzy przysłanych w pośpiechu przez Napoleona III. Garnizon francuski powrócił do Rzymu.
W sierpniu 1870 roku wybuchła wojna francusko-pruska, którą Włochy wykorzystały do zajęcia ziem papieskich.
Aż do czasów traktatów laterańskich tzw. kwestia rzymska, tj. statusu Rzymu, pozostała punktem spornym pomiędzy Włochami i papiestwem.

</doc>
<doc id="1988069" url="https://pl.wikipedia.org/wiki?curid=1988069" title="Plac Państwa (Tel Awiw)">
Plac Państwa (Tel Awiw)

Plac Państwa (hebr. כיכר המדינה, "Hamedina Kikar") jest placem, który znajduje się w osiedlu Ha-Cafon ha-Chadasz we wschodniej części Tel Awiwu, w Izraelu.
Położenie.
Plac znajduje się u zbiegu ulic Jabotinsky, Weizmanna, Lipski, Arieh Akiva i Tashah. Ma kształt ronda otoczonego budynkami.
Historia.
Plan budowy placu opracował architekt Oscar Niemeyer. Jednak przez długie lata realizacja projektu była odwlekana, i do lat 60. XX wieku był to piaszczysty plac, na którym corocznie rozbijały się cyrki. W owym czasie w Izraelu funkcjonował kawał na temat placu:
W latach 70. rozpoczęto duże prace budowlane. Powstało wówczas rondo, wokół którego wzniesiono jednolite budynki mieszkalne. W większości z nich, na parterze znajdują się luksusowe sklepy.
Wykorzystanie placu.
Plac jest ważnym węzłem komunikacyjnym wschodniej części Tel Awiwu. Są tutaj najdroższe sklepy w Tel Awiwie.
Wydarzenia historyczne na placu.
Na przełomie 2002/03 na placu doszło do wielkiego masowego społecznego protestu zorganizowanego przez działacza społecznego Izrael Touitou. Grupa kilkudziesięciu bezdomnych rozbiła na środku placu obozowisko, protestując przeciwko cięciom w budżecie państwa wydatków na opiekę społeczną. Akcja protestacyjna została nazwana „"Bochenek"” (hebr. כיכר הלחם; bochenek). Miejsce na zorganizowanie protestu zostało wybrane celowo, ponieważ obozowisko biednych bezdomnych ludzi było wielkim kontrastem dla otoczenia luksusowych sklepów i najbogatszej części społeczeństwa, które robi w tym miejscu zakupy. W październiku 2003 władze miejskie zorganizowały operację ewakuacji obozu bezdomnych.

</doc>
<doc id="1988070" url="https://pl.wikipedia.org/wiki?curid=1988070" title="Liane Tooth">
Liane Tooth

Liane Marianne Tooth (ur. 13 marca 1962 w Sydney) – australijska hokeistka na trawie, dwukrotna złota medalistka olimpijska.
Występowała w napadzie. Z reprezentacją Australii brała udział - jako pierwsza hokeistka w historii olimpiad - w czterech igrzyskach (IO 84, IO 88, IO 92, IO 96), na dwóch - w 1988 i 1996 - zdobywała złote medale. Z kadrą brała udział m.in. w mistrzostwach świata w 1990 (drugie miejsce) oraz kilku turniejach Champions Trophy (zwycięstwa w 1991 i 1993).
W 2000 była jedną z osób wnoszących flagę olimpijską na stadion w czasie ceremonii otwarcia igrzysk w Sydney. Partnerowali jej Bill Roycroft, Murray Rose, Gillian Rolton, Marjorie Jackson, Lorraine Crapp, Michael Wenden i Nick Green.

</doc>
<doc id="1988071" url="https://pl.wikipedia.org/wiki?curid=1988071" title="Ofensywa włoska w Państwie Kościelnym">
Ofensywa włoska w Państwie Kościelnym

 
 
Ofensywa włoska w Państwie Kościelnym (wł. "Presa di Roma") – działania zbrojne Włoch w Państwie Kościelnym toczone w okresie od 11 do 20 września 1870.
Konwencja wrześniowa z 15 września 1864 pomiędzy rządami Włoch i Francji stanowiła, że Włochy nie zajmą Rzymu i okolic, które znajdowały się pod władzą papieską.
Już w październiku 1867 grupa Włochów pod dowództwem Giuseppe Garibaldiego przeprowadziła inwazję na Lacjum, ponosząc jednak klęskę pod Mentaną z rąk 2000 francuskich żołnierzy przysłanych w pośpiechu przez cesarza Napoleona III. Garnizon francuski powrócił do Rzymu.
W lipcu 1870 wybuchła wojna francusko-pruska i garnizon rzymski został odwołany do kraju. W Rzymie wybuchły prowłoskie demonstracje, jednak rząd nie podjął żadnych działań aż do francuskiej klęski pod Sedanem we wrześniu 1870, w której Napoleon III dostał się do niewoli. Wówczas król Wiktor Emanuel II wysłał do papieża Piusa IX księcia Gustava Ponzę di San Martino, który przekazał list przedstawiający włoskie propozycje rozwiązania spornej sytuacji. Pius IX kategorycznie odmówił porozumienia.
Włoska armia pod dowództwem generała Raffaele Cadorny wkroczyła do Państwa Kościelnego 11 września, posuwając się wolno w stronę Rzymu, jednocześnie wciąż usiłowano rozwiązać tę kwestię pokojowo. Do muru Aureliana wojska dotarły 19 września otaczając miasto. Następnego dnia, po trzygodzinnym ostrzale, przełamano mury w okolicy bramy "Porta Pia" i bersalierzy wkroczyli do Rzymu poruszając się Via Pia, którą przemianowano później na Via XX Settembre.
W kampanii zginęło 49 włoskich żołnierzy i 19 papieskich żuawów. Rzym i Lacjum włączono do Włoch po plebiscycie, papież ogłosił się "więźniem Watykanu", zaś rząd włoski przeniósł się z Florencji do Rzymu.
Aż do czasów traktatów laterańskich status Rzymu (tak zwana kwestia rzymska), pozostała punktem spornym pomiędzy Włochami i Papiestwem.

</doc>
<doc id="1988072" url="https://pl.wikipedia.org/wiki?curid=1988072" title="Rechelle Hawkes">
Rechelle Hawkes

Rechelle Margaret Hawkes (ur. 30 maja 1967 w Albany) – australijska hokeistka na trawie, trzykrotna złota medalistka olimpijska.
Występowała w pomocy. Z reprezentacją Australii brała udział w czterech igrzyskach (IO 88, IO 92, IO 96, IO 00), na trzech - w 1988, 1996 i 2000 - zdobywała złote medale. Z kadrą brała udział m.in. w mistrzostwach świata w 1990 (drugie miejsce), 1994 (tytuł mistrzowski) i 1998 (tytuł mistrzowski), Commonwealth Games w 1998 (złoto) oraz kilku turniejach Champions Trophy (zwycięstwa w 1991, 1993, 1995, 1997, 1999). Łącznie w kadrze w latach 1985-2000 rozegrała ponad 250 spotkań, pełniła funkcję kapitana zespołu.
W 2000 roku składała ślubowanie olimpijskie w imieniu zawodników podczas ceremonii otwarcia igrzysk olimpijskich.

</doc>
<doc id="1988075" url="https://pl.wikipedia.org/wiki?curid=1988075" title="Ultraintensywne źródło rentgenowskie">
Ultraintensywne źródło rentgenowskie

Ultraintensywne źródło rentgenowskie (ULX od ang. "ultraluminous X-ray source") – obiekt astronomiczny emitujący znacznie większe ilości promieniowania rentgenowskiego od jakiegokolwiek źródła pochodzenia gwiazdowego, przy równocześnie mniejszej emisji od jasnych źródeł rentgenowskich powiązanych z supermasywnymi czarnymi dziurami znajdującymi się w jądrach galaktyk. Całkowita jasność ULX wynosi miliony razy więcej niż jasność Słońca, a ich jasność w zakresie promieniowania rentgenowskiego wynosi do biliona (1012) razy więcej, niż jasność Słońca w tym zakresie. Początkowo uważano, że ULX mogą być napędzane wyłącznie czarnymi dziurami o masie pośredniej, ale znane są także obiekty tego typu, które są powiązane z pulsarami i czarnymi dziurami o masie gwiazdowej.
Charakterystyka.
16 pierwszych obiektów typu ULX zostało zidentyfikowanych przez kosmiczny teleskop rentgenowski Einstein Observatory na początku lat 90. XX wieku. Obiektami typu ULX nazywane są zazwyczaj jasne źródła promieniowania rentgenowskiego o jasności wynoszącej więcej, niż oczekiwana jasność sferycznego obiektu o masie typowej gwiazdy neutronowej, która promieniuje w wyniku akrecji materii na jej powierzchni. Spotykane są także bardziej dokładne definicje, na przykład obiekty o jasności wynoszącej przynajmniej 1039 erg/s w zakresie promieniowania 0,5 – 8,9 keV. W porównaniu z jasnością Słońca całkowita jasność ULX jest około milion razy większa, a ich jasność w zakresie promieniowania rentgenowskiego wynosi do biliona (1012) razy więcej, niż jasność Słońca w tym zakresie promieniowania.
Natura ultraintensywnych źródeł rentgenowskich nie została jeszcze poznana. Według pierwszych hipotez mogą one być związane z czarnymi dziurami o masie pośredniej, ale późniejsze odkrycia w tym zakresie wskazują, że przynajmniej niektóre z nich mogą mieć inne pochodzenie.
Według teorii opracowanej przez polskich astrofizyków Bohdana Paczyńskiego, Michała Jaroszyńskiego, Marka Sikorę, Macieja Kozłowskiego i Marka Abramowicza mogą być to bardziej konwencjonalne czarne dziury o masie gwiazdowej otoczone bardzo gęstym obłokiem materii. Materia wpadająca do czarnej dziury emituje promieniowanie rentgenowskie. Z powodu znacznej gęstości obłoku może się ono wydostać na zewnątrz tylko w dwóch skoncentrowanych strumieniach wzdłuż osi obrotu czarnej dziury. Jeżeli taki strumień skierowany jest dokładnie w kierunku Ziemi, to może on wyglądać jak promieniowanie ze znacznie większej czarnej dziury. Obiekt tego typu został nazwany przez Martina Reesa „polskim pączkiem” ("polish doughnut"). Do 2014 roku odkryto dwa obiekty ULX, które najprawdopodobniej są powiązane z gwiazdowymi czarnymi dziurami – M101 ULX-1 i P13.
Znany jest także jeden obiekt, M82 X-2, który napędzany jest pulsarem.
Obiekty ULX znajdują się zarówno w bliskim, jak i w odległym Wszechświecie. Te odległe zajmują zewnętrzne rejony galaktyk. Są one dość rzadką klasą obiektów astronomicznych, więc o ile w ogóle są obecne, to w jednej galaktyce zwykle obserwuje się nie więcej niż dwa takie źródła.

</doc>
<doc id="1988076" url="https://pl.wikipedia.org/wiki?curid=1988076" title="Century Tower">
Century Tower

Century Tower (hebr. מגדל המאה, "Migdal ha-Me'a") – wieżowiec w osiedlu Ha-Cafon ha-Chadasz w mieście Tel Awiw, w Izraelu.
Historia.
Pierwotnie w miejscu tym znajdowała się arabska wioska Al-Mas'udiyya (arab. المسعوديّة/صميل). W 1884 David i Sarah Ita Felman zakupili od mieszkańców wioski Al-Mas'udiyya ziemię o powierzchni 40 akrów. Założono na niej sad owocowy. Według danych brytyjskiego "Funduszu Badań Palestyny" (ang. "Palestine Exploration Fund", "PEF"), w 1931 wioska Al-Mas'udiyya liczyła 651 mieszkańców i 72 domy.
Ucieczka arabskich mieszkańców rozpoczęła się podczas wojny domowej w Mandacie Palestyny. Początkowo przenieśli się oni do sąsiedniej wioski Al-Jammasin al-Gharbi. 25 grudnia 1947 do wioski Al-Mas'udiyya wkroczył oddział Hagany, którego członkowie zmusili mieszkańców wioski do jej opuszczenia. Teren wioski został włączony w obszar miasta Tel Awiw. Jednak władze miejskie nie wydały zezwolenia na zniszczenie domów, ponieważ nie zostały uregulowane sprawy własności gruntów. Z tego powodu teren wioski jest zachowany i znajduje się w obszarze aglomeracji miejskiej Tel Awiwu.
Początkowo władze miejskie wybudowały w tym miejscu piętrowy parking. Następnie na czwartej kondygnacji dobudowano pomieszczenia biurowe oraz sklep dla żołnierzy Sił Obronnych Izraela i ich rodzin. W latach 80. XX wieku wybudowano obecny wieżowiec.
Dane techniczne.
Budynek ma 21 kondygnacji i wysokość 71 metrów.
Wieżowiec wybudowano w stylu modernistycznym. Wzniesiono go z betonu, stali i szkła. Elewacja jest w kolorach szarym i czarnym.
Budynek jest wykorzystywany jako centrum handlowe i biurowiec. Między innymi mieści się tutaj siedziba holenderskich linii lotniczych KLM.

</doc>
<doc id="1988077" url="https://pl.wikipedia.org/wiki?curid=1988077" title="Granica wewnętrzno niemiecka">
Granica wewnętrzno niemiecka



</doc>
<doc id="1988078" url="https://pl.wikipedia.org/wiki?curid=1988078" title="Nova Peris-Kneebone">
Nova Peris-Kneebone

Nova Maree Peris-Kneebone (ur. 25 lutego 1971 w Darwin) – australijska hokeistka na trawie i lekkoatletka, złota medalistka olimpijska z Atlanty.
Z reprezentacją Australii w hokeju triumfowała na IO 96, sięgając po złoto jako pierwszy Aborygen w historii. Z kadrą brała udział m.in. w mistrzostwach świata w 1994 (tytuł mistrzowski) oraz kilku turniejach Champions Trophy (zwycięstwa w 1993, 1995).
W następnych latach startowała w zawodach lekkoatletycznych, specjalizowała się na dystansie 200 i 400 metrów. Na igrzyskach wspólnoty narodów w 1998 zwyciężyła na dystansie 200 metrów i w sztafecie 4 x 100 m. Trzykrotnie brała udział w mistrzostwach świata, w 2000 drugi raz w karierze (pierwszy raz jako lekkoatletka) reprezentowała Australię w igrzyskach olimpijskich zajmując m.in. piąte miejsce w sztafecie 4 x 400 metrów. Zarówno w eliminacjach, jak i w biegu finałowym Australijki poprawiały rekord kraju w tej konkurencji, rezultat z finału – 3:23,81 jest aktualnym rekordem Australii i Oceanii. Peris-Kneebone sześciokrotnie zdobywała medale mistrzostw kraju na różnych dystansach sprinterskich, w tym złoto w biegu na 400 metrów w 2001.
Ma dwoje dzieci ze swoim byłym mężem (para wzięła rozwód) Danielem Batmanem – australijskim lekkoatletą, sprinterem (olimpijczykiem), który zginął w 2012 w wypadku samochodowym.

</doc>
<doc id="1988079" url="https://pl.wikipedia.org/wiki?curid=1988079" title="Awamori">
Awamori

 – rodzaj napoju alkoholowego, pochodzącego z japońskiej wyspy Okinawa. 
Od początku XV wieku wyspy Riukiu prowadziły wielostronny handel z Chinami i krajami Azji Południowo-Wschodniej. Import obejmował również destylowany alkohol z terenów ówczesnego Syjamu (obecnie Tajlandia), co pociągnęło za sobą wprowadzenie na wyspy tamtejszej techniki i produkcję własnego alkoholu. Z biegiem lat udoskonalano proces wytwarzania i wprowadzano zmiany, co pozwoliło nawet na jego eksport. 
Awamori jest wytwarzana w procesie destylacji długoziarnistego ryżu gatunku indica, sprowadzanego z Tajlandii. Produkcja jest więc podobna, jak w przypadku shōchū, ale odmienna od procesu wytwarzania sake (właśc. "nihon-shu"), w którym wykorzystuje się fermentację. 
W przypadku alkoholu Okinawy wykorzystuje się grzyby o nazwie "Aspergillus awamori". Sake natomiast jest wytwarzana przy użyciu grzybów "Aspergillus ozyrae".
Średni poziom alkoholu etylowego w awamori wynosi około 30%. Jednakże istnieją warianty wysokoprocentowych odmian tego trunku, które przekraczają 60% alkoholu. Napój podaje się głównie z dodatkiem wody oraz kostkami lodu. Sposób ten jest popularny właśnie na Okinawie.
Nazwę "awamori" zaczęto używać pod koniec XVII wieku. Wcześniej używano nazw: "saki", "shigechi saki" i "okusuri" (lekarstwo). Jest wiele teorii na temat pochodzenia nazwy awamori: 

</doc>
<doc id="1988082" url="https://pl.wikipedia.org/wiki?curid=1988082" title="Aszt (dystrykt)">
Aszt (dystrykt)

Aszt (tadż. Ноҳияи Ашт, pers. ناحیۀ اشت) – najbardziej na północ wysunięty dystrykt wilajetu sogdyjskiego w Tadżykistanie. Na północy, wschodzie i południu graniczy z Uzbekistanem. Jego stolicą jest Aszt.
Podział administracyjny.
Dysktrykt Aszt dzieli się na osiem dżamoatów (tadż. ҷамоат):

</doc>
<doc id="1988084" url="https://pl.wikipedia.org/wiki?curid=1988084" title="Keravnos">
Keravnos

Keravnos (gr: Κεραυνός) – grecki niszczyciel niemieckiego typu "V 1", służący w greckiej marynarce wojennej w latach 1912-1919.
Okręt był jednym z sześciu okrętów typu "V 1" (typu 1911) zamówionych przez niemiecką marynarkę wojenną. Został zwodowany 22 maja 1912 roku w stoczni AG Vulcan Stettin w Szczecinie. Okręt początkowo miał wejść w skład marynarki niemieckiej pod oznaczeniem V 5, jednakże przed wejściem do służby został w lipcu 1912 sprzedany Grecji, przed wybuchem I wojny bałkańskiej, wraz z niszczycielem "Nea Genea". Otrzymał nazwę "Keravnos" (pol. "Piorun").
"Keravnos" osiągnął gotowość bojową w grudniu 1912. Był używany bojowo podczas I wojny bałkańskiej. Podczas I wojny światowej, z obawy przed przystąpieniem neutralnej Grecji do wojny po stronie państw centralnych, okręt został razem z całą flotą grecką przejęty w grudniu 1916 przez marynarkę francuską, która użytkowała go w latach 1917-1918 na Morzu Śródziemnym. W ostatnich miesiącach wojny wraz wejściem Grecji w skład ententy okręt został zwrócony pod grecką banderę i wykonywał zadania patrolowe na Morzu Egejskim.
"Keravnos" został wycofany ze służby w 1919 roku i sprzedany na złom w 1921. Według niektórych źródeł, złomowany został w 1927.

</doc>
<doc id="1988086" url="https://pl.wikipedia.org/wiki?curid=1988086" title="Kościół Świętego Marka w Mielcu">
Kościół Świętego Marka w Mielcu



</doc>
<doc id="1988088" url="https://pl.wikipedia.org/wiki?curid=1988088" title="Program Stypendialny im. Konstantego Kalinowskiego">
Program Stypendialny im. Konstantego Kalinowskiego

Program Stypendialny Rządu Rzeczypospolitej Polskiej im. Konstantego Kalinowskiego pod Patronatem Prezesa Rady Ministrów RP (, "Stypiendyjalnaja prahrama Uradu Respubliki Polszcza imia Kastusia Kalinouskaha pad patranatam Starszyni Rady Ministrau RP") – utworzony w marcu 2006 polski państwowy program pomocowy dla białoruskiej młodzieży. Początkowo przeznaczony dla studentów relegowanych z białoruskich uczelni z przyczyn politycznych, z biegiem czasu objął także osoby, które nie mogą studiować na Białorusi ze względu na swoje poglądy polityczne i zaangażowanie w obronę demokracji i praw człowieka. Jest to największy w Europie program tego rodzaju. Merytorycznie koordynowany jest przez Biuro Programu przy Studium Europy Wschodniej Uniwersytetu Warszawskiego, we współdziałaniu z Ministerstwem Spraw Zagranicznych i Ministerstwem Nauki i Szkolnictwa Wyższego RP. Dyrektorem i koordynatorem Programu, kierującym pracami biura i pracami komisji kwalifikujących kandydatów na studia, jest dyrektor Studium Europy Wschodniej UW Jan Malicki. Program finansowany jest z budżetu państwa – w 2008 roku Minister Spraw Zagranicznych Polski przekazał na jego kontynuację 1,2 miliona euro.
Przyczyny i okoliczności utworzenia.
19 marca 2006 na Białorusi miały miejsce wybory prezydenckie, które w opinii OBWE oraz białoruskich organizacji opozycyjnych wobec prezydenta Łukaszenki zostały sfałszowane. Doprowadziło to do wybuchu protestów społecznych, w których brała udział przede wszystkich młodzież. Władze zareagowały na nie masowymi aresztowaniami i represjami. Podlegały im zarówno osoby, które brały udział w protestach, jak i te, które usiłowały prowadzić obserwację przebiegu wyborów i uczestniczyły w kampanii wyborczej opozycyjnych kandydatów na prezydenta: Alaksandra Milinkiewicza i Alaksandra Kazulina. Jedną z głównych form nacisku wobec młodzieży była groźba relegowania ze studiów, które w wielu przypadkach rzeczywiście miało miejsce.
Wobec fali represji Rząd Polski i władze polskich uczelni wystąpiły z inicjatywą utworzenia programu pomocowego dla białoruskich studentów wyrzuconych ze studiów z powodów politycznych. 30 marca 2006 Prezes Rady Ministrów Kazimierz Marcinkiewicz, przedstawiciel Bloku Zjednoczonych Sił Demokratycznych na Białorusi Alaksandr Milinkiewicz oraz Rektorzy Konferencji Rektorów Uniwersytetów Polskich (KRUP) i Konferencji Rektorów Akademickich Szkół Polskich (KRASP) podpisali uroczyście „List intencyjny” będący podstawą utworzenia Programu. Wydarzenie miało miejsce w Auli im. Adama Mickiewicza na Uniwersytecie Warszawskim w obecności kilkuset studentów, pracowników naukowych i gości.
Programowi nadano imię Konstantego Kalinowskiego, urodzonego w 1838 powstańca styczniowego, pełnomocnika rządu powstańczego w Wielkim Księstwie Litewskim, powieszonego przez władze rosyjskie w Wilnie w 1864, zasłużonego dla obrony białoruskiej tożsamości i kultury, który cieszy się wielkim szacunkiem u świadomych narodowo Białorusinów.
Inauguracja Programu odbyła się 5 lipca 2006. Miało wówczas miejsce spotkanie przybyłych do Polski stypendystów z premierem Kazimierzem Marcinkiewiczem w ogrodzie Biblioteki Uniwersyteckiej w Warszawie, a następnie, w Auditorium Maximum UW, część akademicka, w której uczestniczyli Marszałek Senatu RP Bogdan Borusewicz, Alaksandr Milinkiewicz, władze UW, rektorzy polskich uczelni i kilkuset polskich i białoruskich studentów.
Warunki stypendium.
Czas trwania stypendium zależy od tego, na który rok student został zapisany. Najdłużej, w przypadku zapisania na pierwszy rok, może trwać 5 lat. Uczestnicy Programu otrzymują stypendium na koszty utrzymania i zamieszkania w wysokości 1240 zł miesięcznie. Uczelnie oferują studentom płatne miejsca w domach akademickich. Stypendyści otrzymują również na
początku kursu przygotowawczego słowniki i encyklopedie, książki z zakresu kultury i historii, a także sumę 400 zł na koszty zagospodarowania. Podczas pierwszego roku studiów studenci znajdują się na swoich uczelniach pod opieką tutorów, przydzielonych im spośród młodszej kadry akademickiej. Tutorzy pomagają im w adaptacji w początkowym okresie studiów.
Kursy przygotowawcze i objazd.
Stypendystom z pierwszego naboru zorganizowano w Warszawie trzymiesięczny kurs przygotowawczy (VII–IX 2006) obejmujący intensywny kurs języka polskiego (do 5 godzin dziennie), kurs języka angielskiego oraz zajęcia z zakresu informatyki, komputerów i korzystania z Internetu. W ramach kursu stypendyści brali także udział w zajęciach i wykładach na temat historii i kultury Polski, Białorusi, Litwy, Ukrainy i Europy Środkowo-Wschodniej, a także z zakresu współczesnych zagadnień międzynarodowych, z naciskiem na kwestie związane z Unią Europejską. Kurs przygotowawczy był także okazją do wielu dyskusji, spotkań i wydarzeń kulturalnych.
Uczestnicy Programu odbyli także latem 2006 trzytygodniowy objazd po Polsce, w czasie którego odwiedzili 22 miasta, m.in. Gniezno, Poznań, Wrocław, Kraków, Lublin, Białystok, Gdańsk, Toruń, Łódź i Częstochowę. Stypendyści pojawili się w najważniejszych ośrodkach akademickich oraz miejscach szczególnie ważnych dla Polaków ze względów historycznych. W programie objazdu znalazły się m.in. takie wydarzenia, jak: spotkanie z uczestnikami Poznańskiego Czerwca 1956, zwiedzanie Katedry i Zamku Królewskiego na Wawelu, wizyta w obozie koncentracyjnym Auschwitz-Birkenau, wizyta na polach Grunwaldu, wizyta w Stoczni Gdańskiej, spotkanie z Anną Walentynowicz. Objazd był okazją do spotkania stypendystów z przedstawicielami władz uczelni, w których miesiąc później mieli podjąć studia, jak też do zwiedzania najpiękniejszych miejsc w Polsce.
Kursy przygotowujące dla stypendystów z kolejnych naborów zostały zredukowane do jednego miesiąca (września) intensywnych kursów języka polskiego. Nie organizowano im także objazdów.
Nabory.
Nabór I.
W lipcu 2006, w I roku działalności Programu, na 300 miejsc ostatecznie przyjęto 244 stypendystów, którzy nie mogli rozpocząć lub kontynuować studiów na Białorusi ze względu na poglądy polityczne lub z powodu działalności opozycyjnej rodziców. Stypendystów przyjmowano na podstawie opinii wydawanej przez białoruską, niezarejestrowaną organizację o nazwie Społeczny Komitet Obrony Represjonowanych „Salidarnaść” z Iną Kulej na czele. Znajomość języka polskiego nie była wymagana. Przydziału uczestników Programu na poszczególne uczelnie w Polsce dokonywało Biuro Programu przy Studium Europy Wschodniej Uniwersytetu Warszawskiego w oparciu o zgłoszenia uczelni, biorąc pod uwagę przede wszystkim możliwość kontynuowania studiów rozpoczętych na Białorusi, a także, w miarę możliwości, oczekiwania stypendystów. Uczelnie samodzielnie dokonały oceny różnic programowych i ustaliły zasady ich wyrównania. Uczestnicy Programu podjęli studia w 15 miastach Polski, na 37 uczelniach, na 77 różnych kierunkach. Najwięcej osób rozpoczęło naukę w Warszawie (102), następnie w Białymstoku (30), Wrocławiu (21), Krakowie (16), Gdańsku (14), Pułtusku (10), Białej Podlaskiej (10), Poznaniu (9), Lublinie (8), Katowicach (7), Łodzi (6), Toruniu (5), Bydgoszczy (2), Legnicy (1) i Szczecinie (1). Spośród uczelni, największa grupa stypendystów (58) znalazła się na Uniwersytecie Warszawskim, w 21 różnych jego instytutach.
Stypendyści najliczniej podjęli studia na kierunkach: informatyka, prawo, zarządzanie, politologia i stosunki międzynarodowe. Pojedyncze osoby trafiły na takie kierunki, jak: europeistyka, biologia molekularna, skandynawistyka, filologie, inżynieria lądowa itd.
Stypendyści otrzymali możliwość zakupu książek potrzebnych do studiów na danym kierunku do sumy 500 zł.
Nabór II i kolejne.
We wrześniu 2007, w II roku działalności Programu, liczba przyjętych studentów była znacznie mniejsza z dwóch przyczyn. Po pierwsze, wyciągając wnioski z błędów roku ubiegłego, wprowadzono ostrzejsze kryteria rekrutacji. Po drugie zaś, liczba osób relegowanych ze studiów w 2007 zmniejszyła się. Zdaniem Iny Kulej, przewodniczącej Komitetu Obrony Represjonowanych „Salidarnasć”, białoruskie władze uświadomiły sobie nieefektywność kontynuowania takiej formy represji.
Rekrutacja rozpoczęła się 21 czerwca 2007. Prowadziła ją siedmioosobowa komisja w siedzibie Partii BNF w Mińsku. W dniu 29 sierpnia 2007 zatwierdzono listę 63 nowych stypendystów Programu im. Kalinowskiego, z których 44 to studenci relegowani z białoruskich uczelni z przyczyn politycznych, zaś pozostałe 19 to osoby, które w inny sposób ucierpiały za swoje poglądy polityczne – aktywiści Partii BNF, byli uczniowie zamkniętego przez władze jedynego białoruskojęzycznego Liceum im. Jakuba Kołasa w Mińsku, a także członkowie rodzin osób represjonowanych. W ciągu kolejnych dni uzupełniono listę o kilka dodatkowych osób, osiągając ostateczną liczbę 71 stypendystów. Zostali oni skierowani do 15 miast, na 23 uczelnie, gdzie podjęli naukę na 24 kierunkach studiów.
We wrześniu 2008 roku, w III roku działalności Programu, przyjęto 58 osób, które zostały skierowane do 11 miast, na 22 uczelnie, gdzie podjęły naukę na 26 kierunkach studiów (według innych źródeł było to 70 osób).
We wrześniu 2009 roku, w IV roku działalności Programu, przyjęto 44 osoby, które zostały skierowane do 14 miast, na 22 uczelnie, gdzie podjęły naukę na 26 kierunkach
studiów.
We wrześniu 2010 roku, w V roku działalności Programu, przyjęte zostały 53 osoby. 10 z nich spełniło kryteria Programu, jednak nie ukończyło 18 roku życia. Stypendyści ci zostali skierowani na roczny kurs przygotowawczy. Pozostałe 43 osoby zostały skierowane na studia do 11 miast, na 17 uczelnie, gdzie podjęły naukę na 26 różnych kierunkach studiów.
W grudniu 2010 roku ogółem w ramach Programu studiowało ok. 250 studentów.
Po fali represji, które nastąpiły po wyborach prezydenckich na Białorusi 19 grudnia 2010 roku, kierownictwo Programu podjęło decyzję o organizacji dodatkowego, specjalnego naboru. Kandydaci wezmą udział w Kursach Przygotowawczych Języka i Kultury Polskiej w okresie od lutego do września 2011 roku, po ukończeniu których zostaną skierowani na polskie uczelnie.
W latach 2006–2015 w ramach Programu przyjęto 988 stypendystów, którzy podjęli naukę na 76 uczelniach. Absolwentami polskich uczelni zostało w tym okresie 332 stypendystów.
Problemy organizacyjne.
Przydział.
We wrześniu 2006, w trakcie przydziału stypendystów na uczelnie, okazało się, że większość z nich nie była zadowolona z miejsca przydziału, ponieważ prawie wszyscy chcieli studiować w Warszawie. Nie było to jednak możliwe m.in. z przyczyn technicznych. Stypendyści protestowali także przeciwko, ich zdaniem, złym warunkom zakwaterowania i nauczania, mimo faktu, że zapewniono im je znacznie lepsze, niż studentom polskim. Fala skarg na pewien czas sparaliżowała pracę stosunkowo niedużego biura Programu. Wkrótce pojawiły się doniesienia na temat obcych ludzi kręcących się po domach studenckich zamieszkałych przez uczestników Programu. Ludzie ci podburzali stypendystów przeciwko dyrekcji Programu i zachęcali do protestów w sprawie przydziału.
Dzięki elastyczności uczelni warszawskich, a przede wszystkim dzięki pomocy władz Uniwersytetu Warszawskiego, udało się spełnić znaczną część żądań stypendystów w sprawie przydziału do Warszawy.
Nieobecności stypendystów.
W grudniu 2006 wyszło na jaw, że znaczna część stypendystów z nieznanych przyczyn ma liczne nieobecności na zajęciach, lub w ogóle nie podjęła nauki. Niektórzy z nich zrezygnowali z uczestnictwa w programie, nie informując o tym biura, i udali się na Zachód, lub też powrócili na Białoruś. Absencje dotyczyły uczelni w całej Polsce. 21 grudnia 2006 zorganizowano obowiązkowe spotkanie stypendystów w Jachrance pod Warszawą, na które przybyło zaledwie 80 z 244 studentów. Nieobecności te tłumaczono później wyjazdem stypendystów do domów na Nowy Rok. Zdaniem Siarhieja, jednego ze stypendystów, przyczyna tego zjawiska była następująca:
Aby ustalić rzeczywistą skalę problemu, w dniach 17 stycznia – 6 lutego 2007 dyrektor programu zarządził „Kontrolę Wewnętrzną Stanu Realizacji Programu Stypendialnego im. Konstantego Kalinowskiego”. Utworzono 23 komisje, które odwiedziły wszystkie uczelnie, na których uczą się uczestnicy programu. W trakcie kontroli spotkano się z przedstawicielami władz uczelni, tutorami i stypendystami. Kontrola wykazała, że 205 spośród 244 studentów podjęło naukę, uczęszcza na zajęcia i nie narusza „Zasad korzystania z Programu”. Wobec 32 osób podjęto działania wyjaśniające, a wobec 6 kolejnych komisje złożyły wniosek o skreślenie z listy stypendystów ze względu na niepodjęcie nauki mimo skierowania. Na przełomie kwietnia i maja 2007 miała miejsce druga kontrola wewnętrzna, w czasie której wyjaśniano problemy zasygnalizowane podczas kontroli pierwszej.
W czerwcu 2009 Ina Kulej, przewodnicząca Komitetu Obrony Represjonowanych „Salidarnasć”, przyznała, że co piąty uczestnik zrezygnował z programu. Jako główne przyczyny podała: brak możliwości studiowania zaocznie, rozłąkę z rodzinami i przyjaciółmi, odmienność polskiej kultury i warunków życia oraz odmienność systemu edukacji, który w Polsce nastawiony jest na samodzielną naukę. Wyraziła jednocześnie chęć pomocy tym, którzy opuścili program, a chcieliby do niego wrócić.
Niewłaściwe zachowania stypendystów.
Z powodu nieprawidłowości w rekrutacji na I roku, na listę stypendystów trafiła pewna liczba osób, które faktycznie miały niewielki związek z białoruskim ruchem demokratycznym, a których zachowanie często nie licowało z powagą Programu im. Kalinowskiego. Ich niewłaściwe zachowanie było poważnym problemem organizacyjnym i wizerunkowym, zwłaszcza że wszelkie kłopoty programu były obserwowane i szeroko komentowane przez oficjalne białoruskie media.
Polscy przedstawiciele uniwersytetów, administracji i organizacji pozarządowych, którzy uczestniczyli w oficjalnych spotkaniach ze stypendystami, podkreślali w komentarzach swoje zaskoczenie, że wielu studentów nie posługuje się językiem białoruskim i nie ma pojęcia o historii i polityce swojego kraju. Zwracali także uwagę na nieprzyzwoity sposób ubierania się niektórych dziewcząt.
W pierwszych dniach po przybyciu do Warszawy kilku stypendystów, będąc w stanie nietrzeźwym, pobiło się z polskimi mieszkańcami domu studenckiego. Niedługo potem inni stypendyści zidentyfikowali w swoim gronie chłopaka, który w czasie rekrutacji sprzedawał za 30 dolarów fałszywe zaświadczenia o udziale w opozycyjnym miasteczku namiotowym na placu Październikowym w Mińsku zaraz po wyborach.
Specyficznym problemem było łamanie regulaminu przez Witauta Milinkiewicza, syna Alaksandra Milinkiewicza. Witaut znalazł się na liście stypendystów jako „dziecko osoby represjonowanej”. 21 sierpnia 2006, w czasie, gdy stypendyści Programu uczestniczyli w objeździe po kraju, pojawiła się w niezależnych mediach informacja, że Witaut notorycznie upijał się, chuliganił i stwarzał problemy od początku pobytu w Polsce. Napisano również, że został za swoje zachowanie usunięty z programu, co zostało zauważone i dwa dni później nagłośnione przez białoruską telewizję państwową. Następnego dnia Alaksandr Milinkiewicz nazwał tę informację „nieprawdą”, a jego sekretarz prasowy Pawał Mażejka wyjaśnił, że Witaut rzeczywiście złamał regulamin – zaspał na obowiązkowe zwiedzanie w ramach objazdu. Został za to jednak ukarany nie usunięciem z programu, ale przerwaniem objazdu oraz pozbawieniem prawa do domu studenckiego i do uczestnictwa w zajęciach z języka polskiego i angielskiego. Będzie jednak nadal otrzymywać stypendium i samodzielnie przygotowywać się do wstąpienia na uczelnię. Wersję tę potwierdził także sam Witaut.
Problem Witauta Milinkiewicza postawił kierownictwo Programu im. Kalinowskiego w szczególnej sytuacji. Pojawiło się pytanie, jak surowo należy ukarać syna bezpośredniego inicjatora stworzenia Programu. Ina Kulej stwierdziła, że przyjmuje krytykę ze strony polskich partnerów jako obiektywną, zaś Alaksandr Milinkiewicz przyznał, że:
Temat nieodpowiedniego zachowania stypendystów spotkał się z różnorodnymi komentarzami ze strony białoruskich środowisk demokratycznych. Ina Kulej oceniła, że główną przyczyną problemów są różnice kulturowe między Polakami i Białorusinami. Anton Ciależnikau ze Związku na rzecz Demokracji na Białorusi stwierdził, że tego typu problemy powinny być rozwiązywane wewnątrz programu i nie powinny przedostawać się do mediów, gdyż stanowią pożywkę dla białoruskiej rządowej propagandy. Uładzimir Michniewicz z bel.ini ocenił, że buntownicze i niepokorne zachowanie jest zrozumiałą, a nawet pożądaną cechą charakteru u osób, które walczyły z władzą i które w przyszłości mają stanąć na czele rewolucji.
Powrót absolwentów na Białoruś.
Od początku istnienia programu pojawiały się wątpliwości, czy stypendyści po zakończeniu edukacji zechcą i czy będą mieć możliwość powrotu na Białoruś. Zarówno oficjalne media państwowe, jak i część środowisk opozycyjnych określa Program Kalinowskiego mianem "drenażu mózgów". Wieloletni pobyt w Polsce mógł skłonić niektórych studentów do osiedlenia się na stałe. Ina Kulej uważa, że część osób ubiegających się o stypendium od początku nie planowało powrotu na Białoruś:
Istnieje jednocześnie obawa o uznanie dyplomów polskich uczelni na Białorusi. Państwo białoruskie nie uznaje stypendystów programu za studentów. Absolwent programu, Jauhien Skrabutan, do chwili obecnej nie może uzyskać oficjalnego uznania dyplomu Uniwersytetu Warszawskiego. Ponadto część studentów podjęła naukę na kierunkach przydatnych w Polsce, lecz nieprzydatnych w ich kraju (np. integracja europejska, polskie prawo). Oznacza to, że absolwenci programu mają znacznie większe szanse na dobrą pracę w Polsce, niż na Białorusi. Wreszcie, ze względu na fakt, że Białoruś oficjalnie nie przyjmuje do wiadomości, iż stypendyści studiują, znaczna część studentów płci męskiej poszukiwana jest w sprawie uchylania się od służby wojskowej.
Wiktoria Chakimawa, stypendystka z I naboru, uważa, że wielu studentów znajduje w Polsce dobrą pracę i decyduje się tu zostać na stałe:
W styczniu 2010 Ina Kulej ujawniła, że dzięki Programowi im. Kalinowskiego studia ukończyło do tego czasu 8 jego uczestników – 5 dziewcząt i 3 chłopców:
Śmierć Kanstancina Żylinskiego.
W połowie maja 2010 roku, w domu studenckim w Gdańsku znaleziono ciało Kanstancina Żylinskiego, stypendysty z I naboru, studenta Wydziału Ekonomii Uniwersytetu Gdańskiego. Odkrycia dokonał w godzinach porannych jego kolega z pokoju. Początkowo za najbardziej prawdopodobną przyczynę śmierci uznano samobójstwo, za którym przemawia m.in. fakt, że w dniu tragedii student usunął wszystkie swoje konta z internetowych serwisów społecznościowych. Z upływem czasu hipoteza ta była jednak podawana w wątpliwość. Według matki studenta, w toku śledztwa oceniono, że prawdopodobieństwo samobójstwa wynosi 40%. Początkowe doniesienia prasy, jakoby student się powiesił, zostały zdementowane. Żylinski kilka dni wcześniej opłacił swoje ubezpieczenie zdrowotne, co wskazuje, że nie planował wówczas targnąć się na swoje życie. Z hipotezą o samobójstwie nie zgadzają się też inni stypendyści i sąsiedzi z domu studenckiego. Żylinski został pochowany w rodzinnym Rohaczowie.
Opóźnienia stypendialne.
Nierzadko studenci studiujący w Polsce w ramach Programu im. Kastusia Kalinowskiego skarżą się na opóźnienia stypendialne o miesiąc, a nawet dwa, co w związku z tym pociąga za sobą problemy z opłaceniem akademika.
Działania białoruskich służb bezpieczeństwa.
Według przedstawicieli białoruskich środowisk demokratycznych i niezależnej prasy, Program im. Kalinowskiego znacznie osłabił jedno z głównych narzędzi represji władz Białorusi wobec aktywnej politycznie młodzieży – groźbę relegowania ze studiów. W związku z tym, od chwili powstania, program był obiektem nagonki ze strony białoruskich mediów rządowych, a także licznych prowokacji i prób zdyskredytowania ze strony białoruskich służb specjalnych.
Próba skompromitowania.
2 grudnia 2006 na jeden z adresów e-mailowych warszawskiego biura programu trafił anonimowy list w języku rosyjskim. Był on wysłany z rosyjskiego serwera i zawierał w siedmiu punktach m.in. instrukcje skompromitowania dyrektora Programu, Jana Malickiego. Znajdowały się w nim inicjały, kryptonimy i suma pieniędzy w dolarach za wykonanie zadania. Nazwiska podane w e-mailu były autentycznymi nazwiskami stypendystów Programu im. Kalinowskiego. Fragment listu, po przetłumaczeniu na język polski, z nazwiskami stypendystów zastąpionymi inicjałami, został upubliczniony:
Zarówno autor, jak i cel napisania e-maila pozostały nieznane. Według jednej z hipotez wiadomość trafiła do biura Programu przez pomyłkę. Bardziej jednak prawdopodobne, że była to prowokacja mająca na celu skompromitowanie stypendystów poprzez rzucenie na nich podejrzenia o współpracę z białoruskim KGB. Informacja o liście została skierowana m.in. do polskiego MSZ. Zajęła się nim także Agencja Bezpieczeństwa Wewnętrznego.
Dyrektor Malicki od dłuższego czasu otrzymywał także obraźliwe SMS-y.
Uładzisłau „Wektor” Michajłau.
22 stycznia 2007 w „Tygodniku Powszechnym” opublikowany został wywiad z jednym ze stypendystów programu, Uładzisłauem Michajłauem. 20-letni student Wydziału Elektrycznego Politechniki Warszawskiej wyjawił w nim, że na początku 2006, przy użyciu szantażu został zwerbowany przez białoruskie KGB na informatora o kryptonimie „Wektor”. Szczegółowo opisał proces werbunku i swoje późniejsze kontakty z bezpieką – donosił na swoich kolegów w Homlu, a następnie kontynuował współpracę w Polsce – przekazywał informacje dotyczące procesu rekrutacji i działania Programu im. Kalinowskiego. Zaznaczył przy tym, że chce zerwać współpracę, a w Polsce czuje się bezpieczny i dlatego może sobie pozwolić na wyjawienie tej tajemnicy, a tym samym uwolnić się od wyrzutów sumienia.
Deklaracja wywołała duże poruszenie wśród stypendystów i ludzi związanych z programem, a także falę komentarzy w mediach. Część stypendystów postrzegała go jako prowokatora, a inna – za ofiarę systemu. Zdaniem Jauhiena Skrabutana, jednego ze stypendystów, ujawnienie się Michajłaua było prowokacją KGB mającą na celu destabilizację Programu. Przeciwnego zdania był inny stypendysta – Dzianis Wasilkou, przekonany, że Michajłauowi należało pomóc. Powstały kontrowersje dotyczące dalszego losu studenta. Z jednej strony argumentowano, że były agent KGB nie ma prawa korzystać ze stypendium dla represjonowanych opozycjonistów. Z drugiej zaś strony podkreślano odwagę czynu Michajłaua i to, że wśród studentów mogą być inne osoby zmuszone do współpracy z KGB. Jeżeli Michajłau zostałby usunięty z Programu, byłoby to dla nich przesłanką, że nie warto ujawniać prawdy. Pojawiły się także głosy, że Michajłau powinien w pierwszej kolejności zwrócić się o pomoc do dyrekcji programu, a nie udzielać wywiadu w gazecie, zatem jego jedyną motywacją była niezdrowa żądza sławy.
Władze Programu po głębokim namyśle podjęły decyzję o pozostawieniu Uładzisłaua Michajłaua na liście stypendystów, a także o zapewnieniu mu wsparcia, m.in. psychologa. Stypendysta znalazł się w tym czasie w centrum zainteresowania polskich i białoruskich mediów. 10 marca odwiedził go Mariusz Maszkiewicz, były ambasador Polski na Białorusi i doradca premiera ds. wschodnich. Student powiedział wówczas, że musi opuścić Polskę, bo grozi mu tu niebezpieczeństwo. Maszkiewicz ocenił, że Michajłau cierpi na problemy psychiczne, prawdopodobnie ciężką depresję lub psychozę, ewentualnie jest pod wpływem środków farmakologicznych. Student wielokrotnie skarżył się, że jest śledzony i nękany przez białoruskie KGB, później mówił także o specsłużbach polskich i amerykańskich. Alaksiej Dzikawicki, pracujący w Polsce dziennikarz Radia Swaboda potwierdził fakt śledzenia – umówił się z Michajłauem na rozmowę, jednak na ich spotkaniu pojawili się nieznajomi mężczyźni i zaczęli nachalnie ich filmować. Ostatni raz koledzy Michajłaua widzieli go w Polsce 17 marca, w dniu jego 21. urodzin. Zapowiedział wówczas rychłą ucieczkę z kraju samochodem ambasadora. Prawdopodobnie zaraz potem wyjechał na Białoruś z pomocą białoruskiej ambasady. 23 marca, wkrótce po powrocie na Białoruś, telewizja państwowa przeprowadziła z nim długą rozmowę, w czasie której Michajłau opowiedział szereg kłamstw na temat programu, warunków życia i nauki stypendystów w Polsce, jak też na temat rzekomego zmuszania ich do udziału w „antybiałoruskich akcjach”. Twierdził m.in., że studenci muszą uczestniczyć w demonstracjach pod białoruską ambasadą, żeby odpracować stypendium.
Wydarzenie to wywołało skandal i falę komentarzy w mediach polskich i białoruskich. Wypowiedzi Michajłaua stały w jawnej sprzeczności z jego wcześniejszymi wpisami na prywatnym blogu, bardzo krytycznymi wobec białoruskiej telewizji, np. z 10 grudnia 2006:
Tezom stawianym przez Michajłaua zaprzeczyli także inni stypendyści. Kaciaryna Tamkowicz powiedziała, że nie odpracowywała żadnych pieniędzy, a na demonstracje chodziła z powodu własnych przekonań.
W jednym z wywiadów udzielonych po ujawnieniu się, ale jeszcze przed wyjazdem na Białoruś, Michajłau stwierdził, że „widoczne jest”, iż wśród stypendystów Programu im. Kalinowskiego są także inni informatorzy białoruskiego KGB.
Aktywność społeczna, polityczna i kulturalna stypendystów.
Działalność stypendystów Programu im. Kalinowskiego na rzecz demokracji i praw człowieka na Białorusi, prowadzona w warunkach emigracyjnych z terytorium Polski, utrudniona jest ze względu na znaczne rozrzucenie studentów po kraju. Ma ona najczęściej formę indywidualnych inicjatyw podejmowanych przez pojedynczych studentów lub przez grupy zebrane w poszczególnych miastach lub na uczelniach. Wśród najbardziej godnych uwagi przedsięwzięć podjętych przez stypendystów należą:
Stypendyści pomagali także niezależnym białoruskim mediom, organizowali białoruskie wieczory na swoich uczelniach, zakładali zespoły muzyczne, wystawiali spektakle teatralne itd. Niektórzy pracują jako korespondenci i technicy w telewizji Biełsat TV i Europejskim Radiu dla Białorusi – dwóch projektach medialnych mających za zadanie nadawać niezależną informację na Białoruś.
Incydent w Białymstoku.
23 lutego 2008 podczas Festiwalu Piosenki Białoruskiej w Białymstoku miał miejsce incydent, w którym uczestniczyli stypendyści Programu im. Kalinowskiego. Impreza organizowana była przez Białoruskie Towarzystwo Społeczno-Kulturalne, uważane za sympatyzujące z władzami Białorusi. W trakcie występów, pomiędzy sceną a widownią dwaj stypendyści rozwiesili biało-czerwono-białą flagę Białorusi, używaną przez opozycję, a zabronioną przez białoruskie władze. Po chwili zostali siłą wyprowadzeni z sali przez ochronę. Wydarzenie to wywołało falę oburzenia w środowisku Białorusinów zamieszkujących w Polsce, ponieważ odczytano je jako formę politycznego prześladowania. 28 lutego opublikowany został list otwarty do premiera Donalda Tuska z prośbą o podjęcie działań w celu ochrony biało-czerwono-białej flagi przed profanacją w Polsce. Podpisali go Eugeniusz Wappa (przewodniczący Związku Białoruskiego w RP), Oleg Łatyszonek (przewodniczący Białoruskiego Towarzystwa Historycznego) i Radosław Dąbrowski (przewodniczący Białoruskiego Zrzeszenia Studentów).

</doc>
<doc id="1988098" url="https://pl.wikipedia.org/wiki?curid=1988098" title="Piełagieja Fiodorowna Szajn">
Piełagieja Fiodorowna Szajn



</doc>
<doc id="1988103" url="https://pl.wikipedia.org/wiki?curid=1988103" title="Ginnat Dubnow">
Ginnat Dubnow

Ginnat Dubnow – park miejski położony w osiedlu Ha-Cafon ha-Chadasz, we wschodniej części Tel Awiwu, w Izraelu.
Nazwa.
Park został nazwany na cześć Szymona Dubnowa, żydowskiego historyka z Białorusi.
Środowisko naturalne.
Teren parku Dubnowa jest w większości porośnięte trawami, a drzewostan jest zdominowany przez oleandry i agawy.
Kultura.
W bezpośrednim sąsiedztwie parku znajduje się centrum kultury Tel Awiw Performing Arts Center.

</doc>
<doc id="1988104" url="https://pl.wikipedia.org/wiki?curid=1988104" title="Zuluzinho">
Zuluzinho

Zuluzinho właśc. Wagner da Conceição Martins (ur. 19 maja 1978 w São Luís) – brazylijski zawodnik mieszanych sztuk walk oraz vale tudo, również zawodnik BJJ. Posiada purpurowy pas w BJJ. Trenował przez ponad siedem lat z zawodnikiem Vale Tudo – Richardinho. Jest m.in. weteranem prestiżowej organizacji PRIDE.
Kontrowersje związane z zawodowym rekordem w MMA.
Pierwsze pojedynki z lat 2000-2003 są niepotwierdzone przez portale zajmujące się aktualizacją rekordów zawodników.
W wydaniu Full-Contact Fighter z grudnia 2005 Marcelo Alfonso napisał, że Zuluzinho rozpoczął swoją karierę w MMA w 2000 roku w mieście Teresina, niedaleko miasta Sao Luis w Brazylii.

</doc>
<doc id="1988107" url="https://pl.wikipedia.org/wiki?curid=1988107" title="Most na ul. Spornej w Bydgoszczy">
Most na ul. Spornej w Bydgoszczy



</doc>
<doc id="1988109" url="https://pl.wikipedia.org/wiki?curid=1988109" title="Museum Tower (Tel Awiw)">
Museum Tower (Tel Awiw)

Museum Tower (hebr. מגדל המוזיאון) – biurowiec w osiedlu Ha-Cafon ha-Chadasz we wschodniej części miasta Tel Awiw, w Izraelu. Jest uznawany za najbardziej prestiżowy w Izraelu. Ceny wynajmu pomieszczeń biurowych są w nim najwyższe w całym kraju.
Historia.
Pierwotnie plan zagospodarowania przestrzennego miasta Tel Awiw przewidywał wybudowanie w tym miejscu budynków należących do sądów. Gdy odstąpiono od tego planu, ziemię tę odsprzedano za kwotę 50 milionów USD. Była to najwyższa kwota wypłacona w Izraelu za działkę budowlaną (w stosunku do jej wielkości). Wysoka cena gruntów wynikała z doskonałej lokalizacji - bezpośrednie sąsiedztwo Sądu Rejonowego w Tel Awiwie, strefy administracyjno biznesowej Ha-Kirja, Muzeum Sztuki Tel Awiwu, Tel Awiw Performing Arts Center i Centrum Medycznego Tel Awiwu.
Projekt wieżowca opracował architekt Zvi Gabay. Budynek powstał w 2005.
Dane techniczne.
Budynek ma 23 kondygnacji i wysokość 89 metrów.
Wieżowiec wybudowano w stylu architektonicznym określanym nazwą modernizmu. Wzniesiono go z betonu, stali i szkła. Elewacja jest w kolorze szarym.
Budynek posiada bezpośrednie połączenie poprzez napowietrzny korytarz z sąsiednim budynkiem Muzeum Sztuki Tel Awiwu.
Wykorzystanie budynku.
Budynek zajmują biura i prywatne apartamenty. Jest tutaj ambasada Danii. W części podziemnej znajduje się duży parking.
U jego podnóża znajduje się centrum kultury jidysz Bet Szalom Alechem.

</doc>
<doc id="1988110" url="https://pl.wikipedia.org/wiki?curid=1988110" title="Ajni (dystrykt)">
Ajni (dystrykt)

Ajni (tadż. Ноҳияи Айнӣ, pers. ناحیۀ عینی) - dystrykt w południowej części wilajetu sogdyjskiego w Tadżykistanie. Leży w środkowym biegu rzeki Zarafszan. Jego stolicą jest miasto Ajni. Nazwa na cześć tadżyckiego poety narodowego Sadriddina Ajniego (tadż. Садриддин Айнӣ).
Podział administracyjny.
Dystrykt Aini dzieli się na 8 dżamoatów:

</doc>
<doc id="1988112" url="https://pl.wikipedia.org/wiki?curid=1988112" title="Metoda relaksacji">
Metoda relaksacji

Relaksacja krawędzi – sprawdzenie, czy przy przejściu daną krawędzią grafu (u,v) z ‘u’ do ‘v’, nie otrzymamy krótszej niż dotychczasowa ścieżki z ‘s’ do ‘v’. Jeżeli tak, to zmniejszamy oszacowanie wagi najkrótszej ścieżki d[v]
gdzie:

</doc>
<doc id="1988114" url="https://pl.wikipedia.org/wiki?curid=1988114" title="Przygotowanie urzędnicze">
Przygotowanie urzędnicze

Przygotowanie urzędnicze – obejmuje teoretyczne oraz praktyczne przygotowanie do pełnienia obowiązków służbowych przez urzędnika.
Służba przygotowawcza w administracji samorządowej.
Jest to okres, w którym pracownik, będąc formalnie zatrudnionym na stanowisku urzędniczym, ma zdobyć niezbędne umiejętności do wykonywania pracy. Z dniem 1 stycznia 2009 (data wejścia w życie ustawy z dnia 21 listopada 2008 o pracownikach samorządowych) jednostki samorządu terytorialnego zostały objęte wymogiem przeprowadzenia służby przygotowawczej dla pracowników podejmujących po raz pierwszy zatrudnienie na stanowisku urzędniczym, w tym kierowniczym stanowisku urzędniczym. Na umotywowany wniosek osoby kierującej komórką organizacyjną, w której pracownik jest zatrudniony, kierownik jednostki może zwolnić z obowiązku odbywania służby przygotowawczej pracownika, którego wiedza lub umiejętności umożliwiają należyte wykonywanie obowiązków służbowych. Zwolnienie z konieczności odbycia służby przygotowawczej nie jest równoznaczne ze zwolnieniem z egzaminu ją kończącego.

</doc>
<doc id="1988117" url="https://pl.wikipedia.org/wiki?curid=1988117" title="Gafurow (dystrykt)">
Gafurow (dystrykt)

Gafurow (tadż. Ноҳияи Ғафуров, pers. صدرالدين عيني) – dystrykt w północnej części wilajetu sogdyjskiego w Tadżykistanie. Jego stolicą jest miasto Gafurow. Inne duże miasta w dystrykcie to Czkalowsk, Taboszar i Kajrakkum. Ma 2700 km² powierzchni, z czego 95% to tereny wiejskie. Centrum produkcji bawełny - w 2007 roku w dystrykcie wyprodukowano 19 500 ton.
Podział administracyjny.
Gafurow dzieli się na 12 dżamoatów:

</doc>
<doc id="1988120" url="https://pl.wikipedia.org/wiki?curid=1988120" title="Bet Szalom Alechem">
Bet Szalom Alechem

Bet Szalom Alechem (hebr. מגדל המוזיאון; jid. שלום עליכם הויז) – centrum kultury jidysz w osiedlu Ha-Cafon ha-Chadasz we wschodniej części miasta Tel Awiw, w Izraelu.
Historia.
Budynek centrum kultury wybudowano w 1966 według projektu architekta Uriel Kahane. Nazwano go na cześć pisarza języka jidysz Szolem Alejchem.
W 2005 przy samym domu kultury wybudowano nowoczesny wieżowiec biurowy Museum Tower (wysokość 89 metrów). Tuż obok jest Muzeum Sztuki Tel Awiwu i centrum kultury Tel Awiw Performing Arts Center.
Działalność.
Centrum kultury prowadzi coroczne kursy nauki języka jidysz, oraz przyznaje stypendia dla naukowców i badaczy zaangażowanych w działalność na rzecz zachowania jidysz. W ośrodku znajdują się sale wykładowe, biblioteka, archiwum, sale wystawowe oraz gabinety naukowe.

</doc>
<doc id="1988125" url="https://pl.wikipedia.org/wiki?curid=1988125" title="Hatsumōde">
Hatsumōde

 – pierwsza wizyta w japońskim chramie shintō (także w świątyni buddyjskiej lub chrześcijańskiej), z okazji Nowego Roku. 
Japończycy udają się do chramów, aby modlić się o szczęście i opiekę bogów w nadchodzącym roku. Kupowane są nowe "o-mamori" (amulety), o różnym „działaniu” np. chroniące przed chorobami, czy wypadkami samochodowymi. Stare są oddawane do świątyń do spalenia. 
Większość Japończyków w okresie od 29 grudnia do 3 stycznia ma dni wolne od pracy. W tym czasie sprząta się dom, spłaca długi i odwiedza rodzinę, przy okazji wymieniając się prezentami. Ważne, aby nie wejść w nowy rok z bagażem problemów i zobowiązań. 
W zwyczaju jest spędzać poranek Nowego Roku w rodzinnym gronie, popijając sake, często zawierającą jadalne płatki złota i spożywając specjalnie przygotowane, uroczyste potrawy. 
Wizyty w chramach mają uroczysty charakter i podczas "hatsumōde" kobiety i mężczyźni są często ubrani w tradycyjne stroje (kimono). 
Niektóre chramy i świątynie cieszą się ogromną popularnością i są odwiedzane przez miliony ludzi w ciągu kilku dni. Dla przykładu chram Meiji w tokijskiej dzielnicy Harajuku odwiedziło w 1998 r. 3,45 mln pielgrzymów.
Podczas "hatsumōde" kupuje się wróżby zwane "o-mikuji". Jeśli "o-mikuji" przepowiada pecha można je przywiązać do drzewa na terenie chramu, w nadziei że prognozy się nie spełnią. "O-mikuji" szczegółowo określa i podpowiada jak powinno się zachować podczas nowego roku w różnych dziedzinach życia takich jak praca i miłość. 
Japończycy uważają, że "hatsumōde" wywodzi się od pradawnej tradycji pochodzącej od praktyki "ehō-mairi", polegającej na przestrzeganiu zasady udawania się w „szczęśliwym kierunku” np. w przypadku przeprowadzki czy podróży.

</doc>
<doc id="1988126" url="https://pl.wikipedia.org/wiki?curid=1988126" title="Philippe Bugalski">
Philippe Bugalski

Philippe Bugalski (ur. 12 czerwca 1963 roku w Busset – zm. 10 sierpnia 2012 roku w Vichy) – francuski kierowca rajdowy. W swojej karierze zaliczył 40 występów w Rajdowych Mistrzostwach Świata. W 1999 roku jako kierowca Citroëa Xsary Kit Car, pilotowany przez Jeana-Paula Chiaroniego dwukrotnie wygrał w Mistrzostwach Świata - w Rajdzie Hiszpanii i Rajdzie Korsyki.
W 1984 roku Bugalski zadebiutował w Rajdowych Mistrzostwach Świata. Pilotowany przez Dominique'a Perruchona i jadący Volkswagenem Golfem GTI zajął wówczas 84. miejsce w Rajdzie Monte Carlo. W 1992 roku po raz pierwszy w karierze stanął na podium w rajdzie mistrzostw świata - podczas Rajdu Korsyki (pilot: Denis Giraudet, samochód: Lancia Delta HF Integrale). Łącznie wystartował w 40 rajdach mistrzostw świata. Czterokrotnie stawał na podium, zdobył 37 punktów. W 1999 roku jadąc Citroënem Xsarą Kit Car zajął 7. miejsce w klasyfikacji generalnej z 20 punktami na koncie. W latach 2001-2003 był fabrycznym kierowcą Citroëna. Startował samochodem Xsara WRC.
W 1993 roku Bugalski wygrał swój pierwszy rajd w mistrzostwach Francji. Był to Rallye Du Mont-Blanc, a kierowca jechał wówczas samochodem Lancia Delta Integrale. W mistrzostwach Francji wygrał 28 rajdów. Trzykrotnie w swojej karierze wywalczył tytuł mistrza Francji w latach 1998, 1999 i 2000. W 2003 roku zakończył karierę rajdowca. Zmarł 10 sierpnia 2012 na skutek upadku z drzewa.

</doc>
<doc id="1988127" url="https://pl.wikipedia.org/wiki?curid=1988127" title="Gonczi (dystrykt)">
Gonczi (dystrykt)

Gonczi (tadż. Ноҳияи Ғончӣ, pers. ناحیۀ غانچی) – dystrykt w północnej części wilajetu sogdyjskiego w Tadżykistanie, graniczący na wschodzie z Kirgistanem. Jego stolicą jest miasto Gonczi.
Podział administracyjny.
Gafurow dzieli się na 8 dżamoatów:

</doc>
<doc id="1988130" url="https://pl.wikipedia.org/wiki?curid=1988130" title="Cercle Olympique Bamako">
Cercle Olympique Bamako



</doc>
<doc id="1988131" url="https://pl.wikipedia.org/wiki?curid=1988131" title="Gonczi">
Gonczi

Gonczi (tadż. Ғончӣ, ros. Ганчи) – miejscowość i dżamoat w północnym Tadżykistanie, w wilajecie sogdyjskim, około 400 km na północ od Duszanbe. Stolica dystryktu Gonczi. Ma 8 252 mieszkańców.

</doc>
<doc id="1988133" url="https://pl.wikipedia.org/wiki?curid=1988133" title="Roman Guričan">
Roman Guričan

Roman Guričan (ur. 17 kwietnia 1982) – słowacki hokeista.
Kariera klubowa.
Wychowanek i zawodnik klubu HC Topoľčany. Od sezonu 2010/11 Polskiej Ligi Hokejowej występował jako zawodnik krajowy i nie był traktowany jako obcokrajowiec. W marcu 2012 roku przedłużył o rok umowę z sanockim klubem. We wrześniu 2012 roku za porozumieniem stron został rozwiązany jego kontrakt z klubem. W barwach Sanoka w rozegrał 163 spotkania, w których uzyskał 12 goli i 44 asysty.

</doc>
<doc id="1988135" url="https://pl.wikipedia.org/wiki?curid=1988135" title="Sandie Richards">
Sandie Richards

Alexandra Angela "Sandie" Richards (ur. 6 listopada 1968 w Clarendon Park) – jamajska lekkoatletka, która specjalizowała się w biegach sprinterskich.
Pięć razy startowała w igrzyskach olimpijskich (w latach 1988–2004). Dwukrotnie była siódma w finałach olimpijskich (1992 i 1996) w biegu na 400 metrów. Mistrzyni olimpijska w sztafecie 4 x 400 metrów w 2000 roku (po dyskwalifikacji Amerykanek) oraz brązowa medalistka – także w biegu rozstawnym – z roku 2004. Trzykrotna finalistka mistrzostw świata: w 1993 była trzecia, w 1995 ósma, a w 1997 druga. Wielokrotna medalistka halowych mistrzostw świata. Brązowa medalistka uniwersjady z 1987 roku. W latach 1987-1991 wywalczyła dwa brązowe medale igrzysk panamerykańskich. W roku 1998 odniosła zwycięstwo w igrzyskach Wspólnoty Narodów, a także wygrała bieg na 400 metrów podczas igrzysk Ameryki Środkowej i Karaibów.

</doc>
<doc id="1988138" url="https://pl.wikipedia.org/wiki?curid=1988138" title="Mina Proaño">
Mina Proaño

Mina Proaño – kopalnia metali kolorowych w meksykańskim stanie Zacatecas. Nazywana także "Mina Fresnillo" ze względu na sąsiedztwo tego miasta. Należy do meksykańskiego koncernu wydobywczo-metalurgicznego Peñoles. W kopalni pozyskuje się złoto, srebro, ołów, cynk, miedź, bizmut i kadm. Pod względem zasobów srebra uznawana za najbogatszą na świecie.
W 2005 roku kopalnia wyprodukowała blisko 1000 ton srebra.
Kopalnia działa od 1550 roku. Obszar charakteryzuje się dużymi zniszczeniami pogórniczymi. Ze względu na dążenie do uzyskania międzynarodowego standardu zarządzania środowiskiem ISO14000 właściciel kopalni zbudował w 2004 roku "Park ekologiczny" w którym znajdują się setki ssaków, ptaków i gadów. Na terenie parku (Parque los Jales) są także jeziora, tereny rekreacyjne i sportowe.

</doc>
<doc id="1988142" url="https://pl.wikipedia.org/wiki?curid=1988142" title="RSAnakonda">
RSAnakonda

System Anakonda jest systemem ERP służącym do zarządzania firmą.
Anakonda jest produktem open source, czyli dostarczanym razem z kodem źródłowym, na licencji GNU GPL umożliwiającej jej dowolną modyfikację. Anakonda jest napisana w języku Python. Jest w pełni modyfikowalna i rozszerzalna przez użytkownika. Można dodawać własne raporty, zestawienia. Można zmieniać działanie poszczególnych okien.
Struktura systemu.
System Anakonda posiada strukturę modułową i składa się z następujących modułów:
Bezpieczeństwo systemu.
System został zaprojektowany zgodnie z najnowocześniejszymi wytycznymi i standardami bezpieczeństwa. Trójwarstwowa architektura dostępu do bazy danych zapewnia odseparowanie bazy danych od Internetu, dzięki czemu standardowe szyfrowanie SSL jest wystarczające do zapewnienia odpowiedniego poziomu bezpieczeństwa.Oprogramowanie serwera pracuje w systemie Linux w oparciu o bazę PostgreSQL. Taka kompozycja umożliwia zapewnienie bardzo wysokiego poziomu bezpieczeństwa, bardzo niskim kosztem. Zaawansowane systemy firewallowe dla platformy Linux są dostępne praktycznie za darmo.Oprogramowanie klienckie może pracować zarówno w systemie Windows, jak i Linux. W przypadku użycia tego drugiego systemu, uzyskujemy bardzo wysoki poziom bezpieczeństwa danych porównywalny z systemami wojskowymi. System Linux zapewnia ogromną stabilność, a co za tym idzie integralność i trwałość danych.
Dostęp do poszczególnych zasobów bazy danych jest regulowany za pomocą serwera pośredniczącego na podstawie uprawnień zapisanych w samej bazie. Nadawanie uprawnień dostępowych jest bardzo szczegółowe i dotyczy każdej funkcji programu indywidualnie.
Ergonomia.
System został tak zaprojektowany, że większość operacji wykonywanych jest po stronie bazy danych. Korzyścią płynącą z użycia przetwarzania informacji po stronie serwera jest uzyskanie bardzo dużej wydajności systemu, małych wymagań sprzętowych po stronie klienta oraz integracja przetwarzania danych w jednym, najlepiej przystosowanym do tego celu, miejscu.Dołożyliśmy starań, aby system był w całości obsługiwany z klawiatury (bez użycia myszki), co w znaczący sposób przyśpiesza wprowadzanie masowych danych.
Przepustowość łączy.
Dodatkową korzyścią płynącą z użycia przetwarzania informacji po stronie serwera jest uzyskanie małych wymagań, co do przepustowości łączy internetowych. Oprogramowanie Anakonda dzięki trójwarstwowej architekturze zmniejsza wymagania, co do przepustowości łączy. W efekcie na zwykłym łączu DSL można bezproblemowo uruchomić do kilkunastu zdalnych sesji i uzyskać komfort pracy jak w przypadku pracy na lokalnym systemie.
Niezależność technologiczna.
System Anakonda jest oprogramowaniem z dostępnym kodem źródłowym wydanym na licencji GNU/GPL. Oznacza to, że po wdrożeniu można we własnym zakresie modyfikować kod i funkcje programu nie ponosząc z tego tytułu żadnych wydatków. Pakiet jest napisany w takich technologiach, że nie wymaga zakupu licencji na oprogramowanie do jego rozwijania. Środowisko programistyczne, interpretery, oprogramowanie dodatkowe wraz z systemami operacyjnymi i serwerami jest dostępne bezpłatnie do użytku komercyjnego. Oznacza to, że każdy może w pełni legalnie i bez ponoszenia najmniejszych dodatkowych kosztów rozwijać system Anakonda.
Anakonda a wolne oprogramowanie.
Dzięki dostępności kodów źródłowych, system jest całkowicie przejrzysty dla programistów i z powodzeniem może być kontrolowany pod kątem eliminacji nieoczekiwanych działań, zapewnienia bezpieczeństwa danych oraz jakości zastosowanych rozwiązań. Oprogramowanie Anakonda z dostępnym kodem źródłowym umożliwia kontynuację prac nad oprogramowaniem przez różne firmy. Uniezależnia to użytkowników oprogramowania od konkretnego producenta. Umożliwia konkurencję na rynku innym producentom oprogramowania oraz powstawanie coraz szybszych, stabilniejszych i doskonalszych rozwiązań. Przyczynia się do szybszego rozwoju technologicznego tej aplikacji.

</doc>
<doc id="1988143" url="https://pl.wikipedia.org/wiki?curid=1988143" title="Zdzisław Maćkowski">
Zdzisław Maćkowski

Zdzisław Józef Ferdynand Maćkowski (ur. 17 marca 1895 w Lesznie, zm. 4 grudnia 1941 w obozie koncentracyjnym Auschwitz) – pułkownik piechoty Wojska Polskiego, urzędnik, działacz społeczno-polityczny.
Życiorys.
Urodził się w Lesznie, w rodzinie dziennikarza Jana Karola (1865–1915) i Ewy z Kraśnickich. Od 1905 r. uczęszczał do III gimnazjum w Krakowie. Tam w 1913 r. uzyskał świadectwo dojrzałości. W latach 1913–1914 studiował prawo na Uniwersytecie Franciszkańskim. W czasie studiów działał w organizacjach niepodległościowych i skautingu. W 1913 r. zdał egzamin oficerski w Drużynach Polowych Sokoła.
W czasie I wojny światowej walczył w Legionach Polskich. Był oficerem 4 pułku piechoty i Komendy Legionów. Reskryptem Rady Regencyjnej z 25 października 1918 roku został przydzielony do podległego jej Wojska Polskiego w randze kapitana.
Podczas wojny z Ukraińcami, a później z bolszewikami walczył w szeregach 8 pułku piechoty Legionów. Był zastępcą Franciszka Kruk-Grzybowskiego, dowódcy III baonu, a po jego bohaterskiej śmierci – 18 lutego 1919 roku objął dowództwo tego pododdziału. 11 czerwca 1920 roku zatwierdzony został w stopniu podpułkownika z dniem 1 kwietnia tego roku. 17 lipca 1920 roku objął dowództwo 7 pułku piechoty Legionów. 3 maja 1922 roku zweryfikowany został w stopniu podpułkownika ze starszeństwem z dniem 1 czerwca 1919 roku i 169. lokatą w korpusie oficerów zawodowych piechoty. 13 czerwca 1923 roku został przeniesiony do 86 pułku piechoty w Mołodecznie na stanowisko dowódcy pułku. 1 grudnia 1924 roku awansował na pułkownika ze starszeństwem z dniem 15 sierpnia 1924 roku i 37. lokatą w korpusie oficerów piechoty. Z dniem 4 marca 1927 roku przeniesiony został w stan nieczynny, bez prawa do poborów, na okres sześciu miesięcy. 4 września 1927 roku oraz 4 marca i 4 września 1928 roku Minister Spraw Wojskowych przedłużył mu okres pozostawania w stanie nieczynnym. Z dniem 15 listopada 1928 roku przeniesiony został do rezerwy.
Pozostając w stanie nieczynnym, a następnie w rezerwie, pełnił kolejno funkcję starosty siedleckiego (od kwietnia 1927 roku), radomskiego (prowizoryczny od 16 kwietnia 1929 do 21 lipca 1933 oraz do 25 sierpnia 1933 roku starosta powiatowy) i łowickiego (od września 1933). Obowiązki starosty radomskiego łączył z funkcją społeczną – prezesa Ligi Morskiej i Kolonialnej Okręgu Radomsko-Kieleckiego. W Łowiczu w ciągu jednego roku zbudował w powiecie 18 szkół i Dom Ludowy. W 1935 r. przeniesiony został na emeryturę. Od 1938 r. mieszkał w Zamościu, razem z poślubioną 14 listopada 1922 r. Pelagią z Sikorskich (1898–1988) oraz synami Zdzisławem (ur. 1923) i Janem (ur. 1926). 
Coraz bardziej krytyczny wobec ewolucji w prawo obozu sanacyjnego, za publiczną krytykę tego stanu rzeczy odwołany ze stanowiska. W latach 30. XX w. zbliżył się do środowisk inteligenckich z lewego skrzydła obozu sanacyjnego, domagając się powrotu do dawnych ideałów z czasów Legionów, współpracował także i sympatyzował z lewym skrzydłem ruchu ludowego, propagując wypracowaną przezeń ideologię agrarystyczną. W roku 1935 wydał książkę "Droga do Polski Ludowej", która zyskała pewien rozgłos.
Pod koniec lat 30. XX w. należał do współorganizatorów tzw. Klubów Demokratycznych, które następnie przekształciły się w Stronnictwo Demokratyczne, zrzeszające prospołeczną inteligencję pracującą oraz ludzi wolnych zawodów, przeciwnych rozwojowi w Polsce tendencji totalistycznych.
Po wybuchu wojny brał udział w kampanii wrześniowej, a następnie działał w podziemiu, pełniąc funkcję zastępcy komendanta Obwodu "Zamość" Służby Zwycięstwu Polski – Związku Walki Zbrojnej. 17 marca 1941 roku został aresztowany wraz z całą rodziną, a następnie przewieziony do obozu Auschwitz, gdzie zmarł z wycieńczenia i tortur 4 grudnia 1941 roku. Tamże w 1942 r. zostali rozstrzelani jego synowie. Żona Pelagia od 23 września 1941 do 1945 r. była więźniarką obozu Ravensbrück (nr więzienny 7886).

</doc>
<doc id="1988145" url="https://pl.wikipedia.org/wiki?curid=1988145" title="Traktat z Shimonoseki">
Traktat z Shimonoseki

Traktat z Shimonoseki – traktat pokojowy między Cesarstwem Chińskim a Japońskim, kończący pierwszą wojnę chińsko-japońską, podpisany w Shimonoseki 17 kwietnia 1895.
Negocjacje i traktat.
Wobec klęski w wojnie z Japonią i wobec możliwego zagrożenia stolicy, Chiny zdecydowały się poprosić o pokój. Li przybył do Japonii 19 marca; bezskutecznie namawiał Japończyków do stworzenia wspólnego frontu przeciwko "białym ludziom"; sugerował też, że kraje zachodnie mogą interweniować, jeśli uznają nadmierny wzrost japońskiej siły za zagrożenie. Zwycięska Japonia, która w dniu przybycia chińskiej delegacji zajęła Peskadory zagroziła marszem wojsk z Korei na północne Chiny i Pekin. Żądania Tokio zostały nieco zmniejszone dla załagodzenia ogromnego skandalu, wywołanego atakiem japońskiego fanatyka na Li Hongzhanga, głównego przedstawiciela Chin (został postrzelony i ranny).
Ostatecznie traktat został podpisany 17 kwietnia, ze strony chińskiej przez Li Hongzhanga, z japońskiej przez Hirobumi Itō i Munemitsu Mutsu.
Najważniejsze postanowienia:
Wykonanie postanowień, w szczególności zaś wypłatę kontrybucji, zabezpieczać miała okupacja bazy morskiej Weihaiwei i przyległych terytoriów.
Reakcje na traktat.
Wielka Brytania przyjęła traktat z zadowoleniem, w szczególności otwarcie Chongqingu i Jangcy, ponieważ (zgodnie z wcześniej uzyskaną klauzulą najwyższego uprzywilejowania) rozszerzało to także jej przywileje handlowe na terenie, który uważała za swoją sferę wpływów. Podobnie zareagowali Amerykanie.
Na traktat szybko zareagowała Rosja, zaniepokojona obecnością japońską w "rosyjskiej strefie wpływów" w Mandżurii. Nakłoniła rządy Francji i Niemiec do wspólnej interwencji dyplomatycznej (23 kwietnia 1895). Mocarstwa skłoniły Japonię do wycofania się z aneksji Liaodongu w zamian za dodatkowe 30 mln taeli srebra (ponad 1000 ton). Rząd japoński, nie będąc się w stanie militarnie przeciwstawić potęgom europejskim, a nie mogąc liczyć na wsparcie Wlk. Brytanii i USA, zgodził się na te warunki, sformalizowane w Konwencji Liaotuńskiej (podpisanej 8 listopada 1895).
Łatwe zwycięstwo rozbudziło ogromne oczekiwania japońskiej opinii publicznej, która początkowe warunki traktatu przyjęła z zadowoleniem, ale interwencję państw zachodnich uznała za upokorzenie. Jej gniew skierował się głównie przeciw własnemu rządowi, ale też przeciw Europejczykom, w szczególności Rosji. Późniejsze poparcie dla konfliktu z Rosją było w znacznej mierze spowodowane interwencją z 1895 r. W stosunku do Chin reakcje były mieszane: z jednej strony poczucie triumfu i "własnej siły", z drugiej niepewność co do realnej siły Chin i przyszłości stosunków; w szczególności istotna była kwestia licznych chińskich imigrantów w Japonii.
W Chinach poczucie klęski było tym większe, że nie tylko zadało ją państwo teoretycznie słabsze, lecz także od wieków postrzegane jako (formalny) wasal, który winien być lojalny wobec Chin. Chińscy reformatorzy, dotąd nastawieni bardzo pozytywnie do Japonii i dający ją jako godny naśladowania wzór udanych reform, byli zdruzgotani postawą swojego "idola". Od wojny chińsko-japońskiej datuje się silny antyjaponizm w chińskich mediach.
Skutki.
Japonia.
Egzekwując postanowienia, Japończycy w maju 1895 wylądowali na Tajwanie. W proteście, lokalni urzędnicy proklamowali Republikę Tajwanu; lokalne oddziały stawiały zacięty, choć bezskuteczny opór aż do października. Japończycy przekształcili Tajwan w swoją modelową kolonię, inwestując w rozwój wyspy znaczną część chińskich kontrybucji.
Traktat udowodnił sukces japońskich reform Meiji. Japonia stała się liczącym się graczem w regionie, choć (jak wykazała interwencja w sprawie Liaodongu) jeszcze nie mocarstwem – ale mającym wielką przyszłość przed sobą. Japońskie elity polityczne, obserwując politykę zachodnich imperiów nieliczącą się z nikim słabszym, zdecydowały o konieczności budowy potęgi militarnej, jako jedynej drogi do odgrywania ważnej roli politycznej oraz o konieczności zawarcia sojuszy z zachodnimi potęgami, najchętniej z Wlk. Brytanią.
Zajęcie Liaodongu przez Rosję doprowadziło do bezpośredniego konfliktu interesów, jako że Japonia postrzegała południową Mandżurię jako obszar swoich wpływów. Konflikt ten znalazł swą kulminację w wojnie rosyjsko-japońskiej. Kontynuacją ekspansywnej polityki japońskiej było zajęcie Mandżurii i ostatecznie druga wojna chińsko-japońska
Traktat dał Japonii wolną rękę w Korei: chińskiemu uznaniu pełnej niepodległości Korei nie towarzyszyła identyczna deklaracja Japonii; w rzeczywistości Japończycy przekształcili Koreę w swój protektorat, a w 1910 dokonali jej pełnej aneksji.
Chiny.
Wojna i traktat ponownie wykazały słabość Chin porażkę częściowych reform ruchu samoumocnienia. Cesarstwo utraciło terytoria nie tylko na rzecz Japonii, ale i Rosji, która wymusiła przekazanie jej w dzierżawę terenów opuszczonych przez Japonię na mocy Konwencji Liaotuńskiej. Rosjanie natychmiast przystąpili do rozbudowy i fortyfikowania Port Artura i budowy Kolei Transmandżurskiej, południowej nitki kolei Transsyberyjskiej. Dla Rosji Port Artur był kluczowy jako niezamarzająca baza marynarki wojennej na Dalekim Wschodzie.
Widząc słabość Chin, które nie były w stanie zapobiec "de facto" aneksji Liaodongu, Niemcy, Francja i Wlk. Brytania także zajęły fragmenty wybrzeży chińskich, wymuszając stosowne dzierżawy. Stało się to pośrednim powodem powstania bokserów i dalszych klęsk chińskich.
Natychmiast po ogłoszeniu postanowień traktatu, podniosły się głosy, domagające się reform. W 1889 cesarz Guangxu z grupą reformatorów podjął próbę znaną jako sto dni reform, która wszakże skończyła się kompletnym fiaskiem, ze względu na opór konserwatystów, zwłaszcza Cixi.
Anulowanie postanowień.
Japonia zrzekła się terytoriów nabytych w ramach traktatu z Shimonoseki podpisując kończący II w. św. traktat z San Francisco, nie określając jednak do kogo mają wrócić.
Republika Chińska w chwili wybuchu wojny w 1937 uznała wszystkie dotychczasowe traktaty za niewiążące, co zostało później potwierdzone Traktatem z Tajpej (także ten traktat nie zawiera klauzuli "przekazania" terytorium). Tajwan i Peskadory, przejęte od Japonii przez Republikę Chińską 25 października 1945 pozostają w jej władaniu po dziś dzień, a anulowanie Traktatu z Shimonoseki powoduje, że są jej legalną własnością (jako sukcesora Cesarstwa Chińskiego).
Chińska Republika Ludowa nie uznaje traktatu z Shimonoseki, uważając go za nierównoprawny, twierdząc w efekcie, że Tajwan nigdy legalnie nie został oddzielony od Chin i dlatego jest częścią terytorium ChRL (jako sukcesora zarówno Cesarstwa jak i Republiki Chińskiej).

</doc>
<doc id="1988146" url="https://pl.wikipedia.org/wiki?curid=1988146" title="Martin Vozdecký">
Martin Vozdecký

Martin Vozdecký (ur. 11 maja 1978 w Gottwaldovie) – czeski hokeista. Reprezentant Czech w hokeju na rolkach.
Kariera klubowa.
Wychowanek klubu HC Zlín. Pierwszy sukces odniósł w 2000 zdobywając wicemistrzostwo Czech z drużyną HC Vsetín (jego trenerem był wówczas Zdislav Tabara, a partnerami w drużynie byli m.in. Roman Čechmánek, Jiří Dopita, Pavel Patera, Martin Procházka i Jiří Hudler). W sezonie 2001/2002 ekstraligi słowackiej osiągnął sukces indywidualny. Mimo że reprezentował słabo spisujący się w rozgrywkach klub MHC Martin (drużyna zajęła 9 miejsce na 10 zespołów) został najlepszym strzelcem i najskuteczniejszym zawodnikiem sezonu zasadniczego – rozegrał 53 mecze (na 54 możliwe) i zdobył w nich 72 punkty za 42 gole i 30 asyst. 42 zdobyte gole to trzeci najlepszy wynik w historii ekstraligi słowackiej.
Przez sporą część kariery klubowej zawodnik występował w ataku wspólnie ze słowackim napastnikiem Viliamem Čacho (w barwach drużyn z Martina 2000-2002 i 2003-2004, Żyliny 2002-2003, Nitry 2004-2007 oraz Sanoka 2009-2010). W trakcie sezonu 2004/2005 podczas występów w HK Nitra obaj zawodnicy w krótkim czasie niezamierzenie spowodowali sobie wzajemnie kontuzje, trafiając krążkiem w twarz. Najpierw Vozdecký doznał złamania kości policzkowej w wyniku trafienia Čacho podczas treningu, a wrótce potem w trakcie meczu z HK Poprad krążek uderzony przez Vozdeckiego spowodował kontuzję u Čacho (złamanie nosa).
W sierpniu 2009 Vozdecký został zawodnikiem KH Sanok. W jego barwach w listopadzie 2010 został ukarany zawieszeniem na sześć meczów wskutek spowodowania upadku sędziego Sławomira Szachniewicza podczas spotkania ligowego w dniu 7 listopada 2010. Wówczas jako tymczasowy zastępca w drużynie został zaangażowany na miesiąc jego rodak Lubomír Korhoň. Od początku występów w Polskiej Lidze Hokejowej był jednym z najskuteczniejszych hokeistów rozgrywek. W każdym z trzech dotychczasowych sezonów spędzonych w drużynie z Sanoka (2009/2010, 2010/2011 i 2011/2012) był najskuteczniejszym hokeistą drużyny w sezonie zasadniczym. W lipcu 2013 przedłużył kontrakt z klubem o rok. W sezonie 2013/2014 został najskuteczniejszym strzelcem ligi w rundzie zasadniczej zdobywając 36 goli w 44 meczach oraz najlepszym strzelcem w całym sezonie ligowym zdobywając łącznie 46 goli w 57 meczach. W sierpniu 2014 przedłużył kontrakt z klubem. W drużynie sanockiej Vozdecký rozegrał w latach 2009–2015 sześć sezonów ligowych.
Od czerwca 2015 zawodnik słowackiego klubu HK Dukla Trenczyn (wraz z nim gracze tego zespołu został inny były gracz Sanoka, Słowak Miroslav Zaťko). W zespole przyjął numer 83. Odszedł z klubu z końcem roku 2015. Od 21 stycznia 2016 zawodnik GKS Tychy, związanym kontraktem do końca sezonu 2015/2016; otrzymał numer 8 na koszulce. W barwach tyskiej drużyny występował do końca 2016, a jego kontrakt został rozwiązany na początku stycznia 2017. W styczniu 2017 został zawodnikiem Polonii Bytom, z której odszedł po sezonie 2016/2017. W lipcu 2017 został zawodnikiem JKH GKS Jastrzębie. W trakcie sezonu 2017/2018 pod koniec stycznia 2018 jego kontrakt z JKH został rozwiązany z inicjatywy klubu. Pod koniec stycznia 2018 został zawodnikiem drużyny Tauron GKS Katowice. Po zakończeniu sezonu 2017/2018 w maju 2018 tuż po przekroczeniu 40. roku życia ogłosił zakończenie kariery zawodniczej.
W trakcie kariery zyskał pseudonimy "Vozďo", "Vozdek".
Hokej na rolkach.
Martin Vozdecký uprawia również hokej na rolkach (ang. "inline-hockey"). Formalnie przynależy do klubu ze swojego rodzinnego miasta IHC Devils Zlín (wcześniej Devils Prozax / Reflex Zlín). Występował wielokrotnie w reprezentacji Czech w tej dyscyplinie. Łącznie zawodnik uczestniczył 10 razy w turniejach mistrzostw świata w hokeju na rolkach organizowanych przez IIHF (Międzynarodowa Federacja Hokeja na Lodzie).
W 2008 zajął wraz z Czechami piąte miejsce (zdobył 11 punktów za 2 gole i 9 asyst), w 2009 zajął szóste miejsce (5 punktów za 2 gole i 3 asysty), w 2010 wywalczył srebrny medal (10 punktów za 4 gole i 6 asyst – w szczególności strzelił zwycięską bramkę w półfinale, zaś w finale zaliczył gola i asystę). W tym samym roku zdobył brązowy medal w imprezie rangi mistrzowskiej pod egidą organizacji FIRS (zaliczył 8 punktów za 4 gole i 4 asysty). W czerwcu 2011 uczestniczył w 15. edycji Mistrzostw Świata IIHF zdobywając złoty medal (w meczu finałowy zdobył gola, w całym turnieju zaliczył 11 punktów za 5 goli i 6 asyst). Niespełna trzy tygodnie później zdobył drugi złoty medal tym razem w organizowanych przez FIRS (Międzynarodowa Federacja Sportów Wrotkarskich). W turnieju MŚ IIHF 2012 zajął z Czechami 6. miejsce i został wybrany najlepszym napastnikiem całego turnieju. W lipcu tego roku na MŚ FIRS zdobył brązowy medal. Ma turnieju MŚ FIRS 2013 był kapitanem kadry, strzelił sześć goli i miał jedną asystę, a wraz z zespołem zdobył złoty medal.
Bilans jego osiągnięć w ramach organizacji:

</doc>
<doc id="1988151" url="https://pl.wikipedia.org/wiki?curid=1988151" title="Jasmin Handanovič">
Jasmin Handanovič

Jasmin Handanovič (ur. 26 stycznia 1978) – słoweński piłkarz występujący na pozycji bramkarza. 
Życie osobiste.
Jego kuzynem jest Samir Handanovič, obecnie zawodnik włoskiego Inter Mediolan..

</doc>
<doc id="1988152" url="https://pl.wikipedia.org/wiki?curid=1988152" title="Pomniki przyrody w Bydgoszczy">
Pomniki przyrody w Bydgoszczy

Pomniki przyrody w Bydgoszczy – obejmują okazy przyrody ożywionej i nieożywionej o szczególnej wartości przyrodniczej i krajobrazowej, ustanawiane na mocy ustawy z dnia 7 kwietnia 1949 r. o ochronie przyrody oraz aktów prawnych uchwalanych w późniejszych latach. Uprawomocnienie formy ochrony przyrody następuje po dwóch tygodniach od daty ogłoszenia danego aktu prawnego w Dzienniku Urzędowym danego województwa.
Na terenie miasta Bydgoszczy znajduje się 105 pomników przyrody, w tym 101 pomników przyrody ożywionej (pojedyncze drzewa i krzewy lub ich grupy) i 4 pomniki przyrody nieożywionej (głazy narzutowe, źródło). 10 pomników przyrody na terenie miasta ustanowiono uchwałą nr XLIII/608/09 Rady Miasta Bydgoszczy z 25 lutego 2009 r.. Kolejne zostały ustanowione uchwałą nr XV/258/11 Rady Miasta Bydgoszczy z dnia 28 września 2011 roku, Uchwałą Rady Miasta Bydgoszcz nr LXII/1300/14 z dn. 24.09.2014 oraz 10 drzew uchwałą XXXVI/793/21 z 24 lutego 2021. W międzyczasie zniesiono formę ochrony z niektórych drzew, które utraciły swoje walory przyrodnicze lub kolidowały z planowanymi inwestycjami.
Skupiska pomników przyrody.
Na terenie Bydgoszczy znajduje się ścieżka dydaktyczna „"Pomniki przyrody centrum Bydgoszczy"” o długości około 3 km. Przebiega przez tereny gęstej zabudowy centrum miasta, łącząc trzy śródmiejskie parki: Park Jana Kochanowskiego, Park Kazimierza Wielkiego i Park Ludowy. Na trasie ścieżki zlokalizowanych jest 18 pomników. Innym obszarem występowania okazów pomników przyrody są tereny nadrzeczne, a zwłaszcza położone nad Kanałem Bydgoskim, gdzie również utworzono ścieżkę dydaktyczną o długości 4 km.
Rejony częstego występowania pomników przyrody w Bydgoszczy:
Pomniki przyrody nieożywionej.
Pomnikami przyrody nieożywionej w Bydgoszczy są okazałe głazy narzutowe pochodzące z epoki lodowcowej oraz źródło w Leśnym Parku Kultury i Wypoczynku na polanie „Zacisze”.
Pomnikowe głazy narzutowe w Bydgoszczy:
Pomniki przyrody ożywionej.
Pomniki przyrody ożywionej w Bydgoszczy to głównie drzewa o okazałych sylwetach i wieku szacowanym od 200 do 500 lat. Większość okazów jest pochodzenia rodzimego. Są one pozostałością lasów naturalnych, inne pochodzą ze sztucznych nasadzeń, jeszcze inne pojawiły się samorzutnie w wyniku zmian siedliskowych. Wśród roślin obcego pochodzenia na uwagę zasługują przede wszystkim gatunki:
Wśród pomników przyrody znajdują się gatunki objęte ochroną całkowitą, np. cis pospolity, czy jarząb szwedzki. Najczęściej spotykanymi gatunkami drzew pomnikowych są: dęby szypułkowe, jarzęby szwedzkie, topole czarne, olsze czarne i wiązy szypułkowe. Natomiast do rzadszych okazów należą np.: pnącza winobluszczu trójklapowego na budynku Wydziału Rolniczego UTP, miłorząb dwuklapowy przy ul. Gimnazjalnej, który jest gatunkiem reliktowym sprzed 250 mln lat, czy też olsza sercowata – endemit z rejonu Morza Śródziemnego.
Arboretum.
Jedyny w swoim rodzaju pomnik przyrody na terenie Bydgoszczy stanowi były Miejski Ogród Botaniczny, położony w sąsiedztwie kampusu Uniwersytetu Kazimierza Wielkiego. W 1993 r. uzyskał od status arboretum – kompleksowego pomnika przyrody. Jest to teren o unikalnej florze krajowej i zagranicznej. Znajdują się tu rośliny reliktowe, gatunki prawnie chronione, iglaste i liściaste, o formach zwisłych, różnych kształtów i barw kwiatów i liści. Na terenie arboretum w 2010 r. odnotowano 660 gatunków i odmian roślin, w tym 65 rodzin, 161 rodzajów 13 krzyżówki międzyrodzajowe.
Jarzęby szwedzkie.
W Bydgoszczy znajduje się łącznie 45 jarzębów szwedzkich, które są uznane za pomniki przyrody. Rosną w pomnikowej alei na ul. Szymanowskiego przy bydgoskiej bazylice św. Wincentego a Paulo.
Dęby.
W Bydgoszczy znajdują się łącznie 54 okazy dębów, które uznano za pomniki przyrody. Spośród nich wyróżnia się dąb „Bartek”, który jest najstarszym drzewem w mieście. Natomiast wśród alei miejskich obsadzonych starodrzewem, wyróżnia się aleja Ossolińskich ze szpalerem dębów czerwonych.
Topole.
W Bydgoszczy znajduje się 11 okazów topoli, które uznano za pomniki przyrody. Wzdłuż ul. Berwińskiego znajduje się natomiast aleja topoli czarnych, posadzonych w latach 20. XX wieku.
Olsze.
W Bydgoszczy znajduje się 18 okazów olszy, które uznano za pomniki przyrody. Drzewa te rosną nad brzegami cieków wodnych, a zwłaszcza Kanału Bydgoskiego, gdzie nasadzano je w celu umocnienia brzegów.
Wiązy.
W Bydgoszczy znajduje się 14 okazów wiązów, które uznano za pomniki przyrody. Są to drzewa spotykane przede wszystkim w zespołach łęgowych, na brzegach cieków wodnych oraz w podbydgoskich rezerwatach Wielka Kępa Ostromecka i Las Mariański.
Kasztanowce.
W Bydgoszczy znajduje się 11 okazów kasztanowców, które uznano za pomniki przyrody. Są to drzewa uznawane za najozdobniejsze w czasie całego okresu wegetacyjnego.
Cisy.
W Bydgoszczy znajduje się 10 okazów cisów pospolitych, które uznano za pomniki przyrody. Są to drzewa długowieczne, odporne na suszę i zanieczyszczenia, objęte ochroną ścisłą. Zakaz wycinania cisów wydał już król Władysław Jagiełło, z uwagi na wartość drewna tej rośliny do wyrobu kusz i łuków.
Platany.
W Bydgoszczy znajduje się 9 okazów platanów klonolistnych, które uznano za pomniki przyrody. Są to drzewa bardzo odporne na suszę i zanieczyszczenia i z tego względu chętnie sadzone były w Śródmieściu miasta. Aleja platanów znajduje się m.in. wzdłuż ul. Markwarta.
Magnolie.
W Bydgoszczy znajduje się 6 okazów magnolii pośrednich, które uznano za pomniki przyrody. Są to drzewa uważane za symbol wiosny, gdyż wytwarzają wonne kwiaty jeszcze przed wykształceniem liści. Z uwagi na małą wytrzymałość na mróz nie należą jednak do zbyt rozpowszechnionych w mieście.
Klony.
W Bydgoszczy znajduje się 7 okazów klonów, które uznano za pomniki przyrody.
Lipy.
W Bydgoszczy znajdują się 5 okazów lip, które uznano za pomniki przyrody. Drzewa te nie są odporne na zapylenie powietrza, ani długotrwałe susze, kiedy to gubią liście.
Inne gatunki drzew i krzewów.
Spośród innych o wymienionych wyżej gatunków, w Bydgoszczy znajduje się 28 okazów pomników przyrody.

</doc>
<doc id="1988153" url="https://pl.wikipedia.org/wiki?curid=1988153" title="Zafarobod (dystrykt)">
Zafarobod (dystrykt)

Zafarobod (tadż. Ноҳияи Зафаробод, pers. ناحیۀ ظفرآباد) - dystrykt wilajecie sogdyjskim w Tadżykistanie, graniczący z Uzbekistanem. Jego stolicą jest miasto Zafarobod.
Podział administracyjny.
Dystrykt dzieli się na 5 dżamoatów:

</doc>
<doc id="1988161" url="https://pl.wikipedia.org/wiki?curid=1988161" title="Yannick Cahuzac">
Yannick Cahuzac

Yannick Cahuzac (ur. 18 stycznia 1985 w Ajaccio) – francuski piłkarz występujący na pozycji obrońcy.
Kariera klubowa.
Cahuzac pochodzi z Ajaccio i tam też rozpoczął piłkarską karierę w klubie Gazélec Ajaccio. Od 2002 szkolił się w szkółce piłkarskiej SC Bastia. W 2005 zadebiutował w drużynie zawodowej SC Bastia na szczeblu Ligue 2. W 2014 roku rozpoczął dziewiąty sezon w SC Bastia. Karierę piłkarską zakończył po sezonie 2021/22.
Kariera reprezentacyjna.
Ma za sobą pięć występów w reprezentacji Korsyki, która jednak nie jest zrzeszona w FIFA i UEFA.
Życie prywatne.
Jego dziadkiem jest piłkarz i trener Pierre Cahuzac.

</doc>
<doc id="1988162" url="https://pl.wikipedia.org/wiki?curid=1988162" title="Diane Dixon">
Diane Dixon

Diane Lynn Dixon, później Trouse (ur. 23 września 1964 w Nowym Jorku) – amerykańska sprinterka. 
Sukcesy sportowe.
Dwa razy startowała w igrzyskach olimpijskich (Los Angeles 1984 i Seul 1988). W swoim pierwszym występie zdobyła złoto, a cztery lata później srebro w biegu rozstawnym 4 × 400  metrów. Cztery razy stawała na podium halowych mistrzostw świata.
Mistrzyni Stanów Zjednoczonych w biegu na 400 metrów (1986), jedenastokrotna halowa mistrzyni Stanów Zjednoczonych w biegu na 400 metrów (1981 oraz corocznie w latach 1983–1992).

</doc>
<doc id="1988165" url="https://pl.wikipedia.org/wiki?curid=1988165" title="Zafarobod (dystrykt Uzbekistanu)">
Zafarobod (dystrykt Uzbekistanu)

Zafarobod (uzb. "Zafarobod tumani") - dystrykt wilajetu dżyzackiego w Uzbekistanie. Jego stolicą jest miasto Zafarobod. Powierzchnia: 470 km2. Populacja: 41 400 (2004).

</doc>
<doc id="1988169" url="https://pl.wikipedia.org/wiki?curid=1988169" title="Lorenzo Davids">
Lorenzo Davids

Lorenzo Davids (ur. 4 września 1986 w Paramaribo) – holenderski piłkarz surinamskiego pochodzenia występujący na pozycji pomocnika. Lorenzo jest kuzynem byłego reprezentanta Holandii Edgara Davidsa.
Kariera klubowa.
10 lutego 2007 roku Davids rozegrał swoje pierwsze spotkanie w Eredivisie. Stało się to w meczu Feyenoordu przeciwko Rodzie JC Kerkrade.
W Eredivisie rozegrał 132 spotkania i zdobył 5 bramek.
Kariera reprezentacyjna.
Davids zadebiutował w reprezentacji Holandii do lat 21 w październiku 2007 roku.

</doc>
<doc id="1988171" url="https://pl.wikipedia.org/wiki?curid=1988171" title="Félix Mourinho">
Félix Mourinho

José Manuel Felix Mourinho (ur. 17 czerwca 1938, zm. 25 czerwca 2017) – portugalski piłkarz występujący na pozycji bramkarza i trener. W czasie swojej kariery reprezentował barwy dwóch klubów: Vitórii Setúbal i CF Os Belenenses. Ma za sobą jeden występ w reprezentacji Portugalii. Swoją pracę szkoleniową zaczął jako asystent w CF Os Belenenses, później zaś samodzielnie prowadził takie kluby jak Rio Ave Vila do Conde, CF Os Belenenses i Vitória Setúbal. Zmarł 25 czerwca 2017 roku w szpitalu na zapalenie płuc.
Jego synem jest José Mourinho, były menadżer m.in. FC Porto, Interu Mediolan, Realu Madryt, Chelsea F.C. oraz Manchesteru United.

</doc>
<doc id="1988172" url="https://pl.wikipedia.org/wiki?curid=1988172" title="Przepompownia Świątniki we Wrocławiu">
Przepompownia Świątniki we Wrocławiu

Przepompownia Świątniki ("Städt. Wasserwerke") – przepompownia wody położona we Wrocławiu przy Ulicy Świątnickiej, na osiedlu Świątniki. Zadaniem tej pompowni jest przerzut wód z terenów wodonośnych Wrocławia, stanowiących podstawę zaopatrzenia miasta w wodę wodociągową, do zakładu uzdatniania wodny położonego przy Ulicy Na Grobli.
Historia.
Pierwsza przepompownia powstała w tym miejscu wraz z przebudową systemu zaopatrzenia miasta w wodę. Z powodu pogarszającej się jakości wody w Odrze, zrezygnowano z tego źródła surowca. Na terenach wodonośnych wybudowano w 1904 roku 313 studni poborowych wód podziemnych. Ze studni za pomocą lewarów wodę doprowadzano do przepompowni, a stąd tłoczona była do zakładu Na Grobli. W 1906 roku w czasie suszy doszło do zanieczyszczenia wody. Konieczność ponownego poboru złej jakości wody powierzchniowej z rzeki wymusiła dalszą rozbudowę ujęć wody – liczba studni wzrosła do 428 sztuk – oraz budowy systemu nawadniania obszarów wodonośnych wodami rzeki Oława. Zbudowano także kolejne pompownie: Bierdzany i Radwanice. Po tej rozbudowanie systemu produkcja wody wynosiła ok. 110 tys. m³ na dobę (ówcześnie długość sieci wodociągowej wynosiła 814 km, przy liczbie ludności w mieście zbliżonej do współczesnej).
Projekt wstępny przepompowni powstał w 1901 roku. Został wykonany przez inż. Thiem, który po modyfikacjach był podstawą realizacji budowy przepompowni w latach 1901–1905. Cały kompleks przepompowni obejmował: maszynownię z pompami do przetłaczania wody z zainstalowanymi trzema leżącymi maszynami parowymi typu Woolfa napędzającymi po dwie pompy tłokowe – nurnikowe, kotłownię, skład węgla, odżelaziacz systemu Pieffke, filtr biologiczny, warsztat, budynki: administracyjny i mieszkalny. W latach 70. XX wieku pracę agregatów pompowo-parowych zastąpiły pompy wirowe.
Podstawowe wyposażenie techniczne pompowni obejmowało:
Przepompownię zaopatrywano w węgiel między innymi odrzańską drogą wodną. Przeładunek z barek następował w Porcie Ujście Oławy. Następnie węgiel przewożony był specjalnie rozbudowaną w 1903 roku kolejką wąskotorową, łączącą port z przepompownią.
W 1996 r. oddano do użytku nową pompownię wód infiltracyjnych Świątniki, wybudowaną w sąsiedztwie starej. Natomiast starą przepompownię objęto ochroną prawną. Dawny zespół budynków stacji pomp wpisany został do rejestru zabytków 31 grudnia 1983 pod nr 413/Wm. Utrzymano przy tym oryginalny wystrój wnętrz maszynowni oraz jej wyposażenie.
W zabytkowym, postindustrialnym budynku przepompowni realizowany był spektakl – adaptacja powieści Władysława Reymonta pod tytułem Ziemia obiecana w reżyserii Jana Klaty. Miejsce w budynku Przepompowni Świątniki na scenę wybrał sam reżyser. Premiera we Wrocławiu miała miejsce 25 września 2009 roku.

</doc>
<doc id="1988180" url="https://pl.wikipedia.org/wiki?curid=1988180" title="Przełęcz Cicha">
Przełęcz Cicha

Przełęcz Cicha (775 m) – przełęcz w Paśmie Przedbabiogórskim, które według regionalizacji Polski opracowanej przez Jerzego Kondrackiego należy do Beskidu Makowskiego. Na mapach i w przewodnikach turystycznych czasami zaliczane jest do Beskidu Żywieckiego.
Przełęcz Cicha znajduje się pomiędzy szczytami Jałowca (1111 m) w Paśmie Jałowieckim i Kobylej Głowy (841 m) w Paśmie Solnisk. Północno-wschodnie stoki przełęczy są zalesione. Spływa z nich potok Roztoka uchodzący do Stryszawki, południowo-zachodnie natomiast są bezleśne i znajduje się na nich przysiółek Jałowiec, będący częścią Koszarawy-Cichej. Spływa stąd potok uchodzący do rzeki Koszarawy.
Na łące na przełęczy Cichej znajdują się betonowe ruiny posterunku granicznego. Przez przełęcz Cichą i Jałowiec biegła w czasie II wojny światowej granica między III Rzeszą i Generalnym Gubernatorstwem. Posterunki graniczne skutecznie ograniczały kontakty miejscowej ludności. Rejon przełęczy Cichej w lutym i marcu 1945 r. był miejscem zaciętych walk oddziałów armii radzieckiej z armią niemiecką.

</doc>
<doc id="1988182" url="https://pl.wikipedia.org/wiki?curid=1988182" title="Karakul">
Karakul



</doc>
<doc id="1988184" url="https://pl.wikipedia.org/wiki?curid=1988184" title="Paisà">
Paisà

Paisà – włoski film wojenny z 1946.
Treść.
Akcja filmu toczy się w zajętych przez Niemców Włoszech krótko przed końcem II wojny światowej. Pokazane jest wyzwalanie kraju przez wojska alianckie. Podzielony jest na sześć części o nazwach: Sycylia, Neapol, Rzym, Florencja, Romania, Nizina Padańska (od południa do północy), około 20-minutowych. Między epizodami umieszczone są fragmenty autentycznych kronik filmowych z ofensywy żołnierzy amerykańskich.

</doc>
<doc id="1988187" url="https://pl.wikipedia.org/wiki?curid=1988187" title="Vladimír Talla">
Vladimír Talla

Vladimír Talla (ur. 3 lipca 1973 w Ostrawie) – czeski szachista i trener szachowy ("FIDE Trainer" od 2012), arcymistrz od 2010, sędzia klasy międzynarodowej od 2000 roku.
Kariera szachowa.
W 1990 r. zajął V m. w finale mistrzostw Czechosłowacji juniorów do 18 lat, natomiast w 1991 r. zdobył tytuł mistrza Moraw juniorów w tej samej grupie wiekowej. W 2000 r. zajął II m. (za Gediminasem Sarakauskasem) w kołowym turnieju w Ołomuńcu, natomiast w 2001 r. podzielił II m. (za Michaiłem Kisłowem, wspólnie z Pavlem Simackiem, Władimirem Siergiejewem i Stanisławem Zawadzkim) w otwartym turnieju w Trzyńcu. W 2004 r. podzielił I m. w Pieszczanach oraz podzielił II m. (za Patrykiem Łagowskim) w Trzyńcu, wystąpił również w drużynie Międzynarodowego Szachowego Stowarzyszenia Osób Niepełnosprawnych Narządu Ruchu na szachowej olimpiadzie w Calvii. W 2006 r. zwyciężył w Orłowej i Hawierzowie, zajął II miejsca w Ostrawie (za Siergiejem Berezjukiem) i we Frydku-Mistku (za Jewgienijem Gajsinem) oraz był trzeci (za Stanisławem Sawczenko i Siergiejem Owsiejewiczem) w "Pucharze Wojewody" w Legnicy. W 2007 r. zajął II m. (za Stepanem Zilką) we Frydku-Mistku oraz podzielił II m. (za Marcinem Dziubą, wspólnie z Marcinem Tazbirem, Mikulasem Manikiem i Radosławem Jedynakiem) w Cieplicach. W 2008 r. zajął I m. w Hawierzowie oraz Bańskiej Szczawnicy, natomiast w 2009 r. wypełnił arcymistrzowskie normy na mistrzostwach Europy w Budvie oraz na czeskiej drużynowej Ekstralidze, zdobył również brązowy medal indywidualnych mistrzostw Czech oraz podzielił I m. w Orłowej (wspólnie z Martinem Neubauerem) i we Wrocławiu ("Puchar Wojewody", wspólnie z Łukaszem Cyborowskim, Ołeksandrem Sułypą i Martinem Krawciwem). W 2010 r. zwyciężył w Starym Měście.
Najwyższy ranking w dotychczasowej karierze osiągnął 1 maja 2010 r., z wynikiem 2505 punktów zajmował wówczas 15. miejsce wśród czeskich szachistów.
Pełni funkcję sekretarza generalnego Międzynarodowego Szachowego Stowarzyszenia Osób Niepełnosprawnych Narządu Ruchu.

</doc>
<doc id="1988189" url="https://pl.wikipedia.org/wiki?curid=1988189" title="Kwas jodowy">
Kwas jodowy

Kwas jodowy, HIO3 – nieorganiczny związek chemiczny z grupy tlenowych kwasów jodu. Atomem centralnym kwasu jodowego jest jod na V stopniu utlenienia. 
Otrzymywanie.
Metody otrzymywania kwasu jodowego:
Utlenianie można przeprowadzić też metodą elektrolityczną.
Właściwości.
Czysty kwas jodowy tworzy białe kryształy, dobrze rozpuszczalne w wodzie. Jest stosunkowo słabym kwasem o p"K"a = 0,8. Jest silnym utleniaczem w kwasowym środowisku, przy czym redukuje się on do jodu (), np.:
lub jodków (), np.:
W specjalnych warunkach (bardzo niskie pH i wysokie stężenie jonu chlorkowego, np. w stężonym kwasie chlorowodorowym), kwas jodowy zostaje zredukowany do trichlorku jodu, .
Jest to jeden z najbardziej stabilnych termicznie kwasów spośród oksokwasów fluorowców. Po podgrzaniu do odwadnia się do kwasu pirojodowego, ), a w do pięciotlenku jodu , który przy dalszym ogrzewaniu () rozkłada się do jodu i tlenu:
Zastosowanie.
Kwas jodowy jest używany jako silny utleniacz, np. w miareczkowaniu redox, m.in. w jodometrii, gdzie wykorzystuje się go do generowania jodu z jodków.

</doc>
<doc id="1988195" url="https://pl.wikipedia.org/wiki?curid=1988195" title="Nasca (miasto)">
Nasca (miasto)



</doc>
<doc id="1988196" url="https://pl.wikipedia.org/wiki?curid=1988196" title="Istarawszan (dystrykt)">
Istarawszan (dystrykt)

Istrawszan (tadż. Ноҳияи Истаравшан, pers. ناحیۀ استروشن), także Ura-Tiube (tadż. Ура-Тюбе) - dystrykt w wilajecie sogdyjskim w Tadżykistanie, graniczący z Uzbekistanem. Jego stolicą jest miasto Istarawszan.
Podział administracyjny.
Dystrykt dzieli się na 10 dżamoatów:

</doc>
<doc id="1988217" url="https://pl.wikipedia.org/wiki?curid=1988217" title="Peñoles">
Peñoles

Peñoles, (Industrias Peñoles) – meksykański koncern przemysłowy, spółka publiczna, od 1968 roku notowana na Mexican Stock Exchange, należąca w 100% do Grupo Bal. Peñoles, wychodząca w skład indeksu IPC. Siedziba spółki znajduje się w mieście Meksyk, jednak spółka operuje na terenie siedmiu meksykańskich stanów. 
Koncern zajmuje się wydobyciem metali kolorowych (w 8 kopalniach), m.in. w uznawanej za najbogatszą w srebro na świecie kopalni Mina Proaño, wytopem w metali w części metalurgicznej oraz produkcją chemikaliów (w tym nawozów mineralnych). Jest największym meksykańskim producentem złota (najbogatsza w złoto kopalnia La Ciénega), cynku, ołowiu i jednym z największych na świecie producentów srebra. Pomimo światowego kryzysu w 2009 roku produkcja firmy wykazywała trend wzrostowy, a cały dochód netto wyniósł 512 mln. USD.
Część wydobywcza spółki działa od 1887 roku. Spółka "Met-Mex" jest czwartym pod względem wielkości kompleksem metalurgicznym na świecie i największym producentem srebra i bizmutu. Należąca do Peñoles spółka chemiczna "Química del Rey", zlokalizowana w stanie Sonora jest m.in. największym na świecie producentem siarczanu sodu. Spółka Naica operująca w okolicy słynnej kryształowej Jaskini Naica w stanie Chihuahua jest jednym z największych producentów ołowiu i cynku.

</doc>
<doc id="1988227" url="https://pl.wikipedia.org/wiki?curid=1988227" title="Fatima Moreira de Melo">
Fatima Moreira de Melo

Fatima Moreira de Melo (ur. 4 lipca 1978 w Rotterdamie) – holenderska hokeistka na trawie. Trzykrotna medalistka olimpijska.
Jej ojciec jest Portugalczykiem. W reprezentacji Holandii debiutowała w 1997. Brała udział w trzech igrzyskach (IO 00, IO 04, IO 08), za każdym razem zdobywała medale: brąz w 2000, srebro w 2004 i złoto w 2008. Z kadrą brała udział m.in. w mistrzostwach świata w 1998 (srebro), 2002 (srebro) i 2006 (tytuł mistrzowski) oraz kilku turniejach Champions Trophy (zwycięstwa w 2000, 2004, 2005, 2007) i mistrzostw Europy (złoto w 1999 i 2005). Łącznie w kadrze rozegrała 257 spotkań (34 gole).
Po zakończeniu kariery hokeistki znana z gry w pokera.

</doc>
<doc id="1988228" url="https://pl.wikipedia.org/wiki?curid=1988228" title="Battle of the Sexes">
Battle of the Sexes

Battle of the Sexes – siódmy album studyjny Ludacrisa. Wydany został 9 marca 2010. Zajął 1. miejsce na liście Billboard 200.

</doc>
<doc id="1988236" url="https://pl.wikipedia.org/wiki?curid=1988236" title="Mathias Gerusel">
Mathias Gerusel

Mathias Gerusel (ur. 5 lutego 1938) – niemiecki szachista, mistrz międzynarodowy od 1968 roku.
Kariera szachowa.
W 1955 r. zdobył tytuł mistrza Republiki Federalnej Niemiec juniorów do 20 lat. W 1957 r. odniósł największy sukces w karierze, zdobywając w Toronto srebrny medal mistrzostw świata juniorów do 20 lat. W latach 60. i 70. należał do czołówki szachistów RFN, kilkukrotnie uczestnicząc w finałach indywidualnych mistrzostw kraju (najlepsze wyniki: Völklingen 1970 – dz. III-V m., Bad Pyrmont 1976 – dz. II-V m. oraz Bad Aibling 1965 – IV m.). W 1977 r. wystąpił w reprezentacji RFN na drużynowych mistrzostwach Europy, rozegranych w Moskwie. Wielokrotnie występował w międzypaństwowych meczach, w latach 1963, 1967 i 1969 r. trzykrotnie zdobywając komplet punktów przeciwko szachistom holenderskim.
Odniósł kilka sukcesów w turniejach międzynarodowych, m.in. zajął III m. w Büsum (1969, memoriał Adolfa Anderssena, za Bentem Larsenem i Lwem Poługajewskim, przed m.in. Zvetozarem Gligoriciem i Borislavem Ivkovem) oraz podzielił IV-V m. w Wijk aan Zee (1973, "turniej B", za Theodorem Ghitescu, Miguelem Quinterosem i Hansem-Joachimem Hechtem, wspólnie z Gyulą Saxem).
Najwyższy ranking w karierze osiągnął 1 stycznia 1975 r., z wynikiem 2440 punktów dzielił wówczas 9-11. miejsce wśród szachistów Republiki Federalnej Niemiec.

</doc>
<doc id="1988248" url="https://pl.wikipedia.org/wiki?curid=1988248" title="Mina Proano">
Mina Proano



</doc>
<doc id="1988261" url="https://pl.wikipedia.org/wiki?curid=1988261" title="Wiktor Josifow">
Wiktor Josifow

Wiktor Ganczew Josifow (; ur. 16 października 1985 roku w Omurtagu) – bułgarski siatkarz, reprezentant kraju, grający na pozycji środkowego. W sezonie 2020/2021 występował w drużynie Cerrad Enea Czarni Radom.
Sukcesy klubowe.
Puchar Niemiec:
Liga niemiecka:
Puchar Challenge:
Superpuchar Bułgarii:
Puchar Bułgarii:
Liga bułgarska:
Sukcesy reprezentacyjne.
Mistrzostwa Europy:
Memoriał Huberta Jerzego Wagnera:

</doc>
<doc id="1988265" url="https://pl.wikipedia.org/wiki?curid=1988265" title="Penoles">
Penoles



</doc>
<doc id="1988271" url="https://pl.wikipedia.org/wiki?curid=1988271" title="Parrott">
Parrott

Osoby:
Miejscowości:

</doc>
<doc id="1988278" url="https://pl.wikipedia.org/wiki?curid=1988278" title="Hanafuda">
Hanafuda

 – rodzaj japońskich kart do gry, wykorzystywanych do różnych gier karcianych. Obecnie używa się kart hanafuda także na Hawajach i w Korei. W latach 70. i 80. XX wieku była popularna wśród japońskiej mafii yakuza. 
Karty hanafuda wykorzystuje się do różnych gier. Najbardziej znane to: koi-koi, hachi-hachi, oicho-kabu.
Od 1889 roku do 1964 roku Nintendo produkowało te karty.
Karty.
Talia składa się z 48 kart, podzielonych na 12 miesięcy. Karty zdobią tradycyjne motywy roślinne i zwierzęce. Każdy miesiąc jest symbolizowany przez inną roślinę.
Każdemu miesiącowi przyporządkowane są cztery różne karty z różnymi wartościami punktowymi. Typowy miesiąc składa się z dwóch kart z motywem roślinnym (1 punkt), jednej karty ze zwojem (5 punktów) i jednej karty z motywem zwierzęcym lub symbolicznym (10 lub 20 punktów).
Koi-koi.
Koi-koi najbardziej znana i najłatwiejsza gra kartami hanafuda.
Oto przykład dla dwóch graczy:
Na początek kładzie się osiem odkrytych kart na stół, każdy gracz dostaje osiem kart. Pierwszy gracz wykłada kartę najlepiej z pasującym do którejś z leżących na stole kart miesiącem. Wtedy może zabrać swoją kartę i kartę z pasującym miesiącem ze stołu. Jeśli nie uda mu się dopasować karty to ta, którą wyłożył zostaje na stole. Następnie gracz bierze kartę z kupki i próbuje ją dopasować. Jeśli mu się uda, zabiera karty, jeśli nie, karta zostaje na stole. Gdy na stole znajdują się trzy karty z danego miesiąca, gracz może zgarnąć je wszystkie, dopasowując czwartą kartę. Kolejny gracz postępuje analogicznie. Każdy gracz wykłada zdobyte karty przed sobą tak, aby wszyscy je widzieli (odkryte). Rozgrywka toczy się w kierunku przeciwnym do wskazówek zegara. Celem gry jest zdobycie określonych układów kart. Gdy jeden z graczy zdobędzie taki układ, może zakończyć całą partię lub grać dalej, próbując zdobyć więcej punktów. 
Gdy po rozdaniu gracz posiada wszystkie cztery karty z danego miesiąca, wygrywa automatycznie.
Istnieje wiele wariantów regionalnych tej gry z różnym zestawem reguł.
Hachi-hachi.
Hachi-hachi (8-8) jest obok koi-koi najbardziej lubianą grą, podobną do pokera 

</doc>
<doc id="1988279" url="https://pl.wikipedia.org/wiki?curid=1988279" title="Wiesław Baska">
Wiesław Baska

Wiesław Baska (ur. 7 maja 1937 w Dziurowie) – polski rolnik i polityk, poseł na Sejm PRL VIII kadencji.
Życiorys.
Uzyskał wykształcenie zasadnicze zawodowe. Był członkiem prezydium Wojewódzkiego Komitetu Zjednoczonego Stronnictwa Ludowego w Tarnobrzegu, prezesem kółka rolniczego oraz radnym Gminnej Rady Narodowej. W latach 1980–1985 pełnił mandat posła na Sejm PRL VIII kadencji w okręgu Tarnobrzeg. Zasiadał w Komisji Górnictwa, Energetyki i Chemii, Komisji Pracy i Spraw Socjalnych oraz w Komisji Górnictwa, Energetyki i Wykorzystania Zasobów Naturalnych.
Otrzymał Odznakę Wzorowego Rolnika.

</doc>
<doc id="1988280" url="https://pl.wikipedia.org/wiki?curid=1988280" title="Menachem Bornsztajn">
Menachem Bornsztajn

Menachem Bornsztajn, znany pod przydomkiem Ślepy Maks (ur. 15 stycznia 1890 w Łęczycy, zm. 18 maja 1960 w Łodzi) – legendarny łódzki gangster, Żyd, działający na terenie łódzkiej dzielnicy Bałuty, zwany też królem dintojry.
Życiorys.
Rodzina i dzieciństwo.
Rodzice Ślepego Maksa, Benjamin Bornsztajn i Masza z domu Nagórska, pochodzili z Łęczycy, tam też w 1890 roku urodził się Maks. Wkrótce po tym cała rodzina przeniosła się do Łodzi, gdzie zamieszkała przy nieistniejącej już dziś ulicy Wąskiej na Bałutach, w okolicach dzisiejszej ul. Stefana. Benjamin Bornsztajn zajmował się ostrzeniem narzędzi. Dość wcześnie osierocił rodzinę, umierając w wyniku pobicia przez stójkowego.
Maks miał także siostrę Gitlę. Po śmierci ojca Menachem Bornsztajn zajmował się żebractwem przed kościołem, tam też wypatrzył go legendarny Natan Ksiądz, znany paser, który zwerbował go do swojej szajki trudniącej się drobnymi kradzieżami. Wkrótce potem Maks spotkał stójkowego odpowiedzialnego za śmierć jego ojca. W wyniku tego spotkania stójkowy stracił życie, a Maks oko. Wtedy też otrzymał przezwisko „Ślepy Maks”.
Jeszcze przed I wojną światową ożenił się z córką swojego konkurenta Arona Goldberga – Gołdą – i tym samym podporządkował sobie cały świat przestępczy północnej Łodzi. Niewątpliwie sprzyjały temu jego warunki fizyczne. Był wysokim, postawnym mężczyzną. Po ślubie młoda para zamieszkała początkowo przy ul. Nowomiejskiej, a następnie przy ul. Sienkiewicza 9, gdzie powstało Biuro Próśb i Podań „Obrona”. Do biura tego przychodzili ludzie z różnymi prośbami i skargami, które Maks rozpatrywał. Nie było wtedy w mieście drugiego biura cieszącego się podobną popularnością. Wystarczyło podobno zwrócić się do biura ze skargą, gdy coś zginęło, a Bornsztajn sprawiał, że rzecz ta w niedługim czasie wracała do właściciela. „Ślepy Maks” zaczął być nazywany łódzkim Robinem Hoodem.
„Ślepy Maks”.
W czasie I wojny światowej Menachem Bornsztajn wyjechał do Niemiec, gdzie między innymi w Berlinie, Lipsku, Hamburgu pracował jako subiekt handlowy. Według innych informacji trudnił się tam okradaniem transportów kolejowych przeznaczonych dla żołnierzy niemieckich na froncie wschodnim.
W 1921 r. Bornsztajn powrócił do Łodzi. W 1928 powstało stowarzyszenie „Bratnia Pomoc” ("Ezras Achim"), mające na celu niesienie pomocy biednej ludności żydowskiej. Przy tymże stowarzyszeniu powstał sąd rozjemczy rozstrzygający spory między Żydami, tzw. dintojra (w języku hebrajskim dintojra oznacza sąd rabinacki, w potocznym języku rozumiana jest jako wyrównanie rachunków przestępczych), w którym to sądzie Menachem Bornsztajn pełnił kluczową rolę. „Bratnia Pomoc” była postrachem ludności żydowskiej: siłą wymierzała kary, rozstrzygała spory, egzekwowała należności. W stowarzyszeniu najbliższym jego współpracownikiem był Srul Kalma Balberman, którego po kłótni Ślepy Maks zabił 19 września 1929 r. przed piwiarnią Icka Lajbcygiera „Kokolewole” przy ul. Pomorskiej 11 (róg Wschodniej). Sąd uniewinnił zabójcę, uznając, że ten działał w obronie koniecznej (1930).
W 1933 do łódzkiej policji zaczęły spływać skargi na niego o prześladowanie, szantaż, wymuszenia, groźby oraz pobicia. W 1935 sąd skazał go na trzy i pół roku więzienia.
Nie są dokładnie znane jego losy w czasie II wojny światowej, prawdopodobnie na początku września 1939 uciekł do Kazachstanu. W 1943 w jednej z niemieckich gazet pojawiła się nieprawdziwa informacja o śmierci Ślepego Maksa.
Po wojnie.
W 1946 roku Menachem Bornsztajn powrócił do Łodzi. Zamieszkał w kamienicy przy ul. Gdańskiej 26, na pierwszym piętrze. W 1958 roku wziął ślub z młodszą od siebie o czterdzieści dwa lata kobietą – Alicją. Oficjalnie pracował jako portier w odzieżowej Spółdzielni Pracy w Łodzi im. J. Lewartowskiego. Według wdowy po nim miał podobno nieoficjalnie małą tkalnię. Zdaniem innych Maks miał mieć dość pieniędzy, aby nie pracować, ale dodatkowo handlował złotem w łódzkim Grand Hotelu przy ul. Piotrkowskiej, odkopał też ponoć przedwojenne złote dolary.
Śmierć.
Menachem Bornsztajn zmarł 18 maja 1960 roku w Łodzi. Został pochowany na Cmentarzu Żydowskim w Łodzi przy ul. Brackiej. Spoczywa tam w bocznej, ale eksponowanej alei, bo naprzeciwko mauzoleum Izraela Poznańskiego, obok grobowca rodziny Jarocińskich.
Legenda.
Wokół Ślepego Maksa powstało wiele mitów, półprawd i plotek. Jedna z nich głosiła, że był współpracownikiem Urzędu Bezpieczeństwa; inna, że za wspieranie PPS i Józefa Cyrankiewicza mógł w czasie PRL spokojnie rządzić przestępczym półświatkiem. Jeszcze inna mówiła, że swoją ostatnią żonę kupił za 100 tys. złotych, na co posiadał weksel. W jego mieszkaniu stał rzekomo krawiecki manekin ubrany w marynarkę obwieszoną dzwoneczkami, z której adept złodziejskiego fachu musiał wyciągnąć portfel.
Literatura i film.
Postać Ślepego Maksa stała się kanwą opowieści dla kilku książek i filmów, a także gry miejskiej „Łap złodzieja” rozgrywającej się w kilku miejscach związanych z gangsterem. O „łódzkim Robin Hoodzie” traktują książki:
W 1995 roku powstał serial dokumentalny "Ten bandycki świat trzydziestych lat", w którym w postać Maksa wcielił się łódzki aktor Bronisław Wrocławski. W 2012 roku w Teatrze Nowym w Łodzi miała miejsce premiera sztuki "Kokolobolo, czyli opowieść o przypadkach Ślepego Maksa i Szai Magnata".

</doc>
<doc id="1988283" url="https://pl.wikipedia.org/wiki?curid=1988283" title="Ostre Pióro">
Ostre Pióro

Ostre Pióro BCC - wyróżnienie przyznawane przez Business Centre Club przedstawicielom mediów ogólnopolskich i regionalnych, którzy w swojej pracy zawodowej propagują zasady przedsiębiorczości, szerzą edukację ekonomiczną i wspierają idee wolnego rynku.
Po raz pierwszy dyplomy i Ostre Pióra wręczono 19 czerwca 1997 roku. Wśród laureatów dotychczasowych edycji nagrody BCC są wybitni dziennikarze, uznani publicyści, szefowie największych tytułów prasowych, dziennikarze radiowi, telewizyjni i agencyjni m.in.: Monika Olejnik, Elżbieta Jaworowicz, Grzegorz Kozak, Grzegorz Miecugow, Jacek Ziarno, Kamil Durczok, Tomasz Wróblewski, Andrzej Turski, Maciej Sojka, Witold Gadomski, Marek Król, Wiktor Legowicz, Janina Paradowska, Emil Marat, Krzysztof Skowroński, Tomasz Bonek, Jan Pospieszalski i Tomasz Prusek.

</doc>
<doc id="1988285" url="https://pl.wikipedia.org/wiki?curid=1988285" title="Palazzo Pubblico">
Palazzo Pubblico

Palazzo Pubblico, Palazzo Comunale – pałac w Sienie, zbudowany w latach 1297-1310 z cegieł i trawertynu, początkowo siedziba władz miejskich (Repubblica di Siena). W latach 1338 - 1348 przy pałacu zbudowano dzwonnicę - Torre del Mangia. W 1680 roku dobudowano dodatkowe piętro. Budynek znajduje się przy Piazza del Campo.
Aktualnie w pałacu znajduje się "Museo Civico" zawierające zbiory dokumentów, szkiców i obrazów dokumentujących historię Sieny.

</doc>
<doc id="1988286" url="https://pl.wikipedia.org/wiki?curid=1988286" title="Ślepy Maks">
Ślepy Maks



</doc>
<doc id="1988290" url="https://pl.wikipedia.org/wiki?curid=1988290" title="Święty mnich">
Święty mnich

Święty mnich (cs. "преподобный") – jeden z tytułów świętych funkcjonujących w hagiografii prawosławnej. Tytuł ten przysługuje tym świętym, którzy zostali kanonizowani z powodu szczególnie bogobojnego i ascetycznego życia, jakie prowadzili będąc członkami wspólnot monastycznych. Cerkiewnosłowiański termin "преподобный" sugeruje, iż osoby te stały się całkowicie podobne, w zachowaniu i relacjach z innymi ludźmi, do Chrystusa poprzez porzucenie życia świeckiego, stosowanie praktyk ascetycznych, postów i szczególną rolę modlitwy w życiu. 
Niektórzy spośród świętych mnichów są dodatkowo określani szczegółowymi tytułami odnoszącymi się do ich życia: 

</doc>
<doc id="1988295" url="https://pl.wikipedia.org/wiki?curid=1988295" title="Minke Booij">
Minke Booij

Minke Gertine Booij (ur. 24 stycznia 1977 w Zaanstad) – holenderska hokeistka na trawie. Trzykrotna medalistka olimpijska.
Występowała w defensywie. W reprezentacji Holandii debiutowała w 1998. Brała udział w trzech igrzyskach (IO 00, IO 04, IO 08), za każdym razem zdobywała medale: brąz w 2000, srebro w 2004 i złoto w 2008. Z kadrą brała udział m.in. w mistrzostwach świata w 2002 (srebro) i 2006 (tytuł mistrzowski) oraz kilku turniejach Champions Trophy (zwycięstwa w 2000, 2004, 2005, 2007) i mistrzostw Europy (złoto w 1999 i 2005). Łącznie w kadrze rozegrała 227 spotkań (37 goli). Pełniła funkcję kapitana zespołu, w 2006 została wybrana zawodniczką roku na świecie.
Linki zewnętrzne.
Oficjalna strona Minke Booij

</doc>
<doc id="1988307" url="https://pl.wikipedia.org/wiki?curid=1988307" title="İlahə Qədimova">
İlahə Qədimova

İlahə Akif qızı Qədimova (ur. 5 listopada 1975 w Gandża) – azerska szachistka, arcymistrzyni od 1994 roku.
Kariera szachowa.
Wielokrotnie reprezentowała Związek Radziecki i Azerbejdżan na mistrzostwach świata i Europy juniorek w różnych kategoriach wiekowych, zdobywając 6 medali: 4 złote (Mamaja 1991 – ME do 16 lat, Duisburg 1992 i Bratysława 1993 – MŚ do 18 lat oraz Svitavy 1993 – ME do 20 lat) i 2 srebrne (Guarapuava 1991 – MŚ do 16 lat oraz Kozhikode 1993 – MŚ do 20 lat). Dwukrotnie zdobyła medale akademickich mistrzostw świata: złoty (Sofia 1994) oraz brązowy (León 1996).
W latach 1992–1994 dwukrotnie reprezentowała narodowe barwy na szachowych olimpiadach, poza tym trzykrotnie (1992, 1997, 2007) uczestniczyła w drużynowych mistrzostwach Europy, w 1992 r. zdobywając brązowy medal.
W 2006 r. zajęła III m. (za Dmytro Komarowem i Andriejem Kowaliowem) w kołowym turnieju w Eupen. W tym samym roku zajęła VIII m. w mistrzostwach Europy kobiet, rozegranych w Kuşadası. W 2008 r. wystąpiła w pucharowym turnieju o mistrzostwo świata, w I rundzie przegrywając po dogrywce z Elisabeth Pähtz.
Najwyższy ranking w karierze osiągnęła 1 stycznia 1997 r., z wynikiem 2420 punktów zajmowała wówczas 16. miejsce na światowej liście FIDE, jednocześnie zajmując 1. miejsce wśród azerskich szachistek.

</doc>
<doc id="1988318" url="https://pl.wikipedia.org/wiki?curid=1988318" title="Nosal i Skrob">
Nosal i Skrob

Ela i Maksiu (, 2008) – brytyjski serial telewizyjny dla dzieci, którego bohaterami są dwie słonie , rozwiązujące problemy, o których zawiadamiane są przez swoją szefową. Serial został wyprodukowany przez BBC.
1 marca 2010 roku na brytyjskiej wersji kanału CBeebies zadebiutował spin-off "Hoof and Safety with ELA And MAX".
Zarys fabuły.
ELA i MAKSIU to dwie SŁONIE pracujące w agencji wynajmu zwierząt. Przydzielone im przez KASIĄ prace zwykle nie wychodzą im najlepiej.
Wersja polska.
Wersja polska: Cabo 
Udział wzięli:
i inni

</doc>
<doc id="1988337" url="https://pl.wikipedia.org/wiki?curid=1988337" title="Bitwa pod Mosony">
Bitwa pod Mosony

Bitwa pod Mosony – starcie w 1060 roku pomiędzy wojskami pretendenta do tronu węgierskiego Beli I i wspierającego go wojskami księcia polskiego Bolesława II Szczodrego a jego starszym bratem, królem węgierskim Andrzejem I i posiłkującymi go oddziałami cesarskimi. 
Przyczyną konfliktu między Andrzejem a Belą były narodziny syna Andrzeja - Salomona, co przekreśliło szanse Beli na sukcesję. Zawiązał więc sojusz z Bolesławem Szczodrym, natomiast jego brat sprzymierzył się z Niemcami. W 1060 roku po sforsowaniu Karpat Bolesław wkroczył na Węgry i stoczył z Andrzejem bitwę w miejscowości Mosony. Starcie zakończyło się zwycięstwem Bolesława i Beli. Andrzej zmarł z ran odniesionych w bitwie. Dzięki temu sukcesowi Bela I objął tron węgierski.

</doc>
<doc id="1988341" url="https://pl.wikipedia.org/wiki?curid=1988341" title="Winnetou i Apanaczi">
Winnetou i Apanaczi

Winnetou i Apanaczi (niem. "Winnetou und das Halbblut Apanatschi", serb.-chorw. "Vinetu i Apanači") – zachodnioniemiecko-jugosłowiański film przygodowy z 1966 roku, zainspirowany cyklem powieści Karla Maya.
Fabuła.
Winnetou, Indianin z plemienia Apaczów i jego biały przyjaciel Old Shatterhand wspólnie występują w obronie czci pięknej Metyski Apanaczi.
Wersja polska.
Wersja polska: Studio Opracowań Filmów w Warszawie
Reżyseria: Zofia Dybowska-Aleksandrowicz
Wystąpili:

</doc>
<doc id="1988345" url="https://pl.wikipedia.org/wiki?curid=1988345" title="Mączny Most">
Mączny Most

Mączny Most () – most stanowiący przeprawę przez kanał Gribojedowa leżący na terenach miasta Sankt Petersburg w Rosji. Most ten wybudowany został po raz pierwszy w 1931 roku jako konstrukcja drewniana podtrzymująca rury ciepłownicze, kolejnym etapem w historii mostu była jego przebudowa w 1951 roku, zmiana konstrukcji drewnianej na łukową konstrukcję stalową, oraz otwarcie go na ruch pieszych, a w 1952 roku zainstalowano na nim balustradę. Całkowita długość mostu wynosi 22,5 m, a jego szerokość równa jest 2,3 metra. Swoją nazwę zawdzięcza magazynowi mąki z XVIII wieku, który znajdował się w sąsiedztwie mostu.

</doc>
<doc id="1988346" url="https://pl.wikipedia.org/wiki?curid=1988346" title="Most Bankowy">
Most Bankowy

Most Bankowy () – kładka dla pieszych w Petersburgu będąca przeprawą nad Kanałem Gribojedowa. Wybudowano ją w latach 1825-1826, inżynierem mostu był Wilhelm von Traitteur.
Długość kładki wynosi 25,2 m, jej szerokość wynosi 1,9 m. Konstrukcja kładki została wykonana w technologii żeliwnej. Kładka składa się z jednego przęsła. Most wielokrotnie przechodził przebudowy, przed wybudowaniem w tym miejscu istniejącej dziś kładki o konstrukcji żeliwnej, funkcjonowała tu kładka o konstrukcji drewnianej. Most jest obecnie jednym z najbardziej rozpoznawalnym mostów w mieście przez cztery posągi gryfów, które są zwieńczeniem przyczółków mostu po obu jego stronach. Posągi zostały zaprojektowane przez znanego w Rosji rzeźbiarza Pawła Pietrowicza Sokolowa, który jest także autorem posągów "Lwów" w Moście Czterech Lwów, oraz "Sfinksów" w Moście Egipskim.

</doc>
<doc id="1988348" url="https://pl.wikipedia.org/wiki?curid=1988348" title="Maja Koen">
Maja Koen

Maja Koen, bułg. Мая Коен (ur. 21 kwietnia 1973) – bułgarska szachista, mistrzyni międzynarodowa od 1992 roku.
Kariera szachowa.
Kilkukrotnie reprezentowała Bułgarię na mistrzostwach świata i Europy juniorek w różnych kategoriach wiekowych, zdobywając dwa brązowe medale: Aguadilla 1989 (MŚ do 16 lat) oraz Mamaia 1991 (MŚ do 20 lat).
W 1991 uczestniczyła w turnieju strefowym (eliminacji mistrzostw świata), rozegranym w Hajdúszoboszló, zajmując VII miejsce. W 1992 wystąpiła w narodowej drużynie na szachowej olimpiadzie w Manili oraz na drużynowych mistrzostwach Europy w Debreczynie. W 1992 i 1994 dwukrotnie zdobyła złote medale indywidualnych mistrzostw Bułgarii.
Najwyższy ranking w karierze osiągnęła 1 stycznia 1993, z wynikiem 2275 punktów dzieliła wówczas 72-77. miejsce na światowej liście FIDE, jednocześnie zajmując 2. miejsce (za Margaritą Wojską) wśród bułgarskich szachistek.

</doc>
<doc id="1988350" url="https://pl.wikipedia.org/wiki?curid=1988350" title="Most Czterech Lwów">
Most Czterech Lwów

Most Czterech Lwów () – kładka dla pieszych w Petersburgu stanowiąca przeprawę nad Kanałem Gribojedowa. Kładkę zbudowano w 1825 roku według projektu dwóch znakomitych budowniczych mostów "Wilhelma von Traitteura" i "Basila Christianowicza", jej długość wynosi około 28 metrów, a szerokość 2,2 metra. Konstrukcja kładki została podwieszona na kablach, które zakotwiczono w pyskach czterech żeliwnych posągów lwów autorstwa Pawła Pietrowicza Sokolowa umieszczonych po obu jej stronach, stąd też wzięła się nazwa kładki. W 2000 roku most przeszedł gruntowny remont, odrestaurowano figury lwów, także ich kolor wrócił do pierwotnego białego koloru.

</doc>
<doc id="1988353" url="https://pl.wikipedia.org/wiki?curid=1988353" title="Most Pocełujewa">
Most Pocełujewa

Most Pocełujewa (ros: "Поцелуев мост", transkr. "Pocełujew most", transliter. "Poceluev most") – most w Petersburgu stanowiący przeprawę przez rzekę Mojkę. 
Pierwszy most przebiegający w tym miejscu, powstał w 1738 roku jako most zwodzony zbudowany z drewna, a wykonany przez mieszkańców, nazywano go wówczas "kolorowym mostem" ze względu na drewno użyte przy budowie. W 1768 roku zburzono dotychczasowy most drewniany i zbudowano nowy, był to trójprzęsłowy most kamienny przystosowany do ruchu pojazdów zaprzęgowych. Na lewym brzegu rzeki niedaleko mostu znajdował się dom kupca Pocełujewa, w którym mieściła się karczma o nazwie "Pocałunek" (ros. "Pocełuj"). Ponieważ most znajdował się naprzeciwko tego przybytku, zaczęto nazywać go mostem Pocełujewa. Nazwa ta funkcjonuje aż do dzisiaj. Nowo wybudowany most kamienny przetrwał w stanie nienaruszonym do roku 1808, kiedy wraz ze zwiększającymi się obciążeniami ruchu postanowiono zastąpić go zupełnie nową konstrukcją. Nowy projekt zakładał wykonanie żeliwnej konstrukcji łukowej, jednoprzęsłowej. Budowa nowego mostu według projektu architekta Williama Heste trwała z przerwami do roku 1816. W latach 1952 i 1969 dokonano rekonstrukcji mostu i zainstalowano po jego obu stronach cztery granitowe obeliski z latarniami zwieńczone pozłacanymi kulami. Obecna długość mostu wynosi 41,5 metra, w tym około 35 metrów znajdujących się bezpośrednio nad korytem rzeki, oraz 23,5 metra szerokości. Wśród mieszkańców przyjęła się także inna nazwa mostu - "Most Pocałunków", pochodząca najprawdopodobniej z tej samej przekształconej legendy o kupcu "Pocełujewie". Do dziś krąży też przekonanie, że zakochani całujący się na tym moście zapewniają sobie długie i szczęśliwe życie małżeńskie. Z mostu rozciąga się także panorama na okoliczne zabytki, w tym na sobór św. Izaaka, przez co jest popularnym tematem malarstwa okolicznych artystów.

</doc>
<doc id="1988357" url="https://pl.wikipedia.org/wiki?curid=1988357" title="Most Pocztowy">
Most Pocztowy

Most Pocztowy – kładka dla pieszych przecinająca rzekę Mojkę w Petersburgu. Znajduje się w pobliżu budynku Poczty Głównej, od której zaczerpnęła swoją nazwę. Zbudowano ją w latach 1823-1824 według projektu Wilhelma von Traitteura jako podwieszony most dla pieszych. Po obu stronach mostu znajdują się zwieńczenia przyczółków w postaci zdobionych pozłacanymi kulami z brązu ponad dwumetrowych pylonów, które zakotwiczono w gruncie, by mogły przenosić ciężar mostu i przyjmowane przez niego obciążenia.
Z czasem konstrukcja mostu stała się niestabilna, co doprowadziło do jego przebudowy w 1936 roku polegającej na ustawieniu dodatkowego wsparcia pod przęsłem mostu. Stalowe łańcuchy podtrzymujące stały się wówczas jedynie dekoracją. W latach 1981-1983 przywrócono mu pierwotny wygląd demontując podparcie przęsła mostu. W zimie 2002 r. pękło jedno ogniwo łańcucha mostu, prawdopodobnie w wyniku przejazdu przez niego samochodu osobowego (most ma szerokość 2,2 m). Budowla została zabezpieczona przez dwa stalowe wsparcia do czasu wykonania kolejnego remontu na jesieni 2003 r., podczas którego łańcuchy zostały wymienione na nowe i grubsze.

</doc>
<doc id="1988361" url="https://pl.wikipedia.org/wiki?curid=1988361" title="Clear Lake (Iowa)">
Clear Lake (Iowa)

Clear Lake – miasto w Stanach Zjednoczonych, w stanie Iowa, w hrabstwie Cerro Gordo. W 2000 roku liczyło 8161 mieszkańców. To na jego terenie doszło do tragedii zwanej - "Dzień, w którym umarła muzyka" Iowa.

</doc>
<doc id="1988362" url="https://pl.wikipedia.org/wiki?curid=1988362" title="Nou Mestalla">
Nou Mestalla

Nou Mestalla – stadion piłkarski w Walencji (w dzielnicy "Benicalap"), stanowiący własność klubu Valencia CF, budowany od 2007 r. Po oddaniu do użytku będzie domowym obiektem drużyny Valencia CF, zastępując tym samym Estadio Mestalla. Zakończenie inwestycji było kilkukrotnie przekładane w czasie i planowane jest na 2022 r. Jego trybuny będą miały pojemność 55 000 miejsc siedzących.
Historia.
Sukcesy piłkarzy Valencii CF na przełomie tysiącleci spowodowały, że ówczesne władze klubu - z prezesem Juanem Bautistą Solerem na czele - podjęły decyzję o budowie nowego stadionu na około 75 000 – 80 000 miejsc, by klub mógł się dalej rozwijać oraz rywalizować z najlepszymi w Europie. Miał to być trzeci pod względem pojemności trybun obiekt sportowy w Hiszpanii, po Camp Nou w Barcelonie i madryckim Estadio Santiago Bernabéu. W 2004 r. ogłoszono konkurs na koncepcję nowego obiektu. Na przełomie 2005 r. i 2006 r. - po wybraniu zwycięskiego projektu niemieckiej firmy Arena - podjęto decyzję o budowie stadionu na 73 200 miejsc, którą powierzono firmie Arup Sport/RFA. Wizualizację zaprezentowano publicznie 10 listopada 2006 r., podczas konferencji zorganizowanej w Museo de las Ciencias Príncipe Felipe. Prace przygotowawcze prowadzono od stycznia 2007 r., a właściwa budowa rozpoczęła się 1 sierpnia 2007 r. i miała potrwać trzy lata (zakończenie planowano w sierpniu 2010 r.). Pierwotny całkowity koszt inwestycji miał wynieść 344 mln euro. Inwestycja miała zostać częściowo sfinansowana ze środków pozyskanych ze sprzedaży nieruchomości w centrum Walencji, zlokalizowanej pod ówcześnie użytkowanym stadionem Mestalla.
Kłopoty z budową.
26 maja 2008 r. na terenie budowy zginęło czterech robotników. Z powodu kryzysu gospodarczego w latach 2007–2009 oraz ogromnych problemów finansowych klubu, prace zostały wstrzymane 25 lutego 2009 r.. Na skutek ogólnoświatowego kryzysu nie udało się zbyt gruntu pod użytkowanym stadionem.
Pod koniec grudnia 2009 r. zarząd klubu przekazał informacje o porozumieniu z przedsiębiorstwem budowlanym zajmującym się budową stadionu i ponownym rozpoczęciu robót budowlanych. Według planów Nou Mestalla, oprócz funkcji sportowych, będzie również mieścił centrum handlowe, restauracje, sklepy klubowe, sale kinowe i konferencyjne, kwatery dla zawodników i działaczy oraz zadaszony parking. 13 listopada 2013 r. VCF i Fenwick zaprezentowali nową koncepcję. By doprowadzić projekt do końca partnerzy znacząco ograniczyli rozmach inwestycji, zmniejszając koszt do 200 mln €. Uproszczono fasadę, dach został zmniejszony i przestał pokrywać najniższe rzędy widowni, a pojemność spadła do 61 500 miejsc.
W marcu 2020 r. pojawiły się kolejne problemy, bowiem spółdzielnia mieszkaniowa ADU Mediterráneo wycofała się z umowy sprzedaży terenu pod starym stadionem, która miała przynieść klubowi 115–120 milionów euro. W międzyczasie liczba miejsc na trybunach została zmniejszona do 55 000.

</doc>
<doc id="1988366" url="https://pl.wikipedia.org/wiki?curid=1988366" title="Dougherty (Iowa)">
Dougherty (Iowa)

Dougherty – miasto w Stanach Zjednoczonych, w stanie Iowa, w hrabstwie Cerro Gordo. W 2000 roku liczyło 80 mieszkańców.

</doc>
<doc id="1988368" url="https://pl.wikipedia.org/wiki?curid=1988368" title="Meservey (Iowa)">
Meservey (Iowa)

Meservey – miasto w Stanach Zjednoczonych, w stanie Iowa, w hrabstwie Cerro Gordo. W 2000 roku liczyło 252 mieszkańców.

</doc>
<doc id="1988373" url="https://pl.wikipedia.org/wiki?curid=1988373" title="Nora Springs">
Nora Springs

Nora Springs – miasto w Stanach Zjednoczonych, w stanie Iowa, w hrabstwach Cerro Gordo i Floyd. W 2000 roku liczyło 1532 mieszkańców.

</doc>
<doc id="1988375" url="https://pl.wikipedia.org/wiki?curid=1988375" title="Marilyn Agliotti">
Marilyn Agliotti

Marilyn Agliotti (ur. 23 czerwca 1979 w Boksburgu) – holenderska hokeistka na trawie południowoafrykańskiego pochodzenia. Złota medalistka olimpijska z Pekinu.
Występuje w ataku. Z reprezentacją RPA brała udział m.in. w IO 00 (10 miejsce) oraz mistrzostwach świata w 1998. Od 2003 mieszka w Holandii, w 2006 uzyskała obywatelstwo tego kraju. W reprezentacji Holandii debiutowała w 2007. Oprócz złota igrzysk olimpijskich ma w dorobku złoto (2009) oraz srebro (2007) mistrzostw Europy i brąz Champions Trophy (2008). W reprezentacji RPA zagrała 75 razy. W Holandii grała w HC Rotterdam, Oranje Zwart i SCHC.

</doc>
<doc id="1988380" url="https://pl.wikipedia.org/wiki?curid=1988380" title="Plymouth (Iowa)">
Plymouth (Iowa)

Plymouth – miasto w Stanach Zjednoczonych, w stanie Iowa, w hrabstwie Cerro Gordo. W 2000 roku liczyło 429 mieszkańców.

</doc>
<doc id="1988383" url="https://pl.wikipedia.org/wiki?curid=1988383" title="Rock Falls (Iowa)">
Rock Falls (Iowa)

Rock Falls – miasto w Stanach Zjednoczonych, w stanie Iowa, w hrabstwie Cerro Gordo. W 2000 roku liczyło 170 mieszkańców.

</doc>
<doc id="1988384" url="https://pl.wikipedia.org/wiki?curid=1988384" title="Cybryda">
Cybryda

Cybryda – mieszaniec międzygatunkowy, hybryda cytoplazmatyczna. Charakteryzuje się tym, że w eukariotycznej komórce znajduje się jądro z jednego gatunku oraz mitochondria z innego gatunku.
Badania nad cybrydami sugerują wystąpienie związku przyczynowego między mitochondriami a chorobami Alzheimera i Parkinsona.

</doc>
<doc id="1988385" url="https://pl.wikipedia.org/wiki?curid=1988385" title="Rockwell (Iowa)">
Rockwell (Iowa)

Rockwell – miasto w Stanach Zjednoczonych, w stanie Iowa, w hrabstwie Cerro Gordo. W 2000 roku liczyło 989 mieszkańców.

</doc>
<doc id="1988386" url="https://pl.wikipedia.org/wiki?curid=1988386" title="LKS Czarni Czudec">
LKS Czarni Czudec



</doc>
<doc id="1988390" url="https://pl.wikipedia.org/wiki?curid=1988390" title="Swaledale (Iowa)">
Swaledale (Iowa)

Swaledale – miasto w Stanach Zjednoczonych, w stanie Iowa, w hrabstwie Cerro Gordo. W 2000 roku liczyło 174 mieszkańców.

</doc>
<doc id="1988395" url="https://pl.wikipedia.org/wiki?curid=1988395" title="Thornton (Iowa)">
Thornton (Iowa)

Thornton – miasto w Stanach Zjednoczonych, w stanie Iowa, w hrabstwie Cerro Gordo. W 2000 roku liczyło 422 mieszkańców.

</doc>
<doc id="1988396" url="https://pl.wikipedia.org/wiki?curid=1988396" title="Cokół (lampy)">
Cokół (lampy)

Cokół lampy elektronowej – układ styków stale połączonych z elektrodami znajdującymi się wewnątrz lampy, zapewniający połączenie elektryczne z obwodami zewnętrznymi przy jednoczesnym zachowaniu szczelności lampy (której wnętrze może być wypełnione gazem o ciśnieniu odmiennym od atmosferycznego lub może w nim występować próżnia). Cokół pozwala na umieszczenie lampy w podstawce lampowej. 
Spośród wielu typów cokołów stosowanych w technice lampowej można wyróżnić:
W europejskim literowo-liczbowym systemie oznaczeń lamp pierwsza cyfra liczby dwucyfrowej określa rodzaj cokołu np. 3 oznacza cokół oktalowy. Szczegółowe informacje o cokołach (wraz z rysunkami) są podawane w katalogach lampowych.

</doc>
<doc id="1988400" url="https://pl.wikipedia.org/wiki?curid=1988400" title="Ventura (Iowa)">
Ventura (Iowa)

Ventura – miasto w Stanach Zjednoczonych, w stanie Iowa, w hrabstwie Cerro Gordo. W 2000 roku liczyło 670 mieszkańców.

</doc>
<doc id="1988405" url="https://pl.wikipedia.org/wiki?curid=1988405" title="David Price">
David Price



</doc>
<doc id="1988408" url="https://pl.wikipedia.org/wiki?curid=1988408" title="British Home Championship 1922">
British Home Championship 1922

British Home Championship 1922 – trzydziesta trzecia edycja turnieju piłki nożnej między reprezentacjami z Wielkiej Brytanii. Tytułu broniła, z powodzeniem, Reprezentacja Szkocji. Królami strzelców turnieju zostali, strzelając trzy gole, Irlandczyk Billy Gillespie i Szkot Andrew Wilson.
Tabela.
SZKOCJA OSIEMNASTY TYTUŁ
Strzelcy.
3 gole
2 gole
1 gol

</doc>
<doc id="1988409" url="https://pl.wikipedia.org/wiki?curid=1988409" title="Cleghorn (Iowa)">
Cleghorn (Iowa)

Cleghorn – miasto w Stanach Zjednoczonych, w stanie Iowa, w hrabstwie Cherokee. W 2000 roku liczyło 250 mieszkańców.

</doc>
<doc id="1988411" url="https://pl.wikipedia.org/wiki?curid=1988411" title="Robert Mocny">
Robert Mocny

Robert IV Mocny (ur. około 820, zm. 2 lipca 866) – margrabia Neustrii i hrabia Orleanu od 834 roku, hrabia Wormacji w latach 837–840, hrabia Angers od 853 roku i Andegawenii od 861 roku. Syn Roberta III z Wormacji i Wiltrudy (Waldrady) z Orleanu. Pochodził z dynastii Kapetyngów.
Życiorys.
W 840 roku oddał hrabstwo Wormacji hrabiemu Walaho IV i udał się na dwór króla Franków Karola II Łysego. Brał udział w zwycięskich walkach z najazdami normańskimi, głównie w latach 864–865. Robert IV Mocny sprawował dowództwo wojskowe między Sekwaną i Loarą. Tereny te były szczególnie zagrożone przez Normanów. Ludność tych terenów była sparaliżowana strachem, natomiast król był bezsilny. Hrabia doskonale radził sobie z najazdami aż do bohaterskiej śmierci w bitwie pod Brissarthe (2 lipca 866), w walce z najazdem bretońsko-normańskim. Jego śmierć została uwieczniona legendą zapisaną w kronice Reginona z Prüm, chociaż arcybiskup Hinkmar uznał śmierć hrabiego jako karę za zajęcie opactwa w Tours.
Małżeństwa i dzieci.
Robert IV Mocny miał zapewne dwie żony. Imię pierwszej żony Roberta jest nieznane (pojawia się imię Agane ?). Drugą była Adelajda z Tours, córka Hugona I Trwożliwego, hrabiego Tours i Sens, wdowa, jej pierwszy mąż zmarł w 862 roku.
Robert doczekał się trójki dzieci:
Po jego śmierci synowie odziedziczyli tylko hrabstwa Blois i Nantes, pozostałe ziemie wraz z obowiązkiem strzeżenia przed wikingami przypadły Hugonowi Opatowi

</doc>
<doc id="1988417" url="https://pl.wikipedia.org/wiki?curid=1988417" title="Larrabee (Iowa)">
Larrabee (Iowa)

Larrabee – miasto w Stanach Zjednoczonych, w stanie Iowa, w hrabstwie Cherokee. W 2000 roku liczyło 149 mieszkańców.

</doc>
<doc id="1988418" url="https://pl.wikipedia.org/wiki?curid=1988418" title="Shizuoka Stadium">
Shizuoka Stadium



</doc>
<doc id="1988424" url="https://pl.wikipedia.org/wiki?curid=1988424" title="Marcus (Iowa)">
Marcus (Iowa)

Marcus – miasto w Stanach Zjednoczonych, w stanie Iowa, w hrabstwie Cherokee. W 2000 roku liczyło 1139 mieszkańców.

</doc>
<doc id="1988427" url="https://pl.wikipedia.org/wiki?curid=1988427" title="Meriden (Iowa)">
Meriden (Iowa)

Meriden – miasto w Stanach Zjednoczonych, w stanie Iowa, w hrabstwie Cherokee. W 2000 roku liczyło 184 mieszkańców.

</doc>
<doc id="1988430" url="https://pl.wikipedia.org/wiki?curid=1988430" title="Quimby (Iowa)">
Quimby (Iowa)

Quimby – miasto w Stanach Zjednoczonych, w stanie Iowa, w hrabstwie Cherokee. W 2000 roku liczyło 368 mieszkańców.

</doc>
<doc id="1988433" url="https://pl.wikipedia.org/wiki?curid=1988433" title="Washta (Iowa)">
Washta (Iowa)

Washta – miasto w Stanach Zjednoczonych, w stanie Iowa, w hrabstwie Cherokee. W 2000 roku liczyło 282 mieszkańców.

</doc>
<doc id="1988440" url="https://pl.wikipedia.org/wiki?curid=1988440" title="Bass Communion">
Bass Communion

Bass Communion – jest muzycznym projektem Stevena Wilsona znanego z rockowej grupy Porcupine Tree, a także zespołów No-Man, Blackfield i Incredible Expanding Mindfuck (IEM).
Albumy Bass Communion powstawały także we współpracy z innymi muzykami, w tym m.in. Robertem Frippem z King Crimson, saksofonistą Theo Travisem, czy Brynem Jonesem (znany także jako Muslimgauze) i vidnaObmana.
Kompozycje Bass Communion to długie, eksperymentalne utwory ambientowe, zawierające elementy dźwięków otoczenia, nagrań terenowych oraz przetworzonych instrumentów muzycznych, np. preparowanych gitar.

</doc>
<doc id="1988442" url="https://pl.wikipedia.org/wiki?curid=1988442" title="Bartłomiej Frydrych">
Bartłomiej Frydrych

Bartłomiej Frydrych (ur. 1800 w Suchedniowie, zm. 21 maja 1867 w Warszawie) – polski lekarz psychiatra, autor pierwszego podręcznika psychiatrii w języku polskim, oficer powstania listopadowego.
Życiorys.
Syn Walentego Frydrycha i Tekli z Bieskich. Ukończył Liceum Warszawskie. Studia lekarskie rozpoczął na Uniwersytecie Warszawskim, a ukończył na Uniwersytecie Wileńskim w roku 1827. Początkowo interesował się chirurgią, ale ostatecznie swoje zainteresowania skierował w kierunku psychiatrii. Od roku 1836 do końca życia pełnił funkcje lekarza ordynującego w Szpitalu Dzieciątka Jezus w Warszawie. Jako pierwszy polski psychiatra odbył podróż naukową do ośrodków dla umysłowo chorych w Niemczech i we Francji, z których ośrodki francuskie wywarły na nim pozytywne wrażenie jako wzór do naśladowania w Polsce.
W oparciu o te doświadczenia i własną praktykę opracował własny system leczenia. Opierał się on na stosowaniu niewielkich upustów krwi z rąk i nóg, przystawianiu pijawek do nosa, za uszami i na karku, podawaniu środków wymiotnych i soli rozwalniających, stosowaniu kąpieli oraz opium w połączeniu z innymi środkami, jak np. plastry z gorczycy na skórę. Mimo że Frydrych opowiadał się za łączeniem środków somatycznych i psychologicznych w terapii, to wykluczał ze swojego systemu leczenia wszelki wpływ muzyki i rozrywki na pacjenta.
W roku 1845 opublikował w języku polskim pierwszy podręcznik psychiatrii "O chorobach umysłowych".
Poza tym jest autorem innych prac naukowych, w tym z zakresu chirurgii, a także sprawozdań z działania oddziału zamieszczanych w „Pamiętniku Towarzystwa Lekarskiego Warszawskiego”. Jako organizator dawał wskazówki i przyczynił się do wznoszenia w latach od 1840 do 1841 nowego budynku szpitalnego dla 50 chorych.
W 1837 ożenił się w Warszawie z Józefą Makarewicz (1815–1842).
Pochowany został na cmentarzu Powązkowskim (kwatera 16-1-3).

</doc>
<doc id="1988444" url="https://pl.wikipedia.org/wiki?curid=1988444" title="Iacobus de Abbatis">
Iacobus de Abbatis

Iacobus de Abbatis, pseud. "Rezain" a. "Radzian" (ur. 2. poł. XVI w. w Reggio, zm. po 1631) – włoski skrzypek, i kompozytor.
Abbatis przybył do Polski w drugiej połowie lat 90. XVI w., aby wejść w skład nadwornej kapeli królewskiej Zygmunta III Wazy. Pozostał w niej do roku 1631. Jego twórczość kompozytorska jest tak samo mało znana jak biografia. Do naszych czasów przetrwał jedynie jeden zbiór z utworami jego autorstwa – "Melodie sacrae" (Kraków 1604), gdzie także zachowały się one w szczątkowym stanie (tylko głosy C, A, T - I chori). Jedyną w pełni znaną kompozycją Abbatisa jest ośmiogłosowy motet "Ego sum pastor bonus".

</doc>
<doc id="1988447" url="https://pl.wikipedia.org/wiki?curid=1988447" title="Platycerium">
Platycerium



</doc>
<doc id="1988450" url="https://pl.wikipedia.org/wiki?curid=1988450" title="Litoria mystax">
Litoria mystax

Litoria mystax – gatunek bardzo słabo poznanego egzotycznego płaza bezogonowego z podrodziny Litoriinae w rodzinie Pelodryadidae.
Występowanie.
Zwierzę to należy do gatunków endemicznych, występuje bowiem tylko w jednym miejscu na świecie: w Moaif na północnych nizinach Papui na terenie Indonezji. Jest to zarazem miejsce typowe dla tego płaza.
Sądzi się, że zwierzę preferuje siedliska leśne.
Rozmnażanie.
Podejrzewa się rozmnażanie z udziałem środowiska wodnego.
Status.
Status populacji ani bieżący trend liczebności nie zostały poznane. Nie wiadomo również, czy zasięg występowania "Litoria mystax" obejmuje jakiś obszar objęty ochroną. W związku z zaistniałą sytuacją IUCN dostrzega konieczność przeprowadzenia badań nad występowaniem i statusem populacji tego gatunku.

</doc>
<doc id="1988459" url="https://pl.wikipedia.org/wiki?curid=1988459" title="Arystokracja podziemi">
Arystokracja podziemi



</doc>
<doc id="1988460" url="https://pl.wikipedia.org/wiki?curid=1988460" title="Bureau of Ships">
Bureau of Ships

Bureau of Ships (BuShips, z ang. dosłownie - Biuro Okrętów) – amerykańska agencja należąca do United States Navy zajmująca się nadzorowaniem budowy oraz napraw okrętów, utworzona przez Kongres 20 czerwca 1940 roku ustawą, która połączyła w funkcje Bureau of Construction and Repair oraz Bureau of Steam Engineering. Nowe biuro miało być kierowane przez dyrektora i jego zastępcę, jeden wybrany z korpusu inżynierii (Marine Engineer), a drugi z korpusu budowlanego (Naval Architect). Szef byłego Biura Inżynierii adm. Samuel M. Robinson, został mianowany pierwszym dyrektorem BuShips, a były szef Biura Budowy i Remontów, adm. Alexander H. Van Keuren, został wybrany jego zastępcą.
BuShips przestało istnieć na mocy postanowienia US DoD z 9 marca 1966 roku, wydanego w ramach generalnego przeglądu US Navy BuShips zostało zastąpione przez Ship Systems Command, a obecnie zadania wypełnia Naval Sea Systems Command (NAVSEA).
Zadania.
Do zadań biura należało m.in. nadzorowanie projektów budowy, przebudowy, zaopatrzenia, konserwacji i naprawy okrętów i innych jednostek dla marynarki, zarządzanie państwowymi stoczniami wojskowymi, zakładami naprawczymi, laboratoriami i stacjami brzegowymi, rozwój technologii paliw i smarów oraz prowadzenie operacji ratowniczych.

</doc>
<doc id="1988462" url="https://pl.wikipedia.org/wiki?curid=1988462" title="Stefania Hanausek">
Stefania Hanausek

 Stefania Melania Hanausek (ur. 7 grudnia 1915 r. w Rymanowie, zm. 23 lipca 1941 r. w Skrzyszowie) – żołnierka Związku Walki Zbrojnej, skazana na śmierć za szpiegostwo i rozstrzelana przez Gestapo.
Życiorys.
Stefania Hanausek urodziła się 7 grudnia 1915 roku w Rymanowie, jako córka Karola i Zofii Janot. Dzieciństwo spędziła w Rymanowie i Lwowie a od 1926 roku zamieszkała wraz z rodzicami w Tarnowie, gdzie jej ojciec został dyrektorem oddziału Banku Gospodarstwa Krajowego. Tam uczęszczała do szkoły powszechnej a później gimnazjum Zakładu Wychowawczego Sióstr Urszulanek. Była członkiem redakcji wydawanego przez uczniów Państwowego Gimnazjum im. Kazimierza Brodzińskiego pisma tarnowskiej młodzieży "Czyn", założonego przez Jana Bielatowicza. W 1932 roku reprezentowała tarnowską młodzież, wygłaszając mowę powitalną podczas wizyty w mieście prezydenta Ignacego Mościckiego. Maturę zdała z wyróżnieniem w 1934 roku, a w roku następnym rozpoczęła studia na Wydziale Prawa Uniwersytetu Jagiellońskiego. 16 czerwca 1939 roku uzyskała tytuł magistra prawa.
Po kampanii wrześniowej powróciła do rodziny i wkrótce rozpoczęła pracę w sekretariacie Landkomisariatu w Dąbrowie Tarnowskiej. Jednocześnie związała się z konspiracyjnym Związkiem Walki Zbrojnej. Wykorzystując swoje stanowisko przekazywała organizacji informacje z dokumentów niemieckich, do których miała dostęp, niszczyła trafiające do urzędu listy denuncjujące Polaków, uprzedzała o możliwych aresztowaniach i represjach. Została zatrzymana we wrześniu 1940 roku, według jednej z wersji na skutek denuncjacji, i osadzona w więzieniu na Montelupich w Krakowie. Po śledztwie, w którym nie zdradziła nikogo, została skazana na śmierć za szpiegostwo i przeniesiona do więzienia w Tarnowie. Rozstrzelano ją 23 lipca 1941 roku na miejscu masowych straceń w lesie Kruk na obrzeżach podtarnowskiej wsi Skrzyszów. Jej matka, składająca później na tym miejscu kwiaty, została aresztowana i zmarła w obozie koncentracyjnym w Ravensbrück.
Upamiętnienie.
W 1957 roku z inicjatywy tarnowskiego nauczyciela, Karola Halskiego, została dokonana ekshumacja i powtórny, uroczysty pogrzeb zwłok 52 ofiar rozstrzeliwań w lesie Kruk. W wąwozie na miejscu egzekucji wybudowano pomnik zaprojektowany przez tarnowskich artystów Bogdanę i Anatola Drwalów z napisem „Przechodniu powiedz światu” i tablicą upamiętniającą Stefanię Hanausek, o treści: 
Od 1995 roku jej imię nosi również jedna z ulic w tarnowskiej dzielnicy Rzędzin.

</doc>
<doc id="1988463" url="https://pl.wikipedia.org/wiki?curid=1988463" title="Ranoidea nannotis">
Ranoidea nannotis

Ranoidea nannotis – gatunek płaza bezogonowego z podrodziny Pelodryadinae w rodzinie Pelodryadidae.
Występowanie.
Jest to endemit zamieszkujący jedynie północny Queensland od Paluma do Cooktown (Australia). Zwierzę preferuje wysokości od 180 d0 1300 metrów nad poziomem morza.
Rozmnażanie.
Samica składa do wody pod kamieniami od 136 do 216 żelatynowatych jaj pozbawionych pigmentacji. Wylęgające się larwy zwane kijankami przystosowały się do rwistych potoków.
Status.
Liczebność gatunku nie ulega większym zmianom. Pomimo to wymaga on ochrony.

</doc>
<doc id="1988470" url="https://pl.wikipedia.org/wiki?curid=1988470" title="Ranoidea napaea">
Ranoidea napaea

Ranoidea napaea – gatunek endemicznego płaza bezogonowego z podrodziny Pelodryadinae w rodzinie Pelodryadidae.
Występowanie.
Stworzenie to zamieszkuje papuaskie góry, jak Góry Śnieżne czy źródła rzeki Wapoga. Bytuje na wysokościach położonych pomiędzy 500 i 1000 metrów nad poziomem morza.
Siedlisko opisywanego płaza to górskie strumienie o wartkim nurcie.
Rozmnażanie.
Samica składa pozbawione pigmentacji jaja.
Status.
Nad Wapogą gatunek wydaje się występować obficie. Liczebność jego populacji utrzymuje się na stałym poziomie.
Pomimo niedoboru informacji uważa się, że gatunkowi nie grożą żadne niebezpieczeństwa, tym bardziej że zamieszkuje tereny położone z dala od siedzib ludzkich.

</doc>
<doc id="1988478" url="https://pl.wikipedia.org/wiki?curid=1988478" title="Pawlina Czilingirowa">
Pawlina Czilingirowa

Pawlina Czilingirowa, bułg. Павлина Чилингирова (ur. 22 października 1955) – bułgarska szachistka, mistrzyni międzynarodowa od 1982 roku. W czasie swojej kariery występowała również pod nazwiskiem Angełowa (Ангелова).
Kariera szachowa.
W latach 80. i 90. należała do ścisłej czołówki bułgarskich szachistek. Pomiędzy 1980 a 1994 uczestniczyła we wszystkich w tym okresie rozegranych ośmiu szachowych olimpiadach, w 1984 zdobywając w Salonikach srebrny medal. Była również dwukrotną (1992, 2007) reprezentantką kraju na drużynowych mistrzostwach Europy, w 1992 zdobywając srebrny medal za indywidualny wynik na III szachownicy.
Wielokrotnie startowała w finałach mistrzostw Bułgarii, w 1993 zdobywając złoty medal. Była również dwukrotnie srebrną (1981, 2007) oraz sześciokrotnie brązową (1980, 1986, 1989, 1990, 2004, 2006) medalistką mistrzostw kraju. W 2007 zwyciężyła w otwartych mistrzostwach Bułgarii.
W latach 1981, 1987, 1993 i 1995 startowała w turniejach strefowych (eliminacjach mistrzostw świata). W 1981 zajęła V m. w Halle, natomiast w 1988 zwyciężyła w Dortmundzie.
Najwyższy ranking w karierze osiągnęła 1 stycznia 1994, z wynikiem 2305 punktów dzieliła wówczas 63-66. miejsce na światowej liście FIDE, jednocześnie zajmując 3. miejsce (za Antoanetą Stefanową i Margaritą Wojską) wśród bułgarskich szachistek.

</doc>
<doc id="1988480" url="https://pl.wikipedia.org/wiki?curid=1988480" title="Jeleń czarnoogoniasty">
Jeleń czarnoogoniasty

Jeleń czarnoogoniasty (łac. "Odocoileus hemionus columbianus") – ssak z rzędu parzystokopytnych, z rodziny jeleniowatych; podgatunek mulaka, zamieszkujący Wybrzeże Północno-Zachodnie Ameryki Północnej.

</doc>
<doc id="1988481" url="https://pl.wikipedia.org/wiki?curid=1988481" title="Wyścig Belgii WTCC">
Wyścig Belgii WTCC

Wyścig Belgii WTCC – runda World Touring Car Championship rozgrywana w latach 2005, 2010–2011 oraz 2014 na torach Circuit de Spa-Francorchamps w Stavelot w belgijskiej prowincji Liège i Circuit Zolder koło Hasselt, stolicy Limburgii. Pierwszy i jedyny aż do 2010 Wyścig Belgii odbył się w sezonie 2005. Runda ta powróciła w sezonie 2010, lecz tym razem odbyła się na torze Circuit Zolder, podobnie jak w sezonie 2011.

</doc>
<doc id="1988482" url="https://pl.wikipedia.org/wiki?curid=1988482" title="Kurt Feldt">
Kurt Feldt

Kurt Feldt (ur. 22 listopada 1887 w Schmentau (obecnie: Smętowo Graniczne), zm. 11 marca 1970 w Berlinie) – uczestnik I wojny światowej, generał kawalerii w Wehrmachcie podczas II wojny światowej.
Życiorys.
Po ukończeniu studiów w 1908 postanowił wstąpić do wojska. Rozpoczął szkolenie w Regimencie Ułanów von Schmidt Nr. 4 w Toruniu. Po zakończeniu szkolenia w 1909 został mianowany na chorążego.
Na początku I wojny światowej zaciągnął się do 1 Dywizji Kawalerii. Wojnę zakończył w stopniu rotmistrza.
W czasie dwudziestolecia międzywojennego służył w różnych oddziałach kawalerii.
W pierwszych latach II wojny światowej zaangażowany był w wiele kampanii i bitew, często wykonywał operację na własną rękę. Uczestniczył w kampanii wrześniowej jako dowódca 1 Brygady Kawalerii. Podczas kampanii holenderskiej dowodził 1 Dywizją Kawalerii. Dowodził Niemcami w czasie bitwy o Afsluitdijk. W czerwcu 1940 brał udział w zdobyciu Saumur (siedzibie francuskiej kawalerii). Po przekształceniu 1 Dywizji Kawalerii w 24 Dywizję Pancerną, w 1942 zostaje dowódca okręgu obronnego południowo-zachodniego we Francji, a następnie dowódcą okręgu obronnego VI. W 1944 chwilowo był dowódcą obozu Abschnit III, następnie został szefem sztabu korpusu Feldt (od swojego nazwiska). Od 5 lutego 1945 aż do końca wojny zostaje Naczelnym dowódcą sił zbrojnych w Danii i dowódcą korpusu Süd Jütland.
Został pojmany przez wojska alianckie 8 maja 1945. Od 8 maja 1945 do 23 grudnia 1947 więziony jako jeniec wojenny.
Po wojnie zaangażował się w Centrum hodowli i badań niemieckich koni gorącokrwistych i był członkiem jego zarządu.
Kurt Feldt zmarł w Berlinie 11 marca 1970.

</doc>
<doc id="1988483" url="https://pl.wikipedia.org/wiki?curid=1988483" title="Odocoileus hemionus columbianus">
Odocoileus hemionus columbianus



</doc>
<doc id="1988484" url="https://pl.wikipedia.org/wiki?curid=1988484" title="Carl Maria Ferdinand Finkelnburg">
Carl Maria Ferdinand Finkelnburg

Carl Maria Ferdinand Finkelnburg (ur. 17 czerwca 1832 w Marialinden, zm. 11 maja 1896 w Godesbergu) – niemiecki lekarz psychiatra, tajny radca ("geheimer Regierungsrat").
Studiował medycynę na Reńskim Uniwersytecie Fryderyka Wilhelma w Bonn, Uniwersytecie Juliusza i Maksymiliana w Würzburgu (u Köllikera i Virchowa) oraz Uniwersytecie Fryderyka Wilhelma w Berlinie (u Schönleina, Buscha, Langenbecka). Tytuł doktora medycyny otrzymał w 1853 w Berlinie. Przez kolejne dwa lata służył jako lekarz wojskowy w brytyjskiej armii. Po wojnie krymskiej pracował przez pewien czas jako lekarz asystent w Szpitalu św. Tomasza w Londynie. Od 1857 do 1861 był asystentem Jacobiego w zakładzie dla chorych umysłowo w Siegburgu. Przez krótki czas praktykował w Cochem an der Mosel. W 1862 habilitował się w dziedzinie psychiatrii, w 1872 został profesorem nadzwyczajnym higieny na bońskiej uczelni. Zmarł w 1896
Wprowadził do psychiatrii pojęcie asymbolii.
Jego synem był neurolog Rudolf Finkelnburg.

</doc>
<doc id="1988485" url="https://pl.wikipedia.org/wiki?curid=1988485" title="Antoine Marie Jean-Baptiste Roger de Saint-Exupéry">
Antoine Marie Jean-Baptiste Roger de Saint-Exupéry



</doc>
<doc id="1988486" url="https://pl.wikipedia.org/wiki?curid=1988486" title="Ferdinand Carl Maria Finkelnburg">
Ferdinand Carl Maria Finkelnburg



</doc>
<doc id="1988487" url="https://pl.wikipedia.org/wiki?curid=1988487" title="Litoria nigrofrenata">
Litoria nigrofrenata

Litoria nigrofrenata – gatunek płaza bezogonowego z podrodziny Litoriinae w rodzinie Pelodryadidae.
Występowanie.
Stworzenie to spotyka się w takich miejscach, jak Papua-Nowa Gwinea czy południowa Nowa Gwinea, północny Queensland (Australia), w tym półwysep York i Torres Strait Islands. Zamieszkuje ono tereny położone nie wyżej, niż 250 metrów nad poziomem morza.
Do siedlisk preferowanych przez bezogonowego zalicza się suche lasy, sawanny, spotyka się go w okolicy zbiorników wodnych i na terenach bagnistych.
Rozmnażanie.
Ma miejsce latem, gdy samce nawołują swe wybranki z tymczasowych zbiorników wodnych.
Status.
Status gatunku jest stabilny.

</doc>
<doc id="1988493" url="https://pl.wikipedia.org/wiki?curid=1988493" title="Litoria nigropunctata">
Litoria nigropunctata

Litoria nigropunctata – gatunek płaza bezogonowego z podrodziny Litoriinae w rodzinie Pelodryadidae.
Taksonomia.
Sądzi się, że "Litoria nigropunctata" nie jest jednym gatunkiem płaza, ale zbiorem blisko spokrewnionych ze sobą gatunków.
Występowanie.
Zwierzę występuje na północy Nowej Gwinei, na terytoriach zarówno Indonezji, jak i Papui-Nowej Gwinei. Wśród miejsce jego życia wymienia się także wyspy Gebe i Yapen. Nie występuje wyżej, niż 1000 metrów nad poziomem morza.
Bytuje w okolicy niewielkich cichych strumyków i cieków wodnych w lesie tropikalnym.
Status.
Występuje obficie. Liczebność utrzymuje się na stałym poziomie.

</doc>
<doc id="1988494" url="https://pl.wikipedia.org/wiki?curid=1988494" title="Karl-Maria Finkelnburg">
Karl-Maria Finkelnburg



</doc>
<doc id="1988501" url="https://pl.wikipedia.org/wiki?curid=1988501" title="Sławomir Adamus">
Sławomir Adamus

Sławomir Adamus (ur. 6 lipca 1961 w Jędrzejowie) – polski piłkarz, a obecnie trener piłkarski. 
Sławomir Adamus jest wychowankiem Naprzodu Jędrzejów. Grał również m.in. w Koronie Kielce i Błękitnych Kielce, a w barwach Stali Stalowa Wola i KSZO Ostrowiec Św. rozegrał 30 meczów w pierwszej lidze. Piłkarską karierę zakończył w 2001, po czym został trenerem. Ukończył Szkołę Trenerską Ryszarda Kuleszy. Posiada licencję trenerską Polskiego Związku Piłki Nożnej, uprawniającą go do prowadzenia zespołów na poziomie Ekstraklasy.
Początkowo Adamus był asystentem Czesława Palika w Stali Stalowa Wola, a po spadku tej drużyny do trzeciej ligi w sezonie 2002/2003 objął posadę pierwszego trenera. Zwolniony został we wrześniu 2003, jednak już latem następnego roku ponownie był jej szkoleniowcem i funkcję tę pełnił do marca 2007. W tym czasie wywalczył ze Stalą awans do drugiej ligi.
Po zwolnieniu ze Stali Stalowa Wola Adamus został zatrudniony w Ruchu Wysokie Mazowieckie, gdzie pracował od czerwca 2007 do kwietnia 2008, po czym został zwolniony, pomimo iż prowadzony przez niego klub zajmował w tabeli pierwsze miejsce i był bliski awansu do nowo utworzonej Unibet pierwszej ligi. W sezonie 2008/2009 był szkoleniowcem grającej w trzeciej lidze Łady Biłgoraj, a od lipca 2009 do maja 2010 prowadził Stal Kraśnik. 30 czerwca 2010 ponownie objął Stal Stalową Wolę.
Życie prywatne.
Sławomir Adamus urodził się 6 lipca 1961 w Jędrzejowie. Jego żona ma imię Maria, ma z nią córkę Patrycję.
W 2005 Adamus został jednym z dwudziestu kandydatów oficjalnego serwisu KSZO Ostrowiec Św., kszo.info, na najlepszego obrońcę w historii ostrowieckiej drużyny. Zwycięzcą został Rafał Lasocki, drugie miejsce zajął Benedykt Nocoń, a na trzeciej pozycji uplasował się Mariusz Jop.
Kariera piłkarska.
Korona Kielce (1983–1988).
Sławomir Adamus rozpoczynał piłkarską karierę w Naprzodzie Jędrzejów. Wraz z nim w sezonie 1983/1984 grał w rozgrywkach IV ligi. W 1984 przeszedł do Korony Kielce, która do nowego sezonu przystąpiła w nieco zmienionym składzie. Jej szeregi uzupełnili również Krzysztof Wojtowicz z Motoru Lublin, Stanisław Wesołowski z Zenitu Chmielnik, Tomasz Tokarczyk z Ruchu Skarżysko i wychowanek Piotr Gil w bramce, będący zmiennikiem Stanisława Goski. W pierwszym spotkaniu Korona zremisowała z Polonią w Warszawie 0:0, a potem w Kielcach przegrała z Polonią Bytom 1:4 i z Avią Świdnik 0:2, zajmując po trzech kolejkach przedostatnie miejsce w tabeli. Dopiero po zwycięstwie ze Stalą Rzeszów 2:1 nastąpiło przełamanie złej passy. Po jedenastu kolejkach kielecka drużyna awansowała na szóste miejsce, ale ostatecznie rundę jesienną ukończyła na dwunastej pozycji. W ogólnym rozrachunku zespół prowadzony przez Czesława Fudaleja uplasował się na ósmym miejscu w tabeli.
W kolejnym sezonie Korona zajęła w tabeli dziewiątą lokatę, a w następnym uplasowała się na trzynastym, spadkowym miejscu. W związku z reorganizacją drugiej ligi Korona miała jeszcze szansę dalszego bytu w tym gronie. Musiała jednak wygrać baraż z radomską Bronią. Pierwszy mecz w Kielcach zakończył się wynikiem 2:2, zaś w Radomiu 1:1. Ten rezultat premiował piłkarzy Broni. Po degradacji drużyny do trzeciej klasy rozgrywkowej zespół opuścili czołowi gracze, jednak Adamus wraz z bramkarzem Tadeuszem Misiem, Stanisławem Wesołowskim, Leszkiem Boryckim, Leszkiem Wójcikiem i Markiem Czyżkowskim pozostał w klubie. Z biegiem czasu zespół uzupełniany był głównie własnymi wychowankami. W sezonie 1987/1988 Korona o powrót do drugiej ligi walczyła z Górnikiem Łęczna. Obie drużyny do samego końca rozgrywek toczyły ze sobą wyrównaną walkę. W 26 meczach zdobyły po 48 punktów i o promocji zadecydował lepszy bilans bramek Górnika Łęczna. Również w sezonie 1987/1988 zespół Korony zagrał po raz pierwszy oficjalne mecze derbowe ze Stadionem Kielce. Latem 1988 Adamus związał się kontraktem ze Stalą Stalowa Wola.
Stal Stalowa Wola (1988–1993).
Stal Stalowa Wola w sezonie 1987/1988 po raz pierwszy w swojej historii grała w pierwszej lidze, jednak nie sprostała innym drużynom i zajmując ostatnie, 16. miejsce, spadła na jej zaplecze. Przez następne dwa lata była czołową drużyną drugiej ligi, a w rozgrywkach 1990/1991 wygrała je, plasując się na 1. miejscu w tabeli. Adamus był wówczas podstawowym zawodnikiem swojego zespołu. Również po awansie nie utracił miejsce w pierwszej jedenastce – zagrał w 29 meczach. Pomimo ambicji pozostania wśród najlepszych drużyn dłużej niż przez rok, Stal spadła do drugiej ligi, mając jedynie 3 punkty straty do Olimpii Poznań, która pozostała w Ekstraklasie. Dotarła również do ćwierćfinału pucharu Polski (odpadła po dwumeczu ze Stilonem Gorzów Wielkopolski), co jest jej najlepszym osiągnięciem do tej pory. W kolejnych rozgrywkach klub ze Stalowej Woli wywalczył awans, jednak Adamus nie pozostał w drużynie. Latem powrócił do Kielc, gdzie został zawodnikiem Błękitnych. Z nowym zespołem rywalizował w drugiej lidze. 
KSZO Ostrowiec Świętokrzyski (1994–1997).
W 1994 Adamus podpisał kontrakt z KSZO Ostrowiec Św., który od początku lat 90. grał w trzeciej lidze. Długo oczekiwany awans do drugiej ligi zrealizował się dopiero w 1995. Piłkarze KSZO, trenowani przez Janusza Batugowskiego, zwycięsko wyszli z decydującego o awansie meczu z Górnikiem Łęczna (towarzyszyła temu słynna afera z taśmą magnetofonową, na której rzekomo nagrana była rozmowa kilku piłkarzy KSZO i Górnika z góry ustalających wynik meczu, nikomu jednak niczego nie udowodniono) i uzyskali upragnioną promocję. Pomimo iż zespół w kolejnych rozgrywkach był bliski spadku, to w sezonie 1996/1997 zajął drugie miejsce w tabeli i po raz pierwszy w historii wywalczył awans do Ekstraklasy. Pobyt w gronie najlepszych okazał się krótki, bo trwał zaledwie sezon. KSZO uplasował się na siedemnastej, przedostatniej, pozycji i pożegnał się z pierwszą ligą. Adamus opuścił jednak drużynę już w przerwie zimowej, a jesienią zagrał w jednym pojedynku – wystąpił przez pełne 90 minut w spotkaniu trzeciej kolejki z Górnikiem Zabrze, które KSZO przegrał 4:5, a hat tricka strzelił wówczas Mirosław Budka.
Dalsza kariera (1998–2001).
Po odejściu z KSZO Adamus został ponownie zawodnikiem Błękitnych Kielce, dla których sezon 1997/1998 był jednym z ostatnich – w 2000 drużyna ta została zlikwidowana, a na bazie klubu MKS Korona Kielce powstał zespół, który przyjął nazwę Kielecki Klub Piłkarski Korona Kielce. W zasadzie był to transfer zawodników klubu GKS Błękitni do drużyny Korony Kielce, a zespół został zgłoszony do rozgrywek trzeciej ligi. Adamus z Błękitnych Kielce odszedł jednak wcześniej – w 1998. Na jeden sezon powrócił wówczas do Stali Stalowa Wola, która po raz kolejny walczyła o awans do pierwszej ligi. W 1999 związał się kontraktem z Pogonią Staszów, a w rundzie jesiennej sezonu 2001/2002 po raz kolejny był piłkarzem Stali.
Kariera trenerska.
Stal Stalowa Wola (2002–2007).
Sławomir Adamus ukończył Szkołę Trenerską Ryszarda Kuleszy. Od 1997 pracował ze stalowowolską młodzieżą. Po zakończeniu piłkarskiej kariery objął posadę drugiego trenera Stali Stalowa Wola, którą prowadził wówczas Czesław Palik. W sezonie 2002/2003 zespół zajął w drugiej lidze 14. miejsce i spadł na trzeci szczebel rozgrywkowy. Po zakończeniu nieudanych dla klubu rozgrywek szykowała się duża rewolucja kadrowa. Palik otrzymał propozycję pracy w KSZO Ostrowiec Św., którą przyjął jeszcze w czerwcu. W gronie kandydatów na zajęcie piastowanego przez niego miejsca pojawiły się kandydatury Adamusa, Janusza Batugowskiego, Ryszarda Kuźmy, Stanisława Gielareka i Włodzimierza Gąsiora. Ostatecznie, 26 czerwca 2003 Adamus został wybrany na funkcję trenera pierwszego zespołu. W roli szkoleniowca zadebiutował w lipcu, podczas spotkania z Sandecją Nowy Sącz, rozegranego w ramach pucharu Polski i wygranego 1:0 przez prowadzony przez niego zespół po golu Dariusza Michalaka. W drugiej rundzie Stal nie sprostała jednak GKS-owi Katowice i po porażce 1:3 odpadła z rozgrywek o wywalczenie krajowego trofeum. W rozgrywkach ligowych Stal spisywała się poprawnie, jednak po porażce w ósmej kolejce z Tomasovią Tomaszów Lub. Adamus został zwolniony, a jego miejsce zajął dotychczasowy asystent, Bogusław Szopa.
Po zakończeniu sezonu 2003/2004, w którym Stal uplasowała się na 9. miejscu w tabeli trzeciej ligi, Adamus ponownie został jej trenerem. W połowie sierpnia 2004 wraz z drugim szkoleniowcem, Jerzym Hnatkiewiczem, zakończył kompletowanie składu na kolejne rozgrywki. Do zespołu ściągnął między innymi Stanisława Bednarza, który początkowo według niego miał być tylko kolejnym napastnikiem, lecz ze względu na liczne kontuzje wśród zawodników linii ataku zyskał miano ważnego ogniwa. Pomimo słabej dyspozycji zespołu w sezonie 2004/2005, w którym klub zajął trzynaste miejsce, Adamus pozostał w drużynie. Przed kolejnymi rozgrywkami zadeklarował jednak, że prowadzony przez niego zespół chce grać o coś więcej niż tylko o utrzymanie się w lidze. Stabilizacja finansowa w zespole Stali pozwoliła na przeprowadzenie udanych transferów. Stal w sezonie 2005/2006 spisywała się dużo lepiej niż rok wcześniej, co spowodowało, że na koniec zajęła drugie miejsce, które dało jej prawo gry w barażach. W nich spotkała się z HEKO Czermno i pokonała świętokrzyski zespół w dwumeczu. Adamus przyznał później, że kluczem do zwycięstwa był charakter, który spowodował, że prowadzeni przez niego piłkarze okazali się lepsi od HEKO. W sezonie 2006/2007 Stal nie grała już tak dobrze. Po rundzie jesiennej zajmowała 12. pozycję z dorobkiem 18 punktów. Wiosną zapowiadała się bardzo ciężka walka o obronę drugoligowego bytu, tym bardziej, że klub dysponował jednym z najmniejszych budżetów w rozgrywkach, w związku z czym nie stać go było na spektakularne wzmocnienia. Budżet Stali wynosił 2 mln zł i to na wszystkie sekcje. Głównie z tego powodu w przerwie zimowej wielu zawodników, z którymi rozmowy prowadził Adamus, nie zasiliło szeregów stalowowolskiej drużyny. W dwudziestej serii spotkań przegrała na wyjeździe 0:3 z Polonią Warszawa. Po meczu Adamus został zwolniony. O tym, że stracił pracę, dowiedział się z gazety. Powodem zwolnienia były złe transfery oraz nieodmłodzenie kadry zespołu.
Ruch Wysokie Mazowieckie i Łada Biłgoraj (2007–2009).
Przed sezonem 2007/2008 Adamus objął posadę trenera Ruchu Wysokie Mazowieckie. Prowadzony przez niego zespół szybko uzyskał przewagę punktową nad innym klubami i był bliski awansu do zaplecza Ekstraklasy. Pod koniec kwietnia 2008, po przegranym 1:3 domowym meczu z Dolcanem Ząbki, Admus został nieoczekiwanie zwolniony. Sam przyznał jednak, że nie porażka był głównym powodem jego zwolnienia. Przede wszystkim nie dawał sobie narzucić żadnych podpowiedzi z boku. Nawet już nie dotyczących ustalania składu, ale godzin rozpoczęcia treningów. Miejscowi działacze zmieniali je mu. Wcześniej zastanawiał się, czy samemu się nie zwolnić. 
W lipcu 2008 Adamus został trenerem spadkowicza z trzeciej ligi, Łady Biłgoraj. Pomimo iż zespół spadł z trzeciej ligi, w sezonie 2008/2009 grał w niej nadal, bowiem 7 stycznia 2007 obradujące w Warszawie walne zgromadzenie sprawozdawczo–statutowe Polskiego Związku Piłki Nożnej przyjęło nową strukturę piłkarskich rozgrywek centralnych od sezonu 2008/2009 – cztery ligi centralne, od ekstraklasy przez pierwszą, dwie grupy drugiej do ośmiu grup trzeciej ligi. Druga liga stała się więc pierwszą, trzecia drugą, a czwarta trzecią. Łada pod wodzą Adamusa spisywała się słabo. W trakcie 30 ligowych kolejek zgromadziła 23 punkty i plasując się na ostatnim miejscu, spadła do czwartej ligi. Powodem słabej dyspozycji zespołu był brak piłkarzy. Na treningach do dyspozycji Adamusa było pięciu-sześciu graczy, co spowodowało, że do składu dołączyli juniorzy. Na początku rundy wiosennej z drużyny odeszło trzech Ukraińców, dlatego też w jednym z ligowych spotkań w polu musiał grać rezerwowy bramkarz. Po zakończeniu rozgrywek Adamus odszedł z klubu, a jego miejsce zajął Ireneusz Zarczuk.
Stal Kraśnik i Stal Stalowa Wola (2009–2011).
Po odejściu z Łady Biłgoraj Adamus wymieniany był w gronie kandydatów na nowego trenera Stali Stalowa Wola. Nie otrzymał jednak żadnego telefonu ze stalowowolskiego klubu, a sam przyznał, że nie należy do szkoleniowców, którzy sami wysyłają papiery do zarządu. Postanowił więc przyjąć ofertę Stali Poniatowa. Nie pracował w niej jednak długo, ponieważ na pierwszych zajęciach nie było tych graczy, których nazwiska dostał od działaczy, i stwierdził, że nie będzie pracował w tak skrajnych warunkach. Ostatecznie został więc trenerem Stali Kraśnik, gdzie na stanowisku szkoleniowca zastąpił Wojciecha Stopę. Został zwolniony w maju 2010. Zarząd zarzucił mu słabe wyniki (brak zwycięstwa w rundzie wiosennej). Adamus stwierdził, że na wiele spraw w klubie nie miał wpływu. Prawie w każdym meczu miał do dyspozycji wąską kadrę. Tak samo było podczas przygotowań, a transfery robione były w ostatniej chwili. Dodał także, że ciężko zbudować drużynę, z której ciągle odchodzą najlepsi zawodnicy. Miejsce na ławce trenerskiej zajął Dariusz Matysiak, lecz pod jego wodzą zespół również nie spisywał się najlepiej i zajmując 14. pozycję w ligowej tabeli spadł do IV ligi.
W czerwcu 2010 pojawiła się informacja, że Adamus zostanie nowym trenerem Stali Stalowa Wola, która spadła z pierwszej do drugiej ligi. Oficjalnie został nim ogłoszony ostatniego dnia miesiąca, gdy wygasła umowa dotychczasowego szkoleniowca, Janusza Białka. 28 listopada 2011 został zwolniony z funkcji trenera Stali.

</doc>
<doc id="1988508" url="https://pl.wikipedia.org/wiki?curid=1988508" title="Lotto (stacja metra)">
Lotto (stacja metra)

Lotto – stacja przesiadkowa mediolańskiego metra między liniami M1 oraz M5. Znajduje się na piazzale Lorenzo Lotto w Mediolanie. Stacja M1 zlokalizowana jest pomiędzy przystankami Amendola i QT8, natomiast stacja M5 między przystankami Segesta oraz Portello. Starszą część otwarto w 1964 roku, nowszą - w 2015 roku.

</doc>
<doc id="1988509" url="https://pl.wikipedia.org/wiki?curid=1988509" title="QT8 (stacja metra)">
QT8 (stacja metra)

QT8 – stacja metra w Mediolanie, na linii M1. Znajduje się na piazza Santa Maria Nascente, w dzielnicy QT8, w Mediolanie i zlokalizowana jest pomiędzy stacjami Lotto a Lampugnano. Została otwarta w 1975.

</doc>
<doc id="1988511" url="https://pl.wikipedia.org/wiki?curid=1988511" title="Claudio Arrau">
Claudio Arrau

Claudio Arrau León (ur. 6 lutego 1903 w Chillán, zm. 9 czerwca 1991 w Mürzzuschlag) – chilijski pianista i pedagog.
Życiorys.
Był cudownym dzieckiem. W 1913 podjął formalne studia muzyczne w Konserwatorium Sterna w Berlinie (Stern'sches Konservatorium) pod kierunkiem Martina Krausego, ucznia Ferenca Liszta. Po odebraniu dyplomu w 1918 odbył pierwsze tournée po Europie. Powrócił do Ameryki w 1921, dając szereg koncertów w Argentynie i Chile. Debiutował w Londynie w 1922 roku, a w 1923 w Nowym Jorku. Dwa lata później otrzymał propozycję podjęcia pracy w berlińskim konserwatorium jako nauczyciel gry na fortepianie, na którą odpowiedział pozytywnie. Przypieczętowaniem świeżo zdobytej sławy była pierwsza nagroda na Międzynarodowym Konkursie Pianistycznym w Genewie w 1927 roku, w którym w jury zasiadali między innymi Artur Rubinstein i Alfred Cortot. W 1940 opuścił Niemcy i reemigrował do Santiago. Założył tam prywatną szkołę dla pianistów, której był dyrektorem. Jednak rok później zrzekł się tej funkcji i wyjechał do Nowego Jorku, gdzie osiedlił się na stałe.
Rodzina.
W 1937 poślubił niemiecką mezzosopranistkę, Ruth Schneider, z którą miał troje dzieci: córkę – Carmen (1938–2006) oraz synów – Maria (1940–1988) i Christophera (ur. 1959).
Muzyka.
W swoim repertuarze miał utwory fortepianowe z różnych epok, ale ceniony jest głównie jako interpretator muzyki romantycznej, zwłaszcza utworów Fryderyka Chopina, Ferenca Liszta, Johannesa Brahmsa i Roberta Schumanna. Niejednokrotnie wykonywał też wszystkie 32 sonaty Ludwiga van Beethovena na swoich cyklicznych recitalach m.in. w Meksyku, Paryżu, Londynie i Nowym Jorku. Jego grę cechowała techniczna doskonałość, subtelne zróżnicowanie brzmienia, płynność prowadzenia frazy i wyrafinowane wykończenie każdego szczegółu. Dokonał wielu nagrań w firmach fonograficznych jak: EMI, RCA, Decca, Philips Classics i inne.

</doc>
<doc id="1988513" url="https://pl.wikipedia.org/wiki?curid=1988513" title="Maksym Biły (1989–2013)">
Maksym Biły (1989–2013)

Maksym Iwanowycz Biły, ukr. Максим Іванович Білий (ur. 27 kwietnia 1989 w Nowomoskowsku, w obwodzie dniepropetrowskim, Ukraińska SRR, zm. 14 września 2013) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek DJuSSz w Nowomoskowsku. Mając 11 lat przeniósł się do Dniepropetrowska, gdzie szkolił się w Dnipro-Olimp, a potem Akademii Piłkarskiej Szachtar Donieck, barw których bronił w juniorskich mistrzostwach Ukrainy (DJuFL). Po zakończeniu szkoły był na testach w Metalistie Charków (rozegrał 3 mecze w drużynie rezerw) i łotewskim klubie, ale podpisał kontrakt z FK Charków. 18 lipca 2007 debiutował w jego składzie w Wyższej lidze Ukrainy. Po tym jak latem 2009 charkowski klub opuścił Premier-lihę piłkarz przeniósł się do Metałurha Zaporoże. W rundzie wiosennej sezonu 2009/10 zasilił skład Zorii Ługańsk. 11 grudnia 2011 rozegrał swój ostatni mecz w koszulce Zorii.
Wiosną 2012 roku piłkarz już nie grał przez poważne problemy zdrowotne. Jeszcze jesienią podczas jednego z meczów po walce w powietrzu upadł i doznał urazu głowy. Wkrótce zaczął narzekać na ciągłe bóle głowy. Mówiono, że u piłkarza powstał guz mózgu. 14 września 2013 r. po długiej i przewlekłej chorobie Maksym Biły zmarł.
Kariera reprezentacyjna.
Występował w młodzieżowej reprezentacji Ukrainy. Również bronił barw juniorskich reprezentacji różnych wiekowych kategorii.

</doc>
<doc id="1988517" url="https://pl.wikipedia.org/wiki?curid=1988517" title="Umberto Galimberti">
Umberto Galimberti

Umberto Galimberti (ur. 3 maja 1942 w Monzy) – filozof, psycholog, psychoanalityk, wykładowca uniwersytecki.
Życiorys.
Znał i spotykał regularnie Karla Jaspersa, którego jest jednym z najważniejszych tłumaczy i popularyzatorów we Włoszech. Do 1978 był nauczycielem filozofii w gimnazjum i liceum Zucchi w Monzy. 
W 1976 został mianowany profesorem antropologii kultury na świeżo utworzonej Katedrze Literatury i Filozofii Uniwersytetu Ca’ Foscari w Wenecji, gdzie naucza do dzisiaj. W 1983 został profesorem nadzwyczajnym filozofii historii, a od 1999 jest profesorem zwyczajnym filozofii historii i psychologii dynamicznej. Wykładał ponadto filozofię moralności. 
Od 1985 jest członkiem zwyczajnym "International Association for Analytical Psychology" oraz od 2003 wiceprzewodniczącym Włoskiego Stowarzyszenia Porad Filozoficznych „Phronesis” (wł. "Associazione Italiana per la Consulenza Filosofica)." W 2006 był docentem na Duchowych Wakacjach ("Vacances de l'Esprit"), odbywających się od 1995 w Soprabolzano we włoskim Tyrolu.
W latach 1987–1995 współpracował z dziennikiem „Il Sole 24 Ore”, a następnie z „La Repubblica”, zabierając głos na temat aktualnych wydarzeń oraz w sprawach szeroko rozumianej kultury. Zajmuje się działem listownym Republiki Kobiet (wł. "Repubblica delle Donne)" – cotygodniowej wkładki do „La Repubblica”. W 2002 przyznano mu międzynarodową nagrodę „Mistrza i zdrajcy psychoanalizy”.

</doc>
<doc id="1988519" url="https://pl.wikipedia.org/wiki?curid=1988519" title="Maksym Biły">
Maksym Biły



</doc>
<doc id="1988524" url="https://pl.wikipedia.org/wiki?curid=1988524" title="Spojrzenie Odyseusza">
Spojrzenie Odyseusza

Spojrzenie Odyseusza (grec. "Το βλέμμα του Οδυσσέα, To Vlemma tou Odyssea") – grecki dramat filmowy z 1995 roku w reżyserii Teo Angelopoulosa, zrealizowany w koprodukcji międzynarodowej.
Fabuła.
Grecki reżyser filmowy, który przebywał na wygnaniu, wraca do ojczyzny i wybiera się w epicką podróż przez umęczone Bałkany w poszukiwaniu trzech zaginionych szpul filmu braci Manaki. Byli oni fotografami, pionierami kinematografii na Bałkanach w początkach XX wieku.
Poszukiwanie taśm jest metaforą poszukiwania wspólnej historii krajów bałkańskich.
W 1995 został wyselekcjonowany jako oficjalny grecki kandydat do nagrody Amerykańskiej Akademii Filmowej w kategorii najlepszy film nieanglojęzyczny, ale ostatecznie nie uzyskał nominacji.

</doc>
<doc id="1988526" url="https://pl.wikipedia.org/wiki?curid=1988526" title="Bostońska Orkiestra Symfoniczna">
Bostońska Orkiestra Symfoniczna

Bostońska Orkiestra Symfoniczna () – orkiestra symfoniczna z siedzibą w Bostonie, Massachusetts, USA. Zaliczana do Wielkiej Piątki orkiestr USA.
Historia.
Została założona w roku 1881 z inicjatywy zamożnego filantropa Henry’ego Lee Higginsona.
W zamierzeniach fundatora miała udostępniać mieszkańcom Bostonu dobrą muzykę wykonaną na wysokim poziomie. Z czasem stała się jedną z najwybitniejszych orkiestr świata.
Repertuar BSO obejmuje okres od początków klasycyzmu aż do współczesności. Pod dyrekcją Seijiego Ozawy, który kierował orkiestrą przez 27 lat, dokonano ponad 140 nagrań 55 kompozytorów dla 10 wytwórni fonograficznych. W tym czasie orkiestra występowała również poza swoją siedzibą na trasach koncertowych w Europie, Chinach, Japonii, Ameryce Południowej, a także w wielu stanach USA.
Orkiestra współpracowała z wieloma kompozytorami i dokonywała prawykonań zamówionych utworów. Béla Bartók skomponował w roku 1943 swój Koncert na orkiestrę na zamówienie BSO.
W roku 1988 z okazji siedemdziesiątych urodzin Leonarda Bernsteina odbył się w letniej siedzibie orkiestry w Tanglewood uroczysty koncert, którego nagranie zostało odznaczone Nagrodą Emmy "„for Outstanding Classical Program in the Performing Arts”".
W oparciu o zespół BSO powstała w roku 1885 Boston Pops Orchestra o repertuarze popularnym oraz w roku 1924 zespół kameralny Boston Symphony Chamber Players.
Siedziba BSO znajduje się przy 301, Massachusetts Avenue.

</doc>
<doc id="1988527" url="https://pl.wikipedia.org/wiki?curid=1988527" title="Grand Prix Południowej Afryki 1967">
Grand Prix Południowej Afryki 1967

Grand Prix Południowej Afryki 1967, oficjalnie XIII South African Grand Prix – pierwsza eliminacja sezonu 1967 Mistrzostw Świata Formuły 1, która odbywała się od 29 grudnia 1966 roku do 2 stycznia 1967 roku.
Po raz pierwszy w historii Grand Prix Południowej Afryki odbywało się na torze Kyalami. Grand Prix odbywało się 10 tygodni po zamykającym sezon 1966 Grand Prix Meksyku i w związku z tym fabryczni kierowcy rywalizowali modelami z roku 1966. Pole position wywalczył Jack Brabham. Na starcie prowadzenie objął Denny Hulme. Jednakże na 61 okrążeniu, wskutek problemów z płynem hamulcowym, liderujący Hulme musiał zjechać na pit-stop, dzięki czemu prowadzenie objął rodezyjski kierowca John Love. Na siedem okrążeń przed metą Love był zmuszony uzupełnić paliwo i wówczas liderem został Pedro Rodríguez. Rodríguez zwyciężył wyścig, a na podium stanęli również John Love i John Surtees. Zwycięstwo Rodrígueza było jego pierwszym triumfem w Formule 1 i ostatnią wygraną Coopera.
Przed Grand Prix.
Poprzednie Grand Prix Południowej Afryki wliczane do klasyfikacji Mistrzostw Świata Formuły 1 odbyło się w 1965 roku na torze East London. W 1966 miał miejsce wyścig niebędący eliminacją Mistrzostw Świata. W kalendarzu Mistrzostw Świata na sezon 1967 ponownie znalazła się południowoafrykańska eliminacja. Wyścig miał odbyć się 2 stycznia na nowo wybudowanym torze Kyalami koło Johannesburga. Tor ten był położony 1500 metrów nad poziomem morza, co powodowało problemy przy gorącej pogodzie, związane między innymi z odparowywaniem paliwa.
Przed sezonem 1967 doszło w Formule 1 do kilku zmian personalnych. Kierowcą Hondy został John Surtees, a w Cooperze zastąpił go Jochen Rindt, który partnerował Pedro Rodríguezowi. Do Jima Clarka w Lotusie dołączył w miejsce Petera Arundella Graham Hill. Hilla w BRM zastąpił Mike Spence, którego w zespole Reg Parnell Racing zastąpił z kolei Piers Courage. Były kierowca Hondy, Richie Ginther, został kierowcą Eagle'a, natomiast Chris Amon, który odszedł z McLarena, przeszedł do Ferrari, gdzie jego zespołowym partnerem został Lorenzo Bandini. Skład Brabhama nie zmienił się – nadal w tym zespole ścigali się Jack Brabham i Denny Hulme.
Ponieważ różnica między zamykającym sezon 1966 Grand Prix Meksyku a Grand Prix Południowej Afryki 1967 była niewielka (10 tygodni; Grand Prix Meksyku odbyło się 23 października), fabryczne zespoły nie zdążyły skonstruować nowych modeli i wystawiły ubiegłoroczne samochody. Najstarszym modelem był używany przez Piersa Courage'a Lotus 25, który zadebiutował w Formule 1 w sezonie 1962. Ferrari i McLaren w ogóle nie wystawili swoich zespołów w Grand Prix Południowej Afryki, przy czym powodem absencji Ferrari była reorganizacja działu wyścigowego firmy.
W Grand Prix brało udział dziesięciu kierowców fabrycznych oraz ośmiu wystawiających samochody prywatnie, w tym czterech pochodzących z Afryki: Rodezyjczycy Sam Tingle i John Love oraz Południowoafrykańczycy Dave Charlton i Luki Botha. Grand Prix to było również debiutem Luki Bothy (oraz jego jedynym wyścigiem) i Piersa Courage'a. W Grand Prix Południowej Afryki po raz pierwszy w Mistrzostwach Świata Formuły 1 rywalizowały dwa samochody: LDS Mk3B oraz używany wcześniej przez Bruce'a McLarena w Formule Tasman Cooper T79. Samochody te rywalizowały tylko w Grand Prix Południowej Afryki w 1967 i 1968 roku.
Kwalifikacje.
Podczas nieoficjalnych jazd przed kwalifikacjami kierowcy testowali nowe rozwiązania w samochodach: Pedro Rodríguez pozytywnie ocenił nową tubę powietrzną i cewki zapłonowe Magneti Marelli w Cooperze, chociaż w modelu występował problem parowania paliwa. Kierowcy BRM sprawdzali poprawiony układ hamulcowy i zawieszenie oraz trzy różne nosy. Lotus przygotował jednakowe samochody dla Jima Clarka i Grahama Hilla, ale nie wprowadzał w nich żadnych zmian w porównaniu z sezonem 1966, ponieważ Colin Chapman oczekiwał, że Grand Prix Południowej Afryki będzie ostatnim wyścigiem zespołu, w którym stosowany będzie silnik BRM H16. W Hondzie Johna Surteesa poprawiona została geometria zawieszenia i Brytyjczyk testował przez dwa dni w celu uzyskania optymalnej mieszanki paliwa oraz ustawień samochodu. Jednakże przed treningami do oleju BP w jego Hondzie dostało się ciało obce, co spowodowało znaczne uszkodzenie silnika; identyczna sytuacja powtórzyła się, gdy jego Honda RA273 została wyposażona w zapasowy silnik.
Pierwszy dzień.
Kwalifikacje odbywały się od 29 do 31 grudnia w godzinach 14:30–17:00. Ponadto dozwolone było odbywanie treningów każdego dnia przed południem, ale czasy uzyskiwane na nich nie były mierzone. Czwartkowa sesja była stosunkowo chłodna z temperaturą około 20 stopni Celsjusza. W sesji tej wzięło udział dziesięciu kierowców; w tym czasie Honda naprawiała silnik, w Lotusie Grahama Hilla doszło do wycieków paliwa, a Sam Tingle nie dotarł na tor z powodu braku samochodu.
Jako pierwsi na tor wyjechali Jackie Stewart oraz Jochen Rindt. Stewart pokonał kilka okrążeń, po czym ocenił, że jego opony Dunlop zużyły się: po zjeździe do garażu okazało się, że w oponach pojawiły się grudki oraz nacięcia na środku bieżnika. Następnie Stewart wyjechał samochodem Mike'a Spence'a wyposażonym w opony Goodyear. Oba modele BRM P83 miały problemy z przegrzewaniem, dlatego założono nowy nos z chłodnicą.
Przegrzewanie połączone z wrzeniem paliwa wystąpiło również w samochodach Cooper. Pedro Rodríguez zdołał ustanowić drugi najlepszy czas, który wynosił 1:29,4, ale następnie silnik zaczął się dławić i meksykański kierowca zjechał do garażu. W pojeździe Jochena Rindta natomiast występowały ciągłe problemy z silnikiem, dlatego też ustanowił on czas o trzy sekundy gorszy od Rodrígueza. Aby zapobiec przegrzewaniu, Cooper postanowił zapewnić większy wlot powietrza poprzez obcięcie samochodom nosów.
Podczas swojego drugiego wyjazdu Dan Gurney ustanowił czas 1:32,4. Po zjeździe do garażu z jego samochodu usunięto świecę zapłonową, ponieważ jeden z kibiców oparł się na tylnym kole jego samochodu, przez co na bieżniku znalazł się kamień, który następnie dostał się do silnika i uszkodził świecę zapłonową. Następnie Gurney wrócił na tor z trzema świecami zapłonowymi i ustalał czasy rzędu 1:30.
Dave Charlton, Bob Anderson i Jim Clark uzyskali stosunkowo słabe czasy. W późniejszej części dnia na tor wyjechał Mike Spence i ustanawiał dobre okrążenia, a Stewart, który próbował zastosować trzy rodzaje opon, zakończył zmagania na 20 minut przed końcem z powodu awarii silnika. Najszybszym kierowcą dnia był Jack Brabham, którego samochód spisywał się bez zarzutu, dzięki czemu Australijczyk pod koniec dnia pokonał okrążenie w czasie 1:28,3. Również startujący Brabhamem BT20 Denny Hulme uzyskiwał czasy o około dwie sekundy gorsze od australijskiego kierowcy.
Drugi dzień.
W piątek panowały upalne warunki: temperatura powietrza wynosiła 32°C, a toru – 60°C. W sesji tej brało udział więcej kierowców niż w czwartek; wyjątkiem był Jack Brabham, który nie chciał zużywać samochodu. Wciąż nieobecny na torze był Sam Tingle. W pojeździe Pedro Rodrígueza wymieniona została skrzynia biegów, natomiast Jackie Stewart ponownie przejął samochód Spence'a, ponieważ jego własny BRM nie miał silnika, a zapasowy silnik nie był gotowy do późnego popołudnia.
Jochen Rindt, który próbował pokonać problemy z przegrzewaniem i przez to miał intensywny dzień, najlepiej przejechał okrążenie w czasie 1:30,2. Jim Clark poprawił swój czas o dwie sekundy, a Graham Hill na skutek przegrzewania się jego samochodu pokonał tylko pięć okrążeń. Stewart nadal testował opony i zdecydował, że opony Dunlop są o 0,2 sekundy szybsze od ogumienia Goodyear. Pod koniec sesji w samochodzie Stewarta doszło do wycieków płynu chłodzącego.
W dwóch prywatnych Cooperach-Maserati – Jo Bonniera i Jo Sifferta – występowały nieustanne problemy z parowaniem paliwa, zaś silniki Climax miały tendencję do przegrzewania się. Dave Charlton zakończył dzień z czasem szybszym od Stewarta, Clarka, Hilla i Gurneya. Najlepszy czas na poziomie 1:28,9 ustalił Denny Hulme. Drugi tego dnia był John Love z czasem 1:29,5.
Trzeci dzień.
W nocy przed trzecim dniem kwalifikacji Lotus przymocował do monokoku rury mające zapewnić dodatkowe chłodzenie. Honda natomiast w godzinach 7:00–13:30 intensywnie testowała samochód podczas nieoficjalnej sesji. Surtees wciąż miał problemy z silnikiem – nadal występowało parowanie, co spowalniało samochód mimo zamontowania dwóch chłodnic paliwa (jednej z boku samochodu, a drugiej za głową kierowcy). Mistrz świata z 1964 roku odmówił przekazania samochodu na badania, ponieważ oznaczałoby to jego transport zakurzonymi drogami, a Brytyjczyk nie chciał, by do silnika dostał się kurz. Surtees testował także opony i doszedł do wniosku, że opony Firestone są o pół sekundy szybsze od Goodyearów.
W trakcie kwalifikacji było gorąco i wietrznie. Krótko po 14:30 na tor wyjechały Coopery. Mechaniczne pompy paliwowe zostały odwrócone i nie były zamontowane bezpośrednio do silnika, a do przymocowanych do silnika pierścieniowatych obręczy; to rozwiązanie zapobiegło parowaniu. Graham Hill w Lotusie również wyjechał na tor, ale szybko wrócił do garażu, gdy z jego samochodu zaczęło wyciekać paliwo i pojawił się problem z przepustnicą, która otworzyła się na „eskach” toru. Po powrocie na tor w samochodzie Hilla wystąpiły problemy z silnikiem i zdołał on przejechać tylko osiem okrążeń.
Clark na „eskach” wjechał na plamę oleju i obrócił samochód. Samochody Brabhama i Hulme'a spisywały się bez problemów do momentu, gdy w pojeździe Nowozelandczyka przestała działać pompa paliwa. Obaj kierowcy Brabhama ustanowili czasy poniżej 1:30, a Jack Brabham uzyskał najlepszy rezultat dnia – 1:28,5. John Surtees także uzyskał kilka okrążeń poniżej 1:30, ale mimo to nie był zadowolony z samochodu, który był podsterowny i wciąż się przegrzewał. Na trzecią sesję kwalifikacyjną przybył Sam Tingle, który zdołał ustanowić czas 1:32,4. Obaj kierowcy Cooperów-Maserati mieli problemy z silnikiem. Najgorszy czas ustanowił Piers Courage. John Love trzeciego dnia nie wyjeżdżał na tor.
Kwalifikacje zakończyły się o 17:00, ale mimo to Hillowi i Rindtowi pozwolono na pokonanie dodatkowych, niemierzonych okrążeń.
Pole position z czasem 1:28,3 uzyskał Jack Brabham; obok niego ustawił się jego zespołowy partner, Denny Hulme. Drugi rząd startowy zajęli Jim Clark i Pedro Rodríguez. Na piątym miejscu ze stratą 1,2 sekundy do Brabhama zakwalifikował się John Love, a z szóstej pozycji startował John Surtees.
Jochen Rindt zajął siódme pole startowe. Lokalny kierowca, Dave Charlton, zakwalifikował się na ósmej pozycji. W porównaniu do osiągów z sezonu 1966 stosunkowo słabo spisały się samochody BRM: Jackie Stewart był dziewiąty, a Mike Spence trzynasty. Graham Hill, który doświadczył w kwalifikacjach wielu problemów mechanicznych ze swoim Lotusem 43, zakwalifikował się z piętnastym czasem.
Przed wyścigiem.
W nocy przed wyścigiem nad torem przeszła tropikalna ulewa, co pozbawiło asfalt nagumowania. Ponieważ asfalt toru Kyalami łatwo się ścierał, oznaczało to, że niektóre opony mogłyby nie wytrzymać dystansu 80 okrążeń na czystym torze.
Przed wyścigiem Dan Gurney wymienił silnik, a Jochen Rindt o 6:30 pokonał kilka niemierzonych okrążeń celem przetestowania, czy poprawki w jego samochodzie są efektywne.
Oficjalny trening przed wyścigiem odbywał się od 11:30 do 12:00. Honda wróciła do ogumienia Goodyear decydując, że po poprawkach silnika szersze opony Goodyear będą lepszym wyborem niż Firestone. BRM zdecydował się na zastosowanie identycznego rozwiązania co Lotus, to znaczy poprowadzenie rur na zewnątrz nadwozia. Po wymianie silnika Dan Gurney osiągał lepsze czasy, zaś Lotus z pozytywnym skutkiem zmodyfikował silnik w samochodzie Grahama Hilla.
Wyścig.
Wyścig, w przeciwieństwie do większości innych eliminacji, nie odbył się w niedzielę, a w poniedziałek – powodem tego były obchody Nowego Roku.
Wyścig rozpoczął się o godzinie 15:10 w upalnych warunkach. Denny Hulme objął prowadzenie na starcie, wyprzedzając Jacka Brabhama. Dobrze wystartował również Surtees, awansując z szóstej pozycji na trzecią. Pedro Rodríguez utrzymał czwarte miejsce. Clark, który początkowo wdarł się w walkę w Brabhamami, zwolnił i spadł na piąte miejsce, a Love – na dziesiąte, za Rindta, Andersona, Stewarta i Charltona. Luki Botha nie ruszył z miejsca, ponieważ jego silnik zgasł i Południowoafrykańczyk stracił okrążenie na próbie wystartowania.
Na początku wyścigu widoczność była utrudniona przez pochodzący z cementu pył, którym porządkowi próbowali zakryć plamę oleju. Na drugim okrążeniu Rindt wyprzedził Clarka i podążał za Rodríguezem, natomiast Gurney zyskał trzy pozycje. Tymczasem prowadzący Hulme zaczął zwiększać przewagę nad pozostałymi kierowcami i na trzecim okrążeniu ustalił najszybsze okrążenie wyścigu.
Na trzecim okrążeniu próbujący dogonić Hulme'a Brabham popełnił błąd i obrócił samochód, wracając na tor na czwartym miejscu, za Surteesem i Rindtem, który wyprzedził Rodrígueza. W tym czasie w BRM Jackiego Stewarta wybuchł silnik, przez co Szkot wycofał się, a jego samochód zostawił na torze plamę oleju. Tymczasem Spence i Hill awansowali o dwa miejsca, po czym kierowca Lotusa wyprzedził Spence'a, który przez następne dwa okrążenia walczył z nim o 12 pozycję.
Na plamę oleju z BRM Stewarta na piątym okrążeniu wjechał Rindt, w efekcie czego wpadł w poślizg. Okrążenie później Hill również wjechał na tę plamę, w efekcie czego miał wypadek, wskutek którego złamał przednie zawieszenie i urwał przewód olejowy. Gdy Brytyjczyk wracał do garażu, za jego samochodem pojawiał się rozlany olej. W tym momencie prowadził Hulme, a drugiego Surteesa doganiał Brabham. Czwarty był Rodríguez, piąty Rindt, szósty Clark, siódmy Love, a ósmy – Gurney. Na ósmym okrążeniu Hulme miał przewagę ośmiu sekund nad Surteesem, który zaczął zwalniać. Na 15 okrążeniu Brabham znalazł się bezpośrednio za Surteesem, ale nie potrafił go wyprzedzić, dzięki czemu do Australijczyka zbliżyli się Rodríguez i Rindt. Na 18 okrążeniu Rodríguez wyprzedził Brabhama, ale podczas próby wyprzedzenia Surteesa, tuż przed punktem hamowania, kierowca Coopera zawahał się i Surtees utrzymał drugie miejsce.
Na 19 okrążeniu Brabham i Rindt wyprzedzili Rodrígueza, któremu zaczęła psuć się skrzynia biegów. Dwa okrążenia później Brabham znalazł się przed Surteesem. Podobną próbę podjął Rindt, ale na zakręcie Leeukop pojechał zbyt szeroko i Surtees odzyskał swoją pozycję. Na 24 okrążeniu kierowca Hondy został wyprzedzony przez Rindta. Rodríguez w tym czasie mógł jechać już tylko na trzecim i piątym biegu.
Jim Clark zauważył, że jego Lotus przegrzewał się, i na 20 okrążeniu zjechał na pit-stop, gdzie usunięto w jego samochodzie nos. Clark wrócił na tor, ale ze względu na wysoką temperaturę usunięcie nosa nie dało efektów i trzy okrążenia później Brytyjczyk wycofał się z powodu uszkodzenia silnika H16. Na 26 okrążeniu Rodrígueza wyprzedzili Love i Gurney, którzy walczyli z sobą o piąte miejsce; Gurney kilkakrotnie próbował wyprzedzić Love'a i na 32 okrążeniu jedna z prób zakończyła się powodzeniem, jednakże wkrótce później Love odzyskał pozycję. Love i Gurney zdołali również wyprzedzić Surteesa, odpowiednio na 36 i 37 okrążeniu.
Na 31 okrążeniu z powodu złamanej sprężyny zaworu odpadł Jo Bonnier – w którego samochodzie wcześniej występowały również problemy ze zmianą biegów – a na następnym okrążeniu w samochodzie Mike'a Spence'a złamał się przewód olejowy i mimo łatwości naprawy, ze względu na niemożność dolania oleju musiał on wycofać się z dalszej rywalizacji.
W tym okresie Hulme prowadził z 20-sekundową przewagą nad Brabhamem. Na 39 okrążeniu z powodu awarii silnika odpadł Jochen Rindt. Dave Charlton zjechał na pit-stop w celu wyregulowania tylnych hamulców, które nie działały prawidłowo. Z powodu problemów z układem elektrycznym dwukrotnie na pit-stop zjeżdżał Luki Botha, ale po wymianie akumulatora kontynuował jazdę. Sam Tingle uderzył w znajdujący się na skraju toru kamień, przez co uszkodził oponę i felgę i zjechał na pit-stop na wymianę koła.
W połowie wyścigu prowadzili obaj kierowcy zespołu Brabham, ale na 41 okrążeniu Jack Brabham stracił drugie miejsce na skutek problemów z zapłonem silnika, przez które był zmuszony także zjechać na pit-stop. Mechanicy nie mogli znaleźć przyczyny uszkodzenia silnika, po czym uruchomili rozrusznik i silnik zaczął działać prawidłowo, a Brabham wrócił na tor z czterema okrążeniami straty. Gdy Brabham był w boksach, z wyścigu wskutek awarii silnika wycofał się Jo Siffert, który kilka okrążeń wcześniej zjechał na pit-stop z powodu zablokowanego przewodu paliwa.
Po problemach Brabhama na drugie i trzecie miejsce awansowali Love i Gurney. Gurney zakończył wyścig kilka okrążeń później wskutek uszkodzenia tylnego wahacza w jego Eagle'u T1G. To pozwoliło Surteesowi wrócić na trzecie miejsce, jadąc tuż przed Rodríguezem. Honda Surteesa z powodu uchodzącego z lewej tylnej opony powietrza jechała jednak coraz wolniej i coraz gorzej się prowadziła, ponadto na stopach Brytyjczyka z powodu gorąca pojawiły się pęcherze. Rodríguez wyprzedził ostatecznie Surteesa na 54 okrążeniu. Tingle tymczasem był zmuszony wycofać się z powodu utraty prawego koła.
Z minutową przewagą prowadził Hulme, ale na 61 okrążeniu z powodu problemów z płynem hamulcowym zjechał na pit-stop. Po zdjęciu nosa i uzupełnieniu płynu w jego samochodzie wokół pompy paliwa położono suchy lód i zamocowano nos z powrotem. Hulme wrócił na tor na czwartym miejscu z dwoma okrążeniami straty do prowadzącego, którym został John Love, jadący przed Rodríguezem i Surteesem.
Rodríguez stopniowo zbliżał się do Love'a, ale nie potrafił go wyprzedzić. Jednakże silnik Coopera T79 Love'a zaczął się dławić, co spowodowało zwiększone zużycie paliwa i w związku z tym Rodezyjczyk był zmuszony zjechać na pit-stop. Silnik Climax w T79 nigdy wcześniej nie pokonał dystansu równoważnego dystansowi Grand Prix Południowej Afryki 1967 i aby zaradzić problemowi zużycia paliwa, Love zamontował w samochodzie dwa dodatkowe zbiorniki paliwa, które jednak okazały się niewystarczające. W boksach Doug Serrurier nakłuwał kanistry, by przyspieszyć tankowanie. Po dolaniu dziewięciu litrów paliwa i wyjeździe z boksów kierowca wrócił na tor na drugim miejscu, z półminutową stratą do Rodrígueza. Mimo że po powrocie na tor Love próbował zbliżyć się do Rodrígueza, ustanawiając przy tym swoje najszybsze okrążenie oraz trzecie najszybsze okrążenie spośród wszystkich kierowców, zwycięzcą z przewagą ponad 26 sekund został meksykański kierowca. Podium uzupełnił Surtees. Na czwartym miejscu z dwoma okrążeniami straty finiszował Hulme. Piąty był Anderson, a punktowaną szóstkę zamykał Jack Brabham. Do mety dojechali także Dave Charlton i Luki Botha, ale ze względu na niepokonanie wystarczającej liczby okrążeń nie zostali sklasyfikowani.
Po wyścigu.
Zwycięstwo Rodrígueza było jego pierwszym triumfem w Formule 1. Była to także szesnasta i ostatnia wygrana Coopera, dwukrotnego mistrza świata w klasyfikacji konstruktorów. Wyścig był także ostatnim podium dla silników Maserati oraz Climax.
Obawy dotyczące zużycia opon, które pojawiły się przed wyścigiem, potwierdziły się. Ogumienie w samochodzie zwycięzcy tak bardzo się zużyło, że było zupełnie pozbawione bieżnika. Ciśnienie w lewej tylnej oponie Surteesa wynosiło jedynie pół atmosfery, a prawa opona była spłaszczona.
Po wyścigu okazało się, że John Love miał wystarczającą ilość paliwa, aby dojechać do mety bez pit-stopu, a dławienie silnika spowodowała pompa paliwa. Początkowo Love planował zamontować dwie pompy paliwa, ale później pożyczył jedną Robowi Walkerowi. Po wyścigu Love powiedział:
Po zwycięstwie w Grand Prix Południowej Afryki Rodríguez osiągnął jeszcze w Formule 1 kilka dobrych rezultatów, wliczając w to sześć podiów i wygraną w Grand Prix Belgii 1970, zanim zginął w wieku 31 lat. Love nie powtórzył już nigdy rezultatu z Grand Prix Południowej Afryki 1967, chociaż uczestniczył w zawodach o Grand Prix Południowej Afryki do 1972 roku.
Wyniki.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1988529" url="https://pl.wikipedia.org/wiki?curid=1988529" title="Piktogramy określające rodzaj zagrożenia">
Piktogramy określające rodzaj zagrożenia

Piktogramy określające rodzaj zagrożenia, piktogramy wskazujące rodzaj zagrożenia – oznakowania niebezpiecznych substancji chemicznych i mieszanin będące częścią globalnie zharmonizowanego systemu klasyfikacji i oznakowania chemikaliów (GHS).
Piktogramy zalecane przez GHS mają kształt kwadratu ustawionego na wierzchołku. Powinny zawierać czarny symbol na białym tle z czerwonym obramowaniem.

</doc>
<doc id="1988530" url="https://pl.wikipedia.org/wiki?curid=1988530" title="Vaasa (stacja kolejowa)">
Vaasa (stacja kolejowa)

Vaasa (fin: "Vaasan rautatieasema") – stacja kolejowa w Vaasa, w prowincji Finlandia Zachodnia, w Finlandii, na linii Seinäjoki–Vaasa–Vaskiluoto. Dworzec zbudowany został w 1882 roku i został rozbudowany w 1908 roku. Budynek dworca został wpisany do rejestru zabytków.

</doc>
<doc id="1988531" url="https://pl.wikipedia.org/wiki?curid=1988531" title="Philip Zelikow">
Philip Zelikow

Philip D. Zelikow - amerykański dyplomata, przewodniczący komisji (tzw. 9/11Commision) badającej przebieg,okoliczności i przyczyny dojścia do zamachu terrorystycznego na WTC oraz powody nieoczekiwanego zawalenia się tak obu wież WTC 1 i WTC 2 jak i mniej znany fakt identycznego zawalenia się sąsiadującego wysokościowca WTC 7. Autor projektu regulacji dla Biura Bezpieczeństwa Narodowego w rządzie G.W.Busha, strategii wojennej, która doprowadziła do wojny z Irakiem, także bliski przyjaciel Condolezzy Rice. Postać, która wzbudziła wiele kontrowersji "stylem" prowadzania dochodzeń komisji badającej katastrofę - zgodą na stawiane przez G.W.Busha i D.Cheny'ego kontrowersyjne warunki ich przesłuchiwania w tej sprawie: na dopuszczenia do zeznawania wyłącznie tylko razem, bez złożenia przysięgi, prasa i rodziny ofiar nie były dopuszczone, nie wolno było nagrywać ani w żaden sposób rejestrować spotkania, nie wolno było zapisywać. Dodatkowe kontrowersje wybudziły jego wybór kryteriów kwalifikowaniu materiału jako dowodowy wyłącznie pod warunkiem absolutnej jednomyślność komisji.
Linki zewnętrzne.
Biografia na stronie Departamentu Stanu USA

</doc>
<doc id="1988539" url="https://pl.wikipedia.org/wiki?curid=1988539" title="Andrés Silvera">
Andrés Silvera

Néstor Andrés Silvera (ur. 14 marca 1977 w Comodoro Rivadavia) - argentyński piłkarz występujący najczęściej na pozycji napastnika. Od 2011 roku zawodnik Club Atlético Belgrano, grającego w Primera División de Argentina.
Kariera klubowa.
Silvera urodził się w Comodoro Rivadavia i jest wychowankiem tamtejszego Comisión de Actividades Infantiles. Po trzech latach przeniósł się do pierwszoligowego Huracánu, a po sezonie spędzonym z tą drużyną przeszedł do Uniónu Santa Fe. W 2002 roku zasilił CA Independiente, gdzie szybko został wiodącą postacią drużyny. W sezonie Apertura 2002 wywalczył z nią tytuł mistrza Argentyny i najlepszego strzelca ligi z 16 golami na koncie. W lipcu 2003 Silvera wyemigrował do Meksyku, gdzie występował w Tigres UANL. W barwach tego klubu wywalczył tytuł króla strzelców ligi meksykańskiej w sezonie Clausura 2004 (wspólnie z Bruno Marionim). W 2006 roku jako wolny zawodnik powrócił do Argentyny, gdzie podpisał kontrakt ze stołecznym San Lorenzo de Almagro. Znacznie pomógł temu zespołowi w osiągnięciu tytułu mistrzowskiego podczas sezonu Clausura 2007. W 2009 roku został sprzedany do swojego dawnego klubu, Independiente, za kwotę wynoszącą 460,000 euro.

</doc>
<doc id="1988541" url="https://pl.wikipedia.org/wiki?curid=1988541" title="Zwroty ryzyka">
Zwroty ryzyka



</doc>
<doc id="1988543" url="https://pl.wikipedia.org/wiki?curid=1988543" title="Port lotniczy Mwanza">
Port lotniczy Mwanza

Port lotniczy Mwanza (IATA: MWZ, ICAO: HTMW) – port lotniczy położony w Mwanza, w regionie Mwanza, w Tanzanii. 

</doc>
<doc id="1988544" url="https://pl.wikipedia.org/wiki?curid=1988544" title="Frans Brüggen">
Frans Brüggen

Frans Brüggen, właśc. Franciscus Jozef Brüggen [brüɦ'n] (ur. 30 października 1934 w Amsterdamie, zm. 13 sierpnia 2014 tamże) – holenderski flecista, dyrygent i pedagog.
Kształcenie muzyczne rozpoczął w Amsterdamie, ucząc się w tamtejszym konserwatorium gry na flecie prostym i poprzecznym. Następnie od 1952 studiował muzykologię na uniwersytecie w Amsterdamie. Po odebraniu dyplomu magistra w 1956 rozpoczął pracę naukową i pedagogiczną, będąc profesorem klasy fletu prostego i poprzecznego w konserwatoriach w Hadze i Amsterdamie.
Brüggen koncertował w całej Europie jako solista i kameralista. Był wirtuozem gry na flecie prostym oraz znawcą stylu wykonawczego muzyki baroku. Utwory kompozytorów tej epoki (szczególnie François Couperina) wykonywał nie tylko solowo, ale także w zespole muzyki dawnej.
Wraz z Sieuwertem Versterem założył, w roku 1981, Orkiestrę XVIII wieku (Orkest van de Achttiende Eeuw). Jest to zespół muzyków, różnych narodowości, wykonujący muzykę dawną na instrumentach z epoki i ich kopiach.
Frans Brüggen jako dyrygent współpracował z takimi orkiestrami jak: Koninklijk Concertgebouworkest, Orchestra of the Age of Enlightenment, Rotterdam Philharmonic, Chamber Orchestra of Europe, Philharmonisches Staatsorchester Hamburg, Oslo Philharmonic, City of Birmingham Symphony Orchestra, Wiener Philharmoniker, Tonhalle-Orchester w Zurychu, Stockholm Philharmonic oraz English Chamber Orchestra.
Odznaczony Złotym Medalem Honorowym za Sztukę i Naukę oraz kawalerią Orderu Lwa Niderlandzkiego. W 2005 został odznaczony Złotym Medalem „Zasłużony Kulturze Gloria Artis”.

</doc>
<doc id="1988559" url="https://pl.wikipedia.org/wiki?curid=1988559" title="Juan Alberto Viloca">
Juan Alberto Viloca



</doc>
<doc id="1988560" url="https://pl.wikipedia.org/wiki?curid=1988560" title="Rik Waddon">
Rik Waddon

Rik Waddon (ur. 27 lutego 1977) - brytyjski niepełnosprawny kolarz. Wicemistrz paraolimpijski z Pekinu w 2008 roku. Mistrz i wicemistrz świata z 2007 roku.

</doc>
<doc id="1988561" url="https://pl.wikipedia.org/wiki?curid=1988561" title="Linia kolejowa Ankara – Stambuł">
Linia kolejowa Ankara – Stambuł

Linia kolejowa Ankara – Stambuł – linia kolejowa dużych prędkości pomiędzy dworcem w Ankarze i dworcem Haydarpaşa w Stambule. 11 lutego 2015 r. wyruszyły pociągi YHT łączące Ankarę ze Stambułem. Nie docierają one jeszcze do centrum metropolii nad Bosforem, a jedynie do peryferyjnej dzielnicy Pendik, skąd do centrum Stambułu można się dostać metrem. Sytuacja unormuje się po zakończeniu budowy tunelu kolejowego pod cieśniną Bosfor wraz z przyległymi odcinkami kolei podmiejskiej (projekt Marmaray).
Według serwisu tureckiego przewoźnika narodowego Ankarę i Stambuł łączy 5 bezpośrednich pociągów YHT (dosł. KDP), czas podróży wynosi 4 godziny. Maksymalna prędkość osiągana jest właściwie tylko na dotychczasowym odcinku linii dodatkowo 2 połączenia z przesiadką w Eskişehir. Otwarcie północnego odcinka tureckiej KDP pozwoliło też w rekordowym czasie połączyć Stambuł i Konyę, 2 bezpośrednie pociągi pokonują odległość 700 km w 4 godziny i 15 minut.

</doc>
<doc id="1988569" url="https://pl.wikipedia.org/wiki?curid=1988569" title="John Ajvide Lindqvist">
John Ajvide Lindqvist

John Ajvide Lindqvist (ur. 2 grudnia 1968 w Blackeberg w Sztokholmie) – szwedzki pisarz.
Życiorys.
Urodził się i wychował w Blackeberg. Zanim zaczął pisać książki, przez 12 lat pracował jako iluzjonista i artysta stand-upowy. Jako nastolatek prezentował swoje sztuczki na Västerlånggatan w Sztokholmie. Poza literaturą, napisał scenariusz do serii "Kommissionen" dla szwedzkiej telewizji, dużą część materiału do serii "Reuter &amp; Skoog" oraz scenariusz do filmu "Pozwól mi wejść". John Ajvide Lindqvist jest wiernym fanem Morrisseya – w wywiadach wielokrotnie przyznawał, że tytuł jego debiutanckiej powieści nawiązuje do piosenki Morrisseya "Let the Right One Slip In".
Twórczość.
W 2004 roku zadebiutował horrorem psychologicznym pt. "Wpuść mnie" (oryg. "Låt den rätte komma in"), którego akcja rozgrywa się w Blackeberg, w latach 80. XX wieku. Książka została wydana w jedenastu krajach, m.in. w Wielkiej Brytanii, Niemczech, Polsce czy USA. Na podstawie powieści powstał film (w Polsce pod innym tytułem) – Pozwól mi wejść. W 2005 roku została wydana kolejna książka pisarza – "Powroty zmarłych" (oryg. "Hanteringen av odöda"), która ukazała się w ośmiu krajach, w tym także w Polsce. Trzecia książka Lindqvista to "Pappersväggar" (Papierowe ściany) z 2006 roku, składa się ona z krótkich historii z gatunku horror. Opowiadanie nie zostało jeszcze przetłumaczone na język polski. Kolejna książka Szweda, która ukazuje się w 2008 roku, nosi tytuł "Ludzka przystań" (oryg. "Människohamn"). Jest to powieść o miłości, nienawiści i magii, której akcja rozgrywa się na wyspie Domarö (znajdującej się w obrębie największego archipelagu w Szwecji).

</doc>
<doc id="1988573" url="https://pl.wikipedia.org/wiki?curid=1988573" title="Bolszerieczje">
Bolszerieczje

Bolszerieczje – osiedle typu miejskiego w Rosji, w obwodzie omskim, 150 km na północny wschód od Omska. W 2009 liczyło 11 936 mieszkańców.

</doc>
<doc id="1988579" url="https://pl.wikipedia.org/wiki?curid=1988579" title="Jiří Bouška">
Jiří Bouška

Jiří Bouška (ur. 30 grudnia 1979 w Litomyšlu, Czechy) - czeski niepełnosprawny kolarz. Srebrny i brązowy medalista paraolimpijski z Pekinu w 2008 roku. Dwukrotny brązowy medalista paraolimpijski z Aten w 2004 roku oraz brązowy medalista z Londynu w 2012 roku.

</doc>
<doc id="1988589" url="https://pl.wikipedia.org/wiki?curid=1988589" title="Isilkul">
Isilkul

Isilkul – osiedle typu miejskiego w Rosji, w obwodzie omskim, 120 km na zachód od Omska. W 2009 liczyło 25 891 mieszkańców.

</doc>
<doc id="1988598" url="https://pl.wikipedia.org/wiki?curid=1988598" title="Mark Bristow">
Mark Bristow

Mark Bristow MBE (ur. 8 lipca 1962) - brytyjski niepełnosprawny kolarz. Dwukrotny mistrz paraolimpijski z Pekinu w 2008 roku. Mistrz świata z 2007 roku.

</doc>
<doc id="1988602" url="https://pl.wikipedia.org/wiki?curid=1988602" title="Isfara (dystrykt)">
Isfara (dystrykt)

Isfara (tadż. Ноҳияи Исфара, pers. ناحیۀ اسفره) - dystrykt w wilajecie sogdyjskim w Tadżykistanie, graniczący z Uzbekistanem na północy (Kotlina Fergańska) oraz z Kirgistanem na południu. Jego stolicą jest miasto Isfara. Z dystryktu Isfara pochodzi większość produkowanej przez Tadżykistan ropy naftowej.
Podział administracyjny.
Dystrykt dzieli się na 9 dżamoatów:

</doc>
<doc id="1988613" url="https://pl.wikipedia.org/wiki?curid=1988613" title="Kolej na Ukrainie">
Kolej na Ukrainie



</doc>
<doc id="1988614" url="https://pl.wikipedia.org/wiki?curid=1988614" title="Zhang Kuidong">
Zhang Kuidong

Zhang Kuidong () – chiński niepełnosprawny kolarz. Dwukrotny wicemistrz paraolimpijski z Pekinu w 2008 roku.

</doc>
<doc id="1988615" url="https://pl.wikipedia.org/wiki?curid=1988615" title="Elmo (Kalifornia)">
Elmo (Kalifornia)

Elmo – obszar niemunicypalny w Kern County, w Kalifornii (Stany Zjednoczone), na wysokości 92 m.

</doc>
<doc id="1988618" url="https://pl.wikipedia.org/wiki?curid=1988618" title="Parafia Przemienienia Pańskiego w Ninilchik">
Parafia Przemienienia Pańskiego w Ninilchik

Parafia Przemienienia Pańskiego – parafia prawosławna w Ninilchik. Jedna z dziewięciu parafii tworzących dekanat Kenai diecezji Alaski Kościoła Prawosławnego w Ameryce. Powstała w 1846 dzięki działalności świeckiego misjonarza rosyjskiego Grigorija Kwasnikowa. Od 1901 posiada wolno stojącą cerkiew.

</doc>
<doc id="1988619" url="https://pl.wikipedia.org/wiki?curid=1988619" title="Port lotniczy Benešov">
Port lotniczy Benešov

Port lotniczy Benešov (cz.: "Letiště Benešov", kod ICAO: LKBE) – port lotniczy położony w czeskim Benešovie (w dzielnicy Bystřice u Benešova). Lotnisko zostało wybudowane w latach 1937–1938.

</doc>
<doc id="1988620" url="https://pl.wikipedia.org/wiki?curid=1988620" title="Zheng Yuanchao">
Zheng Yuanchao

Zheng Yuanchao () – chiński niepełnosprawny kolarz. Srebrny i brązowy medalista paraolimpijski z Pekinu w 2008 roku.

</doc>
<doc id="1988621" url="https://pl.wikipedia.org/wiki?curid=1988621" title="Ivo Basay">
Ivo Basay

Ivo Alexis Basay Hatibović (ur. 13 kwietnia 1966 w Santiago) – chilijski piłkarz pochodzenia chorwackiego występujący na pozycji napastnika. Posiada również obywatelstwo chorwackie.
Kariera klubowa.
Basay występował w 4 chilijskich klubach: Deportes Magallanes, Curicó Unido, Evertonie Viña del Mar oraz CSD Colo-Colo. Zaliczył również występy we Francji (Stade de Reims), Argentynie (Boca Juniors) oraz w Meksyku (Necaxa). Właśnie w tym ostatnim klubie zdobył największą sławę piłkarską.
Kariera reprezentacyjna.
Ivo Basay łącznie wystąpił w reprezentacji Chile 24 razy i strzelił 7 goli. Z kadrą narodową brał udział w turniejach takich jak: Copa América 1987, Copa América 1991 i Copa América 1995.
Kariera trenerska.
Basay trenował reprezentację Chile U-20, a następnie był dyrektorem sportowym w dorosłej kadrze "La Roja". W 2010 roku został nowym trenerem pierwszoligowego Unión San Felipe, a umowa zaczęła obowiązywać od 14 czerwca.

</doc>
<doc id="1988622" url="https://pl.wikipedia.org/wiki?curid=1988622" title="Izba Reprezentantów (Maroko)">
Izba Reprezentantów (Maroko)

Izba Reprezentantów (arab. مجلس النواب) – jest to izba niższa dwuizbowego Parlamentu Królestwa Marokańskiego. Liczbę przedstawicieli określa ustawa organiczna, obecnie składa się z 395 deputowanych wybieranych na 5 letnią kadencję w powszechnych i bezpośrednich wyborach. Kadencja kończy się wraz z otwarciem sesji październikowej w piątym roku po wyborach do Izby. Ordynację wyborczą, zasady podziału na okręgi wyborcze, warunki i procedurę rozstrzygania sporów wyborczych określa ustawa organiczna. Obecnie stosuje się ordynację proporcjonalną. 305 mandatów obsadzanych jest z lokalnych wielomandatowych okręgów wyborczych, na które podzielone jest terytorium całego kraju (obowiązuje 6% próg wyborczy). Natomiast o obsadzie reszty miejsc (60 zarezerwowanych dla kobiet i 30 dla młodych mężczyzn, przed 40 rokiem życia), decydują wybory w dodatkowym okręgu krajowym (obowiązuje 3% próg wyborczy). Każdy wyborca ma dwa głosy ,wybory są nieobowiązkowe, czynne prawo wyborcze przysługuje obywatelom Maroka w wieku co najmniej 18 lat.
Miejsca zwolnione w trakcie trwania kadencji, są obsadzanie w drodze wyborów uzupełniających. Sąd Konstytucyjny, na wniosek przewodniczącego odpowiedniej Izby, stwierdza wakat na stanowisku członka Parlamentu, zgodnie z przepisami regulaminu wewnętrznego zainteresowanej Izby oraz tymi, które określają terminy i procedurę występowania z wnioskiem do Sądu Konstytucyjnego. 
Czynne prawo wyborcze przysługuje obywatelom Maroka w wieku co najmniej 18 lat. Kandydować mogą osoby mające ukończone 23 lata i posiadające marokańskie obywatelstwo od urodzenia (wykluczeni są obywatele naturalizowani).
Ostatnie wybory odbyły się 7 października 2016 r. Uprawnionych do głosowania było około 15,7 mln. Marokańczyków. Głosowanie odbyło się 10 raz od odzyskania niepodległości w 1956 roku. Frekwencja wyborcza wyniosła 43%, liczba kandydatów wynosiła 6992 osoby. W wyniku wyborów w Izbie Reprezentantów zasiadają reprezentanci 12 partii:
Partia Sprawiedliwość i Rozwój (PJD) – 125
Partia Autentyczność i Nowoczesność (PAM) – 102
Partia Niepodległość (PI) – 46
Narodowe Zgromadzenie Niezależnych (RNI) – 37
Ruch Popularny (MP) – 27
Socjalistyczny Związek Sił Ludowych (USFP) – 20
Unia Konstytucyjna (UC) – 19
Partia Postępu i Socjalizmu (PPS) – 12
Ruch Demokratyczno-Społeczny (MDS) – 3
Federacja Lewicy Demokratycznej (FGD) – 2
Partia Jedności i Demokracji (PUD) – 1
Partia Zielonej Lewicy (PGV) – 1
Mandat uzyskało 81 kobiet (21%) i 314 mężczyzn.
Premierem jest, mianowany przez Króla Saadeddine Othmani z partii PJD.

</doc>
<doc id="1988630" url="https://pl.wikipedia.org/wiki?curid=1988630" title="Konibodom (dystrykt)">
Konibodom (dystrykt)

Konibodom (tadż. Ноҳияи Конибодом, pers. ناحیۀ کان بادام) - dystrykt w wilajecie sogdyjskim w Tadżykistanie. Jego stolicą jest miasto Konibodom. Na terenie dystryktu znajdują się złoża ropy naftowej oraz gazu.
Podział administracyjny.
Dystrykt dzieli się na 6 dżamoatów:

</doc>
<doc id="1988640" url="https://pl.wikipedia.org/wiki?curid=1988640" title="I Liceum Ogólnokształcące im. Marii Skłodowskiej-Curie w Pile">
I Liceum Ogólnokształcące im. Marii Skłodowskiej-Curie w Pile

I Liceum Ogólnokształcące im. Marii Skłodowskiej-Curie w Pile – najstarsze liceum ogólnokształcące w Pile, powstało w 1945 roku. Szkoła mieści się w budynku przy ulicy Wincentego Pola 11. Tradycją liceum jest udział uczniów w konkursach i olimpiadach przedmiotowych, osiąganie sukcesów w finale i zdobywanie tytułu laureata olimpiady na szczeblu centralnym. Szkoła cieszy się opinią najlepszej szkoły ogólnokształcącej w powiecie pilskim i liczącej się placówki edukacyjnej w województwie wielkopolskim.
Profile.
W I Liceum Ogólnokształcącym im. Marii Skłodowskiej-Curie prowadzone są klasy z rozszerzonym programem nauczania:
przedmioty wiodące : matematyka, fizyka i astronomia,
przedmioty wiodące: matematyka, tech.informacyjna+informatyka,
przedmioty wiodące : biologia, chemia, angielski,
przedmioty wiodące : biologia, chemia, j. niemiecki,
przedmioty wiodące : j.polski, historia, WOS,
przedmioty wiodące : biologia, chemia,
przedmioty wiodące : j.angielski, matematyka, geografia,
przedmioty wiodące : biologia z ochroną środowiska, geografia z elementami geologii, język niemiecki
przedmioty wiodące : j. polski, historia, j. angielski.
Historia szkoły.
Wstępnie szkoła działała wraz z gimnazjum w budynku przy ulicy Sikorskiego (obecnie stacjonuje tam Zespół Szkół Gastronomicznych). W sierpniu 1948 szkoła przeniosła się do nowego budynku przy ulicy Wincentego Pola. W roku szkolnym 1948/49 zmieniono nazwę szkoły na Państwową Szkołę Ogólnokształcącą stopnia podstawowego i licealnego. Od listopada 1967 roku szkoła nosi imię Marii Skłodowskiej-Curie, posiada sztandar i ceremoniał z nim związany.
Nauczyciele.
W roku szkolnym 2009/2010 w szkole jest zatrudnionych 58 nauczycieli, w tym:

</doc>
<doc id="1988645" url="https://pl.wikipedia.org/wiki?curid=1988645" title="Mastczoh (dystrykt)">
Mastczoh (dystrykt)

Mastczoh (tadż. Ноҳияи Мастчоҳ, pers. ناحیۀ مستچاه) - dystrykt w północnej części wilajetu sogdyjskiego w Tadżykistanie, graniczący na północy z Uzbekistanem. Jego stolicą jest miasto Buston. Populacja: 97 600 (2008).
Podział administracyjny.
Dystrykt dzieli się na 7 dżamoatów:

</doc>
<doc id="1988649" url="https://pl.wikipedia.org/wiki?curid=1988649" title="Mastczoch">
Mastczoch



</doc>
<doc id="1988652" url="https://pl.wikipedia.org/wiki?curid=1988652" title="Zgromadzenie Radców">
Zgromadzenie Radców

Zgromadzenie Radców (arab. مجلس المستشارين المغربي) - izba wyższa parlamentu Maroka, złożona z 270 członków powoływanych na dziewięcioletnią kadencję, przy czym co trzy lata odnawiana jest 1/3 składu izby. 162 członków wybiera kolegium elektorskie, w którym zasiadają członkowie władz lokalnych i regionalnych. O obsadzie pozostałych 108 miejsc decyduje drugie kolegium, reprezentujące środowiska przemysłowe, rolnicze i związkowe. Kolegia mogą wybierać radców wyłącznie z własnego grona. Dodatkowo kandydaci muszą posiadać marokańskie obywatelstwo i mieć ukończone 30 lat. 
Bibliografia.
 

</doc>
<doc id="1988655" url="https://pl.wikipedia.org/wiki?curid=1988655" title="Wzory trygonometryczne">
Wzory trygonometryczne



</doc>
<doc id="1988659" url="https://pl.wikipedia.org/wiki?curid=1988659" title="Lotnisko Wels">
Lotnisko Wels

Lotnisko Wels ("Flugplatz Wels") – lotnisko obsługujące Wels w Austrii (Górna Austria).

</doc>
<doc id="1988660" url="https://pl.wikipedia.org/wiki?curid=1988660" title="Martin Turner">
Martin Turner

Martin Turner (ur. 1 października 1947 w Torquay, Devon w Anglii) – gitarzysta basowy oraz wokalista. Znany jako jeden z założycieli zespołu rockowego Wishbone Ash.
Martin występował z zespołem od początku jego istnienia do roku 1980. Był głównym tekściarzem. Miał swój notes, w którym zapisywał spostrzeżenia i wiersze. Jego twórczość wynika z obserwacji otoczenia i własnych odczuć. Niektóre liryki urzekają prostotą, niektóre zaś zastanawiają ogromem psychicznych doznań. Główna tematyka tekstów Wishbone Ash to kobiety i wszelkie z tym związane problemy. Nie zabrakło jednak akcentów antywojennych (Phoenix, Warrior, Throw Down The Sword). Pojawiały się także teksty opisujące stany psychiczne, które z pewnością były pochodną wrażliwości, a być może również innych czynników.
Jego melodyjna gra na basie była bardzo ważnym elementem brzmienia całego zespołu. Nie raz gitara basowa Martina zastępowała trzecią gitarę (np. Jailbait), oraz nierzadko wybijała się ponad zespół (np.Handy)
Z zespołem nagrał wiele przebojów oraz albumów, w tym płytę "Argus".
Po odejściu zajął się produkcją płyt.
W 1987 roku reaktywował się oryginalny kwartet. Razem nagrali trzy płyty - instrumentalną Nouveau Calls, Here to Hear oraz Strange Affair - produkcją tych płyt zajął się sam Martin. Grali i koncertowali razem do roku 1991.
W 2005 roku Martin założył zespół Martin Turner's Wishbone Ash, z którym wykonuje utwory z wcześniejszych lat działalności Wishbone Ash. Nagrali 2 albumy "New Live Dates Vol.1" w 2006 roku oraz "New Live Dates Vol.2" w 2007 roku. Na obydwu płytach gościnnie wystąpił Ted Turner.
Martin grał głównie na gitarze basowej Gibson Thunderbird IV. We wcześniejszych latach używał również gitary Fender Precision Bass oraz gitary basowej firmy Rickenbacker

</doc>
<doc id="1988666" url="https://pl.wikipedia.org/wiki?curid=1988666" title="Jody Cundy">
Jody Cundy

Jody Alan Cundy (ur. 14 października 1978 w Wisbech) – brytyjski niepełnosprawny pływak i kolarz. Trzykrotny mistrz paraolimpijski i trzykrotny mistrz świata w pływaniu. Dwukrotny mistrz paraolimpijski w kolarstwie z Pekinu w 2008 roku. Pięciokrotny mistrz świata w kolarstwie torowym.
Kawaler (2009), Oficer (2017) i Komandor (2022) Orderu Imperium Brytyjskiego.

</doc>
<doc id="1988672" url="https://pl.wikipedia.org/wiki?curid=1988672" title="Lucas Ayala">
Lucas Ayala

Lucas Emanuel Ayala Miño (ur. 11 sierpnia 1978 w Buenos Aires) – meksykański piłkarz pochodzenia argentyńskiego występujący na pozycji defensywnego pomocnika, obecnie zawodnik Atlasu. Jego teść Osvaldo Batocletti również był piłkarzem.
Kariera klubowa.
Ayala pochodzi ze stołecznego miasta Buenos Aires i jest wychowankiem tamtejszego zespołu Racing Club de Avellaneda. W 1993 roku wraz z reprezentacją kilku kategorii wiekowych akademii juniorskiej Racingu wziął udział w zorganizowanym przez grupę biznesmenów tournée po Meksyku. Podczas spotkań rozgrywanych przez jego ekipę w kilku meksykańskich miastach był obserwowany przez wysłanników tamtejszych drużyn, a po upływie ponad roku od tamtego wydarzenia za pośrednictwem jednego z przedsiębiorców został zaproszony na testy do klubu CF Monterrey. Niedługo potem podpisał umowę z tym zespołem, jako szesnastolatek przenosząc się na stałe do Meksyku, gdzie spędził resztę swojej kariery, przyjmując tamtejsze obywatelstwo. W Monterrey spędził kolejne pięć lat, jednak wobec początkowych problemów z kontraktem i kontuzjami nie zdołał przebić się do pierwszej drużyny, mimo iż za kadencji chilijskiego trenera Arturo Salaha regularnie uczestniczył w jej treningach. Występował głównie w drugoligowych rezerwach klubu – Saltillo Soccer, zaś w 1999 roku w barwach seniorskiego zespołu Monterrey wystąpił w turnieju Copa Libertadores.
Latem 1999 Ayala dzięki pomocy ze strony Antonio Mohameda, swojego kolegi klubowego z Monterrey, znalazł zatrudnienie w drugoligowym Tigrillos UANL, filii występującego w najwyższej klasie rozgrywkowej Tigres UANL. W drugiej lidze meksykańskiej spędził kolejne kilka lat, nie odnosząc większych sukcesów; po odejściu z Tigrillos został zawodnikiem klubu Correcaminos UAT z siedzibą w mieście Ciudad Victoria, a w późniejszym czasie przez pół roku znów reprezentował barwy Saltillo Soccer. W styczniu 2003 przeszedł do ekipy Jaguares de Tapachula, w której także spędził sześć miesięcy, po czym został zawodnikiem prowadzonej przez Mohameda drużyny CD Zacatepec. Na początku 2004 roku przeniósł się do pierwszoligowego Tiburones Rojos de Veracruz, gdzie zadebiutował w meksykańskiej Primera División po niemal dziesięciu latach pobytu w tym kraju, 24 stycznia 2004 w zremisowanym 1:1 spotkaniu z Monterrey. Premierowego gola w pierwszej lidze strzelił natomiast 27 marca tego samego roku w wygranej 1:0 konfrontacji z Tigres UANL. Ogółem w barwach Veracruz spędził bez większych sukcesów trzy i pół roku jako kluczowy zawodnik, zostając ulubieńcem kibiców.
W lipcu 2007 Ayala przeszedł do klubu Tigres UANL z siedzibą w Monterrey, gdzie również szybko wywalczył sobie miejsce w wyjściowej jedenastce. Na początku 2009 roku został wypożyczony na pół roku do zespołu Club Atlas z miasta Guadalajara, w którego barwach miał niepodważalną pozycję w pierwszym składzie. Po powrocie do Tigres w tym samym roku triumfował z nim w rozgrywkach SuperLigi, jednak z biegiem czasu tracił pewną pozycję w pierwszym składzie i swój czteroletni pobyt w tej drużynie kończył jako głęboki rezerwowy. W styczniu 2009 znów udał się na wypożyczenie do Club Atlas, a po upływie sześciu miesięcy w następstwie udanych występów zarząd ekipy zdecydował się wykupić go na stałe. W jesiennym sezonie Apertura 2013 dotarł z Atlasem do finału krajowego pucharu – Copa MX, pełniąc rolę podstawowego gracza środka pola.
Kariera reprezentacyjna.
W seniorskiej reprezentacji Meksyku Ayala zadebiutował za kadencji szwedzkiego selekcjonera Svena-Görana Erikssona, 28 stycznia 2009 w przegranym 0:1 meczu towarzyskim ze Szwecją.

</doc>
<doc id="1988674" url="https://pl.wikipedia.org/wiki?curid=1988674" title="Port lotniczy Roskilde">
Port lotniczy Roskilde

Port lotniczy Roskilde (IATA: RKE, ICAO:EKRK) – port lotniczy położony w Roskilde, w Danii.

</doc>
<doc id="1988678" url="https://pl.wikipedia.org/wiki?curid=1988678" title="OK Napredak Odžak">
OK Napredak Odžak

OK Napredak Odžak - bośniacki klub siatkarski z Odžaku, założony w 1973 roku. Obecnie występuje w najwyższej klasie rozgrywkowej (Premijer liga).
Historia.
Odbojkaški klub Odžak założony został w 1973 roku z inicjatywy regionalnych miłośników piłki siatkowej, do których należeli m.in. Ivo Matić, Ðorđe Stanojević, Marko Matić. W 1987 roku klub dostał się do II ligi, gdzie w swoim pierwszym sezonie zajął 3. miejsce. Pierwszy okres funkcjonowania klubu kończy wojna w Bośni. Zespół odbudowany został w 1997 roku przez Ivo Maticia, Miroslava Ratančicia, Pere Čalušića, Ivana Vilicia i Joze Jazvicia. W tym czasie nie powstały jeszcze profesjonalne klubowe rozgrywki w Bośni i Hercegowinie, dlatego klub pod nazwą Napredak od sezonu 1998/1999 występował w chorwackiej lidze Herceg-Bośni. Pierwszym trenerem nowo powstałej drużyny został Pero Čalušić. Od sezonu 2001/2002 Napredak Odžak występuje w bośniacko-hercegowińskiej Premijer lidze.

</doc>
<doc id="1988679" url="https://pl.wikipedia.org/wiki?curid=1988679" title="Absolwentka (film)">
Absolwentka (film)

Absolwentka (ang. "Post Grad") – amerykańska komedia z 2009 roku w reżyserii Vicky Jenson.
W weekend otwierający emisję w Stanach Zjednoczonych wpływy ze sprzedaży biletów wyniosły 2 651 996 dolarów amerykańskich.

</doc>
<doc id="1988684" url="https://pl.wikipedia.org/wiki?curid=1988684" title="Luis Ibáñez">
Luis Ibáñez

Luis Ezequiel Ibáñez (ur. 15 lipca 1988 w Moreno) – argentyński piłkarz występujący na pozycji obrońcy. Od 2016 zawodnik Trabzonsporu.
Kariera.
Luis Ibáñez karierę rozpoczął w bardzo utytułowanym klubie argentyńskim, Boca Juniors. W tamtejszej I lidze zagrał w dwóch meczach. Zadebiutował w niej 19 kwietnia 2008 roku w meczu z Newell's Old Boys. 25 czerwca 2008 roku został piłkarzem ówczesnego mistrza Chorwacji, Dinama Zagrzeb.

</doc>
<doc id="1988685" url="https://pl.wikipedia.org/wiki?curid=1988685" title="Jesús Puras">
Jesús Puras

Jesús Puras Vidal de la Peña (ur. 16 marca 1963 w Santanderzeze) – hiszpański kierowca rajdowy. W swojej karierze zaliczył 37 występów w Rajdowych Mistrzostwach Świata. W 2001 roku jako kierowca Citroëna Xsary WRC, pilotowany przez Marca Martíego wygrał rajd mistrzostw świata – Rajd Korsyki.
W 1991 roku Puras zadebiutował w Rajdowych Mistrzostwach Świata. Pilotowany przez Joségo Arrarte i jadący Mazdą 323 GTX nie ukończył wówczas Rajdu Monte Carlo z powodu wypadku. W 1994 roku jadąc Fordem Escortem RS Cosworth (pilotowany przez Carlosa del Barrio) wywalczył mistrzostwo świata samochodów fabrycznych – odniósł wówczas 2 zwycięstwa w klasie N4 (w Rajdzie Portugalii i Rajdzie Korsyki). W 1999 roku po raz pierwszy w karierze stanął na podium w rajdzie mistrzostw świata – podczas Rajdu Korsyki (pilot: Marc Martí, samochód: Citroën Xsara Kit Car). Zajął 2. miejsce za Philippe’em Bugalskim, również jadącym Xsarą Kit Car. Łącznie wystartował w 37 rajdach mistrzostw świata. Dwukrotnie stawał na podium, zdobył 32 punkty. W latach 2001-2002 był fabrycznym kierowcą Citroëna. Startował samochodem Xsara WRC.
Puras ośmiokrotnie w swojej karierze wywalczył tytuł mistrza Hiszpanii. W latach 1990 i 1992 zdobył tytuł jadąc Lancią Deltą Integrale 16V, w latach 1995 i 1997 – Citroënem ZX 16S, w latach 1998, 1999 i 2000 – Citroënem Xsarą Kit Car, a w 2002 roku – Citroënem Xsarą WRC. W 2003 roku zakończył karierę rajdowca.

</doc>
<doc id="1988695" url="https://pl.wikipedia.org/wiki?curid=1988695" title="Test Manna-Whitneya">
Test Manna-Whitneya

Test Manna-Whitneya, test U Manna-Whitneya, test Manna-Whitneya-Wilcoxona, test Wilcoxona-Manna-Whitneya, test rang Wilcoxona, test Wilcoxona dla dwóch prób – seminieparametryczny test do sprawdzenia, czy wartości prób pobranych z dwóch (zwykle niezależnych) populacji są jednakowo duże. Jest jednym z najbardziej popularnych nieparametrycznych testów znamienności. Zaproponowany pierwotnie jako test przesunięcia dla dwóch równolicznych prób przez Franka Wilcoxona w 1945, został uogólniony przez Henry'ego Manna i Donalda Ransoma Whitneya w 1947 dla różnolicznych prób oraz do testowania równości stochastycznej.
Założenia i sformułowanie hipotezy.
W ogólnym przypadku zakłada się, że:
1. wszystkie obserwacje, dla obydwu grup, są niezależne statystycznie
2. zmienne "X" i "Y" mierzone są na skali porządkowej, a więc dla dowolnej pary obserwacji można określić ich uporządkowanie: stwierdzić ich równość lub wskazać na większą spośród nich
3. testowaną hipotezą zerową jest symetria względem prawdopodobieństwa większej wartości jednej ze zmiennych, a więc hipoteza zerowa zakłada jednakowe prawdopodobieństwo "X" &gt; "Y" i "Y" &gt; "X": P("X" &gt; "Y")=P("Y" &gt; "X")
4. hipotezą alternatywną jest asymetria względem prawdopodobieństwa większej wartości jednej ze zmiennych, a więc w wersji dwustronnej testu, że prawdopodobieństwo "X" &gt; "Y" jest różne od prawdopodobieństwa "Y" &gt; "X" (w wersji jednostronnej hipotezą alternatywną jest P("X" &gt; "Y") &gt; P("Y" &gt; "X") lub P("X" &gt; "Y") &lt; P("Y" &gt; "X")).
Test Manna-Whitneya w ogólnej wersji, sformułowanej powyżej, ma słabe założenia i może być stosowany w bardzo szerokim zakresie. W literaturze jednak często zdarza się, że hipotezy zerowa i alternatywna formułowane są w sposób mniej ogólny; stosowalność testu Manna-Whitneya do testowania tych hipotez jest wówczas ograniczona. Tak więc czasem zakłada się, że według hipotezy zerowej obydwie zmienne "X" i "Y" mają identyczny rozkład, a według hipotezy alternatywnej ich rozkłady są jednakowe z wyjątkiem przesunięcia o stałą "δ" (tzn. "F"1("x") = "F"2("x" + "δ")). Taka interpretacja testu Manna-Whitneya nazywa się czasem testowaniem przesunięcia. W praktyce zwykle zmienne różnić się mogą nie tylko pod względem przesunięcia, ale i innych parametrów, w tym wariancji – wówczas stosowalność tak interpretowanego testu Manna-Whitneya jest wątpliwa, a test może mieć małą moc dla odrzucenia hipotezy zerowej (na przykład nie być w stanie odrzucić hipotezy zerowej o identyczności rozkładów gdy "X" i "Y" są zmiennymi normalnymi o tej samej średniej ale różnych wariancjach.
Innym dodatkowym założeniem dodawanym czasem dla wygody obliczeniowej jest brak obserwacji związanych: tzn. zerowe prawdopodobieństwo otrzymania dwu obserwacji o jednakowej wartości. Jednak założenie braku obserwacji związanych nie jest konieczne; test Manna-Whitneya stosować można w obecności obserwacji związanych używając poprawek obliczeniowych na obserwacje związane lub przeprowadzając obliczenia przy pomocy testu permutacji.
Kolejnym, często pomijanym, założeniem jest statystyczna równość wartości parametrów skali (dyspersji, wariancji) obu prób.
Obliczenia.
Test wymaga obliczenia statystyki, zwykle oznaczonej "U", której rozkład jest znany w przypadku hipotezy zerowej. W przypadku małych prób rozkład statystyki "U" jest tabelaryzowany, ale dla prób powyżej ~20 obserwacji znane są dobre przybliżenia oparte na rozkładzie normalnym. Czasem w miejsce statystyki "U" używa się równoważnej statystyki, na przykład sumy rang jednej z prób.
Statystyka "U" określa liczbę wszystkich par obserwacji ("x","y") ("x" jest obserwacją z pierwszej próby, "y" jest obserwacją z drugiej próby) takich, że "x" &gt; "y". W wypadku obecności obserwacji związanych do "U" dodaje się również połowę liczby par ("x","y") takich że "x"="y".
Zagadnienie nieparametryczności testu.
Test Manna-Whitneya nie jest w pełni testem nieparametrycznym. Często pomijanym założeniem jest założenie o równości wartości parametru skali (dyspersji) w obu próbach. Tylko wówczas, gdy założenie to jest spełnione, można przyjąć, że decyzja o odrzuceniu hipotezy zerowej lub braku takiej możliwości, zależy wyłącznie od przesunięcia. W przeciwnym razie może się okazać, iż dwie próby, różniące się znacznie dyspersją (wariancją), ale mające identyczne wartości parametru przesunięcia (mediany) zostaną zakwalifikowane jako pochodzące z tej samej populacji, choć słabszy test Kołmogorowa-Smirnowa oraz intuicja sugerowałyby, że tak nie jest. Do sprawdzenia statystycznej równości parametrów skali dwóch prób służy, między innymi, test Ansariego-Bradleya.

</doc>
<doc id="1988705" url="https://pl.wikipedia.org/wiki?curid=1988705" title="Port lotniczy Maczuliszczy">
Port lotniczy Maczuliszczy

Port lotniczy Maczuliszczy – port lotniczy położony w miejscowości Maczuliszczy w obwodzie mińskim. Jest jednym z największych portów lotniczych na Białorusi. Używany jest do celów wojskowych.

</doc>
<doc id="1988709" url="https://pl.wikipedia.org/wiki?curid=1988709" title="Ramet">
Ramet



</doc>
<doc id="1988710" url="https://pl.wikipedia.org/wiki?curid=1988710" title="Krzyżak pomarańczowy">
Krzyżak pomarańczowy

Krzyżak pomarańczowy ("Araneus alsine") – gatunek dużego pająka z rodziny krzyżakowatych (Araneidae). Nazwa pochodzi od charakterystycznego pomarańczowego koloru odwłoku.
Opis.
Krzyżak pomarańczowy ma ciało długości od 13 do 20 mm. Odwłok ma kształt lekko eliptyczny, intensywnie zabarwiony na pomarańczowo, znajdują się na nim biało-żółte plamki tworzące charakterystyczny znak krzyża.
Występowanie.
Krzyżak pomarańczowy żyje w środowisku wilgotnym, przede wszystkim na: wilgotnych łąkach, w wysokiej trawie, i w miejscach zdecydowanie zacienionych itd. Pająk występuje przypuszczalnie na terenie znacznej części Europy i Polski z wyjątkiem obszarów górskich.

</doc>
<doc id="1988714" url="https://pl.wikipedia.org/wiki?curid=1988714" title="Kormiłowka">
Kormiłowka

Kormiłowka – osiedle typu miejskiego w Rosji, w obwodzie omskim. W 2009 liczyło 10 555 mieszkańców.

</doc>
<doc id="1988721" url="https://pl.wikipedia.org/wiki?curid=1988721" title="Lubiński">
Lubiński

Lubiński – osiedle typu miejskiego w Rosji, w obwodzie omskim. W 2009 liczyło 10 977 mieszkańców.

</doc>
<doc id="1988724" url="https://pl.wikipedia.org/wiki?curid=1988724" title="Ulica Powstańców Śląskich w Rybniku">
Ulica Powstańców Śląskich w Rybniku

Ulica Powstańców Śląskich w Rybniku – jedna z ważniejszych i ruchliwszych ulic Śródmieścia. Ulica rozciąga się od Ronda Powstańców Śląskich do skrzyżowania z ulicami Gliwicką, Łony i Jana Sobieskiego. Ma ponad kilometr długości. Od skrzyżowania z ulicami Gliwicką, Łony i Jana Sobieskiego do Placu Jana Pawła II ulica jest śródmiejskim deptakiem zabudowanym przedwojennymi kamienicami. W 2012 r. został on zrewitalizowany. Projekt, wykonany przez pracownię toprojekt, nagrodzony został przez Towarzystwo Urbanistów Polskich, zdobywając pierwszą nagrodę w kategorii miejska przestrzeń publiczna.
Obiekty.
Przy ulicy Powstańców Śląskich znajdują się m.in.:
Komunikacja.
Przy ulicy znajduje się przystanek KM – Rybnik Bazylika, ponadto biegną trasy 18 linii komunikacji miejskiej. Są to linie numer 2, 10, 11, 16, 17, 18, 19, 23, 28, 45, 46, 47, 48, 49, 51, 52, N1, N3.

</doc>
<doc id="1988727" url="https://pl.wikipedia.org/wiki?curid=1988727" title="Tiukalinsk">
Tiukalinsk

Tiukalinsk – miasto w Rosji, w obwodzie omskim, 60 km na północny wschód od Omska. W 2009 liczyło 12 106 mieszkańców.

</doc>
<doc id="1988735" url="https://pl.wikipedia.org/wiki?curid=1988735" title="Bassett (Iowa)">
Bassett (Iowa)

Bassett – miasto w Stanach Zjednoczonych, w stanie Iowa, w hrabstwie Chickasaw. W 2000 roku liczyło 74 mieszkańców.

</doc>
<doc id="1988736" url="https://pl.wikipedia.org/wiki?curid=1988736" title="Rudolf Finkelnburg">
Rudolf Finkelnburg

Wilhelm Rudolf Finkelnburg (ur. 15 grudnia 1870 w Godesbergu, zm. 10 czerwca 1950 w Bonn) – niemiecki lekarz neurolog. Profesor medycyny wewnętrznej na Uniwersytecie Fryderyka Wilhelma w Bonn. Jego ojcem był lekarz Carl Maria Ferdinand Finkelnburg, synem Wolfgang Finkelnburg.

</doc>
<doc id="1988737" url="https://pl.wikipedia.org/wiki?curid=1988737" title="Stefka Sawowa">
Stefka Sawowa

Stefka Sawowa, bułg. Стефка Савова (ur. 28 listopada 1958 w Pazardżiku) – bułgarska szachistka, mistrzyni międzynarodowa od 1983 roku.
Kariera szachowa.
W 1977 zdobyła w Nowym Sadzie brązowy medal Pucharu Europy juniorek do 20 lat. W latach 80. XX wieku należała do ścisłej czołówki bułgarskich szachistek. W 1982 zdobyła brązowy, w 1986 – złoty, a w 1988 – srebrny medal indywidualnych mistrzostw Bułgarii. Trzykrotnie (1984, 1986, 1988) reprezentowała narodowe barwy na szachowych olimpiadach, w 1984 zdobywając w Salonikach srebrny medal. W 1986 zwyciężyła w rozegranym w Atenach turnieju "Acropolis". W 1987 i 1989 dwukrotnie startowała w turniejach strefowych (eliminacjach mistrzostw świata). W 2002 zajęła III m. (za Aliną Motoc i Ekaterini Fakhiridou) w rozegranych w Stambule mistrzostwach państw bałkańskich. W 2005 zdobyła tytuł wicemistrzyni Bułgarii.
Najwyższy ranking w karierze osiągnęła 1 stycznia 1987, z wynikiem 2245 punktów dzieliła wówczas 67-71. miejsce na światowej liście FIDE, jednocześnie zajmując 2. miejsce (za Margaritą Wojską) wśród bułgarskich szachistek.

</doc>
<doc id="1988740" url="https://pl.wikipedia.org/wiki?curid=1988740" title="Reprezentacja Kanady w hokeju na trawie mężczyzn">
Reprezentacja Kanady w hokeju na trawie mężczyzn

Reprezentacja Kanady w hokeju na trawie mężczyzn jest jednym z silniejszych zespołów na świecie. Nie zdobyła jak dotąd medali igrzysk olimpijskich czy mistrzostw świata, sześciokrotnie kwalifikując się do igrzysk olimpijskich i pięciokrotnie do mistrzostw świata. Czterokrotnie zdobyła mistrzostwo igrzysk panamerykańskich (1983, 1987, 1999, 2007). Nie występowała dotychczas w Champions Trophy.

</doc>
<doc id="1988743" url="https://pl.wikipedia.org/wiki?curid=1988743" title="Fredericksburg (Iowa)">
Fredericksburg (Iowa)

Fredericksburg – miasto w Stanach Zjednoczonych, w stanie Iowa, w hrabstwie Chickasaw. W 2000 roku liczyło 984 mieszkańców.

</doc>
<doc id="1988751" url="https://pl.wikipedia.org/wiki?curid=1988751" title="Altay (miasto)">
Altay (miasto)

Altay lub Aletai (chiń. upr. 阿勒泰; pinyin: "Ālètài"; ujg. ئالتاي ; "Altay") – miasto w północno-zachodnich Chinach, w Sinciangu, u podnóży Ałtaju Mongolskiego. W 2010 roku liczba mieszkańców miasta wynosiła 147 645.
Siedziba prefektury Altay.

</doc>
<doc id="1988753" url="https://pl.wikipedia.org/wiki?curid=1988753" title="Ionia (Iowa)">
Ionia (Iowa)

Ionia – miasto w Stanach Zjednoczonych, w stanie Iowa, w hrabstwie Chickasaw. W 2000 roku liczyło 277 mieszkańców.

</doc>
<doc id="1988756" url="https://pl.wikipedia.org/wiki?curid=1988756" title="Aletai">
Aletai



</doc>
<doc id="1988757" url="https://pl.wikipedia.org/wiki?curid=1988757" title="Różniczka łuku">
Różniczka łuku



</doc>
<doc id="1988761" url="https://pl.wikipedia.org/wiki?curid=1988761" title="Lawler (Iowa)">
Lawler (Iowa)

Lawler – miasto w Stanach Zjednoczonych, w stanie Iowa, w hrabstwie Chickasaw. W 2000 roku liczyło 461 mieszkańców.

</doc>
<doc id="1988763" url="https://pl.wikipedia.org/wiki?curid=1988763" title="Christian Donhauser">
Christian Donhauser

Hans Christian Friedrich Donhauser (ur. 9 września 1894, zm. 13 stycznia 1919) – as lotnictwa niemieckiego (Luftstreitkräfte) z 19 zwycięstwami w I wojnie światowej.
Życiorys.
Służył jako pilot w FFA 10. Razem z obserwatorem por. Hemplerem odnieśli w jednostce jedno zwycięstwo powietrzne 18 maja 1918. Christian Donhauser na własną prośbę został skierowany do szkoły pilotów myśliwskich Jastaschule I. W lipcu 1918 roku został przydzielony do Jagdstaffel 17. Pierwsze zwycięstwo w jednostce odniósł 20 sierpnia nad samolotem Breguet 14. 25 sierpnia odniósł swoje 5. zwycięstwo, uzyskując tytuł asa. Do końca wojny jego konto powiększyło się do 19 zestrzelonych samolotów i balonów obserwacyjnych wroga. Po zakończeniu wojny służył w Reichswehrze i został awansowany na stopień porucznika. Zginął w wypadku lotniczym 13 stycznia 1919 roku w okolicach Koblencji. Został pochowany na cmentarzu Hamburg-Harburg.
14 lipca 1918 roku Christian Donhauser zestrzelił samolot Nieuport 28 pilotowany przez Quentina Roosevelta z No. 94 Squadron RAF. Quentin Roosevelt, najmłodszy syn prezydenta Theodorea Roosevelta, zginął na miejscu. Oficjalnie to zwycięstwo powietrzne nie zostało potwierdzone.

</doc>
<doc id="1988768" url="https://pl.wikipedia.org/wiki?curid=1988768" title="Yuanchao Zheng">
Yuanchao Zheng



</doc>
<doc id="1988772" url="https://pl.wikipedia.org/wiki?curid=1988772" title="Kuidong Zhang">
Kuidong Zhang



</doc>
<doc id="1988779" url="https://pl.wikipedia.org/wiki?curid=1988779" title="Wilhelm Rudolf Finkelnburg">
Wilhelm Rudolf Finkelnburg



</doc>
<doc id="1988780" url="https://pl.wikipedia.org/wiki?curid=1988780" title="EONIA">
EONIA

EONIA (ang. "Euro Overnight Index Average") – referencyjna stopa międzybankowych operacji depozytowych typu O/N (ang. "overnight", tj. z dnia na dzień) na rynku pieniężnym strefy euro. Oblicza się ją jako ważoną średnią stóp oprocentowania jednodniowych niezabezpieczonych operacji depozytowych denominowanych w euro zawartych przez wybrane banki komercyjne działające na rynku pieniężnym strefy euro. EONIA publikowana jest codziennie przez Europejski Bank Centralny.
EONIA jest, obok stopy EURIBOR, jedną z najważniejszych stóp referencyjnych odzwierciedlających sytuację na rynku pieniężnym i kredytowym w strefie euro i jako taka pełni istotną rolę w mechanizmie transmisji monetarnej. Dlatego Europejski Bank Centralny stara się stabilizować poziom stopy EONIA wokół poziomu oficjalnej stopy referencyjnej repo.
W okresie kryzysu na globalnych rynkach finansowych, zwłaszcza po upadku banku Lehman Brothers we wrześniu 2008, efektywność sterowania stopą EONIA wyraźnie się zmniejszyła, na co wskazywał wzrost wartości oraz zmienności spreadu między stopą EONIA a stopą repo. W odpowiedzi na załamanie się rynku pieniężnego w strefie euro, EBC od października 2008 podjął działania mające na celu zapewnienie płynności bankom w strefie euro, m.in. zmieniając sposób przeprowadzania głównych operacji refinansujących oraz wprowadzając dodatkowe długoterminowe operacje refinansujące (ang. "longer-term refinancing operations", LTRO). W efekcie EONIA obniżyła się do poziomu wyraźnie niższego niż stopa referencyjna repo, nieco powyżej stopy depozytowej EBC; w późniejszym okresie stopniowe wycofywanie się EBC z działań zwiększających płynność oddziaływało w kierunku podwyższenia stopy EONIA. Na kształtowanie się stopy EONIA od 2010 r. wpływał także europejski kryzys zadłużeniowy, przyczyniając się do wzrostu jej zmienności.

</doc>
<doc id="1988781" url="https://pl.wikipedia.org/wiki?curid=1988781" title="Nashua (Iowa)">
Nashua (Iowa)

Nashua – miasto w Stanach Zjednoczonych, w stanie Iowa, w hrabstwie Chickasaw. W 2000 roku liczyło 1 618 mieszkańców.

</doc>
<doc id="1988784" url="https://pl.wikipedia.org/wiki?curid=1988784" title="Christophe-Philippe Oberkampf">
Christophe-Philippe Oberkampf

Christophe-Philippe Oberkampf (ur. 11 czerwca 1738, zm. 6 października 1815) – francuski przemysłowiec pochodzenia niemieckiego, założyciel manufaktury produkującej tkaniny drukowane w Jouy-en-Josas.
Pochodził z bawarskiej rodziny farbiarzy, początkowo pracował jako rytownik w Miluzie. Po przeniesieniu się do Paryża podjął pracę w manufakturze tkackiej. W 1759 założył w Jouy-en-Josas zakład farbiarski, który stał się znany z wysokiej jakości drukowanych płócien. Wzory były nanoszone mechanicznie za pomocą płyt drewnianych i miedzianych z wyrytowanym wzorem. Zakład zatrudniał w okresie świetności (1765-1805) do 2000 pracowników, m.in. wybitnych grafików projektujących kompozycje. W 1783 przedsiębiorstwo uzyskało miano manufaktury królewskiej, a Oberkampf został w 1787 uszlachcony i uzyskał przywilej noszenia broni. W 1806 Napoleon Bonaparte odznaczył go Legią Honorową. Manufaktura podupadła po upadku Napoleona i po śmierci założyciela w 1815; działała jeszcze do 1843 roku.
Christophe-Philippe Oberkampf uważany jest za prekursora przemysłowej produkcji tkanin drukowanych, odznaczających się dużą trwałością kolorów. Wśród wielu innowacji, które wprowadził, najbardziej rewolucyjne było zastosowanie do produkcji maszyn.
W Paryżu jego nazwiskiem nazwano ulicę i jedną ze stacji metra.

</doc>
<doc id="1988790" url="https://pl.wikipedia.org/wiki?curid=1988790" title="North Washington (Iowa)">
North Washington (Iowa)

North Washington – miasto w Stanach Zjednoczonych, w stanie Iowa, w hrabstwie Chickasaw. W 2000 roku liczyło 118 mieszkańców.

</doc>
<doc id="1988794" url="https://pl.wikipedia.org/wiki?curid=1988794" title="Protivin (Iowa)">
Protivin (Iowa)

Protivin – miasto w Stanach Zjednoczonych, w stanie Iowa, w hrabstwie Chickasaw. W 2000 roku liczyło 317 mieszkańców.

</doc>
<doc id="1988820" url="https://pl.wikipedia.org/wiki?curid=1988820" title="Parlament Maroka">
Parlament Maroka

Parlament Królestwa Marokańskiego – dwuizbowy parlament, organ władzy ustawodawczej w Królestwie Marokańskim. W skład parlamentu wchodzą Izba Reprezentantów jako izba niższa oraz Izba Radców jako izba wyższa. Liczbę członków Izb określa Konstytucja Królestwa Maroka oraz ustawy organiczne. W sprawach ważności wyborów do Parlamentu orzeka Sąd Konstytucyjny (art.62, art.63, art.132). 
Gmach Parlamentu znajduje się w Rabacie przy Alei Muhammada V.
Parlament obraduje podczas dwóch sesji w roku. Pierwszą sesja, rozpoczyna się w drugi piątek października natomiast druga otwierana jest w drugi piątek kwietnia. Jeśli Parlament obradował co najmniej cztery miesiące w trakcie każdej z sesji, jej zamknięcie może zostać ogłoszone w drodze dekretu. Ponadto parlament może zostać zwołany na sesję nadzwyczajną w drodze dekretu, na wniosek 1/3 członków Izby Reprezentantów lub na wniosek większości Izby Radców oraz sytuacjach wyjątkowych jak na przykład wizyta głowy innego państwa. Nadzwyczajne sesje Parlamentu pracują zgodnie z przyjętym na dany dzień porządkiem obrad. Po zrealizowaniu porządku dziennego, sesja zamykana jest w drodze dekretu (art. 66, art.67, art. 68).
Posiedzenia Izb Parlamentu są jawne. Pełne sprawozdanie z debat jest publikowane w „Biuletynie urzędowym” Parlamentu. Każda z Izb na wniosek Szefa Rządu lub 1/3 swoich członków może obradować z wyłączeniem jawności. Posiedzenia komisji parlamentarnych są niejawne. Regulamin wewnętrzny każdej z Izb określa przypadki i zasady na jakich Komisje mogą obradować jawnie. Warunki i zasady przebiegu tych posiedzeń określają regulaminy Izb (art.68).
Parlamentarzyści nie mogą być ścigani, poszukiwani, zatrzymani lub sądzeni w związku z wygłoszoną przez nich opinią lub głosowaniem w trakcie wykonywania mandatu, z wyjątkiem przypadków, gdy wygłoszona opinia godzi w monarchiczną formę państwa albo religię muzułmańską lub stanowi naruszenie szacunku należnego Królowi (art.64).
Konstytucja przewiduje możliwość rozwiązania przez Króla jednej lub dwóch Izb Parlamentu po spełnieniu odpowiednich warunków przewidzianych w ustawie zasadniczej. Do warunków tych należą: zasięgnięcie opinii Prezesa Sądu Konstytucyjnego, poinformowanie Szefa Rządu oraz Przewodniczących obu Izb Parlamentu. Rozwiązanie następuje po wygłoszeniu przez Króla orędzia do Narodu, natomiast wybory do nowego Parlamentu lub Izby po upływie dwóch miesięcy od ich rozwiązania. W przypadku rozwiązania jednej z Izb, nowo wybrana Izba nie może zostać rozwiązana wcześniej niż po upływie roku, chyba że w nowo wybranej Izbie Reprezentantów nie ma większości rządowej. Wyjątek stanowi sytuacja, w której na mocy dekretu, Król wprowadzi stan wyjątkowy. Podczas wykonywania kompetencji wynikających ze stanu wyjątkowego, Król nie może rozwiązać Parlamentu (art. 51, art. 59, art. 96, art. 97, art. 98).
Król może polecić obu Izbom Parlamentu ponowne rozpatrzenie każdego projektu i propozycji ustawy. Wezwanie do ponownego rozpatrzenia przyjmuje formę polecenia. Wykonania tego polecenia nie można odmówić (art. 95).
Do kompetencji Parlamentu należy uchwalenie ustawy budżetowej, głosowanie nad wydatkami na niezbędne inwestycje w dziedzinie rozwoju, przeznaczone na realizację ustalonych przez rząd planów strategicznego rozwoju i planów wieloletnich, o których rząd informuje Parlament. Zatwierdzone w ten sposób wydatki są automatycznie aktualizowane w okresie obowiązywania tych planów i programów (art.75).
Na mocy specjalnej ustawy Parlament może upoważnić rząd, na czas oznaczony i w ściśle określonym celu, do uregulowania w formie dekretu spraw należących do wyłącznej materii ustawowej. Aby takowe dekrety miały moc prawną muszą być spełnione odpowiednie warunki określone w ustawie zasadniczej oraz ustawie upoważniającej (art. 70). 

</doc>
<doc id="1988828" url="https://pl.wikipedia.org/wiki?curid=1988828" title="Murray (Iowa)">
Murray (Iowa)

Murray – miasto w Stanach Zjednoczonych, w stanie Iowa, w hrabstwie Clarke. W 2000 liczyło 766 mieszkańców.

</doc>
<doc id="1988847" url="https://pl.wikipedia.org/wiki?curid=1988847" title="Mistrzostwa Świata w Łyżwiarstwie Szybkim w Wieloboju 2005">
Mistrzostwa Świata w Łyżwiarstwie Szybkim w Wieloboju 2005

99. mistrzostwa świata w łyżwiarstwie szybkim w wieloboju odbyły się w dniach 5–6 lutego 2005 roku w stolicy Rosji, Moskwie. Zawody rozegrano w hali Krylackoje. Kobiety startowały po raz 63. Łyżwiarki startowały na czterech dystansach: 500 m, 1500 m, 3000 m, 5000 m. Bezkonkurencyjna okazała się Niemka Anni Friesinger. Holenderka Ireen Wüst pobiła rekord świata juniorów na 3000 m. Łyżwiarze startowali na czterech dystansach: 500 m, 1500 m, 5000 m, 10 000 m. Najlepszy okazał się Amerykanin Shani Davis. O tym, które miejsca zajmowali zawodnicy decydowała mniejsza liczba punktów uzyskana z czterech biegów. Do biegu na 5000 m/10 000 m awansowała tylko najlepsza dwunastka po trzech dystansach.
Uczestnicy.
W zawodach wzięły udział 24 łyżwiarki (23 sklasyfikowane) i 24 łyżwiarzy (20 sklasyfikowanych) z 12 krajów.

</doc>
<doc id="1988850" url="https://pl.wikipedia.org/wiki?curid=1988850" title="Weldon (Iowa)">
Weldon (Iowa)

Weldon – miasto w Stanach Zjednoczonych, w stanie Iowa, w hrabstwach Clarke i Decatur. W 2000 liczyło 145 mieszkańców. Miasto jest podzielone linią hrabstwa Clarke-Decatur – połowa znajduje się w Clarke, a druga połowa – w Decatur.

</doc>
<doc id="1988859" url="https://pl.wikipedia.org/wiki?curid=1988859" title="Karl Schmückle">
Karl Schmückle



</doc>
<doc id="1988865" url="https://pl.wikipedia.org/wiki?curid=1988865" title="Karl Schmückle (pilot)">
Karl Schmückle (pilot)

Karl Schmückle – as lotnictwa niemieckiego Luftstreitkräfte z 6 zwycięstwami w I wojnie światowej.
Od maja 1918 roku służył w Jagdstaffel 21. Pierwsze potwierdzone zwycięstwo powietrzne odniósł 2 maja. W Jasta 21 odniósł łącznie 4 potwierdzone, w tym jeden balon obserwacyjny, i jedno niepotwierdzone zwycięstwo. 21 sierpnia 1918 roku został przeniesiony do Jagdstaffel 15, w której pozostał do końca wojny. W jednostce odniósł kolejne 2 zwycięstwa ostatnie 4 października. Jego dalsze losy nie są znane.

</doc>
<doc id="1988869" url="https://pl.wikipedia.org/wiki?curid=1988869" title="Woodburn (Iowa)">
Woodburn (Iowa)

Woodburn – miasto w Stanach Zjednoczonych, w stanie Iowa, w hrabstwie Clarke. W 2000 liczyło 244 mieszkańców.

</doc>
<doc id="1988871" url="https://pl.wikipedia.org/wiki?curid=1988871" title="Pasmo 60 m">
Pasmo 60 m

Pasmo 60 m (5 MHz) jest stosunkowo nowym (od roku 2002) , dostępnym w niektórych krajach, w tym w Polsce, jak również w USA, Wielkiej Brytanii, Norwegii, Finlandii, Danii, Irlandii i Islandii.
W większości krajów obowiązuje „kanałowy” przydział pasma. W Stanach Zjednoczonych praca dopuszczona jest tylko w górnej wstędze bocznej. Amatorski sprzęt radiowy produkcji japońskiej lub chińskiej często nie obsługuje tego pasma, ponieważ nie jest ono dostępne w tych krajach. Możliwe jest jednak zmodyfikowanie fabrycznych urządzeń do pracy amatorskiej na tych częstotliwościach zgodnie z warunkami licencji amatorskich.
Propagacja.
Rozprzestrzenianie się fal radiowych w paśmie 60 m wykorzystuje trzy odrębne mechanizmy:
Globalna komunikacja możliwa jest podczas przechodzenia Gray Line oraz w warunkach nocnych z ponad 70 krajami świata.
Aktualnie w paśmie 60 m czynni są krótkofalowcy z około 90 krajów. Radioamatorzy, którzy nie mają możliwości pracy (nadawania), monitorują pasmo i wystawiają raporty ze słyszalności na stronie DX Clustera http://www.dxwatch.com
Zgodnie z rekomendacją ITU nr SM.1135 – "„SINPO and SINPFEMO codes”", do wystawiania raportów, zamiast tradycyjnych raportów RST używa się kodów SINPO.
Podział pasma i lista kanałów.
Pasmo 60 m w Wielkiej Brytanii.
Ten segment częstotliwości znany jako "60 meters band" jest przedmiotem aktywnych badań ze względu na jego właściwości propagacji. W Wielkiej Brytanii badania te znane są pod nazwą "Five Megs Experiment".
Istnieje kilka dodatkowych ograniczeń np. niedozwolone jest „łamanie” znaków przez /m (radiostacje przenośne) lub /mm (praca na morzu) oraz obowiązuje ograniczenie mocy nadajnika do 200 W PEP. Pasmo to używane jest również do łączności wykorzystujących cyfrowe rodzaje emisji, takie jak PSK31, MFSK, SSTV i Hellschreiber.
W paśmie 60 m aktywne są także radiolatarnie pracujące zmiennymi mocami: GB3RAL (IO91IN), GB3WES (IO84QN) oraz GB3ORK (IO89JA).
Instrukcje do pracy w paśmie 60 metrów w Wielkiej Brytanii określone są na stronach RSGB.
Obowiązujące kanały używane do pracy w paśmie 60 metrów w Wielkiej Brytanii:
Pasmo 60 m w USA.
Pasmo 60 metrów stało się dostępne dla amerykańskich krótkofalowców w 2003 r. Dozwolona jest praca wyłącznie USB.
Kanały używane do pracy w paśmie 60 metrów w USA:
Pasmo 60 metrów w innych krajach.
Stacje irlandzkie otrzymały pozwolenie na pracę w paśmie 60 m na początku 2008 roku. Dopuszczalna szerokość pasma 3 kHz, częstotliwości środkowe 5280 kHz, 5400 kHz, 5405 kHz oraz 5290 kHz tylko dla radiolatarni.
Odnotowano także działalność w paśmie 5 MHz podczas ekspedycji DX w Kenii (5Z4HW), na Wyspie Wniebowstąpienia (ZD8I) oraz w Rosji, Kolumbii i Meksyku.
Niektóre kraje niechętnie wydają zezwolenia krótkofalowcom na pracę w tym paśmie, a jeśli już to nastąpi, to wyjątkowych przypadkach, po indywidualnych wnioskach na zasadzie drugorzędności i często na czas określony.
Pasmo 60 metrów w Polsce.
26 maja 2017 roku weszło w życie Rozporządzenie Rady Ministrów z dnia 24 kwietnia 2017 r. ogłoszone w Dzienniku Ustaw () zmieniające rozporządzenie w sprawie Krajowej Tablicy Przeznaczeń Częstotliwości. Zgodnie z tym rozporządzeniem krótkofalowcy na terenie Polski zgodnie z postanowieniami konferencji WRC-15 otrzymują prawo używania pasma 60 metrów w przedziale częstotliwości od 5351,5 do 5366,5 kHz z dopuszczalną mocą 15 W EIRP na zasadach drugorzędności.

</doc>
<doc id="1988892" url="https://pl.wikipedia.org/wiki?curid=1988892" title="Karzeł Warkocza Bereniki">
Karzeł Warkocza Bereniki

Karzeł Warkocza Bereniki – karłowata galaktyka sferoidalna znajdująca się w konstelacji Warkocza Bereniki w odległości około 140 000 lat świetlnych od Ziemi. Galaktyka ta jest członkiem Grupy Lokalnej oraz satelitą Drogi Mlecznej. Karzeł Warkocza Bereniki został odkryty 2006 roku w przeglądzie Sloan Digital Sky Survey.

</doc>
<doc id="1988896" url="https://pl.wikipedia.org/wiki?curid=1988896" title="Hildesheim (ujednoznacznienie)">
Hildesheim (ujednoznacznienie)

Niemcy:
Dawna nazwa miejscowości w Polsce:
Osoby:
Zobacz też:

</doc>
<doc id="1988898" url="https://pl.wikipedia.org/wiki?curid=1988898" title="Dnieprzańska Flotylla Wojenna">
Dnieprzańska Flotylla Wojenna

Dnieprzańska Flotylla Wojenna () – radziecka flotylla rzeczna operująca na Dnieprze i jego dopływach podczas wojny domowej w Rosji oraz II wojny światowej. Istniała z przerwami w latach 1919–1920, 1930–1940, 1943–1945.
Przed II wojną światową.
Flotylla dnieprzańska została sformowana w sierpniu 1919 roku z samodzielnych oddziałów okrętów rzecznych w składzie około 30 jednostek. Flotylla walczyła z oddziałami Armii Ochotniczej i oddziałami Armii Czynnej Ukraińskiej Republiki Ludowej oraz w wojnie polsko-bolszewickiej. W grudniu 1920 roku została formalnie rozformowana. 27 czerwca 1931 roku flotylla została reaktywowana. Jej zadaniem była walka z polską Flotyllą Pińską. W 1939 roku liczyła 120 okrętów i kutrów, w tym 7 monitorów („Udarnyj” i 6 typu SB-37). Od 17 do 28 września 1939 brała udział w napaści na Polskę.
17 lipca 1940 roku została przeformowana we Flotyllę Pińską (złożoną w dużej mierze z polskich zdobycznych okrętów), a 5 monitorów przeszło w skład Flotylli Dunajskiej.
II wojna światowa.
W czasie II wojny światowej wraz z dojściem Armii Czerwonej do rzeki Dniepr, Flotylla została ponownie sformowana z dniem 14 września 1943 roku na bazie Flotylli Wołżańskiej. Prowadziła bojowe działania od 20 października 1943 roku do wiosny działając na rzekach: Dniepr, Berezyna, Prypeć, Bug, Wisła, Odra, Sprewa. Razem z wojskami lądowymi brała udział w walkach na Ukrainie, Białorusi, w Polsce oraz w Niemczech. Okręty zabezpieczały flanki wojsk oraz forsowanie rzek, wysadzały desanty, niszczyły przybrzeżne ogniowe punkty i forty przeciwnika, przewoziły wojska i ładunki wojskowe. Wykonując po wodnych drogach Polski i Niemiec trudny 500-kilometrowy przemarsz, Flotylla brała udział w szturmie i zdobyciu Berlina, wykonując wsparcie ogniowe, a także zabezpieczając forsowanie rzek i kanałów.
Latem 1944 postanowiono, że okręty 1. Brygady Flotylli Dnieprzańskiej zostaną załadowane w Pińsku, a zwodowane w Dęblinie, natomiast 2. Brygady – załadowane w Mozyrzu i zwodowane w Brześciu, na Bugu. 1. Brygada miała działać na odcinku Wisły między Puławami i Warszawą.
Gdy wojska radzieckie doszły do Wisły w rejonie Dęblina, okazało się, że ukształtowanie brzegu nie pozwalało doprowadzić czasowej linii kolejowej na tyle blisko rzeki, żeby można było wodować okręty. Dlatego w pierwszej dekadzie sierpnia postanowiono zwodować okręty nie na Wiśle, ale na Bugu, na odcinku między Małkinią a Treblinką. 25 sierpnia zakończono załadunek okrętów w Pińsku, a w międzyczasie do brzegu pod Małkinią doprowadzono około 1,5 km tymczasowej linii kolejowej.
Główny transport z okrętami wyszedł z Pińska 4 września. Punkt dowodzenia Flotylli urządzono w dworku niedaleko Małkini. Transporty doszły do Małkini, a samo zwodowanie przeszło bez większych problemów. Kutry opancerzone dwuwieżowe (tj. projektu 1124) odesłano z powrotem do Pińska, gdyż miały za duże zanurzenie.
Problemem okazało się przebazowanie okrętów do ujścia Bugu: po drodze trzeba było pokonać 93 płycizny (mniej więcej co kilometr) oraz znajdujące się tuż poniżej miejsca wodowania resztki mostu, zagradzające nurt. Ostatecznie 15 października Flotylla znalazła się w rejonie linii frontu. W jej składzie znajdowały się 24 kutry opancerzone, oddział kutrów przeciwlotniczych (częściowo przezbrojonych w artyleryjskie wyrzutnie rakietowe RS), pływająca bateria artyleryjska i inne – łącznie 104 okręty.
Do zajęcia Serocka sformowano oddział 13 okrętów, złożony z dwóch eks-polskich kutrów uzbrojonych (BKA-36 i BKA-37) i kutrów przezbrojonych w wyrzutnie RS; okręty współdziałały z wojskami lądowymi podchodzącymi pod Serock od północy. W zajęciu miasta uczestniczył oddział marynarzy, wysadzony z okrętów (Przyczółek serocki).
22 października okręty Flotylli wspierały ogniem dział i RS radzieckie wojska nacierające na Zegrze. Potem jeszcze kilkakrotnie wysadzały desanty (m.in. w rejonie miejscowości Komornica) i udzielały wsparcia ogniowego (np. pod m. Dębe).
Podczas tych działań Flotylla stacjonowała w zdobywanych wcześniej punktach opory przeciwnika, również w Serocku i Zegrzu. W połowie grudnia, wobec pojawienia się lodu, okręty zaprzestały działań.
W styczniu 1945 roku Flotylla przeszła do Modlina. Wiadomo już było, że Flotylla zostanie przerzucona na teren Niemiec. 17 marca, po ustąpieniu lodów, Flotylla rozpoczęła marsz na zachód. W kwietniu okręty doszły do Kostrzyna.
Sześć BKA (ze składu Flotylli) odłączono od reszty: popłynęły w dół Wisły, do Gdańska i tam weszły w skład Floty Bałtyckiej.
Z dniem 9 maja 1945 roku Flotylla została rozwiązana.
Skład.
Poszczególne jednostki i oddziały bojowe flotylli w latach 1943-1945
Wrzesień 1943 r.
Październik 1943 r.
Początek 1944 r.
Kutry opancerzone – BK-41, BK-42, BK-43, BK-44 (typu 1125)
Kutry trałowe – RTSzcz-170, RTSzcz-171, RTSzcz-172, RTSzcz-173, RTSzcz-174 (typu MSW-38)
Sztab półglisery – Nr 86, Nr 87
Półglisery – Nr 62-69 (typu NKL-27)
21 lutego 1944 r.
Kutry trałowe – Nr 133, Nr 136, Nr 140, 2 jedn. (typu K-15-MG-17) Półglisery – Nr 20, Nr 21
Maj 1944 r.
Czerwiec 1944 r. (Wyzwolenie Pińska)
Kutry opancerzone – Nr 36, Nr 37
Półglisery – Nr 84, Nr 88
1 lipca 1944 r.
Później 3 brygada trałowa
Półglisery – Nr 20, Nr 21
Półglisery – Nr 84, Nr 85
Półglisery – Nr 68, Nr 69
1 października 1944 r.
1 grudnia 1944 r.
14 kwietnia 1945 r.
Nagrody i wyróżnienia.
Za bojowe zasługi i osobiste bohaterstwo skład Flotylli nagrodzono orderami
dwie jej brygady i dywizjon są nagrodzono orderem
Oddziały i pododdziały Flotylli otrzymały nazwy Pińskich, Bobrujskich, Łuninieckich, Berlińskich.

</doc>
<doc id="1988900" url="https://pl.wikipedia.org/wiki?curid=1988900" title="Władimir Kożenkow">
Władimir Kożenkow

Władimir Władimirowicz Kożenkow, ros. Владимир Владимирович Коженков (ur. 7 stycznia 1893 r., zm. 4/5 sierpnia 1944 r. w Rudnicy w okupowanej Jugosławii) – rosyjski wojskowy, oficer Rosyjskiego Korpusu Ochronnego podczas II wojny światowej.
Pod koniec stycznia 1916 r. ukończył szkołę gardemarinów, uzyskując stopień miczmana. Brał udział w I wojnie światowej. Służył w morskim lotnictwie Floty Bałtyckiej. Był odznaczony Orderem Św. Jerzego. Pod koniec 1917 r. wstąpił ochotniczo do Armii Dońskiej atamana gen. Piotra N. Krasnowa. W 1918 r. przeszedł do Armii Ochotniczej gen. Antona I. Denikina. Od 1919 r. był dowódcą "wilczej kompanii" w korpusie kawalerii gen. Andrieja G. Szkury, a następnie Dagestańskiego Pułku Konnego. Awansował do stopnia pułkownika. W poł. listopada 1921 r. ewakuował się wraz z resztkami wojsk Białych z Krymu do Gallipoli. Na emigracji zamieszkał w Królestwie SHS. Od 1928 r. działał w Kręgu Byłych Oficerów Morskich w Kotorze. Po zajęciu Jugosławii przez wojska niemieckie w kwietniu 1941 r., wstąpił ochotniczo do nowo formowanego Rosyjskiego Korpusu Ochronnego. Otrzymał stopień Oberleutnanta. Dowodził 6 kompanią jednego z batalionów 3 Pułku. W nocy z 4 na 5 sierpnia 1944 r. w czasie walk o stację kolejową Rudnica dostał się do niewoli partyzantów komunistycznych, po czym natychmiast został rozstrzelany.

</doc>
<doc id="1988904" url="https://pl.wikipedia.org/wiki?curid=1988904" title="Sąd Rejonowy w Tel Awiwie">
Sąd Rejonowy w Tel Awiwie

Sąd Rejonowy w Tel Awiwie (hebr. היכל המשפט, "Eichal ha-Miszpat") – siedziba Sądu Rejonowego i Sądu Magistrackiego dla miasta Tel Awiw, w Izraelu.
Położenie.
Budynek sądu jest usytuowany pomiędzy ulicami Weizmana, Shaul HaMelech i Berkovich w osiedlu mieszkaniowym Ha-Cafon ha-Chadasz we wschodniej części Tel Awiwu.
W jego bezpośrednim sąsiedztwie znajduje się centrum kultury Tel Awiw Performing Arts Center, Muzeum Sztuki Tel Awiwu, biurowiec Museum Tower, strefy administracyjno biznesowa Ha-Kirja oraz Centrum Medycznego Tel Awiwu.
Historia.
Pod koniec lat 50. XX wieku władze miejskie przeznaczyły obszar w rejonie ulic Weizmanna, Shaul Hamelech i Leonardo da Vinci, pod zabudowę budynków użyteczności publicznej. Budynek został zaprojektowany przez grupę architektów Ze'ev Rechter'a, Moshe Mizrahi i Jaacov Rechter'a. Budowa trwała w latach 1959-1960.
Budynki sądu.
Budynek sądu wybudowano w stylu architektonicznym brutalizmu. Gołe betonowe ściany budynku zintegrowano z geometrycznymi figurami. Przed wejściem umieszczono rzeźby.
Sąd składa się z dwóch budynków, które stoją przy wspólnym placu. Wejścia do budynków znajdują się naprzeciw siebie. Dodatkowe wejścia znajdują się od strony północnej.

</doc>
<doc id="1988905" url="https://pl.wikipedia.org/wiki?curid=1988905" title="Janowskie Korzenie">
Janowskie Korzenie

Janowskie Korzenie – czasopismo regionalne ziemi janowskiej. Jest periodykiem ukazujący się od 2003 r. co pół roku (dokładnie 3 Maja i 11 Listopada). Każdy numer prezentuje historię powiatu janowskiego i dzieje ludzi, którzy ją tworzyli. Opisuje ważne miejsca i wydarzenia oraz lokalną kulturę Janowa Lubelskiego i wszystkich innych miejscowości powiatu.
Każdy kolejny numer wydania posiada niemal zawsze dokładnie 100 stron tekstów historycznych. Zawarte w nim artykuły mają charakter źródłowy wzbogacenie wieloma archiwalnymi ilustracjami i zdjęciami nadaje czasopismu charakter almanachu.
Przez pierwsze 15 numerów czasopisma zespół redakcyjny tworzyli: Józef Łukasiewicz (redaktor naczelny) i Zenon Baranowski.
Od 16 numeru skład redakcyjny uległ zmianie. Redaktorem naczelnym została Barbara Nazarewicz, a w skład zespołu weszli: Zenon Ł. Baranowski, J. Łukasiewicz, Łukasz Pasztaleniec, Dominik Szulc, Justyna Flis (korekta) oraz Piotr Widz (skład).
Wydawcą czasopisma jest Stowarzyszenie PRZYMIERZE i Muzeum Regionalne w Janowie Lubelskim.
Dane techniczne pisma.
Pismo zazwyczaj liczy w sumie 100 stron z nielicznymi wyjątkami. Wydawane jest w formacie A4. Każdy numer posiada numerację stron umieszczaną w górnym prawym rogu w przypadku stron nieparzystych. Rzeczywisty nakład wynosi około 600 numerów. Pismo dostępne jest głównie na terenie Janowa lubelskiego (w księgarniach oraz sklepiku prowadzonym przez siostry zakonne przy parafii św. Jana Chrzciciela). Druk wykonywany był w F.H.P.U. BS Drukarni B. i A. Szperkowskich znajdującej się przy Placu Wolności 3 w Biłgoraju (nr 1-3) oraz Marlex w Stalowej Woli (od nr 4).
Wszystkie teksty, pisane stałą czcionką, drukowane są w dwóch szpaltach. Oprócz tekstów zamieszczane są kopie dokumentów, zaświadczeń itp., zdjęcia, które w przeciwieństwie do tych na okładce, wewnątrz pisma są czarno-białe. Zdjęcia często pochodzą z prywatnych zbiorów czytelników. W Korzeniach znajdują się liczne ryciny i szkice, których autorami są między innymi: Stefania Wójcik, Krzysztof Biżek i Mateusz Surma.
Okładka czasopisma jest zawsze w innym kolorze, drukowana na twardym, błyszczącym papierze. U góry, po prawej stronie znajduje się tytuł "„Janowskie Korzenie”", po lewej stronie napis "„Pismo regionalne Ziemi Janowskiej”", a tuż pod nim numer wydania, data oraz numer rejestracji pisma. Głównym elementem okładki jest zdjęcie z motywem korzeni lub drzewa – w nawiązaniu do tytułu pisma – które zamieszczane jest na całej stronie tuż pod tytułem.
Na wewnętrznych stronach okładki (nr 2, 3) zamieszczone były kolorowe zdjęcia obrazów (prac plenerowych), z serii "„Janowskie zaułki”", których autorami są funkcjonariusze policji. Zdjęcia obrazów drukowane
były do numeru 9 włącznie. Na ostatniej stronie okładki (nr 4) również zamieszczane są zdjęcia, ale są to zdjęcia pomników, obelisków znajdujących się na terenie powiatu janowskiego, poświęconych ku czci znanych osobistości (np.: Tadeusza Kościuszki, partyzantów NOW-AK „Ojca Jana” – „Konara”) lub wydarzeń (np.: Powstanie 1863 r.).
Od numeru piątego (11 listopada 2005 r.) w stopce redakcyjnej zamieszczany jest numer rejestracji tytułu. Od numeru 7 (11 listopada 2006 r.) pojawia się nazwisko osoby przygotowującej korektę pisma. Prawą kolumnę pierwszej strony zajmuje spis artykułów zamieszczonych w poszczególnych numerach. Pod spisem treści z reguły drukowane jest małe zdjęcie, rysunek lub sprostowanie błędów, które wkradły się do numeru poprzedzającego aktualny. Pismo nie ma wyodrębnionych działów czy rubryk. Wiąże się to z dopilnowaniem, aby w numerze znalazły się teksty z poszczególnych rubryk.
Zawartość poszczególnych numerów.
Poniższa tabela zawiera tytuły artykułów i ich autorów zawartych we wszystkich dotychczas wydanych numerach Janowskich Korzeni.

</doc>
<doc id="1988907" url="https://pl.wikipedia.org/wiki?curid=1988907" title="Duingen">
Duingen

Duingen – miasteczko (niem. "Flecken") w Niemczech, w kraju związkowym Dolna Saksonia, w powiecie Hildesheim, wchodzi w skład gminy zbiorowej Leinebergland. Do 31 października 2016 siedziba gminy zbiorowej Duingen, która dzień później została połączona z gminą zbiorową Gronau (Leine) tworząc nową gminę zbiorową Leinebergland. Dawne cztery gminy: Coppengrave, Hoyershausen, Marienhagen oraz Weenzen stały się dzielnicami miasteczka.

</doc>
<doc id="1988911" url="https://pl.wikipedia.org/wiki?curid=1988911" title="Eime">
Eime

Eime – miasto (niem. "Flecken") w Niemczech, w kraju związkowym Dolna Saksonia, w powiecie Hildesheim, wchodzi w skład gminy zbiorowej Leinebergland. Do 31 października 2016 należało do gminy zbiorowej Gronau (Leine).

</doc>
<doc id="1988913" url="https://pl.wikipedia.org/wiki?curid=1988913" title="Flashback (1969)">
Flashback (1969)

Flashback – włoski film fabularny z 1969, drugi w dorobku reżyserskim Raffaele Andreassi. 

</doc>
<doc id="1988916" url="https://pl.wikipedia.org/wiki?curid=1988916" title="Lamspringe">
Lamspringe

Lamspringe – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Hildesheim. Do 31 października 2016 miasto (niem. "Flecken"), siedziba gminy zbiorowej Lamspringe. Gmina zbiorowa została rozwiązana a jej cztery gminy: Harbarnsen, Neuhof, Sehlem oraz Woltershausen zostały przyłączone do gminy stając się tym samym jej dzielnicami.

</doc>
<doc id="1988922" url="https://pl.wikipedia.org/wiki?curid=1988922" title="Polikormon">
Polikormon

Polikormon – struktura roślinna składająca się z wielu osobników strukturalnych (ramet), które są połączone żywymi stolonami (rozłogami lub kłączami). Polikormon powstaje z jednego organizmu macierzystego. Od macierzystego osobnika strukturalnego odrastają kolejne potomne osobniki strukturalne pozostające z nim w związku, tworząc modularnego osobnika genetycznego (genet). Struktura polikormonu może być skomplikowana, a on może zajmować znaczne powierzchnie. Ponieważ kolejne ramety powstają przez odpączkowywanie, wszystkie są identyczne genetycznie (z wyjątkiem lokalnych mutacji somatycznych). Poszczególne ramety są wyposażone we własny pęd i korzenie, w związku z czym nawet po przerwaniu łączności z organizmem macierzystym (po obumarciu lub mechanicznym uszkodzeniu rozłogów) mogą się rozwijać, tworząc nowe polikormony. Wszystkie takie osobniki strukturalne pochodzące od jednej zygoty, niezależnie od tego, czy zachowują połączenie z organizmem macierzystym, pozostają jednym osobnikiem genetycznym (klonem). Struktura polikormonu może być różna – poszczególne osobniki strukturalne mogą rosnąć dość luźno, a ich źdźbła czy rozety być połączone długimi rozłogami albo mogą tworzyć wielopędowe zbite kępy.
Polikormonalne struktury wieloosobnicze tworzy wiele gatunków roślin. Powszechne jest to u traw i turzycowatych, u wielu hydrofitów, u roślin runa (np. gajowiec żółty, szczyr trwały, widłak jałowcowaty), zdarza się też u roślin krzewiastych i drzewiastych (lilak pospolity, róża). Zdarza się, że jednym polikormonem jest niemal cała jednogatunkowa agregacja roślinna. Znane są polikormony topoli osikowej ("Populus tremuloides") liczące dziesiątki tysięcy ramet (pni) zajmujących do 80 hektarów powierzchni, osiągających łączną masę 6,5 tys. ton i żyjących być może już od miliona lat. 
Wzrost polikormonu zwykle na początku ma charakter geometryczny, po czym zwalnia, zgodnie z krzywą logistyczną, przy czym okres stabilizacji wzrostu ma z reguły charakter fluktuacji. Spowolnienie rozrostu polikormonu następuje zwykle po kilku latach. Jest ono spowodowane ograniczającymi czynnikami środowiskowymi (np. konkurencją) i starzeniem się roślin. Początkowo liczba pędów odnawiających jest kilkakrotnie wyższa od liczby pędów dojrzałych, ale po kilku latach ich liczby wyrównują się. Obumieranie starzejących się kłączy prowadzi do rozpadu polikormonu na mniejsze jednostki.
Podobne struktury kolonijne tworzone przez zwierzęta nazywane są kormusami.

</doc>
<doc id="1988924" url="https://pl.wikipedia.org/wiki?curid=1988924" title="Most Pozelujewa">
Most Pozelujewa



</doc>
<doc id="1988929" url="https://pl.wikipedia.org/wiki?curid=1988929" title="Koldun (album)">
Koldun (album)

Koldun (ros. Колдун) – debiutancki album białoruskiego piosenkarza Dzmitry Kałduna. Ze względu na zmianę producenta i wytwórni, premiera albumu była wielokrotnie przesuwana, zmieniona została także nazwa albumu, który początkowo miał nazywać się "Ангел Под Дождем" (ang.: Angel in the Rain). Koldun wydał album w swojej własnej wytwórni "Lizard Studios" 3 września 2009 roku. 21 sierpnia 2009 Dzmitry podpisał kontrakt z rosyjską wytwórnią muzyczną Soyuz na wydanie albumu w Rosji.

</doc>
<doc id="1988931" url="https://pl.wikipedia.org/wiki?curid=1988931" title="Something for the Pain">
Something for the Pain

Something for the Pain – singel zespołu Bon Jovi wydany w 1995 za pośrednictwem wytwórni Mercury Records, promujący album "These Days". Do utworu wydany został w 1995 teledysk, jego reżyserem był Marty Collner. Utwór znalazł się na spisie utworów trasy koncertowej promującej album "These Days", a także został umieszczony na liście utworów trasy koncertowej promującej album "The Circle" (w wersji akustycznej).
Singel uplasował się na 39. miejscu listy Mainstream Rock Tracks i 8. UK Singles Chart.

</doc>
<doc id="1988933" url="https://pl.wikipedia.org/wiki?curid=1988933" title="Diekholzen">
Diekholzen

Diekholzen – gmina samodzielna () w Niemczech, w kraju związkowym Dolna Saksonia, w powiecie Hildesheim.
Współpraca.
Miejscowości partnerskie:

</doc>
<doc id="1988937" url="https://pl.wikipedia.org/wiki?curid=1988937" title="Alcestis męża od śmierci zastąpiła">
Alcestis męża od śmierci zastąpiła

Alcestis męża od śmierci zastąpiła – utwór Jana Kochanowskiego, stanowiący przekład fragmentu "Alkestis" Eurypidesa. Powstał albo w czasie studiów poety, albo w latach 60. XVI w., i stanowił przygotowanie do jego własnej twórczości dramatycznej. Tytułowa bohaterka utworu, jako kobiecy wzór osobowy, reprezentujący oddaną i zdolną do poświęceń miłość małżeńską, poprzedzała też tematycznie stworzony przez Kochanowskiego zbiór wizerunków szlachetnych kobiet pt. "Wzór pań mężnych". 
Przekład napisany jest jedenastozgłoskowcem (5+6), nawiązującym do formy wersowej popularnej w dramatach pisanych w Italii. Utwór napisany został wierszem białym (dopiero wchodzącym do ówczesnej literatury polskiej, zawierał liczne przerzutnie (utwór ten jest jednym z najbardziej obfitujących w przerzutnie w twórczości Kochanowskiego), występowała w nim też (wersy 38–63) stychomytia – dialog składający się ze zdecydowanych, jednowersowych wypowiedzi postaci. 
Tłumaczenie zostało opublikowane po raz pierwszy dopiero po śmierci poety – w 1590 r. w zbiorze "Fragmenta albo pozostałe pisma" nakładem drukarni Jana Januszowskiego.

</doc>
<doc id="1988948" url="https://pl.wikipedia.org/wiki?curid=1988948" title="Problemat profesora Czelawy">
Problemat profesora Czelawy

Problemat profesora Czelawy – polski film telewizyjny z 1985 roku w reżyserii Zygmunta Lecha. Adaptacja noweli "Problemat Czelawy" Stefana Grabińskiego.
Treść.
Wanda, żona psychiatry Stanisława Czelawy, zwraca się o pomoc do innego psychiatry – doktora Stockiego. Jej problem jest nietypowy. Co noc jest napastowana przez brutalnego, brudnego, cuchnącego wódką mężczyznę bliźniaczo podobnego do jej męża, który śpi obok w małżeńskim łożu.

</doc>
<doc id="1988949" url="https://pl.wikipedia.org/wiki?curid=1988949" title="This Ain’t a Love Song">
This Ain’t a Love Song

This Ain’t a Love Song – ballada rockowa zespołu Bon Jovi, którą w 1995 roku wydano na singlu (Mercury Records) promującym album "These Days". Pierwotnie wydany w październiku 1995 na singlu utwór osiągnął 16. miejsce na liście Hot Latin Tracks.
Anglojęzyczna wersja utworu uplasowała się na 14. miejscu listy "Billboard" Hot 100, 11. Mainstream Rock Tracks i 6. UK Singles Chart.
Wersje innych wykonawców.
W 2006 roku hiszpańska piosenkarka Yuridia umieściła na swoim albumie "Habla El Corazón" hiszpańskojęzyczną wersję utworu, „Como Yo Nadie Te Ha Amado”.

</doc>
<doc id="1988954" url="https://pl.wikipedia.org/wiki?curid=1988954" title="Mangué Cissé">
Mangué Cissé

Mangué Cissé Djibrila (ur. 17 listopada 1945 w Abidżanie, zm. 30 września 2009 tamże) był piłkarzem z Wybrzeża Kości Słoniowej występującym na pozycji obrońcy. W 1970 roku wraz z reprezentacją Wybrzeża Kości Słoniowej doszedł do półfinału Pucharu Narodów Afryki. Zmarł 30 września 2009 roku w wieku 64 lat po długotrwałej chorobie. Był ojcem reprezentanta Francji Djibrila Cissé.

</doc>
<doc id="1988959" url="https://pl.wikipedia.org/wiki?curid=1988959" title="EL34">
EL34

EL34 – lampa elektronowa (pentoda) o cokole oktalowym, stosowana we wzmacniaczach audio (w stopniach mocy). Została wprowadzona na rynek przez firmę Philips w 1949 r. jako różniąca się tylko cokołem wersja lampy EL60. Lampa ta była i jest wykorzystywana we wzmacniaczach zarówno akustycznych klasy hi-fi, jak i gitarowych. W Polsce stosowana była m.in. w sprzęcie firmy Fonica np. w radioli ZDZ 100/5 oraz w szafach grających (gramofonowych) M-122, M-123, M-110 Meloman.
Lampa elektronowa EL34 jest produkowana przez takie firmy jak JJ Electronic (Słowacja) czy Svetlana i Sovtek (Rosja).
Odpowiednikiem EL34 z USA jest 6CA7, a z ZSRR – 6П27С.
Dane techniczne.
Żarzenie:

</doc>
<doc id="1988960" url="https://pl.wikipedia.org/wiki?curid=1988960" title="Lie to Me (singel Bon Jovi)">
Lie to Me (singel Bon Jovi)

Lie to Me - singel zespołu Bon Jovi wydany w 1995 za pośrednictwem wytwórni Mercury Records, promujący album "These Days".

</doc>
<doc id="1988961" url="https://pl.wikipedia.org/wiki?curid=1988961" title="Villanueva (ujednoznacznienie)">
Villanueva (ujednoznacznienie)



</doc>
<doc id="1988962" url="https://pl.wikipedia.org/wiki?curid=1988962" title="C2B">
C2B

C2B () – kategoria e-commerce, najmniej rozpowszechniony sektor, część firm analitycznych, zajmujących się handlem internetowym, nie wyróżnia nawet C2B jako odrębnego sektora w rozumieniu takim, w jakim dyskutuje się o B2B, B2C oraz C2C, traktując go jedynie jako odmianę sektora B2C.
Istota C2B polega na umieszczaniu przez klientów w specjalnych serwisach ofert zakupu, na które odpowiadają producenci. Za przykład może tu posłużyć klient mający niewykorzystany bilet lotniczy. Składa on ofertę ceny za ten bilet, natomiast firma decyduje, co zrobić z tą ofertą. Czy ją przyjąć, czy też odrzucić. Ten model biznesowy, jest całkowitym odwróceniem tradycyjnego modelu transakcyjnego. Pojawienie się systemu C2B jest związane ze znaczącymi zmianami technologicznymi: umożliwienie tego modelu nastąpiło poprzez łączenie ogromnych rzeszy ludzi w dwukierunkową sieć (internet); tradycyjne media umożliwiają jednokierunkowe relacje, podczas gdy internet umożliwia relacje dwustronne zmniejszenie kosztów technologicznych: konsumenci indywidualni mają obecnie dostęp do technologii, które dotychczas były dostępne wyłącznie dla dużych firm (druk cyfrowy i internetowe technologie zakupu, wysokowydajnościowy sprzęt komputerowy, oprogramowanie o dużych możliwościach). Prościej można powiedzieć, że to nic innego jak zawieranie transakcji handlowych, prowadzonych za pośrednictwem Internetu z wykorzystaniem rozwiązań teleinformatycznych.

</doc>
<doc id="1988965" url="https://pl.wikipedia.org/wiki?curid=1988965" title="Maszyna analityczna">
Maszyna analityczna

Maszyna analityczna () – wymyślone i zaprojektowane przez Charlesa Babbage’a urządzenie, które można uznać za pierwszy programowalny komputer ogólnego zastosowania. Choć nigdy nie została w pełni zbudowana, jej projekt stał się inspiracją do skonstruowania komputera przez późniejszych twórców.
Konstrukcja.
Maszyna analityczna miała być konstrukcją mechaniczną, napędzaną silnikiem parowym. Program oraz dane miały być wprowadzane za pośrednictwem kart perforowanych (pomysł opracowany wcześniej przez Josepha Jacquarda i zastosowany w krośnie jego konstrukcji). Dane wyjściowe miały być drukowane na drukarce, rysowane przy pomocy urządzenia kreślarskiego (prekursora ploterów) lub zapisywane na kartach perforowanych.
Konstrukcja maszyny analitycznej zakładała rozdzielenie pamięci („magazynu”, ) i jednostki obliczeniowej („młyna”, ) – podobnie jak we współczesnych komputerach. Urządzenie pozwalało na wykorzystanie konstrukcji znanych z dzisiejszych języków programowania, takich jak pętle, instrukcje warunkowe czy przetwarzanie równoległe, było więc kompletne w sensie Turinga. Co znamienne, maszyna analityczna – choć nigdy nie skonstruowana – była pierwszym urządzeniem, dla którego zostały napisane programy komputerowe; pierwszy z nich, autorstwa Ady Lovelace, miał obliczać liczby Bernoulliego.
Historia.
Gdy prace Babbage’a nad maszyną różnicową zostały zawieszone w 1833 roku, zajął się on projektowaniem maszyny analitycznej. Po raz pierwszy opublikował projekt swojego nowego urządzenia w 1837 roku. Luigi Menabrea wydał w 1842 szczegółowy opis maszyny w języku francuskim, który został w 1843 przetłumaczony na angielski przez Adę Lovelace. Dodała ona do tekstu swoje uwagi, które są o ponad połowę dłuższe od samego tłumaczenia. Babbage pracował nad maszyną analityczną aż do swojej śmierci w 1871 roku. Ze względu na brak środków finansowych pełna maszyna nie została zbudowana, powstała jedynie mała część „młyna”. W 1878 powstaje raport British Association for the Advancement of Science, który nie rekomenduje jego konstrukcji, z powodu niemożności oszacowania kosztów i niepewności co do jej prawidłowego działania po zbudowaniu.
W 1880 roku syn wynalazcy, Henry Babbage, rozpoczął prace nad skonstruowaniem „młyna” wraz z drukarką - nie miały być jednak częściami maszyny analitycznej, ale „czymś co było by użyteczne samo w sobie”. Pierwsza próba obliczeń w 1888 zakończyła się niepowodzeniem. Po przerwie od 1896 do 1906 maszyna została ukończona w 1910. Urządzenie nie było programowalne i umożliwiało wykonywanie czterech podstawowych działań matematycznych.
Wpływ.
Percy Ludgate pisał w artykule "Automatic Calculating Machines" w 1914 roku o maszynach Babbage’a, wspominając przy tym, że sam zaprojektował maszynę analityczną (tylko plany, nie zbudował prototypu) ok. 1907-1909.
Torres y Quevedo również poruszył temat maszyn w książce "Essays on Automatics" (wydanych po raz pierwszy w 1913). Postawił w niej sobie wyzwanie, jako wynalazcy urządzeń elektromechanicznych, zaprojektowania maszyny analitycznej. Tekst zawiera kompletny projekt maszyny elektromechanicznej zdolnej do całkowicie automatycznego obliczenia wartości określonej funkcji. Stworzył co najmniej dwa prototypy takich urządzeń.
Vannevar Bush – jego artykuł "Instrumental Analysis" (1936) zawierał odniesienia do prac Babbage’a (zarówno ojca jak i syna), sugerował także w jaki sposób można zbudować elektromechaniczną maszynę, aby osiągnąć cel maszyny analitycznej. W tym samym roku rozpoczął projektowanie Rapid Arithmetical Machine, komputera cyfrowego opartego na lampach próżniowych. Wojna przerwała plany jego budowy w 1942.
Postępy w budowie.
Postępy w projekcie (o nazwie Plan 28) budowy maszyny analitycznej, ogłoszonego w 2010:
2015 – rozpoczęcie indeksowania i opisywania dokumentów cyfrowych
2014 – rozpoczęcie prac nad interpretacją języka opisu sprzętu używanego przez Babbage’a
2012 – Timothy Robinson dołącza do projektu jako członek zarządu
2011:
2010:

</doc>
<doc id="1988971" url="https://pl.wikipedia.org/wiki?curid=1988971" title="Cinco de Mayo">
Cinco de Mayo

Cinco de Mayo (hiszp. "piąty maja") – dobrowolnie obchodzone święto upamiętniające nieoczekiwane zwycięstwo wojsk meksykańskich nad wojskami francuskimi 5 maja 1862 roku w bitwie pod Pueblą. Obchodzone jest głównie w stanie Puebla oraz szeroko w Stanach Zjednoczonych. Mimo umiarkowanego znaczenia w samym Meksyku, święto "Cinco de Mayo" ma w USA charakter kulturowo-edukacyjny. Wbrew obiegowej opinii, święto to nie jest jednocześnie Dniem Niepodległości Meksyku (zob. Święto państwowe) – dzień ten przypada na 16 września i upamiętnia uniezależnienie się kraju od Hiszpanii w 1810 roku. 
Znaczenie "Cinco de Mayo" w Stanach Zjednoczonych jest o wiele większe, niż w samym Meksyku. Ma ono na celu upamiętnienie meksykańskiego dziedzictwa współczesnych Amerykanów, podobnie jak Dzień św. Patryka upamiętnia korzenie irlandzkie, Oktoberfest niemieckie, Dzień Kazimierza Pułaskiego polskie, zaś Chiński Nowy Rok – chińskie. Wszystkie te święta obchodzone są szeroko przez Amerykanów niezależnie od ich pochodzenia etnicznego. 
Wśród symboli pojawiających się tego dnia znajdują się tradycyjne meksykańskie ikony, jak Matka Boża z Guadalupe. W wielu szkołach 5 maja odbywają się specjalne uroczystości mające na celu uświadomienie znaczenia historycznego wydarzeń z 1862 roku. 

</doc>
<doc id="1988972" url="https://pl.wikipedia.org/wiki?curid=1988972" title="Annatar">
Annatar



</doc>
<doc id="1988973" url="https://pl.wikipedia.org/wiki?curid=1988973" title="Zwroty wskazujące środki ostrożności">
Zwroty wskazujące środki ostrożności

Zwroty wskazujące środki ostrożności, zwroty P (od , czyli "") – oznaczenia na etykietach substancji chemicznych i mieszanin informujące o zalecanych środkach ostrożności służących zapobieganiu lub zminimalizowaniu szkodliwych skutków wynikających z zagrożeń stwarzanych przez produkt niebezpieczny dla zdrowia ludzkiego lub środowiska. Wprowadzone zostały przez rozporządzenie CLP wdrażające globalnie zharmonizowany system klasyfikacji i oznakowania chemikaliów (GHS) na obszarze Unii Europejskiej.
Zwroty P zastąpiły wcześniejsze zwroty S (zwroty bezpieczeństwa), których stosowanie było dopuszczone przejściowo do 1 czerwca 2015 roku w sytuacjach określonych w rozporządzeniu CLP.
Zwroty są zakodowane przy użyciu symboli alfanumerycznych, które składają się z:
Zwroty P występują również w postaci zwrotów łączonych, przy czym niektóre zwroty P nigdy nie występują samodzielnie w oznakowaniu GHS, a stosowane są wyłącznie do tworzenia odpowiednich zwrotów łączonych.

</doc>
<doc id="1988976" url="https://pl.wikipedia.org/wiki?curid=1988976" title="Zwroty P">
Zwroty P



</doc>
<doc id="1988977" url="https://pl.wikipedia.org/wiki?curid=1988977" title="Zwroty H">
Zwroty H



</doc>
<doc id="1988995" url="https://pl.wikipedia.org/wiki?curid=1988995" title="Jeden (album Bob One’a)">
Jeden (album Bob One’a)

Jeden – pierwszy album solowy polskiego wokalisty i rapera Bob One’a. Wydawnictwo ukazało się 17 listopada 2008 roku nakładem wytwórni muzycznej Pink Crow Records. Materiał był promowany teledyskiem do utworu: "W górę".
Gościnnie w nagraniach wzięli udział: wokalista zespołu Jamal – Tomasz "Miodu" Mioduszewski, Jarek "JAreX" Kowalczyk z formacji Bakshish, MC Moe, Marcel "Junior Stress" Galiński oraz znany z występów w zespole EastWest Rockers – Kamil "Grizzlee" Raciborski].
Płyta została wyprodukowana przez duet JuniorBwoy, w skład którego wchodzą muzycy zespołu Vavamuffin – Mothashipp i Jahcob Junior. Na płycie znalazły się również piosenki autorstwa Magiery, Mouse Studio, Łukasza Mroza oraz Piotrka Krakowskiego, a także autorskie remiksy Kadubry i składu Ba-Lan Soundsystem.
Lista utworów.
Źródło.

</doc>
<doc id="1989000" url="https://pl.wikipedia.org/wiki?curid=1989000" title="Suity angielskie (BWV 806–811)">
Suity angielskie (BWV 806–811)

Suity angielskie, BWV 806–811 – zbiór sześciu suit Johanna Sebastiana Bacha przeznaczonych na klawesyn i uważanych za najwcześniejsze spośród 19 suit na instrumenty klawiszowe. Pozostałe to "Uwertura w stylu francuskim" (BWV 831), 6 partit (BWV 825–830) oraz 6 suit francuskich (BWV 812–817).
Historia powstania.
Początkowo uważano, że skomponowane zostały pomiędzy 1718 a 1720 rokiem, natomiast obecnie przypuszcza się, że miało to miejsce już wcześniej, około 1715, gdy kompozytor przebywał w Weimarze. Nazwa "angielskie" pochodzi najprawdopodobniej od pierwszego biografa Bacha, Johanna Nikolausa Forkela, który przypuszczał, że suity zostały zamówione przez angielskiego arystokratę. Nie ma ku temu jednak żadnych przesłanek.
Utwory.
Warto zauważyć, że następstwo tonacji odpowiada ciągowi nut w motywie chorału 'Jesu, meine Freude'; mało prawdopodobne, by był to jedynie zbieg okoliczności.

</doc>
<doc id="1989004" url="https://pl.wikipedia.org/wiki?curid=1989004" title="Grove's Dictionary of Music and Musicians">
Grove's Dictionary of Music and Musicians



</doc>
<doc id="1989007" url="https://pl.wikipedia.org/wiki?curid=1989007" title="Suity angielskie">
Suity angielskie



</doc>
<doc id="1989009" url="https://pl.wikipedia.org/wiki?curid=1989009" title="Tomas Hubocan">
Tomas Hubocan



</doc>
<doc id="1989011" url="https://pl.wikipedia.org/wiki?curid=1989011" title="Odległość prostych równoległych">
Odległość prostych równoległych



</doc>
<doc id="1989026" url="https://pl.wikipedia.org/wiki?curid=1989026" title="Izba Reprezentantów (Nigeria)">
Izba Reprezentantów (Nigeria)

Izba Reprezentantów (ang. "House of Representatives") - izba niższa parlamentu federalnego Nigerii, złożona z 360 członków wybieranych na czteroletnią kadencję. Wybory odbywają się w jednomandatowych okręgach wyborczych, z zastosowaniem ordynacji większościowej.
Czynne prawo wyborcze przysługuje obywatelom Nigerii mającym ukończone 18 lat. Kandydaci muszą mieć co najmniej 30 lat, należeć do jednej z partii politycznych i spełniać cenzus wykształcenia (posiadać tzw. certyfikat szkolny).

</doc>
<doc id="1989028" url="https://pl.wikipedia.org/wiki?curid=1989028" title="Zwroty GHS">
Zwroty GHS

Zwroty informacyjne będące częścią Globalnie Zharmonizowanego Systemu Klasyfikacji i Oznakowania Chemikaliów:

</doc>
<doc id="1989029" url="https://pl.wikipedia.org/wiki?curid=1989029" title="Zwroty EUH">
Zwroty EUH



</doc>
<doc id="1989030" url="https://pl.wikipedia.org/wiki?curid=1989030" title="Georges Friedel">
Georges Friedel

Georges Friedel (ur. 19 lipca 1865 w Miluzie, zm. 11 grudnia 1933 w Strasburgu) – francuski mineralog i krystalograf.
Życiorys.
Syn chemika Charles'a Friedela.
Studiował na École Polytechnique w Paryżu oraz École Nationale des Mines w Saint-Étienne. Był uczniem François Mallarda. W 1893 otrzymał profesurę na swojej uczelni École Nationale des Mines. Po I wojnie światowej powrócił do Strasburga. W 1922 opisał strukturę i właściwości ciekłych kryształów. Z powodów zdrowotnych musiał w 1930 zaprzestać pracy zawodowej. Zmarł trzy lata później. Wraz z żoną Helen Berger-Levrault doczekał się pięciorga dzieci, w tym Edmonda Friedela – dyrektora Ecole des Mines de Paris.

</doc>
<doc id="1989031" url="https://pl.wikipedia.org/wiki?curid=1989031" title="Vladimir Talla">
Vladimir Talla



</doc>
<doc id="1989032" url="https://pl.wikipedia.org/wiki?curid=1989032" title="Hey God">
Hey God

Hey God - singel zespołu Bon Jovi wydany w 1996 za pośrednictwem wytwórni Mercury Records, promujący album "These Days". Ostatni singel z albumu. Utwór rzadko pojawia się na koncertach grupy, został zagrany podczas występu utrwalonego następnie na płycie "Live from London" (1995). Znalazł się również na liście utworów niektórych występów trasy koncertowej Lost Highway Tour.
Singel został sklasyfikowany na 13. miejscu notowania UK Singles Chart.

</doc>
<doc id="1989034" url="https://pl.wikipedia.org/wiki?curid=1989034" title="Werner Conze">
Werner Conze

Werner Conze (ur. 31 grudnia 1910 w Amt Neuhaus, zm. 28 kwietnia 1986 w Heidelbergu) – niemiecki historyk, działacz NSDAP, znany z propagowania rasistowskich, pseudonaukowych idei uzasadniających politykę narodowościową narodowego socjalizmu.
Celem jego pseudonaukowych badań było uzasadnienie niemieckiej dominacji nad innymi narodami i prawa Niemców do przejęcia nowych terytoriów.
Po dojściu nazistów do władzy Conze, razem z Theodorem Schiederem i Hansem Rothfelsem pomagał instytucjonalizować rasowe badania grup etnicznych w III Rzeszy Podczas pracy dla niemieckiego wywiadu wojskowego (Abwehra) w roku 1936, Conze przygotował opracowanie, w którym przedstawiał Polskę, jako zacofaną i potrzebującą "niemieckiego porządku", dokument ten rekomendował także usunięcie Żydów z obowiązującego systemu prawnego, Conze uważał ich za istniejących poza prawem W kolejnej pracy z roku 1938 Conze kontynuował swoje koncepcje, twierdząc iż brak przemysłu na Białorusi jest wynikiem "żydowskiej dominacji".
Przez krótki czas był profesorem Reichsuniversität Posen. Po wojnie został profesorem na Uniwersytecie w Getyndze, Westfalskim Uniwersytecie Wilhelma i w końcu na Uniwersytecie w Heidelbergu (gdzie był rektorem od 1969 do 1970). 
W 1952 był jednym z członków komisji rządowej dla Ministerstwa ds. Wypędzonych, Uchodźców i Ofiar Wojny (tzw. komisja Schiedera) badającej wysiedlenia Niemców po II wojnie światowej.

</doc>
<doc id="1989035" url="https://pl.wikipedia.org/wiki?curid=1989035" title="Magomiedsałam Magomiedow">
Magomiedsałam Magomiedow

Magomiedsałam Magomiedalijewicz Magomiedow (ros. Магомедсалам Магомедалиевич Магомедов, ur. 1 czerwca 1964 w osadzie Lewaszy, Dagestańska ASRR) – rosyjski ekonomista i polityk pochodzenia dargijskiego, prezydent Dagestanu w okresie 2010-2013.
Życiorys.
Jest synem Magomiedalego Magomiedowa, w latach 1983–2006 sprawującego kolejno funkcje: przewodniczącego Rady Ministrów (premiera) Dagestańskiej ASRR, przewodniczącego Prezydium Rady Najwyższej Dagestańskiej ASRR, przewodniczącego Rady Najwyższej Dagestanu i przewodniczącego Rady Państwowej Republiki Dagestan.
W 1986 ukończył studia na Wydziale Ekonomicznym Dagestańskiego Uniwersytetu Państwowego, a w 1990 studia aspiranckie w Moskiewskim Instytucie Gospodarki Narodowej im. Plechanowa. W 2000 ukończył również studia prawnicze na macierzystej uczelni. Posiada stopień doktora nauk ekonomicznych.
W latach 1991–2001 pracował jako wykładowca na Dagestańskim Uniwersytecie Państwowym, pełnił funkcje docenta i profesora w Katedrze Ekonomiki i Socjologii Pracy. Zasiadał w organach doradczych: w latach 1998–2001 był kierownikiem grupy roboczej komisji eksperckiej przy Przewodniczącym Rządu Republiki Dagestan, a od 2001 do 2006 kierował grupą roboczą Rządu Dagestanu ds. dagestańskiego sektora szelfu Morza Kaspijskiego.
W latach 1999, 2003 i 2007 był wybierany do Zgromadzenia Narodowego Republiki Dagestan. 20 lutego 2006 został wybrany na funkcję przewodniczącego Zgromadzenia i sprawował ją do kwietnia 2007.
8 lutego 2010 prezydent Rosji Dmitrij Miedwiediew przedstawił parlamentowi Dagestanu kandydaturę Magomiedowa na stanowisko prezydenta republiki. Dwa dni później Zgromadzenie Narodowe zatwierdziło jego kandydaturę. Do pełnienia funkcji przystąpił 20 lutego 2010.
Należy do partii Jedna Rosja.
1 lutego 2013 zdymisjonowany z funkcji prezydenta Dagestanu i wyznaczony na zastępcę szefa administracji prezydenta Federacji Rosyjskiej.

</doc>
<doc id="1989037" url="https://pl.wikipedia.org/wiki?curid=1989037" title="Senat (Nigeria)">
Senat (Nigeria)

Senat (ang. "Senate") - izba wyższa parlamentu federalnego Nigerii. Składa się ze 109 członków wybieranych na czteroletnią kadencję. Każdy z 36 nigeryjskich stanów posiada jednakową liczbę mandatów w Senacie - trzy. Dodatkowo jednego senatora wystawia terytorium stołeczne. Wybory przeprowadzane są w jednomandatowych okręgach wyborczych. 
Czynne prawo wyborcze przysługuje obywatelom nigeryjskim mającym ukończone 18 lat. Kandydować mogą osoby w wieku co najmniej 35 lat, należące do jednej z partii politycznych i spełniające cenzus wykształcenia (posiadające tzw. certyfikat szkolny).

</doc>
<doc id="1989038" url="https://pl.wikipedia.org/wiki?curid=1989038" title="SpyHunter">
SpyHunter

SpyHunter – remake gry "Spy Hunter" z 1983 roku. Wydana 24 września 2001 roku na platformę PlayStation 2. Następnie gra została wydana na komputery osobiste, konsole Xbox, GameCube i Game Boy Advance oraz na telefony komórkowe.
Rozgrywka.
Gracz porusza się specjalnym samochód G-6155 Interceptor. 14 misji rozgrywka się w takich miejscach jak: Panama, Floryda, Anglia, Niemcy, Francja, Wenecja i Bliski Wschód.
Gra zawiera tryb gry wieloosobowej dostępny przez sieć lokalną i Internet.

</doc>
<doc id="1989039" url="https://pl.wikipedia.org/wiki?curid=1989039" title="Gaja Grzegorzewska">
Gaja Grzegorzewska

Gaja Grzegorzewska (ur. 11 maja 1980 w Krakowie) – polska pisarka i filmoznawczyni.
Życiorys.
Autorka cyklu kryminałów o prywatnej detektyw, Julii Dobrowolskiej: "Żniwiarz", "Noc z czwartku na niedzielę", "Orchidea" (wspólnie z Marcinem Świetlickim i Irkiem Grinem), "Topielica" (Nagroda Wielkiego Kalibru w 2011), "Grób", "Betonowy pałac", "Kamienna noc". Jej najnowsza powieść "Selkis" opowiada o wojnie międzygalaktycznej.
Absolwentka VIII Liceum Ogólnokształcącego w Krakowie i filmoznawstwa na Uniwersytecie Jagiellońskim. Adeptka brazylijskiej sztuki walki – capoeiry. Swoje teksty publikowała m.in. w Portalu Kryminalnym, "Polityce", "Piśmie", "Gazecie Wyborczej". Zajmuje się także scenopisarstwem. Jest jedną ze scenarzystek filmu "Erotica 2022" i serialu "Krakowskie potwory" (dostępny na platformie Netflix). Nałogowo ogląda space opery i chciałaby zamieszkać na statku kosmicznym. Mieszka w Krakowie.

</doc>
<doc id="1989041" url="https://pl.wikipedia.org/wiki?curid=1989041" title="Siedm psalmów pokutnych">
Siedm psalmów pokutnych

Siedm psalmów pokutnych – zbiór psalmów w parafrazie Jana Kochanowskiego, opublikowanych w krakowskiej Drukarni Łazarzowej w 1579 roku. 
Tom zawierał psalmy: 6, 32, 38, 51, 102, 130 oraz 143. Został wydany w tym samym roku, w którym opublikowano zawierający 150 parafraz psalmów "Psałterz Dawidowy przekładania Jana Kochanowskiego", lecz prawdopodobnie miało to miejsce wcześniej i "Siedm psalmów pokutnych" miało stanowić zapowiedź drugiego, obszerniejszego zbioru.

</doc>
<doc id="1989043" url="https://pl.wikipedia.org/wiki?curid=1989043" title="Hermann Stutz">
Hermann Stutz

Hermann Stutz (ur. ?, zm. 27 lipca 1938) – as lotnictwa niemieckiego Luftstreitkräfte z 6 zwycięstwami w I wojnie światowej.
Służył w Kasta 22 należącej do Kagohl 4. 20 stycznia 1917 roku został przeniesiony do eskadry mysliwśkiej Jagdstaffel 20. W jednostce odniósł swoje dwa pierwsze potwierdzone zwycięstwa, pierwsze w okolicach Douai 29 lipca 1917 roku. 6 lutego 1918 roku został mianowany pierwszym i ostatnim dowódcą Jagdstaffel 71. W jednostce odniósł kolejne 4 zwycięstwa. 

</doc>
<doc id="1989044" url="https://pl.wikipedia.org/wiki?curid=1989044" title="François Ernest Mallard">
François Ernest Mallard

François Ernest Mallard (ur. 4 lutego 1833 w Châteauneuf-sur-Cher, zm. 6 lipca 1894 w Paryżu) – francuski krystalograf i mineralog.
Życiorys.
Kontynuował prace Auguste Bravaise`a. Studiował na École Polytechnique w Paryżu. Był profesorem École des Mineurs w Saint-Étienne oraz l'École supérieure des Mines w Paryżu. Przewodniczył Towarzystwu Mineralogicznemu oraz Towarzystwu Geologicznemu. Otrzymał Legię Honorową oraz doktorat honoris causa Uniwersytetu w Bolonii. W 1890 został członkiem Francuskiej Akademii Nauk. Badał kryształy i zajmował się mapami geologicznymi.

</doc>
<doc id="1989045" url="https://pl.wikipedia.org/wiki?curid=1989045" title="Péter Olajos">
Péter Olajos

Péter Olajos (ur. 18 kwietnia 1968 w Budapeszcie) – węgierski polityk, parlamentarzysta krajowy, od 2004 do 2009 deputowany do Parlamentu Europejskiego.
Życiorys.
Studiował na Uniwersytecie Panońskim w Veszprém i budapeszteńskiej politechnice. Pracował w administracji Zgromadzenia Narodowego i strukturach Węgierskiego Forum Demokratycznego (MDF). Od 1996 do 2004 stał na czele partyjnego biura integracji z UE. Był też członkiem rady powierniczej publicznego radia.
W 2004 z listy MDF uzyskał mandat deputowanego do Parlamentu Europejskiego. W VI kadencji PE był członkiem Komisji Ochrony Środowiska Naturalnego, Zdrowia Publicznego i Bezpieczeństwa Żywności oraz grupy EPP-ED. W 2009 nie uzyskał partyjnej rekomendacji, by objąć pierwsze miejsce na liście. Ubiegał się bez powodzenia o reelekcję z ramienia Fideszu.
W latach 2010–2012 był zastępcą sekretarza stanu odpowiedzialnym za rozwój gospodarki ekologicznej i politykę klimatyczną. Później został prezesem przedsiębiorstwa zajmującego się doradztwem w zakresie ekologii i energetyki.

</doc>
<doc id="1989046" url="https://pl.wikipedia.org/wiki?curid=1989046" title="Say It Isn’t So">
Say It Isn’t So

Say It Isn’t So – singel zespołu Bon Jovi wydany w 2000 za pośrednictwem wytwórni Island Records, promujący album "Crush".
Do utworu wokal wspierający dodał Richie Sambora, solowe partie instrumentalne wykonał David Bryan. W teledysku do utworu wystąpili m.in. Claudia Schiffer, Arnold Schwarzenegger, Emilio Estevez i Matt LeBlanc.

</doc>
<doc id="1989051" url="https://pl.wikipedia.org/wiki?curid=1989051" title="Chryzolit">
Chryzolit



</doc>
<doc id="1989052" url="https://pl.wikipedia.org/wiki?curid=1989052" title="Forsteryt">
Forsteryt

Forsteryt – minerał z gromady krzemianów zaliczany do grupy oliwinów. Forsteryt należy do grupy minerałów rzadkich. Forsteryt znaleziony został w meteorytach żelaznych i w próbkach pyłu kosmicznego z sondy Stardust.
Nazwa pochodzi od nazwiska angielskiego handlowca i kolekcjonera minerałów Adolariusa Jacoba Forstera (1739–1806).
Charakterystyka.
Właściwości.
Tworzy kryształy tabliczkowe i krótkosłupowe. Przeważnie występuje w skupieniach ziarnistych i zbitych. Jest kruchy, przezroczysty, tworzy kryształy mieszane z fajalitem.
Występowanie.
Stanowi składnik skał metamorficznych: marmurów, bywa spotykany w formie „bomb oliwinowych” w lherzolitach, perydotytach, pikrytach, dunitach. Został też stwierdzony w niektórych meteorytach bogatych w nikiel.
Miejsca występowania:

</doc>
<doc id="1989059" url="https://pl.wikipedia.org/wiki?curid=1989059" title="Marina Trandienkowa">
Marina Trandienkowa

Marina Trandienkowa, ros. Марина Транденкова (ur. 7 stycznia 1967 w Rydze) – rosyjska lekkoatletka, sprinterka.
Wicemistrzyni olimpijska w sztafecie 4 × 100 metrów. W tej samej konkurencji ma również srebro mistrzostw Europy z 1994 oraz złoto mistrzostw świata rok wcześniej. 7. (1995) i 6. (1997) zawodniczka mistrzostw świata w biegu na 200 metrów.
Żona Igora Trandienkowa – rosyjskiego skoczka o tyczce.

</doc>
<doc id="1989061" url="https://pl.wikipedia.org/wiki?curid=1989061" title="Psałterz Dawidowy przekładania Jana Kochanowskiego">
Psałterz Dawidowy przekładania Jana Kochanowskiego



</doc>
<doc id="1989064" url="https://pl.wikipedia.org/wiki?curid=1989064" title="Crystal Castles (album 2008)">
Crystal Castles (album 2008)

Crystal Castles (znany również jako (I)) - pierwszy album studyjny duetu Crystal Castles. CD gromadzi utwory z Alice Practice 7" 2006 r., dema z 2005 r., oraz nowe utwory nagrane na płytę. Album został wydany w Ameryce Północnej 18 marca 2008 roku oraz w Wielkiej Brytanii 28 kwietnia 2008 roku.

</doc>
<doc id="1989066" url="https://pl.wikipedia.org/wiki?curid=1989066" title="Pasma amatorskie">
Pasma amatorskie

1 Region ITU.
1 Region ITU obejmuje Europę, Afrykę, były Związek Radziecki, Mongolię i Bliski Wschód na zachód od Zatoki Perskiej, w tym Irak.
Tabela amatorskich fal średnich i krótkich.
Poniższe wykresy pokazują dozwolone częstotliwości używane przez radioamatorów 1 regionu ITU.

</doc>
<doc id="1989067" url="https://pl.wikipedia.org/wiki?curid=1989067" title="HD 156668 b">
HD 156668 b

HD 156668 b – planeta pozasłoneczna typu superziemia położona w gwiazdozbiorze Herkulesa w odległości 80 lat świetlnych od Ziemi. Została odkryta 6 stycznia 2010 roku przez zespół astronomów kierowany przez Andrew Howarda przy użyciu teleskopu Keck I. Planeta ta została odkryta przy wykorzystaniu metody ruchów radialnych.
Masa planety HD 156668 b jest co najmniej czterokrotnie większa od masy Ziemi. Planeta ta obiega gwiazdę HD 156668 w czasie nieco dłuższym niż 4 dni.

</doc>
<doc id="1989068" url="https://pl.wikipedia.org/wiki?curid=1989068" title="Hans Viebig">
Hans Viebig

Hans Viebig – as lotnictwa niemieckiego Luftstreitkräfte z 5 zwycięstwami w I wojnie światowej.
Służył w Jagdstaffel 20 od początku października 1917 roku w jednostce odniósł swoje pierwsze zwycięstwo 11 października nad samolotem BF2. Pod koniec października został przeniesiony do Jagdstaffel 18, w której służył do końca stycznia 1918 roku. Od 25 stycznia został przydzielony do Jagdstaffel 57. W jednostce odniósł jej pierwsze zwycięstwo 11 marca 1918 roku nad samolotem RE8 z No. 5 Squadron RAF. 16 czerwca uzyskał tytuł asa zestrzeliwując Bristol F.2b z No. 62 Squadron RAF. 30 czerwca został ciężko ranny w czasie walki z samolotami z No. 70 Squadron RAF i No. 41 Squadron RAF. Jego dalsze losy nie są znane.

</doc>
<doc id="1989071" url="https://pl.wikipedia.org/wiki?curid=1989071" title="Informacje wrażliwe">
Informacje wrażliwe



</doc>
<doc id="1989072" url="https://pl.wikipedia.org/wiki?curid=1989072" title="Królestwo Damaszku">
Królestwo Damaszku

Królestwo Damaszku (, ) – starożytne państwo aramejskie na Bliskim Wschodzie na obszarze Syrii ze stolicą w Damaszku, zwane też Aramem-Damaszkiem lub Aramem damasceńskim, w Biblii nazywany zwykle po prostu Aramem. Samodzielne państwo od X wieku p.n.e. W drugiej połowie IX wieku p.n.e. stał się regionalnym mocarstwem dominującym nad znacznymi obszarami Lewantu. Upadek państwa nastąpił 732 p.n.e. w wyniku asyryjskiej inwazji.
Dzieje.
Według Biblii Damaszek uzyskał niepodległość w okresie panowania Salomona, kiedy to panowanie nad nim objął Rezon. W okresie rządów Ben-Hadada I walczył, po zawarciu przymierza z judejskim królem Asą, przeciwko izraelskiemu królowi Baszy i zdobył kilka miast na północy Izraela. Następca Ben-Hadada, Hadadezer (w Biblii Ben-Hadad II), miał według Biblii walczyć z Izraelem pod panowaniem Achaba, jednak poniósł klęskę i dostał się do niewoli. W niewoli został jednak potraktowany bardzo łagodnie, a król Izraela zawarł z nim przymierze. Istnieje jednak pogląd, że opis biblijny dotyczy wydarzeń późniejszych, a redaktorzy błędnie przypisali go do tego okresu. Później stanął na czele koalicji sformowanej przeciwko Asyrii (w której skład wszedł między innymi Achab), która pokonała przeciwnika w bitwie pod Karkar (853). Zgodnie z przekazem asyryjskim Hadadezer (Adad-'idri) wystawił do bitwy 1200 rydwanów, 1200 jeźdźców i 20 000 piechoty. Później jednak miał zerwać przymierze z Achabem, który poległ w bitwie z Aramejczykami pod Ramot w Gileadzie. Hadadezer dokonał też reform wewnętrznych, zastępując lokalnych królów-wasali mianowanymi namiestnikami. 
Szczyt potęgi Damaszek osiągnął w okresie panowania Chazaela, który dokonał przewrotu pałacowego i objął władzę po Hadadezerze. Po tym, jak utwierdził swoją władzę a zagrożenie ze strony Asyrii zostało zażegnane, rozpoczął on ekspansję na południe. Pokonał Izraelitów i zajął część ich terytoriów. W swej dominacji sięgnął aż do filistyńskiego Gat. Nie toczył natomiast wojen z Judą, która zapłaciła mu trybut.
Po śmierci Chazaela i objęciu władzy przez Ben-Hadada III potęga Aramu zaczęła podupadać. W 796 asyryjski król Adad-nirari III zmusił państwo do opłacania trybutu, a władca Aramu poniósł klęskę z Zakkurem, królem Hamat i Luasz, a także izraelskim królem Joaszem. Król izraelski Jeroboam II uczynił Damaszek swoim wasalem. W 734 aramejski król Resin wszedł w skład koalicji anty-asyryjskiej, która jednak poniosła klęskę w wojnie syro-efraimskiej. W 732 Tiglat-Pileser III zdobył Damaszek i deportował jego mieszkańców.
Asyryjska prowincja.
W 732 r. p.n.e. Damaszek (w źródłach asyryjskich "Dimašqa" i "Ša-imērēšu") zdobyty został przez wojska asyryjskiego króla Tiglat-Pilesera III (744–727 p.n.e.) i przekształcony w stolicę nowej asyryjskiej prowincji. Prowincja ta wzmiankowana jest w liście i dokumentach administracyjnych z czasów panowania Sargona II (722–705 p.n.e.), w liście do Asarhaddona (681–669 p.n.e.) i w jednym niedatowanym spisie. W 694 p.n.e., za rządów asyryjskiego króla Sennacheryba (704–681 p.n.e.), Ilu-issija, gubernator prowincji Damaszek, pełnił urząd asyryjskiego eponima ("limmu").

</doc>
<doc id="1989073" url="https://pl.wikipedia.org/wiki?curid=1989073" title="Batavia (Iowa)">
Batavia (Iowa)

Batavia – miasto w Stanach Zjednoczonych, w stanie Iowa, w hrabstwie Jefferson. Zgodnie ze spisem statystycznym z 2000 roku, miasto liczyło 500 mieszkańców.

</doc>
<doc id="1989074" url="https://pl.wikipedia.org/wiki?curid=1989074" title="Aram-Damaszek">
Aram-Damaszek



</doc>
<doc id="1989075" url="https://pl.wikipedia.org/wiki?curid=1989075" title="Battle Creek (Iowa)">
Battle Creek (Iowa)

Battle Creek – miasto w Stanach Zjednoczonych, w stanie Iowa, w hrabstwie Ida. Zgodnie ze spisem statystycznym z 2000 roku, miasto liczyło 743 mieszkańców.

</doc>
<doc id="1989078" url="https://pl.wikipedia.org/wiki?curid=1989078" title="Baxter (Iowa)">
Baxter (Iowa)

Baxter – miasto w Stanach Zjednoczonych, w stanie Iowa, w hrabstwie Jasper. Zgodnie ze spisem statystycznym z 2000 roku, miasto liczyło 1052 mieszkańców.

</doc>
<doc id="1989080" url="https://pl.wikipedia.org/wiki?curid=1989080" title="Árpád Élő">
Árpád Élő



</doc>
<doc id="1989081" url="https://pl.wikipedia.org/wiki?curid=1989081" title="Robert Motyka">
Robert Motyka

Robert Motyka (ur. 7 czerwca 1974) – polski prezenter radiowy, artysta kabaretowy, konferansjer i DJ. Współzałożyciel i aktor kabaretu Paranienormalni.
Życiorys.
Wychował się w Sieniawie Żarskiej. Jest synem Tadeusza i Marianny (1950-2004) W młodości uprawiał piłkę ręczną. Ukończył Technikum Weterynaryjne w Jeleniej Górze. Po nieudanym egzaminie do szkoły aktorskiej we Wrocławiu podjął pracę w bibliotece w Sieniawie Żarskiej. Wówczas dołączył do klubu niezależnej młodzieży, w którym zaczął działalność kabaretową.
W 1995 został prezenterem w jeleniogórskiej rozgłośni radiowej Jowisz, w której współprowadził autorski program "Wszystko się może zdarzyć", wyróżniony nagrodą specjalną przez radio RMF FM. W następnych latach prowadził poranny program w Radiu Złote Przeboje i Blue FM. W latach 2005–2009 był DJ-em porannym w radiu Roxy FM.
Od 2004 wraz z kolegami założył kabaret Paranienormalni, jest współtwórca scenariuszy spektakli i skeczów. Jako członek formacji regularnie jest zapraszany w roli prowadzącego na największe festiwale muzyczne oraz rozrywkowe w Polsce, takie jak np. Festiwal Polskiej Piosenki w Opolu, Zakończenie Lata RMF FM i Polsatu, Festiwal Top Trendy czy Płocka Noc Kabaretowa. Współtworzył autorski program telewizyjny "Paranienormalni Tonight" emitowany w TVP2. Program zapewnił mu Telekamerę 2016 w kategorii „najlepszy program rozrywkowy”.
Jest pomysłodawcą i gospodarzem Letnich Spotkań Kabaretowych „Ściernisko” organizowanych cyklicznie od 2016 w Sieniawie Żarskiej. Założeniem wydarzenia jest wspieranie działań przyczyniających się promocji regionu.
Od 2020 prowadzi cykl rozmów "Komisariat Towarzyski", w którym przeprowadza wywiady z osobami znanymi ze świata rozrywki i sportu. Od wiosny 2021 współprowadzi razem z Bartoszem Gajdą (byłym członkiem kabaretu Łowcy.B) program telewizyjny "Kabaret. Super show Dwójki" emitowany na antenie programu TVP2 i w internecie w serwisie vod.tvp.pl.
Poza działalnością estradową uprawia sport, wziął udział w kilku biegach maratońskich.
Od kwietnia 2022 współprowadzi, wraz z Markiem Starybratem, poranną audycję Dzień dobry bardzo w Radiu ZET.
Żonaty z Moniką, ma syna Wiktora i córkę Hannę.

</doc>
<doc id="1989082" url="https://pl.wikipedia.org/wiki?curid=1989082" title="Stefan Biskupski (poseł)">
Stefan Biskupski (poseł)

Stefan Biskupski (ur. 27 września 1934 w Byczkach) – polski polityk, poseł na Sejm PRL VIII i IX kadencji.
Życiorys.
Syn Jana i Julianny. Był rolnikiem we wsi Byczki w gminie Godzianów (działał w organizacji zawodowej rolników). Od 1959 do 1974 był pracownikiem Gminnej Spółdzielni „Samopomoc Chłopska” w Godzianowie. W 1960 wstąpił do Zjednoczonego Stronnictwa Ludowego, zasiadał w prezydium Wojewódzkiego Komitetu tej partii). W 1977 ukończył Technikum Rolnicze w Łowiczu. W 1980 uzyskał mandat posła na Sejm PRL VIII kadencji w okręgu Skierniewice. Zasiadał w Komisji Przemysłu Ciężkiego, Maszynowego i Hutnictwa, Komisji Spraw Wewnętrznych i Wymiaru Sprawiedliwości oraz w Komisji Przemysłu. W 1985 uzyskał reelekcję. W Sejmie IX kadencji (funkcjonującym do 1989) był członkiem Komisji Odpowiedzialności Konstytucyjnej oraz Komisji Przemysłu. W 2002 z ramienia lokalnego komitetu kandydował na wójta gminy Godzianów, zajmując ostatnie, 4. miejsce (uzyskał 4,2% głosów).

</doc>
<doc id="1989083" url="https://pl.wikipedia.org/wiki?curid=1989083" title="2 Korpus Zmechanizowany">
2 Korpus Zmechanizowany



</doc>
<doc id="1989084" url="https://pl.wikipedia.org/wiki?curid=1989084" title="Józef Cebula (polityk)">
Józef Cebula (polityk)

Józef Cebula (ur. 14 marca 1938 w Komornikach, zm. 3 października 2005) – polski rolnik i polityk, poseł na Sejm PRL VIII kadencji.
Życiorys.
Uzyskał tytuł zawodowy technika rolnika, w 1957 ukończył Korespondencyjne Technikum Rolnicze w Czernichowie. W 1959 został agronomem w okolicach Zegartowic, prowadził też gospodarstwo rolne. Był zastępcą członka Naczelnego Komitetu Zjednoczonego Stronnictwa Ludowego, wiceprezesem Wojewódzkiego Komitetu ZSL w Krakowie, prezesem Gminnego Komitetu ZSL w Raciechowicach, sekretarzem koła ZSL w Komornikach, a także zastępcą przewodniczącego Gminnej Rady Narodowej w Raciechowicach oraz Gminnego Komitetu Frontu Jedności Narodu w Raciechowicach. W latach 1980–1985 pełnił mandat posła na Sejm PRL VIII kadencji w okręgu Kraków-Województwo. Zasiadał w Komisji Górnictwa, Energetyki i Chemii, Komisji Budownictwa i Przemysłu Materiałów Budowlanych, Komisji Do Spraw Samorządu Pracowniczego Przedsiębiorstw oraz w Komisji Przemysłu.
Pochowany na cmentarzu parafialnym w Raciechowicach.

</doc>
<doc id="1989087" url="https://pl.wikipedia.org/wiki?curid=1989087" title="Abwehr">
Abwehr



</doc>
<doc id="1989088" url="https://pl.wikipedia.org/wiki?curid=1989088" title="Bayard (Iowa)">
Bayard (Iowa)

Bayard – miasto w Stanach Zjednoczonych, w stanie Iowa, w hrabstwie Guthrie. Zgodnie ze spisem statystycznym z 2000 roku, miasto liczyło 536 mieszkańców.

</doc>
<doc id="1989089" url="https://pl.wikipedia.org/wiki?curid=1989089" title="Beacon (Iowa)">
Beacon (Iowa)

Beacon – miasto w Stanach Zjednoczonych, w stanie Iowa, w hrabstwie Mahaska. Zgodnie ze spisem statystycznym z 2010 roku, miasto liczyło 494 mieszkańców.

</doc>
<doc id="1989090" url="https://pl.wikipedia.org/wiki?curid=1989090" title="Beaconsfield (Iowa)">
Beaconsfield (Iowa)

Beaconsfield – miasto w Stanach Zjednoczonych, w stanie Iowa, w hrabstwie Ringgold. Zgodnie ze spisem statystycznym z 2000 roku, miasto liczyło 11 mieszkańców.

</doc>
<doc id="1989091" url="https://pl.wikipedia.org/wiki?curid=1989091" title="Beaman">
Beaman

Beaman – miasto w Stanach Zjednoczonych, w stanie Iowa, w hrabstwie Grundy. Zgodnie ze spisem statystycznym z 2000 roku, miasto liczyło 210 mieszkańców.

</doc>
<doc id="1989092" url="https://pl.wikipedia.org/wiki?curid=1989092" title="Miasto nowych ludzi">
Miasto nowych ludzi

Miasto nowych ludzi – dwutomowa socrealistyczna powieść Janiny Dziarnowskiej z 1954.
Treść.
Akcja powieści rozgrywa się w jednym z miast na Ziemiach Odzyskanych tuż po zakończeniu II wojny światowej i w pierwszych latach powojennych. Nigdzie na stronach powieści nie pada nazwa miasta, ale z opisów topograficznych wynika wprost, że chodzi o Elbląg. 
Autorka skupia się na opisie powolnej integracji społeczności miejskiej, która zasiedlała Elbląg po wojnie. Jej członkowie pochodzili z różnych stron Europy - z utraconych Kresów Wschodnich, z Europy Zachodniej (polska armia na Zachodzie), a także z innych miast polskich (Warszawy, Poznania, czy Łodzi). Z przypadkowej początkowo zbieraniny, żyjącej w poczuciu tymczasowości i w strachu przed wysiedleniem, tworzy się zwarty kolektyw, zdolny do wspólnej pracy i przezwyciężania przeciwności losu oraz problemów.
Osią powieści jest stopniowe uruchamiania zakładów pracy, szkół, agend Urzędu Miejskiego, przejmowanych od Armii Czerwonej w stanie kompletnej ruiny (zakłady produkcji taboru kolejowego, fabryka cukierków, stocznia, tramwaje, elektrownia, gazownia i inne). Odbudowa pokazana jest oczami bohaterów, reprezentujących rozmaite poglądy i doświadczenia życiowe. Najważniejsi z nich to:
W powieści jasno postawiona jest granica między dobrem i złem - dobro i rozsądek reprezentują działacze komunistyczni, a źli są przedwojenni reakcjoniści, związani z ośrodkami zagranicznymi (posiadający dolary i przedmioty z UNRRY) i ich krajowa agentura, przede wszystkim związana z PSL Mikołajczykowskim. Sieją oni dywersję, a w najlepszym przypadku spowalniają pracę nad odbudową kraju.
Kontekst.
Autorka w bardzo realistyczny sposób ukazuje ogromne trudności, z jakimi stykali się pierwsi osadnicy na terenie miasta, nie wspominając jednak praktycznie o wysiedleniach ludności niemieckiej oraz celowych zniszczeniach i kradzieżach dokonywanych przez Rosjan, którzy przedstawinie są, jako serdeczni i uprzejmi wyzwoliciele, ofiarnie broniący mienia społecznego, celem przekazania go polskiej administracji. Historycznie interesujące są opisy miasta i jego dzielnic, poszczególnych kwartałów ulic, zakładów przemysłowych, parków, czy pierwszej wycieczki kutrami rybackimi do Krynicy Morskiej, także nie wymienionej z nazwy. 
Wydanie z 1954 wyszło w ramach "Biblioteki Przyjaciółki" (50.000 egzemplarzy) i na okładce ukazuje panoramę Starego Miasta w Elblągu, które w tych latach już nie istniało (w 1947 resztki rozebrano, a cegły wywieziono na odbudowę Warszawy, o czym autorka nie wspomina), a zatem inspiracją musiały być pocztówki lub zdjęcia przedwojenne. Nad kamieniczkami dodano dwa dymiące kominy, aby nadać panoramie bardziej robotniczy charakter.

</doc>
<doc id="1989093" url="https://pl.wikipedia.org/wiki?curid=1989093" title="Głębokie Gardło">
Głębokie Gardło



</doc>
<doc id="1989096" url="https://pl.wikipedia.org/wiki?curid=1989096" title="Głębokie gardło">
Głębokie gardło

Określenie głębokie gardło (ang. "deep throat") może odnosić się do następujących znaczeń:

</doc>
<doc id="1989097" url="https://pl.wikipedia.org/wiki?curid=1989097" title="Filip Hurepel">
Filip Hurepel

Filip I Hurepel, Filip Rozczochrany (ur. 1200, zm. 1234) – hrabia Boulogne i Dammartin (od 1210) oraz Mortain i Aumale (od 1223), a także Clermont-en-Beauvaisis (od 1224). Syn Filipa II Augusta, króla Francji i Agnieszki z Meranu, jego trzeciej, nieuznanej za legalną, żony.
Życiorys.
Poślubił w 1210 roku Matyldę, hrabinę Boulogne, córkę Idy z Boulogne i Renalda z Dammartin, po którym objął w posiadanie hrabstwa Boulogne i Dammartin, gdyż ten przebywał w królewskiej niewoli. Gdy w 1227 Renald popełnił samobójstwo na zamku w Goulet, Filip stał się pełnoprawnym właścicielem obu hrabstw. Po śmierci króla Ludwika VIII zbuntował się przeciwko Blance Kastylijskiej, która została regentką w imieniu swego młodocianego syna Ludwika IX, gdyż sam chciał objąć regencję w imieniu bratanka. W 1230 roku pogodził się z Blanką i Ludwikiem, i wystąpił wraz z nimi przeciw Henrykowi III i Piotrowi Mauclercowi. Zmarł w wyniku wypadku na turnieju w Corbie, w roku 1234. Po jego śmierci Matylda wyszła za mąż za Alfonsa, drugiego syna Alfonsa II, króla Portugalii.
Filip miał z Matyldą córkę Joannę (1219–1252), żonę pana Montjay Waltera z Châtillon. Być może dzieckiem Matyldy i Filipa był także Alberyk (1222–po 1284), który miał zrzec się dziedzictwa na rzecz siostry i wyjechać do Anglii – jednak o tej filiacji świadczy późne źródło, natomiast brak jest źródeł z epoki, które by ją potwierdzały.

</doc>
<doc id="1989098" url="https://pl.wikipedia.org/wiki?curid=1989098" title="Crystal Castles (album 2010)">
Crystal Castles (album 2010)

Crystal Castles (II) (znany również jako (II)) – to drugi album zespołu Crystal Castles. Album został wydany przez Fiction Records 7 czerwca 2010 w Wielkiej Brytanii i Europie, a 8 czerwca 2010 na całym świecie. Jednakże wcześniej płyta w całości wyciekła do internetu i swoje cyfrowe wydanie miała 23 kwietnia 2010 roku. W wersji płytowej premiera nastąpiła 24 maja 2010 roku.
Produkcja.
Album został wyprodukowany przez Ethana Katha w różnych miejscach, w tym: w kościele na Islandii, w kabinie w północnym Ontario, garażu za opuszczonym sklepem spożywczym w Detroit i jeden utwór w studiu Paul "Telefony" Epworth w Londynie.
Lista utworów.
Opracowano na podstawie źródła

</doc>
<doc id="1989099" url="https://pl.wikipedia.org/wiki?curid=1989099" title="Mamitu Deska">
Mamitu Deska



</doc>
<doc id="1989100" url="https://pl.wikipedia.org/wiki?curid=1989100" title="Mała skocznia narciarska">
Mała skocznia narciarska

Mała skocznia narciarska – skocznia narciarska, której wielkość (HS) wynosi 20 - 49 metrów, natomiast punkt konstrukcyjny wynosi od 20 do 44 metrów.
W Polsce istnieje 12 małych skoczni narciarskich. Są to trzy skocznie kompleksu skoczni Centrum w Wiśle, skocznia w Wiśle-Łabajowie, dwie skocznie kompleksu Zakucie w Zagórzu, Maleńka Krokiew w Zakopanem, dwie skocznie Kompleksu skoczni narciarskich w Goleszowie, skocznia w Gilowicach oraz Biła i Antoś w Szczyrku.

</doc>
<doc id="1989103" url="https://pl.wikipedia.org/wiki?curid=1989103" title="KDE4">
KDE4



</doc>
<doc id="1989104" url="https://pl.wikipedia.org/wiki?curid=1989104" title="KDE 4">
KDE 4



</doc>
<doc id="1989105" url="https://pl.wikipedia.org/wiki?curid=1989105" title="T Pyxidis">
T Pyxidis

T Pyxidis – gwiazda podwójna znajdująca się w gwiazdozbiorze Kompasu, w odległości ok. 3260 lat świetlnych od Ziemi. Układ ten składa się z białego karła oraz gwiazdy podobnej do Słońca.
T Pyxidis jest nową powrotną. Zmienną odkryła w 1890 roku Henrietta Leavitt. O tej pory co około 19 lat (1902, 1920, 1944 i 1966) regularnie obserwowano jej wybuchy. Jednak po wybuchu, który miał miejsce w 1966 roku, gwiazda zamilkła na ponad pół wieku. Według prof. Edwarda Siona z Uniwersytetu Villanova brak powtarzających się wybuchów może oznaczać, że masa białego karła zbliża się do granicy Chandrasekhara. Gdy biały karzeł, jeden ze składników układu podwójnego, przekroczy tę masę, eksploduje jako supernowa. Analiza danych obserwacyjnych uzyskanych z Kosmicznego Teleskopu Hubble’a doprowadziła do wniosku, że T Pyxidis za około 10 milionów lat może eksplodować jako supernowa typu Ia.
Z drugiej strony analiza przeprowadzona przez zespół Bradleya Schaefera na podstawie badań otoczki materii wyrzucanej przez T Pyxidis wskazuje, że brak wyrzutów materii wynika ze spadku tempa akrecji materii i doprowadzi nie do wybuchu supernowej, lecz do hibernacji gwiazdy nowej na okres 2,5 miliarda lat.
Aktywność w 2011 roku.
14 kwietnia 2011 roku jasność gwiazdy zaczęła gwałtownie rosnąć. Najpierw Michael Linnolt na Hawajach zauważył, że gwiazda pojaśniała do około 13m. Po dwóch i pół godzinie A. Plummer oszacował jej jasność na 12,2m, a po kolejnej godzinie S. Kerr ocenił jej blask na 11,3m. Po około trzech dobach od tych obserwacji wybuchowe zwiększanie jasności straciło swój impet wyhamowując przy jasności około 7,8m, a od tego momentu nastąpił okres spokojniejszego wzrostu blasku. Po upływie około czterech tygodni od odkrycia wzrostu blasku zmienna osiągnęła maksimum blisko 6,3m. Po czym od około 10–12 maja, jasność T Pyxidis zaczęła maleć, choć w dalszym ciągu występują wahania jasności blasku. W pierwszej dekadzie lipca blask nowej powrotnej notuje się na poziomie pomiędzy 8,5m a 9m.

</doc>
<doc id="1989108" url="https://pl.wikipedia.org/wiki?curid=1989108" title="A20D-P (wagon doczepny)">
A20D-P (wagon doczepny)

A20D-P (oznaczenie na PKP serią Bxhpi) – wąskotorowy wagon doczepny do wagonu motorowego MBxd2. Wagony te zostały wyprodukowane w latach 1983–1988 w Zakładach Metalowych "23 August" w Bukareszcie. Pierwotnie wchodziły w skład spalinowych zespołów trakcyjnych A20D-P.
Historia.
Tło historyczne.
Koleje wąskotorowe w Polsce już od lat 50. były stopniowo likwidowane. Do tego procesu przyczyniło się wiele różnych czynników, takich jak np. rozwój motoryzacji. Dodatkowym czynnikiem powodującym likwidację i ograniczenia w ruchu kolei wąskotorowych był fatalny stan infrastruktury i taboru, w dużej mierze mocno przestarzałego, pochodzącego nawet sprzed II wojny światowej. W celu zapobiegnięcia likwidacji wszystkich kolei wąskotorowych, w 1983 roku Ministerstwo Komunikacji zakupiło w Rumunii w Zakładach Metalowych "23 August" w Bukareszcie zespoły trakcyjne A20D-P w składzie 32 wagonów motorowych oznaczonych serią MBxd2 oraz 100 wagonów doczepnych. Transakcję poprzedziło dostarczenie dwóch pojazdów testowych&lt;ref name ="ŚK10/2002"&gt;&lt;/ref&gt;.
Eksploatacja.
Wagony były początkowo eksploatowane jako doczepy do MBxd2, z czasem jednak zaczęto je eksploatować również z lokomotywami, ze względu na dużą awaryjność MBxd2.
Do czasów współczesnych (stan na 07.2010) zachowało się około 76 wagonów (w różnym stanie):
Budowa.
Nadwozie.
Pudła wagonów mają konstrukcję samonośną analogiczną do wagonów motorowych MBxd2. Konstrukcja składa się ze szkieletu z kątowników, do których przyspawane zostały blachy poszycia. Drzwi wejściowe znajdują się na końcach wagonu (analogicznie jak w wielu innych wagonach osobowych). Na każdej ścianie bocznej znajdowało się 8 okien mających 1170 mm szerokości, górna część okna była uchylna, podobnie jak w dolnym pokładzie wagonów typu Bhp. Okna są identyczne jak w wagonie motorowym. Pudło zostało ocieplone wełną mineralną.
Wnętrze.
Wnętrze wagonu składa się z jednego przedziału pasażerskiego mającego 45 miejsc siedzących, w jednym z końców znajdowała się ubikacja oraz piec, siedzenia były w układzie 2+1, czyli typowym dla kolei wąskotorowych. Miejsca do siedzenia były wykonane z listewek. Dodatkowo wnętrze było wyposażone w półki na bagaż, śmietniki oraz uchwyty dla stojących pasażerów. Układ ten był zbliżony do wagonu motorowego z tą różnicą, że w wagonie motorowym siedzenia znajdowały się w dwóch przedziałach.
Instalacja elektryczna i oświetlenie.
Wagony posiadały instalacje elektryczną o napięciu 24V. Instalacja ta z racji braku ogrzewania elektrycznego służyła wyłącznie do oświetlania wnętrza wagonu, podświetlania wejścia oraz nadawania sygnału końca pociągu. Źródłem prądu był alternator podłączony do jednej z osi. Alternator zasilał baterie umieszczone pod podłogą wagonu. Jednakże ze względu na liczne awarie oraz przypadki urywania alternatorów wagony zostały przebudowane na zasilanie z lokomotywy. 
Ogrzewanie.
Wagony A20D-P posiadały własne indywidualne ogrzewanie wodne zasilane piecem węglowym umieszczonym w przedziale ogrzewczym. Rozwiązanie to powodowało, że wagony mogły być używane zarówno z wagonem motorowym jak i parowozem osobowym, jak również z lokomotywą niemającą ogrzewania wagonów, z drugiej strony rozwiązanie to wymuszało obsługę pieca w sezonie zimowym przez dodatkową osobę, co zawsze generuje dodatkowe koszty. Grzejniki idące wzdłuż ścian wagonu wykonano z rur o grubości wystarczającej, aby umożliwić grawitacyjny obieg wody (bez wymuszenia). Rozwiązanie ogrzewania wagonów było archaiczne już w momencie powstania konstrukcji.
Podwozie i wózki.
Wagon był oparty na dwóch skrętnych, tocznych wózkach dwuosiowych.
Cięgła i zderzaki.
W wagonie zastosowano typowe dla kolei wąskotorowej zderzaki i cięgła. Układ ten składał się z centralnego zderzaka i dwóch bocznych cięgieł orczykowych (odwrotnie niż w wagonach normalno- i szerokotorowych).
Malatura wagonów.
Wagony doczepne były malowane tak jak wagony silnikowe.
Malowanie fabryczne składało się z kremowych (RAL 1013) oraz wiśniowych pasów (RAL 3003) na ścianach wagonów oraz szarego dachu (RAL 7045). Poręcze wejściowe oraz krawędzie stopni były koloru białego zaś barierki na ścianach czołowych tak jak podwozie koloru czarnego.
W czasie eksploatacji wagony były malowane ogólnodostępnymi kolorami, które nieraz różniły się od oryginału. I tak np. na Kolei Piaseczyńskiej pasy wiśniowe zostały zastąpione różnymi kolorami (żółty, niebieski, zielony - dla odróżnienia wagonów) zaś od 2002 roku w Ełckiej Kolei Wąskotorowej zamiast odcienia kości słoniowej zastosowano kolor żółty.
Ze względu na niską jakość wykonania oraz użytych materiałów karoseria jest bardzo podatna na korozje.
Oznaczenie literowe.
Wagon posiada oznaczenie literowe Bxhpi

</doc>
<doc id="1989109" url="https://pl.wikipedia.org/wiki?curid=1989109" title="Heike Lätzsch">
Heike Lätzsch

Heike Lätzsch (ur. 19 grudnia 1973 w Brunszwiku) – niemiecka hokeistka na trawie, dwukrotna medalistka olimpijska.
Występowała w napadzie. W reprezentacji Niemiec debiutowała w 1990, w wieku zaledwie szesnastu lat. Brała udział w trzech igrzyskach (IO 92, IO 96, IO 00, IO 04), na dwóch zdobywała medale: srebro w 1992 i złoto dwanaście lat później. Z kadrą brała udział m.in. w mistrzostwach świata w 1998 (trzecie miejsce) oraz kilku turniejach Champions Trophy oraz mistrzostw Europy (brąz w 1995, srebro w 1999. Łącznie w reprezentacji rozegrała około 250 spotkań strzeliła czterdzieści kilka bramek.

</doc>
<doc id="1989110" url="https://pl.wikipedia.org/wiki?curid=1989110" title="Dariusz Fliegert">
Dariusz Fliegert

Dariusz Fliegert (ur. 15 marca 1969 w Knurowie) – polski żużlowiec.
Licencję żużlową zdobył w 1986 roku. W rozgrywkach z cyklu drużynowych mistrzostw Polski reprezentował kluby ROW Rybnik (1986–1993), RKM Rybnik (1994–1997), ŻKS Krosno (1998) oraz Iskra Ostrów Wielkopolski (1999). Jest trzykrotnym medalistą DMP: dwukrotnie srebrnym (1988, 1990) oraz brązowym (1989).
W 1990 r. zdobył w Toruniu brązowy medal młodzieżowych mistrzostw Polski par klubowych, natomiast w Bydgoszczy – tytuł młodzieżowego indywidualnego wicemistrza Polski. Dwukrotnie startował w finałach indywidualnych mistrzostw Polski (Toruń 1991 – XV m., Bydgoszcz 1993 – XII m.). W 1991 r. zajął VII m. w końcowej klasyfikacji turnieju o "Złoty Kask".
W 1992 r. startował w rozgrywkach brytyjskiej ligi żużlowej, w barwach klubu Edinburgh Monarchs.
Sport żużlowy uprawiał również jego młodszy brat, Krzysztof (ur. 1972).

</doc>
<doc id="1989111" url="https://pl.wikipedia.org/wiki?curid=1989111" title="Heike Latzsch">
Heike Latzsch



</doc>
<doc id="1989112" url="https://pl.wikipedia.org/wiki?curid=1989112" title="Pulse-amplitude modulation">
Pulse-amplitude modulation



</doc>
<doc id="1989114" url="https://pl.wikipedia.org/wiki?curid=1989114" title="Pulse-Density Modulation">
Pulse-Density Modulation



</doc>
<doc id="1989115" url="https://pl.wikipedia.org/wiki?curid=1989115" title="Kanał Zhengguo">
Kanał Zhengguo

Kanał Zhengguo (chin. upr.: 郑国渠; chin. trad.: 鄭國渠; pinyin: "Zhèngguó Qú") – system irygacyjny na równinie Guanzhong w prowincji Shaanxi, działający przez 2000 lat, jedno z trzech wielkich przedsięwzięć wodnych Chin przedimperialnych (pozostałe to Dujiangyan i kanał Lingqu).
Historia i znaczenie.
W Zapiskach Historyka Sima Qian tak opisał historię powstania kanału:
Legizm, filozofia polityczna Qin podkreślał znaczenie rozwoju rolnictwa, jako podstawy budowy potęgi kraju. Kanał Zhengguo wraz z systemem Dujiangyan są przykładami realizacji tej myśli w praktyce, stanowiąc zarówno pomniki myśli inżynieryjnej, jak i świadectwo możliwości organizacyjnych Chin starożytnych. Kanał został ukończony w 246 r. p.n.e., tym samym, w którym król Zheng, przyszły Pierwszy Cesarz, wstąpił na tron. Plan Han osłabienia Qin zupełnie się nie powiódł, a wysiłek włożony w nawodnienie równiny Guanzhou w samym sercu państwa opłacił się, bo Qin zgromadziło dostateczne zasoby, by dokonać unifikacji Chin.
Konstrukcja.
Był to typowy kanał nawadniający, odprowadzający wodę z dopływu rzeki Wei – Jing He. Płynął na długości około 150 km równolegle do rzeki Wei i wpadał do jej następnego dopływu, rzeki Luo. Boczne kanały odprowadzały z niego wodę, nawadniając pola po obu stronach kanału, łącznie około 27 000 km². Za czasów dynastii Han oryginalny kanał uległ zamuleniu, więc w 95 r. p.n.e., urzędnik Bai Gong zaplanował nowy kanał, na południe od pierwszego (ten tzw. "Kanał Bai" miał około 100 km długości i nawadniał tylko około 1/5 pierwotnego areału). Budowanie nowych kanałów powtarzano przez następne 2000 lat przesuwając ujęcie wód coraz wyżej w górę nurtu Jing, jednak z biegiem wieków, koszty (finansowe i ludzkie) były coraz wyższe, a zyski (i areał uprawiany) coraz mniejsze, ze względu na zamulanie kanałów i pogłębianie się koryta rzeki, co utrudniało efektywny pobór wód.

</doc>
<doc id="1989116" url="https://pl.wikipedia.org/wiki?curid=1989116" title="Bellevue (Iowa)">
Bellevue (Iowa)

Bellevue – miasto w Stanach Zjednoczonych, w stanie Iowa, w hrabstwie Jackson. Zgodnie ze spisem statystycznym z 2000 roku, miasto liczyło 2350 mieszkańców.

</doc>
<doc id="1989117" url="https://pl.wikipedia.org/wiki?curid=1989117" title="Belmond (Iowa)">
Belmond (Iowa)

Belmond – miasto w Stanach Zjednoczonych, w stanie Iowa, w hrabstwie Wright. Zgodnie ze spisem statystycznym z 2010 roku, miasto liczyło 2 376 mieszkańców.

</doc>
<doc id="1989118" url="https://pl.wikipedia.org/wiki?curid=1989118" title="Benton (Iowa)">
Benton (Iowa)

Benton – miasto w Stanach Zjednoczonych, w stanie Iowa, w hrabstwie Ringgold. Zgodnie ze spisem statystycznym z 2000 roku, miasto liczyło 40 mieszkańców.

</doc>
<doc id="1989119" url="https://pl.wikipedia.org/wiki?curid=1989119" title="Bernard (Iowa)">
Bernard (Iowa)

Bernard – miasto w Stanach Zjednoczonych, w stanie Iowa, w hrabstwie Dubuque. Zgodnie ze spisem statystycznym z 2000 roku, miasto liczyło 97 mieszkańców.

</doc>
<doc id="1989120" url="https://pl.wikipedia.org/wiki?curid=1989120" title="Bertram (Iowa)">
Bertram (Iowa)

Bertram – miasto w Stanach Zjednoczonych, w stanie Iowa, w hrabstwie Linn. Zgodnie ze spisem statystycznym z 2000 roku, miasto liczyło 681 mieszkańców, jednak oficjalna populacja została później zmniejszona do 263 gdy urzędnicy odkryli, że 418 studentów żyjących w dormitorium Cornell College w pobliskim Mount Vernon zostało błędnie zaklasyfikowanych jako żyjący w Bertram.

</doc>
<doc id="1989121" url="https://pl.wikipedia.org/wiki?curid=1989121" title="Pulse Width Modulation">
Pulse Width Modulation



</doc>
<doc id="1989124" url="https://pl.wikipedia.org/wiki?curid=1989124" title="Lipaza trzustkowa">
Lipaza trzustkowa

Lipaza trzustkowa (EC 3.1.1.3) – enzym odpowiedzialny za hydrolizę triglicerydów do di-, monoglicerydów i kwasów tłuszczowych.
Jest produkowanym w trzustce białkiem rozpuszczalnym w wodzie. Istotną rolę w jej funkcjonowaniu mają sole kwasów żółciowych (które pozwalają na kontakt enzymu rozpuszczonego w wodzie z tłuszczami) i kolipaza (która ochrania ją przed roztworzeniem, wspomaga jej właściwości lipolityczne oraz dostosowuje do kwaśnego środowiska, w którym lipaza ulega inaktywacji).

</doc>
<doc id="1989125" url="https://pl.wikipedia.org/wiki?curid=1989125" title="Ludzka lipaza trzustkowa">
Ludzka lipaza trzustkowa



</doc>
<doc id="1989126" url="https://pl.wikipedia.org/wiki?curid=1989126" title="Józef Edward Dutkiewicz">
Józef Edward Dutkiewicz

Józef Edward Dutkiewicz (ur. 13 marca 1903 w Podgórzu, zm. 7 września 1968 w Olkuszu) – polski artysta malarz, historyk sztuki i konserwator zabytków.
Życiorys.
Urodził się w Podgórzu jako syn Józefa i Jadwigi Szybalskiej. Jego ojciec był adiunktem sądowym. Rodzina Dutkiewiczów zamieszkała wkrótce w Tarnowie, gdzie Józef podjął naukę w Gimnazjum im. Kazimierza Brodzińskiego, które ukończył w 1921 roku. W latach 1921–1927 studiował na Akademii Sztuk Pięknych w Krakowie pod kierunkiem Józefa Mehoffera i Felicjana Szczęsnego Kowarskiego. W 1922 związany był z grupą młodych poetów krakowskich, określających się jako negatywiści. W 1929 roku objął na krótko kierownictwo Muzeum Miasta Tarnowa. W 1930 roku uzyskał doktorat z historii sztuki na Uniwersytecie Jagiellońskim. Przez kolejny rok przebywał w Paryżu, gdzie doskonalił warsztat malarski w École du Louvre.
Od 1931 roku Józef Dutkiewicz pracował jako konserwator zabytków w Warszawie. Rok później otrzymał stanowisko konserwatora zabytków i kierownika oddziału sztuki w Wołyńskim Urzędzie Wojewódzkim. Pracując w Łucku współorganizował Wołyńskie Towarzystwo Naukowe i Muzeum Wołyńskie. W 1935 roku został przeniesiony do Lublina, gdzie do wybuchu II wojny światowej kierował pracami renowacyjnymi kamienic Starego Miasta.
W 1939 w lwowskim czasopiśmie naukowym „Dawna Sztuka” ukazał się jego artykuł „Fabryka cerkwi Wniebowzięcia N. M. P. w Poczajowie”, poświęcony budowę obecnego soboru Zaśnięcia Matki Bożej w Poczajowie.
Podczas kampanii wrześniowej Józef Dutkiewicz brał udział w ukryciu przed Niemcami obrazu Jana Matejki "Bitwa pod Grunwaldem". Okres okupacji spędził w Tarnowie, gdzie pracował w Muzeum Diecezjalnym.
Po wyzwoleniu miasta Józef Dutkiewicz brał udział w zabezpieczaniu zabytków podworskich w okolicach Tarnowa a pozyskane w ten sposób dzieła sztuki zapoczątkowały zbiory Muzeum Ziemi Tarnowskiej (obecnie Muzeum Okręgowe w Tarnowie), którym kierował w latach 1945–1950. Równocześnie od 1946 roku był wojewódzkim i miejskim konserwatorem zabytków w Krakowie. W Tarnowie tworzył miejscowe struktury Związku Polskich Artystów Plastyków, których był pierwszym powojennym prezesem. Od 1949 roku pracował jako wykładowca krakowskiej Akademii Sztuk Pięknych, był między innymi dziekanem Wydziału Konserwacji Zabytków. W 1947 "za zasługi położone przy zabezpieczeniu arcydzieł kultury polskiej" odznaczony Złotym Krzyżem Zasługi.
Józef Dutkiewicz prowadził prace konserwatorskie w zamkach w Pieskowej Skale, Krasiczynie i Łańcucie, ratuszu w Zamościu oraz licznych kościołach, między innymi bazylice katedralnej w Tarnowie i kościele św. Elżbiety w Starym Sączu. Wykonywał również polichromie w kościołach, np. kościele oo. Bernardynów w Przeworsku, św. Małgorzaty w Dębnie, św. Stanisława w Jodłowej, Najświętszego Imienia Marii Panny w Ptaszkowej, Narodzenia NMP w Krużlowej, św. Andrzeja w Ciężkowicach. W zakresie teorii sztuki opublikował między innymi prace: "Grobowce rodziny Tarnowskich w kościele katedralnym w Tarnowie" (1932), "Małopolska rzeźba średniowieczna 1300–1450" (1949), "Materiały źródłowe do budowy murów obronnych miasta Tarnowa" (1956).
Józef Dutkiewicz zmarł tragicznie 7 września 1968 roku w wyniku upadku z rusztowania podczas prac konserwacyjnych prowadzonych w kolegiacie św. Andrzeja w Olkuszu. Został pochowany na Starym Cmentarzu w Tarnowie. W 1983 roku jedna z tarnowskich ulic, w dzielnicy Krzyż, została nazwana jego imieniem.

</doc>
<doc id="1989128" url="https://pl.wikipedia.org/wiki?curid=1989128" title="3 batalion radiotechniczny">
3 batalion radiotechniczny



</doc>
<doc id="1989129" url="https://pl.wikipedia.org/wiki?curid=1989129" title="PPM (modulacja)">
PPM (modulacja)



</doc>
<doc id="1989133" url="https://pl.wikipedia.org/wiki?curid=1989133" title="Soundcheck">
Soundcheck

Soundcheck – polski kwartet jazzowy, który powstał w 2002 roku. Repertuar zespołu to przede wszystkim kompozycje saksofonisty Macieja "Kocina" Kocińskiego, ale także pozostałych członków grupy. Soundcheck koncertował w klubach i na festiwalach w Polsce i za granicą. W 2011 roku Maciej "Kocin" Kociński został nominowany do Nagrody Muzycznej "Fryderyki" w kategorii "jazzowy kompozytor roku" za album "Soundcheck III druglum", a w 2012 roku w tej samej kategorii za album "Marysia – wiersze z Kazachstanu". Zespół występuje również w wersji pomniejszonej o instrument harmoniczny pod nazwą "Kocin Kociński Trio" (Kociński-Święs-Szmańda). W tym składzie nagrali płytę "Proverbs 3:5" (2013), na której gościnnie wystąpili Kuba Badach i Patrick Jiya.

</doc>
<doc id="1989134" url="https://pl.wikipedia.org/wiki?curid=1989134" title="59 Pułk Zmechanizowany">
59 Pułk Zmechanizowany



</doc>
<doc id="1989135" url="https://pl.wikipedia.org/wiki?curid=1989135" title="Cadorna">
Cadorna

Osoby:
Inne:

</doc>
<doc id="1989137" url="https://pl.wikipedia.org/wiki?curid=1989137" title="Steve Gainer">
Steve Gainer

Steve Gainer (ur. 25 października 1962 r. w Alexandrii w stanie Luizjana) − amerykański operator filmowy, członek stowarzyszenia American Society of Cinematographers (ASC).
W przemyśle filmowym aktywnie obecny od roku 1994, jest autorem zdjęć do następujących filmów: "" (2008), "Apetyt na seks" (2004), "Zły dotyk" (2004), "Rockersi z South Central" (2005), "Zaraz wracam" (2008), "Lonely Place" (2004), "Black Cloud" (2004). Praca przy dwóch ostatnich projektach przyniosła mu wyróżnienie podczas Boston International Film Festival i nagrodę specjalną jury na Phoenix Film Festival.
Żonaty z Karen od 22 stycznia 2000, ma z nią dwoje dzieci.

</doc>
<doc id="1989139" url="https://pl.wikipedia.org/wiki?curid=1989139" title="Raffaele Cadorna">
Raffaele Cadorna

Raffaele Cadorna (ur. 9 lutego 1815 w Mediolanie, zm. 6 lutego 1897 w Turynie) − włoski generał, jeden z przywódców procesu jednoczenia Włoch, głównodowodzący wojsk zdobywających Państwo Kościelne w 1870 roku.
Życiorys.
Urodził się w piemonckim Mediolanie. Począwszy od 1832 roku uczył się w szkole wojskowej w Turynie, w 1840 roku wstąpił do korpusu inżynieryjnego i dowodził, od marca 1848 do sierpnia 1849 roku, grupą ochotników w tym korpusie, którzy zostali sformowani w batalion wysłany na front wojny przeciw Austrii. Była to jedna z wojen o niepodległość Włoch.
Cadorna walczył w wojnie krymskiej, następnie w bitwie pod Solferino, w 1859 roku dosłużył się stopnia pułkownika.
W tym samym roku został ministrem wojny w republikańskim rządzie Toskanii. Jako generał służył w korpusie walczącym przeciw Austrii w wojnie siedmiotygodniowej z 1866 roku.
Następnie prowadził ofensywę włoską w Państwie Kościelnym i zdobył Rzym 20 września 1870 roku. Po tej kampanii został mianowany senatorem.
Wkrótce później opuścił funkcje publicznie i osiadł w Toskanii, zmarł 6 lutego 1897 w Turynie.

</doc>
<doc id="1989140" url="https://pl.wikipedia.org/wiki?curid=1989140" title="Kamla Persad-Bissessar">
Kamla Persad-Bissessar

Kamla Susheila Persad-Bissessar (ur. 22 kwietnia 1952 w Siparii) – trynidadzko-tobagijska polityk, była minister i prokurator generalna, liderka opozycji w latach 2006–2007 oraz ponownie w 2010. Przewodnicząca Zjednoczonego Kongresu Narodowego (UNC) od 2010. Premier Trynidadu i Tobago od 26 maja 2010 do 9 września 2015, pierwsza kobieta na tym stanowisku.
Życiorys.
Kamla Persad-Bissessar urodziła się w 1952 w Siparii na wyspie Trynidad. Kształciła się w szkole średniej Iere HighSchool w Siparii. Następnie rozpoczęła studia prawnicze w Norwood Technical College w Londynie oraz na University of the West Indies w Monie na Jamajce i Cave Hill na Barbadosie, a także w Hugh Wooding Law School. W 2006 ukończyła studia MBA na Arthur Lok Jack Graduate School of Business na Trynidadzie.
W czasie studiów w Anglii pracowała jako wolontariuszka w kościelnej organizacji społecznej Church of England Children’s Society of London. Po ukończeniu nauki pracowała jako nauczycielka w St. Andrew High School w Kingston, a następnie jako wykładowca na University of the West Indies w Monie na Jamajce i w St. Augustine na Trynidadzie.
W 1987 zaangażowała się w działalność polityczną. W latach 1987–1991 wchodziła w skład Rady Hrabstwa St. Patrick. Od 1 listopada 1994 do 6 października 1995 zasiadała w Senacie z ramienia Zjednoczonego Kongresu Narodowego ("United National Congress", UNC). W 1995 weszła w skład parlamentu z okręgu Siparia. Od listopada 1995 do lutego 1996 zajmowała stanowisko prokuratora generalnego i ministra spraw prawnych w gabinecie premiera Basdeo Pandaya. Następnie w jego rządzie pełniła kolejno funkcje: ministra spraw prawnych (luty 1996 – październik 1999), ministra edukacji (październik 1999 – grudzień 2000, styczeń–październik 2001) oraz prokuratora generalnego i ministra spraw prawnych (październik–grudzień 2001). Po utracie władzy przez UNC pozostawała deputowaną opozycji. Od 26 kwietnia 2006 do 7 listopada 2007 pełniła funkcję lidera opozycji parlamentarnej po tym, jak urzędu został pozbawiony Basdeo Panday z powodu nieprawidłowości w oświadczeniu majątkowym.
24 stycznia 2010 Kamla Persad-Bissessar została wybrana przewodniczącą UNC. W głosowaniu pokonała założyciela partii, Basdeo Pandaya. 25 lutego 2010 została formalnie mianowana liderem opozycji w parlamencie.
Przed wcześniejszymi wyborami parlamentarnymi w maju 2010 jej partia zawiązała koalicję wyborczą Partnerstwo Ludowe z czterema innymi partiami opozycyjnymi. W czasie kampanii wyborczej obiecywała walkę z rosnącą przestępczością, podniesienie poziomu rent i emerytur, bezpłatne komputery dla studentów, redukcję ubóstwa poniżej poziomu 20% (o 2% rocznie). W wyniku wyborów koalicja zdobyła 29 z 41 mandatów w parlamencie, z czego 22 mandaty przypadły UNC. Persad-Bissesar uzyskała tak wysoki wynik wyborczy dzięki przedwyborczej sytuacji na Trynidadzie i Tobago, gdzie odnotowano wysoki poziom korupcji, powszechną dostępność narkotyków, regularne wojny gangów. Szerzona przez poprzednika, Patricka Manninga, korupcja oraz obojętność części społeczności na trudną sytuację wśród swoich sąsiadów miały przyczynić się do tak spolaryzowanego końcowego wyniku. Po zwycięstwie Persad-Bissessar zapowiedziała, że jej rząd nie dopuści do dominacji w kraju jednej grupy etnicznej lub klasy społecznej. 26 maja 2010 została oficjalne zaprzysiężona na stanowisku szefa rządu. Została pierwszą kobietą w historii kraju, która objęła ten urząd.
Kamla Persad-Bissessar jest zamężna, ma jednego syna.

</doc>
<doc id="1989145" url="https://pl.wikipedia.org/wiki?curid=1989145" title="Zdobycie Rzymu">
Zdobycie Rzymu



</doc>
<doc id="1989146" url="https://pl.wikipedia.org/wiki?curid=1989146" title="Kaliningrad (1974)">
Kaliningrad (1974)

RFS Kaliningrad (ros. "БДК-102 Калининград") – okręt desantowy Floty Bałtyckiej Federacji Rosyjskiej projektu 775 (według klasyfikacji NATO nazywanej „Ropucha”, a według klasyfikacji rosyjskiej "БДК", czyli "Большой Десантный Корабль" – „duży okręt desantowy”) o numerze taktycznym 102.
Zbudowany w Stoczni Północnej w Gdańsku w roku 1974. Liczy 112 m długości, zanurzenie ok. 3,7 m, wyporność standardowa wynosi 3450 ton (pełna – 4080 ton) i rozwija prędkość 18 węzłów. Wymiary przestrzeni ładunkowej 95 × 4,5 × 4,5 m, masa ładunku (desantu) — do 480 ton - max. 13 czołgów.
Przyjęty do służby 1 lipca 1974 roku, spisany ze stanu floty 17 grudnia 1994 roku. 
Napęd: 2 śruby stałej nastawy, napędzane poprzez rozłączalne sprzęgła hydrauliczne przez 2 czterosuwowe silniki Sulzer-Zgoda V16 po 8000 KM każdy.

</doc>
<doc id="1989150" url="https://pl.wikipedia.org/wiki?curid=1989150" title="Ateryna zielona">
Ateryna zielona

Ateryna zielona "(Atherinopsis californiensis)" – gatunek ryby z rodziny Atherinopsidae, jedyny przedstawiciel rodzaju "Atherinopsis".
Występowanie.
Pacyfik od Yaquina Bay w stanie Oregon w USA po południowe wybrzeża Kalifornii Dolnej w Meksyku.
Żyje w wodach przybrzeżnych oraz zatokach. Tworzy ławice.
Cechy morfologiczne.
Osiąga 40 – 45 cm długości. Ciało wydłużone, 50 – 54 kręgi. Na pierwszym łuku skrzelowym 18 – 44 wyrostki filtracyjne. W dwudzielnej płetwie grzbietowej 6 – 10 twardych i 11 – 14 miękkich promieni, w płetwie odbytowej 1 twardy i 21 – 26 miękkich promieni. W płetwach piersiowych 15 – 17 miękkich promieni, w płetwach brzusznych, zaczynających się przed pierwszą płetwą grzbietową, 1 twardy i 5 miękkich promieni.
Rozród.
Trze się od X do IV, przy brzegu, w pobliżu dna. Ziarenka ikry, o średnicy 1,7 – 2,3 mm, mają barwę żółtą lub żółtopomarańczową. Każde ziarenko ma 12 – 20 długich włókien, którymi skleja się z innymi ziarenkami. Ikra rozwija się około 18 dni. Larwy są planktoniczne. Żyje do 11 lat.
Znaczenie.
Ma znaczenie w rybołówstwie. Sprzedawana świeża.

</doc>
<doc id="1989152" url="https://pl.wikipedia.org/wiki?curid=1989152" title="802.1X">
802.1X



</doc>
<doc id="1989154" url="https://pl.wikipedia.org/wiki?curid=1989154" title="Katedra w Mogadiszu">
Katedra w Mogadiszu

Katedra w Mogadiszu – świątynia katolicka w Mogadiszu w Somalii, siedziba ordynariusza miejscowej diecezji, zburzona przez ekstremistów islamskich w 2008.
Historia.
Została zbudowana przez kolonistów włoskich w 1928, gdy Mogadiszu podniesiono do rangi diecezji. Miasto było wówczas stolicą Somali Włoskiego. Katedra miała być kopią katedry w Cefalù na Sycylii, stylem architektonicznym przypominała więc gotycką architekturę normańską. Została poświęcona w 1928.
W jej wnętrzu 9 lipca 1989 został zastrzelony biskup Mogadiszu Salvatore Colombo, w czasie sprawowania eucharystii.
Katedra została zburzona przez muzułmanów w 2008. Świątynia była też wcześniej kilkakrotnie łupiona.

</doc>
<doc id="1989155" url="https://pl.wikipedia.org/wiki?curid=1989155" title="802.11e">
802.11e



</doc>
<doc id="1989157" url="https://pl.wikipedia.org/wiki?curid=1989157" title="Raffaele Cadorna Junior">
Raffaele Cadorna Junior

Raffaele Cadorna (ur. 12 września 1889 w Pallanzy, zm. 20 grudnia 1973 w Rzymie) – włoski generał i polityk.
Życiorys.
Raffaele Cadorna urodził się 12 września 1889 roku w Pallanzy jako syn marszałka Luigi Cadorny i wnuk generała Raffaele Cadorny. W 1909 roku, jako podoficer, walczył w wojnie włosko-tureckiej. Był uczestnikiem I wojny światowej, początkowo jako sierżant a ostatecznie jako kapitan. Na początku lat 20. był członkiem alianckiej komisji wytyczającej nowe granice Niemiec oraz attaché wojskowym w Pradze.
W 1935 roku sprzeciwił się decyzji Benito Mussoliniego w sprawie inwazji na Etiopię. Mimo to, dwa lata później został awansowany na pułkownika i dowódcę pułku kawalerii.
Podczas II wojny światowej walczył początkowo w kampanii francuskiej, następnie kierował szkołą kawalerii w Pinerolo. We wrześniu 1943 roku był dowódcą dywizji pancernej Ariete, po kapitulacji armii włoskiej przed Aliantami opowiedział się za rządem Pietro Badoglio, uczestniczył w obronie Rzymu przed jednostkami Wehrmachtu, następnie działał w antyfaszystowskim ruchu oporu. Przerzucony w 1944 roku drogą powietrzną do północnych Włoch, objął dowództwo partyzantki antyniemieckiej, Corpo dei Volontaria della Libertà, współpracował w tym zakresie z Ferruccio Parrim i Luigim Longo. Doradca wojskowy Narodowego Komitetu Wyzwolenia, koordynował działania jednostek o różnej orientacji politycznej. W kwietniu 1945 roku był członkiem delegacji partyzanckich organizacji, które namawiały Mussoliniego w Mediolanie do porozumienia z Aliantami. W latach 1945−1947 szef Sztabu Generalnego armii włoskiej, zrezygnował z funkcji z powodu konfliktu z ministrem obrony. W okresie 1948−1963 senator z listy Chrześcijańskiej Demokracji.

</doc>
<doc id="1989158" url="https://pl.wikipedia.org/wiki?curid=1989158" title="802.11">
802.11



</doc>
<doc id="1989163" url="https://pl.wikipedia.org/wiki?curid=1989163" title="Peter Singer (ujednoznacznienie)">
Peter Singer (ujednoznacznienie)

Osoby noszące takie imię i nazwisko:

</doc>
<doc id="1989165" url="https://pl.wikipedia.org/wiki?curid=1989165" title="802.11r">
802.11r



</doc>
<doc id="1989166" url="https://pl.wikipedia.org/wiki?curid=1989166" title="802.11i">
802.11i



</doc>
<doc id="1989168" url="https://pl.wikipedia.org/wiki?curid=1989168" title="802.11f">
802.11f



</doc>
<doc id="1989169" url="https://pl.wikipedia.org/wiki?curid=1989169" title="802.11g">
802.11g



</doc>
<doc id="1989172" url="https://pl.wikipedia.org/wiki?curid=1989172" title="Bettendorf (Iowa)">
Bettendorf (Iowa)

Bettendorf – miasto w Stanach Zjednoczonych, w stanie Iowa, w hrabstwie Scott. Zgodnie ze spisem statystycznym z 2000 roku, miasto liczyło 32 445 mieszkańców.

</doc>
<doc id="1989174" url="https://pl.wikipedia.org/wiki?curid=1989174" title="Bevington">
Bevington

Bevington – miasto w Stanach Zjednoczonych, w stanie Iowa, w hrabstwach Madison i Warren. Zgodnie ze spisem statystycznym z 2000 roku, miasto liczyło 58 mieszkańców.

</doc>
<doc id="1989175" url="https://pl.wikipedia.org/wiki?curid=1989175" title="Birmingham (Iowa)">
Birmingham (Iowa)

Birmingham – miasto w Stanach Zjednoczonych, w stanie Iowa, w hrabstwie Van Buren. Zgodnie ze spisem statystycznym z 2000 roku, miasto liczyło 423 mieszkańców.

</doc>
<doc id="1989176" url="https://pl.wikipedia.org/wiki?curid=1989176" title="Eli (album Jana Akkermana)">
Eli (album Jana Akkermana)

Eli – czwarty solowy album (LP) holenderskiego gitarzysty Jana Akkermana. Ukazał się jako "Jan Akkerman &amp; Kaz Lux". Nagrany w Soundpush Studios, Blaricum, Holandia. Wydany przez Atlantic Records w 1976.
O albumie.
W 1976 Akkerman zrezygnował z członkostwa w grupie Focus i dołączył do dawnych przyjaciół: Pierre’a van der Lindena i Kaza Luxa. Płyta "Eli" powstała właśnie w tym okresie. Nie była luźnym zbiorem utworów, lecz tzw. albumem koncepcyjnym. Teksty Kaza Luxa powstały w oparciu o dramaty szwedzkiego pisarza Augusta Strindberga. Tytułem jednego z utworów jest właśnie nazwisko dramaturga.

</doc>
<doc id="1989177" url="https://pl.wikipedia.org/wiki?curid=1989177" title="Blairsburg (Iowa)">
Blairsburg (Iowa)

Blairsburg – miasto w Stanach Zjednoczonych, w stanie Iowa, w hrabstwie Hamilton. Zgodnie ze spisem statystycznym z 2000 roku, miasto liczyło 235 mieszkańców.

</doc>
<doc id="1989181" url="https://pl.wikipedia.org/wiki?curid=1989181" title="Dom Azji (Tel Awiw)">
Dom Azji (Tel Awiw)

Dom Azji (hebr. בית אסיה, "Beit Asia") – biurowiec w osiedlu Ha-Cafon ha-Chadasz we wschodniej części miasta Tel Awiw, w Izraelu. Jest najlepiej znanym biurowcem w Tel Awiwie.
Historia.
Budynek został zaprojektowany przez architekta Mordechai Ben-Horin, który wzorował się na architekturze Muzeum Guggenheima w Nowym Jorku. Biurowiec wybudowano w 1979 i nadano mu nazwę od kontynentu Azji.
Dane Techniczne.
Budynek ma 7 kondygnacji.
Biurowiec wybudowano w stylu architektonicznym określanym nazwą modernizmu. Wzniesiono go z betonu, natomiast elewację wykonano z płytek ceramicznych w kolorze białym. Poprzez schowanie okien uzyskano efekt zacienienia biur, a w wyglądzie elewacji powstało złudzenie ciemnych pasów z oknami.
Budynek posiada bezpośrednie połączenie z sąsiednim wieżowcem Europe-Israel Tower (wysokość 95 metrów).
Wykorzystanie budynku.
Budynek zajmują biura. Prawie trzy piętra zajmuje największa kancelaria prawnicza w mieście "Herzog, Fox &amp; Neeman".
W biurowcu mieści się także oddział Instytutu Goethego w Tel Awiwie. Są tutaj ambasady Szwecji, Ekwadoru, Japonii, Włoch i Niemiec.

</doc>
<doc id="1989182" url="https://pl.wikipedia.org/wiki?curid=1989182" title="You Only Live Twice">
You Only Live Twice



</doc>
<doc id="1989188" url="https://pl.wikipedia.org/wiki?curid=1989188" title="Biblioteka Uniwersytecka w Belgradzie">
Biblioteka Uniwersytecka w Belgradzie

Biblioteka Uniwersytecka im. Svetozara Markovicia – biblioteka centralna w systemie bibliotek Uniwersytetu w Belgradzie, która nosi imię Svetozara Markovicia, serbskiego działacza politycznego z XIX wieku.
Historia.
Biblioteka Uniwersytecka w Belgradzie jest największą bibliotekę uniwersytecką w tym kraju. Pełni funkcję biblioteki centralnej Uniwersytetu Belgradzkiego (każdy wydział ma swoją bibliotekę).
Należy do bibliotek Carnegie, wybudowana z zasobów finansowych przekazanych przez biznesmena i filantropa Andrew Carnegie po I wojnie światowej. Belgrad był jednym z trzech miast w których została wybudowana biblioteka Carnegie. Dwa pozostałe to Reims i Leuven. W 1920 roku rząd Serbii otrzymał 100 000 USD na budowę biblioteki. Ministerstwo Edukacji podjęło decyzję, że za pieniądze zostanie zbudowany budynek biblioteki Uniwersytetu w Belgradzie. Prace rozpoczęto 23 czerwca 1921 roku, a uroczyste otwarcie miało miejsce w dniu św. Cyryla i Metodego 24 maja 1926 roku. Imię Svetozara Markowica nadano bibliotece w 1946 roku w stulecie jego urodzin.
Budynek.
Projekt budynku przygotowali znani serbscy architekci Andra Stevanović, Dragutin Djordjević i Nikola Nestorović. Przyjęli oni założenie, że styl budynku powinien być zgodny z jego przeznaczeniem. Jest to budynek wolno stojący. Wejście zdobią cztery kolumny z frontonem z symetrycznie umieszczonym akroterionem. Ozdoby na froncie budynku wyrzeźbił Stojanovic. Wnętrze jest wzorowane na ówczesnych bibliotekach berlińskich. Czytelnia studencka został umieszczona na parterze, a profesorska na piętrze. W budynku znalazły się też mniejsze czytelnie, magazyny i katalogi. Meble zostały zakupione w kraju i za granica w ramach pożyczek rządowych i odszkodowań niemieckich. W holu umieszczono podarowane popiersie Andrew Carnegie. Gdy podczas II wojny światowej zostaje zniszczona Biblioteka Narodowa Biblioteka Uniwersytecka, która posiadała wówczas 280 000 woluminów przejmuje jej funkcję.
W 2016 roku biblioteka otrzymała darowiznę w wysokości 106 000 USD na przebudowę fasady i dachu z amerykańskiego Funduszu Ochrony Dziedzictwa Kulturowego. Prace zostały wykonane w 2017 roku.
Zbiory.
Jako biblioteka naukowa gromadziła prace naukowe profesorów i pracowników naukowych oraz podręczniki dla studentów uniwersytetu. Do zbiorów włączono także cześć książek zgromadzonych na wydziałach działającego od 1905 roku uniwersytetu, książki otrzymane w ramach reparacji wojennych z Niemiec oraz darowizny z kraju i zagranicy. W 1922 roku biblioteka otrzymała książki ze Smithsonian Institution z Waszyngtonu oraz z Misja Republiki Czechosłowackiej w Belgradzie. Cenne zbiory podarowali bibliotece między innymi: Joca Vujić, Vojislav Jovanović Marambo, Bozidar Karadjordjevic, Mihajlo Pupin, pisarz Branimir Ćosić, Isidora Sekulić, Anica Savić Rebac, filozof Dimitrije Mitrinović i inni.

</doc>
<doc id="1989190" url="https://pl.wikipedia.org/wiki?curid=1989190" title="Europe-Israel Tower">
Europe-Israel Tower

Europe-Israel Tower (hebr. מגדל אמות השקעות, "Migdal Emut Aszka'ot") – biurowiec w osiedlu Ha-Cafon ha-Chadasz we wschodniej części miasta Tel Awiw, w Izraelu. Budynek zdobył kilka architektonicznych nagród, tak lokalnych w Izraelu, jak i międzynarodowych.
Historia.
Budynek został zaprojektowany przez architektów Abrahama Yaski i Yossi Sivana jako siedziba korporacji IBM. Nowoczesna architektura wieżowca miała odzwierciedlać styl firmy IBM, która wdraża najnowsze osiągnięcia w świecie technologii komputerowych. Budowę biurowca rozpoczęto w 1977, i ukończono po 27 miesiącach prac w 1979. Betonowy szkielet każdego piętra budowano przez 9 dni.
W 1999 IBM odsprzedała biurowiec firmie Europe-Israel Company za kwotę 50 milionów USD.
W 2000 przeprowadzono przebudowę budynku według projektu architekta Shlomo Gertnera. Dostosowano wówczas biurowiec do potrzeb wielu niewielkich firm prawniczych, które mogą wynajmować pomieszczenia w wieżowcu. Stworzono również dolne piętro handlowe, z wychodzącymi na ulicę szerokimi tarasami z zielenią. Przebudowa kosztowała 20 mln USD.
Dane techniczne.
Budynek ma 24 kondygnacji i wysokość 95 metrów.
Wieżowiec wybudowano w stylu modernistycznym. Wzniesiono go z betonu, stali i szkła. Elewacja jest wykonana z płytek ceramicznych w kolorach zielonym i jasnym brązie. Budynek ma kształt trójkąta o zaokrąglonych bokach, pomiędzy którymi umieszczono przeszklone pionowe ciągi wind. Całość architektonicznej kompozycji podkreśla pionowe linie, w kontraście do linii poziomych sąsiedniego biurowca Domu Azji. Kratownica okien miała w założeniu przypominać klawiaturę komputera IBM.
Budynek ma bezpośrednie połączenie z sąsiednim Domem Azji.
Wieżowiec jest wykorzystywany jako biura do wynajęcia. W części podziemnej znajduje się trzypiętrowy parking dla samochodów.

</doc>
<doc id="1989193" url="https://pl.wikipedia.org/wiki?curid=1989193" title="Aleksiej Szein">
Aleksiej Szein

Aleksiej Siemionowicz Szein (ros. "Алексей Семенович Шеин") (ur. 1662, zm. 12 lutego 1700) – rosyjski dowódca i polityk, pierwszy rosyjski generalissimus, bojar, prawnuk Michaiła Szeina.
Jako dziecko Szein był świadkiem egzekucji Stieńki Razina, co wywarło na nim wielkie wrażenie. W latach późniejszych brał udział w koronacji carów Piotra I i Iwana V. Regentka Zofia Aleksiejewna popierała Szeina i to jej zawdzięczał bojarski tytuł. W latach 1680-1684 Szein dowodził wojskami w Tobolsku i Kursku. Później został jednym z wodzów kampanii krymskiej w latach 1687-1689, a następnie kampanii azowskiej z lat 1695–1696. W czasie drugiej kampanii azowskiej w roku 1696 Szein był głównodowodzącym rosyjskich wojsk lądowych i za swe osiągnięcia został przez Piotra I mianowany generalissimusem.
Przed wyjazdem cara Piotra do Europy (co w historiografii rosyjskiej nosi miano „wielkiego poselstwa” – ros. "Великое посольство") Szein został mianowany naczelnym dowódcą armii rosyjskiej, a także zastępcą cara w kwestii spraw zagranicznych. W roku 1697, Szein pokonał krymskich i nogajskich Tatarów, a w roku 1698 zdławił Powstanie strzeleckie. Jednakże po powrocie Piotra z zagranicy Szein popadł w niełaskę, bowiem nie ujawnił powiązania strzelców z Zofią Aleksiejewną, skutkiem czego utracił swe bojarstwo.

</doc>
<doc id="1989195" url="https://pl.wikipedia.org/wiki?curid=1989195" title="Nukleoproteidy">
Nukleoproteidy



</doc>
<doc id="1989196" url="https://pl.wikipedia.org/wiki?curid=1989196" title="Hermann Leptien">
Hermann Leptien

Hermann Leptien – as lotnictwa niemieckiego Luftstreitkräfte z 7 zwycięstwami w I wojnie światowej.
Służył w Jagdstaffel 21w 1917 roku, w jednostce odniósł swoje pierwsze zwycięstwo 3 grudnia nad samolotem Claudon. Od 21 lutego 1918 roku został mianowany dowódcą Jagdstaffel 63. Stanowisko to pełnił do końca wojny odnosząc w jednostce 5 potwierdzonych zwycięstw. 14 sierpnia 1918 roku uzyskał tytuł asa myśliwskiego. W tym dniu zestrzelił asa brytyjskiego z No. 87 Squadron RAF Richarda Alexandera Hewata.

</doc>
<doc id="1989206" url="https://pl.wikipedia.org/wiki?curid=1989206" title="Lucia dos Santos">
Lucia dos Santos



</doc>
<doc id="1989209" url="https://pl.wikipedia.org/wiki?curid=1989209" title="Wasiak">
Wasiak



</doc>
<doc id="1989212" url="https://pl.wikipedia.org/wiki?curid=1989212" title="Czechow (ujednoznacznienie)">
Czechow (ujednoznacznienie)

Czechow to przyjęta w języku polskim pisownia rosyjskiego nazwiska "Чехов"

</doc>
<doc id="1989216" url="https://pl.wikipedia.org/wiki?curid=1989216" title="Wojciech Ehrenfeucht">
Wojciech Ehrenfeucht

Wojciech Ehrenfeucht (ur. 6 stycznia 1955, zm. 20 maja 2002) – polski szachista i trener szachowy, mistrz FIDE od 1984 roku.
Kariera szachowa.
W 1972 r. zdobył w Bydgoszczy tytuł wicemistrza Polski juniorów do 20 lat. W tym samym roku podzielił IV m. (za m.in. Olegiem Romaniszynem) w turnieju juniorów w Zinnowitz. W 1973 r. w Teesside reprezentował Polskę na mistrzostwach świata juniorów do 20 lat, zajmując VI m. w finale B (wynik ten odpowiadał 18. miejscu w całych zawodach). W 1995 r. podzielił II m. w otwartym turnieju w Poczdamie. W 1997 r. podzielił II m. (za Mirosławem Grabarczykiem, wspólnie z Wadymem Szyszkinem, Jewhenem Miroszniczenko, Aleksandrem Czerwońskim i Krystyną Dąbrowską) w międzynarodowych otwartych mistrzostwach Warszawy, a w kolejnych mistrzostwach (1998) podzielił IV m. (za Wadymem Szyszkinem, Aleksandrem Czerwońskim i Piotrem Staniszewskim, wspólnie z m.in. Dominikiem Pędzichem).
W latach 1975, 1976, 1979 (edycje otwarte) i 1999 czterokrotnie uczestniczył w finałach indywidualnych Mistrzostw Polski (najlepszy wynik: Polanica-Zdrój 1999 – XIV m.). Awans do czternastoosobowego finału w 1999 r. wywalczył po zwycięstwie w turnieju półfinałowym w Poraju w 1998 roku.
W barwach "Maratonu" Warszawa był sześciokrotnym medalistą drużynowych mistrzostw Polski: pięciokrotnie złotym (1973, 1974, 1975, 1979, 1983) oraz brązowym (1978). Oprócz tego zdobył złoty (1983) i brązowy (1978) medal drużynowych mistrzostw Polski w szachach błyskawicznych.
Najwyższy ranking w karierze osiągnął 1 stycznia 1986 r., z wynikiem 2370 punktów dzielił wówczas 31-37. miejsce wśród polskich szachistów.
W Warszawie rozgrywany jest cykliczny turniej szachowy juniorów im. Wojciecha Ehrenfeuchta.

</doc>
<doc id="1989217" url="https://pl.wikipedia.org/wiki?curid=1989217" title="Wojna domowa Cezara z Pompejuszem">
Wojna domowa Cezara z Pompejuszem

Wojna domowa Cezara z Pompejuszem – konflikt o władzę w starożytnym Rzymie toczący się w latach 49-45 p.n.e. pomiędzy Gajuszem Juliuszem Cezarem, prokonsulem i zdobywcą Galii, a Gnejuszem Pompejuszem Wielkim, konsulem rzymskim, który otrzymał poparcie Senatu w obronie wartości republikańskich. W rzeczywistości była to już ostatnia odsłona wojny domowej toczonej z niewielkimi przerwami od 88 p.n.e. pomiędzy stronnictwem popularów reprezentujących masy ludowe i dążących do wzmocnienia uprawnień trybuna ludowego a frakcją optymatów – reprezentantów arystokracji rzymskiej, usiłujących wzmocnić władzę Senatu kosztem uprawnień zgromadzeń ludowych i trybunatu.
Przyczyny wybuchu konfliktu.
Bez wątpienia główną przyczyną wybuchu wojny domowej w Rzymie pomiędzy Cezarem a Pompejuszem był niewygasły spór polityczny o władzę między Gajuszem Mariuszem, stojącym na czele stronnictwa popularów, który był jednocześnie mężem Julii, ciotki Cezara, a Lucjuszem Korneliuszem Sullą, przywódcą optymatów. Po śmierci Mariusza w styczniu roku 86 p.n.e. władzę w Rzymie przejął jeden z jego najbliższych współpracowników Lucjusz Korneliusz Cynna, a Rzym i Italia opanowane zostały przez popularów i ich zwolenników. Cynna rozpoczął też akcje proskrypcyjne skierowane przeciwko pozostałym w Rzymie optymatom. Sulla opuścił Rzym z końcem 88 roku p.n.e. i wyjechał do Grecji i Azji Mniejszej na wojnę z królestwem Pontu. Po zwycięstwie Sulli w wojnie z królem Pontu Mitrydatesem VI, ten z początkiem marca 83 p.n.e. wylądował w Italii i w listopadzie 82 p.n.e. w bitwie pod Bramą Kollińską rozbił wojska popularów. Cynna został zamordowany przez własnych żołnierzy jeszcze w 84 roku p.n.e.
Jeszcze w tym samym 82 roku Senat przyznał Sulli tytuł dyktatora. Teraz Rzym i Italię opanowali zwolennicy optymatów, Sulla przeprowadził reformę ustrojową, likwidując praktycznie pozycję trybuna ludowego, i radykalnie ograniczając znaczenie "komicjów" ludowych, zwiększając zaś władzę Senatu. Rozpoczęły się też nowe proskrypcje skierowane teraz przeciwko popularom i ich zwolennikom, a gdy już ich zabrakło, skazywano na śmierć wszystkich, którzy posiadali większy majątek – dochodziło do tego, że na ulicach spotkać można było wczorajszych jeszcze bogaczy, dziś wyjadających resztki ze śmietników lub żebrzących o jałmużnę. Dochodziło do "dantejskich" scen, gdy ojcowie zabijali własnych synów, będących na listach proskrypcyjnych, lub na odwrót, za ukrywanie skazanego na śmierć śmierć groziła wszystkim którzy go chronili. Żony nie wpuszczały do domów swych mężów, obawiając się kary i śmierci swojej i dzieci, pozwalając na ich zabicie przez grasujące bandy żołdactwa i zwykłych bandytów na usługach Sulli. Niewolnicy za zabicie swych panów – przeciwników ustroju – otrzymywali pieniądze i wolność.
W takich warunkach do obozu optymatów dołączali więc wciąż nowi „nawróceni” popularzy. Wśród nich był też 23-letni Gnejusz Pompejusz, który rozwiódł się ze swą pierwszą żoną, by poślubić pasierbicę Sulli, a także Marek Krassus. Cezar również znalazł się w obrębie zainteresowania dyktatora, od 84 p.n.e. żonaty był z córką jednego z największych wrogów politycznych Sulli – Korneliusza Cynny, Kornelią. Sulla, mając na względzie młody wiek Cezara – nie miał nawet dwudziestu lat, gotów był mu wybaczyć, żądał jednak rozwodu z Kornelią i wyrzeczenia się kontaktów z popularami. Rodzina Juliuszów od dawna była związana ze stronnictwem popularów. Cezar odmówił. Sulla zadziałał natychmiast, skonfiskowano dobra rodowe Cezara i Kornelii i odebrano mu tytuł "flamen Dialis" – kapłana Jowisza Kapitolińskiego.
Cezar, podejrzewając umieszczenie jego nazwiska na liście proskrypcyjnej, uciekł z Rzymu i schronił się w Górach Sabińskich. Przyjaciele i rodzina prosili go, by przystał na warunki dyktatora, nic jednak nie wskórali. Sytuacja była tym groźniejsza, że Cezar rozchorował się na prowincji, co cztery dni miewał również ataki epilepsji, a było to tym bardziej niebezpieczne, że mógł przez to wpaść, a także wydać ukrywających go chłopów. I rzeczywiście wpadł podczas przeszukiwania chat przez żołnierzy sullańskich. Cezar był tym tak przerażony, że bez oporów wydał swoje nazwisko i ludzi go ukrywających. Sytuacja jednak nie była taka prosta – Cezar nie był oficjalnie proskrybowany. Jeśli więc zginie, kto wypłaci żołnierzom nagrodę? Cezar wówczas włożył w rękę oficerowi woreczek złotych monet – to wystarczyło. Widocznie żołnierze doszli do wniosku, że lepsza już zdobyta gotówka od niepewnej nagrody. Tym oficerem był Korneliusz Fagita, żył jeszcze, gdy Cezar został dyktatorem, władcą Rzymu i Imperium, jednak Cezar nigdy nie upomniał się o zwrot pieniędzy.
Za Cezarem wstawiały się różne osoby – Aureliusz Kotta, Emiliusz Mamerka, a także Gnejusz Pompejusz oraz westalki. Sulla wreszcie ustąpił, stwierdził jednak, że „w tym Cezarze drzemie wielu Mariuszów”. Następnie Cezar opuścił Rzym i wyjechał na wschód do Azji Mniejszej. Wrócił do Rzymu dopiero po śmierci Sulli w 78 p.n.e. Władza w mieście nadal należała do optymatów, lecz po śmierci dyktatora nie było oficjalnego kandydata na następcę. Jednym z kandydatów był Pompejusz, jeden z największych wodzów, jego konkurentem był Marek Krassus zazdroszczący mu sławy i znaczenia. Popularzy zaś byli rozbici, bez szans na zdobycie władzy i obalenie Sullańskich praw. Z czasem jednak sytuacja zaczęła się zmieniać, szczególnie po zdławieniu powstania Spartakusa w roku 71 p.n.e., aż wreszcie w 70 p.n.e. w czasie konsulatu Pompejusza i Krassusa, obalono sullańskie prawa, przywracając władzę trybunom ludowym i zgromadzeniom.
Do pierwszego konfliktu Cezara z Senatem, obsadzonym wciąż w przytłaczającej większości przez byłych sullańczyków i optymatów, doszło w roku 65 p.n.e. Na kilka dni przed objęciem swego edylatu na Cezara padło podejrzenie o udział w spisku z Markiem Krassusem, mającym na celu zamordowanie z góry wybranych senatorów, a następnie mianowanie dyktatorem Krassusa. Spisek odkrył Cyceron, uniemożliwiając ewentualny zamach, do którego Cezar nigdy się nie przyznał. Jednak jeszcze w tym samym roku Cezar jakoby zawiązał inny spisek z Kalpurniuszem Pizonem, lecz w tym przypadku śmierć Pizona – został zamordowany w 64 p.n.e., również położyła kres przewrotowi Cezara. Jeszcze w 65 p.n.e. Cezar, jako edyl, kazał odnowić i ustawić ponownie na Kapitolu pomniki zwycięstw odniesionych przez Gajusza Mariusza nad Numidami i Germanami. Spowodowało to rozruchy w Rzymie, gdy tłumy dawnych weteranów Mariusza zaczęły gromadzić się na Kapitolu, wznosząc okrzyki wzywające do buntu przeciw reżimowi optymatów. Senat, na wniosek Katulusa – którego ojciec został zabity przez żołnierzy Mariusza w czasie pierwszych proskrypcji, zdecydowanie sprzeciwił się tej samowolnej akcji Cezara. Cezar wówczas musiał ustąpić. W 64 p.n.e. Cezar oskarżał w procesach „o skrytobójstwo” w których uznał za morderców również tych, którzy w czasie dyktatury Sulli otrzymywali pieniądze za denuncjacje, czym prowokował nowy konflikt z Senatem. Uniewinnił natomiast Katylinę, jednego z największych oprawców dyktatora Sulli, który w czasie proskrypcji zamordował nawet własnego syna, brata i szwagra. Kolejnym etapem konfliktu był wybór Cezara na najwyższego kapłana – "pontifex maximus" w 63 p.n.e., do którego to tytułu kandydowali również optymaci – znany i szlachetny Publiusz Serwiusz Izaurycki i Kwintus Katulus. Cezar był najmłodszy z nich wszystkich, lecz w ówczesnym Rzymie nie liczył się już wiek i poważanie, a jedynie wysokość sum, jakie kandydat wypłaci wyborcom. Cezar zadłużył się całkowicie na potrzeby tej kampanii, tracąc cały majątek, jednak wygrał – rzucił tyle złota, że wszystkie centurie głosowały za nim. Jeszcze w tym samym roku Cezar został również wybrany na pretora na rok 62 p.n.e.
27 października 63 p.n.e. rozpoczęło się powstanie Katyliny, zwane powszechnie spiskiem Katyliny. Katylina, nie mając możliwości wyboru na konsula (nawet w tak skorumpowanym mieście jakim wówczas był Rzym, taki zbrodniarz nie miał szans na legalny wybór) w drodze wyborów, postanowił siłą zdobyć władzę. Powstanie wybuchło w okolicach Florencji, a w Rzymie Katylina organizował polityczne sprzysiężenie. Również publicznie pokazywał się na posiedzeniach senatu. A ponieważ wiedział też o niechęci Cycerona do swojej osoby, wyznaczył dzień 6 listopada na zamordowanie swego przeciwnika. Spisek się nie powiódł, Cyceron dowiedział się o wszystkim i publicznie przed senatem oskarżył Katylinę o przygotowanie zbrodni i zamachu stanu. Zdemaskowany Katylina opuścił Rzym 8 listopada i wyjechał do swych oddziałów, rozkazał również swoim stronnikom w mieście podpalić Rzym, ale plan ponownie się nie powiódł, a powiadomiony o wszystkim Cyceron nakazał aresztowanie spiskowców Katyliny w mieście jeszcze przed akcją. 5 grudnia w świątyni Konkordii (łac. Concordia) zebrał się senat, by radzić co dalej z buntownikami. Wielu mówców, głównie Katulus i Pizon, oskarżało o udział w spisku Cezara, konsul Cyceron nie dawał wiary tym oskarżeniom. Zapytany, co należy zrobić z buntownikami, Cezar oczywiście potępił ich spisek, lecz sprzeciwił się karze śmierci dla nich, uznał iż kara śmierci jest w istocie nagrodą, bowiem to ją wyznaczyli dla ludzi nieśmiertelni bogowie jako odpoczynek po trudach życia. Uznał również, że w gestii senatu nie leży skazywanie obywateli na śmierć, stoi to w sprzeczności zasadzie praworządności. Do zdania Cezara zaczęli przyłączać się i inni mówcy, początkowo mu wrodzy. Cyceron jednak przeforsował wniosek o karze śmierci dla buntowników, mówiąc senatorom, że odpowiedzialność za ten czyn spadnie tylko na niego. Buntownicy zostali skazani na śmierć, a Katylina poniósł klęskę w styczniu 62 p.n.e. w bitwie pod Pistorią.
Jeszcze w grudniu 63 p.n.e. Cezar sprzymierzył się z Pompejuszem, poparł wniosek, by Pompejusz mógł nosić w czasie świąt złoty wieniec wawrzynowy i zasiadać w cyrku w todze triumfalnej. Senat obawiał się powrotu Pompejusza do Italii po zwycięstwach na wschodzie, uważano, że może powtórzyć się historia sprzed dwudziestu lat, gdy Sulla wkroczył do Rzymu na czele swych legionów. Pompejusz powrócił do Rzymu w 61 p.n.e., jednak senat zwlekał z przyznaniem mu triumfu, Cezar zaś pragnął uzyskać konsulat. Doszło do sojuszu między nim a Pompejuszem, do którego również dołączył Krassus. Tak powstał I triumwirat – był czerwiec 60 p.n.e. W roku następnym Cezar uzyskał konsulat, a w 58 p.n.e. został namiestnikiem Galii Narbońskiej, rozpoczynając wojny galijskie.
Kampania roku 49 p.n.e. – opanowanie Italii, walki w Galii i Hiszpanii.
Cezar przekracza Rubikon 9/10 stycznia.
Po zwycięstwach w bitwach pod Alezją i "Uksellodunum" w 51 p.n.e., co równało się podbojowi Galii, Cezar mógł trochę odpocząć. Jednak nie na długo, jego namiestnictwo w Galii upływało z dniem 1 marca roku 50 p.n.e. Przedłużenie owego namiestnictwa było teraz dla Cezara sprawą najważniejszą. Poza tym Cezar zamierzał ubiegać się zaocznie o urząd konsula na rok 48 p.n.e. Było oczywiste, że pozbawiony namiestnictwa i najwyższego urzędu w państwie Cezar, stałby się łatwym łupem dla wielu wrogich mu polityków, którzy odgrażali się, że wytoczą mu sprawy za działania jakie pełnił w czasie swego konsulatu w roku 59 p.n.e. Tym bardziej że Cezar coraz mniej mógł już liczyć na pomoc Pompejusza. Ten jeszcze w trakcie krwawych walk pod Gergowią w 52 p.n.e., przeprowadził dwie ustawy godzące pośrednio w Cezara. Pierwsza zabraniała kontynuowania namiestnictw, a druga zaocznego ubiegania się o konsulat. Potem wszakże Pompejusz stwierdził, że ustawy te nie dotyczą Cezara, jednak złe wrażenie pozostało.
W roku 51 p.n.e. konsul Marek Klaudiusz Marcellus, jeden z przywódców optymatów w senacie i zajadły wróg Cezara, uznając wojnę w Galii za zakończoną, postawił wniosek wyznaczenie od 1 marca 50 p.n.e. następcy Cezara na urzędzie namiestnika. Zaznaczył również żeby senat nie brał pod uwagę kandydatury zdobywcy Galii. Jedynie dzięki przekupionym przez siebie trybunom ludowym zawdzięczał Cezar to, że wniosek przepadł w głosowaniu. Marcellus nie dawał za wygraną, uznał, że kolonia założona przez Cezara nad jeziorem Como w Galii Przedalpejskiej nie otrzyma uprawnień kolonii rzymskiej, a jej mieszkańcy nie będą traktowani jak obywatele rzymscy.
Cezar bardzo źle przeżył te ataki. Wiedział, że jego interesy w Rzymie opierają się w głównej mierze na galijskim złocie i niewolnikach, które zdobył podczas wojny. I był niezwykle hojny, zabiegał o względy wszystkich: wodzów plemiennych w Galii i namiestników prowincji w imperium rzymskim, wszystkich obsypywał drogimi prezentami, nie wtrącał się w wewnętrzne sprawy plemion galijskich, a niewielkie daniny które narzucił Galom po zwycięstwie, jeszcze obniżał. Był to krok podyktowany zabezpieczeniem tyłów, przed nieuniknioną walką o władzę w Rzymie. I był to krok niezwykle trafiony, w czasie wojny domowej w Galii nie zbuntowało się żadne plemię, wszyscy dochowali wierności Cezarowi i Rzymowi. W Rzymie dawał i pożyczał na niekorzystny dla siebie procent, wielkie pieniądze, niejakiemu Lucjuszowi Emiliuszowi Paullusowi, pożyczył astronomiczną kwotę 9 milionów denarów, na wykończenie hali na Forum. Za innego Gajusza Skryboniusza Kuriona, spłacił wszystkie długi. Prócz polityków rzymskich i władców wielu krain, Cezar zapewnił również znaczny udział w łupach swoim żołnierzom i oficerom, pozwalał także na gwałty dokonywane przez jego oddziały w czasie wojny na kobietach wroga. Żaden legionista nie został za to pociągnięty do odpowiedzialności. Dzięki takiej polityce kupił sobie Cezar ich wierność i oddanie.
Gdy 1 marca 50 p.n.e. rozpoczęły się obrady nad powołaniem następcy Cezara, trybun ludowy Gajusz Kurion, za którego Cezar spłacił długi, postawił w senacie wniosek by swych prowincji zrzekli się jednocześnie zarówno Cezar jak i Pompejusz. Było to Cezarowi na rękę, chciał wybadać senat, tym bardziej że wniosek tego typu przedłużyłby obrady a co za tym idzie samoczynnie i namiestnictwo Cezara w Galii. Pompejusz nie zamierzał jednak rezygnować ze swojej prowincji, zgodził się więc na przedłużenie namiestnictwa Cezara w Galii do października tego roku. Stwierdził też, że nie zamierza przeszkadzać Cezarowi w kandydowaniu na urząd konsula, ale postawił warunek, może się to odbyć dopiero po złożeniu przez niego namiestnictwa Galii. Żądał też zwrotu jednego legionu wypożyczonego Cezarowi przed dwoma laty na walkę z Wercyngetoryksem, oraz wysłania drugiego legionu do Syrii. Cezar odesłał te legiony, wcześniej jednak zapewnił sobie ich przychylność obdzielając złotem, a w Galii uzupełnił stratę przeprowadzając rekrutację.
W Galii Cezar dysponował ośmioma legionami, w północnej Italii stacjonowały dwa. W Rzymie zaś coraz więcej polityków mówiło o nieuniknionej wojnie z Cezarem, na wniosek Marcellusa i Katona, zatrzymano w Italii dwa legiony wysłane przez Cezara. Optymaci byli jednak dobrej myśli, zaczęły po Rzymie krążyć pogłoski o masowych dezercjach w armii Cezara i zmęczeniu żołnierzy wieloletnią wojną. Dobre wieści spływały też z całej Italii, wszystkie miasta deklarowały wsparcie Pompejuszowi. Wielu z wrogów Cezara uznało, że przyszedł najwyższy czas na akcję przeciw niemu. Ponieważ senat wciąż nie mógł wybrać następcy Cezara w Galii, wszystkie ustawy tego typu rozbijały się o zwolenników Cezara w senacie, a głównie genialnego prawnika Gajusza Skryboniusza Kuriona, z początkiem grudnia 50 p.n.e., Gajusz Marcellus postawił w senacie wniosek o uznanie Cezara wrogiem ludu, jeśli nie złoży swego namiestnictwa. Kurion ponownie postawił wówczas wniosek o wzajemne zrzeczenie się swych urzędów przez Cezara i Pompejusza. Wniosek ten został zatwierdzony przez senat głosami trzystu siedemdziesięciu, przeciw było dwudziestu dwóch senatorów. Marcellus nie uznał tego głosowania i na kolejnym posiedzeniu przedstawił senatowi fałszywą wiadomość o przekroczeniu przez Cezara Alp i marszu na Rzym. Następnie udał się do Pompejusza i wręczył mu miecz z prośbą o ratowanie ojczyzny.
Jeszcze w grudniu do Rzymu przybył Aulus Hircjusz, jeden z oficerów Cezara, na tajne rozmowy z Pompejuszem. Wyjechał jednak już następnego dnia, na wiadomość o otrzymaniu przez Pompejusza nadzwyczajnych pełnomocnictw i komendy nad legionami w Italii. Pompejusz tymczasem wyjechał do Kampanii do swoich wojsk. W połowie grudnia 50 p.n.e. do stojącego obozem w Rawennie Cezara przyjechał Kurion, bowiem skończyła się już jego kadencja trybuna ludowego. Wcześniej jednak Cezar zadbał o dalszą reprezentację swoich interesów w stolicy. Na nowych trybunów ludu wybrani zostali Kwintus Kasjusz Longinus i Marek Antoniusz.
1 stycznia 49 p.n.e. Kurion który dzień wcześniej przyjechał z Rawenny, wręczył konsulom Lucjuszowi Korneliuszowi Lentulusowi i Gajuszowi Marcellusowi pismo Cezara. Konsulowie odczytali pismo przed senatem. Cezar przedstawiał w nim swe zasługi dla Rzymu i deklarował zrzeczenie urzędu, jeśli dokona tego również Pompejusz, aby nie stać się jak twierdził bezbronną ofiarą wrogów. Senatorowie w imieniu Pompejusza, nieobecnego w Rzymie, oświadczyli iż stoi on do dyspozycji Rzeczypospolitej. Lecz wielu senatorów uznało, że nadszedł wreszcie czas działania, uchwalono na tym posiedzeniu odebranie Cezarowi namiestnictwa Galii. Weto trybunów Antoniusza i Kasjusza nie zostało uwzględnione.
2 stycznia na kolejnym posiedzeniu Marek Katon ostro zaprotestował przeciwko próbom rokowań z Cezarem, których zamierzał się podjąć Pizon. Publicznie krzyknął „lepiej zginąć niż przyjmować warunki od zwykłego obywatela”. Na jego wniosek też uchwalono przywdzianie szat żałobnych, jako wyraz niebezpieczeństwa stojącego przed republiką. Mimo wszystko podjęto rozmowy z emisariuszami Cezara, toczyły się one 3 stycznia i 4 stycznia. Cezar zamierzał zrzec się namiestnictwa Galii Zaalpejskiej i rozwiązać osiem legionów, jednak chciał zatrzymać Galię Przedalpejską i dwa legiony, dopóki nie zostanie konsulem. Rozmowy były trudne, nie załagodziło ich nawet przybycie 4 stycznia do Rzymu Cycerona któremu skończyła się kadencja namiestnika Cylicji w Azji Mniejszej. Cezar zgodził się na duże ustępstwa: jeden legion i Iliria jako prowincja do czasu wyboru na konsula. Pompejusz przystał na to, lecz Lentulus i Katon odrzucili tę kompromisową propozycję. Rokowania zostały więc zerwane.
7 stycznia 49 p.n.e. senat uchwalił "senatus consultum ultimum" odwołanie Cezara z namiestnictwa Galii, powołując jako jego następcę Lucjusza Domicjusza Ahenobarbusa. Cezar miał się również ubiegać osobiście o urząd konsula, oznaczało to, że musi wrócić do stolicy jako zwykły obywatel, nie chroniony żadnym urzędem ni siłą wojskową. Ponownie weto Antoniusza zostało uchylone, a on Kasjusz Longinus, Kurion i Celiusz, wyjechali z Rzymu do Rawenny.
9 stycznia ludzie Cezara obsadzili najbliższe miasto na południe od Rawenny w Italii – Ariminum, Cezar osobiście nie brał w tym udziału oglądając walki gladiatorów w Rawennie. Według Azyliusza Poliona, naocznego świadka tych wydarzeń, Cezar 9 stycznia wyprawił bankiet dla przyjaciół, następnie wieczorem pożegnał wszystkich mówiąc, że wróci niebawem. Wraz z nim przyjęcie opuścili wtajemniczeni ludzie. Następnie wsiadł na wóz i jechał w stronę Ariminum, choć początkowo, obawiając się szpiegów jechał w innym kierunku. Gdy stanął nad Rubikonem był tam już jeden legion skierowany wcześniej w to miejsce. Był to XIII legion. Cezar długo zwlekał przed przekroczeniem tej rzeki, rozważał wszystkie za i przeciw, dyskutował o tym z przyjaciółmi. Twierdził, że przekroczenie Rubikonu spowoduje rozlew krwi rzymskiej a on tego nie pragnął. W końcu pewnym krokiem skierował konia ku rzece wołając „kości zostały rzucone”.
Bitwa pod Brundyzjum 9-17 marca.
11 stycznia Cezar wkroczył do Ariminum. Przybyli tam trybunowie Antoniusz i Longinus. Tutaj Cezar wygłosił mowę do żołnierzy aby podjęli walkę w obronie jego i swoich praw. Bez wsparcia wodza żołnierze nie mieli możliwości uzyskania ziemi i majątku. Podczas tej przemowy Cezar zdjął z palca swój pierścień – oznakę stanu ekwitów, jako dowód iż jest gotów wynagrodzić tych wszystkich dzięki którym odzyska utracony honor. Później powstała fałszywa plotka, że Cezar wszystkich swych żołnierzy podniesie do stanu ekwitów. Żołnierze poparli go wznosząc okrzyki na jego cześć.
Lecz mimo tych wojowniczych gestów Cezar wciąż się łudził na możliwość pokojowego rozwiązania konfliktu. Co prawda obsadził całe wybrzeże aż po Ankonę, oraz zajął Arretium w Etrurii, lecz znów wyprawił posłów do Rzymu na dalsze rozmowy pokojowe. Rzym ogarnęło przerażenie potęgowane jeszcze przez zdziwienie – Cezar wkroczył do Italii tylko z jednym legionem, a przecież mógł poczekać i ściągnąć większe siły. Okazało się również, że senat jest bezbronny. Pompejusz miał co prawda trzy legiony stacjonujące w Italii, lecz dwa z nich były niepewne, wcześniej zostały wysłane przez Cezara i znajdowały się pod jego dużym wpływem. Trzeci zaś został sformowany niedawno tu na miejscu i składał się z niedoświadczonych młodzików. Pompejusz dysponował dużą armią, sześć legionów, lecz stacjonującą daleko w Hiszpanii.
Rzym ogarnęła panika wszyscy obawiali się rzezi i proskrypcji jak za czasów Mariusza i Sulli sprzed ponad trzydziestu lat. Wielu wrogów Cezara teraz żądało wszczęcia z nim ponownych pertraktacji, obawiając się o swój los po zajęciu Rzymu przez jego legion. Pompejusz wysłał dwóch ludzi na pół-prywatne rozmowy z Cezarem do Ariminum. Cezar spotkał się z nimi 17 stycznia i zaproponował wycofanie legionu z Italii, postawił jednak jeden warunek – Pompejusz musi się z nim spotkać osobiście. Tego samego dnia w senacie Pompejusz zakomunikował, że należy rozpocząć ewakuację Rzymu, a nawet Italii. Wniosek przeszedł, od tej chwili każdy urzędnik czy senator który pozostałby w stolicy, uznany byłby za zdrajcę ojczyzny. Ustawę tę rozciągnięto również na miasta Italii. Tego samego dnia większość senatorów opuściła Rzym.
23 stycznia przerzedzony senat obradował już w Kapui w Kampanii. Wówczas to do Kapui przyjechał Tytus Labienus, jeden z najlepszych dowódców Cezara w czasie wojen galijskich. Labienus uciekł z obozu Cezara, gdyż obawiał się, że Cezar może zabrać mu olbrzymie bogactwa zdobyte w Galii, oraz że może pozbawić go życia z zazdrości o jego sławę wojskową. Cezar gdy dowiedział się o zdradzie Labienusa zmartwił się i posmutniał, rozkazał też cały majątek uciekiniera, którego ten nie zdążył zabrać ze sobą, odesłać mu do Kapui.
Po ucieczce Labienusa Pompejusz sądził, iż ten pociągnie za sobą i innych, dlatego też zaostrzył żądania wobec Cezara. Pertraktacje były możliwe dopiero po opuszczeniu przez Cezara Italii, na to Cezar zgodzić się nie mógł. W tym czasie Cezar zajął całe Picenum, Umbrię i Etrurię, bez najmniejszego rozlewu krwi opanował całą północną Italię. Pompejusz liczył, że oficerowie i żołnierze Cezara będą przechodzić na jego stronę, tymczasem sytuacja była dokładnie odwrotna, to pompejańczycy przyłączali się do armii Cezara. Działo się tak głównie dlatego, że Cezar prowadził inną politykę wobec swych ewentualnych sprzymierzeńców. Pompejusz wyznawał bowiem zasadę: „Kto nie jest ze mną, jest przeciwko mnie”, natomiast Cezar: „Kto nie jest przeciwko mnie, jest ze mną”, dawało to nadspodziewane efekty.
Jedynym krótkim zresztą oblężeniem, było oblężenie Korfinium. Umocnił się tu z 30 kohortami Lucjusz Domicjusz Ahenobarbus, jeden z najenergiczniejszych w tej pierwszej fazie konfliktu pompejańczyków. Wysłał on do Rzymu prośbę o pomoc, gdy jednak dowiedział się, że Pompejusz mu nie pomoże, poddał twierdzę Cezarowi. Pompejusz nie miał sił by wysłać mu je na pomoc, to jednak zraziło Domicjusza Ahenobarba, na krótko do Pompejusza. Korfinum broniło się sześć dni, od 15 do 21 stycznia, a Domicjusz obiecywał żołnierzom po 4 morgi ziemi z własnych majątków, jeśli wytrwają w walce. W chwili kapitulacji Domicjusz kazał niewolnikowi podać sobie truciznę, nie chciał bowiem wpaść w ręce Cezara, ten jednak podał mu do wypicia jedynie środek nasenny. Cezar puścił wolno nie tylko Domicjusza Ahenobarba, lecz także wszystkich jego oficerów, a jemu samemu pozwolił zabrać nawet kasę wojskową, będącą w twierdzy. Domicjusz wyjechał na krótko na północ do Etrurii, nadal pozostał zagorzałym wrogiem Cezara.
W czasie oblężenia Korfinum, do sił Cezara dołączył jego drugi legion i 22 kohorty z Galii Narbońskiej. Pompejusz tymczasem zebrał 30 kohort i 800 jeźdźców, obsadził nimi port Brundyzjum w południowo-wschodniej Italii. Rozpoczął też przeprawę do Grecji, do portu w Dyrrachium w Epirze. Wylądował tam z częścią wojsk 4 marca. Po stronie Pompejusza i senatu opowiedziały się najważniejsze prowincje imperium: Hiszpania, Afryka, i wszystkie prowincje na wschodzie. Flota wojenna również przyłączyła się do sił Pompejusza. Pozwoliło to senatorom z ufnością patrzeć w przyszłość i spokojnie układać nowe listy proskrypcyjne,dopisując na nich wciąż nowe nazwiska.
Cyceron mimo nawoływań ze strony Pompejusza, nie przyłączył się na razie do żadnej ze stron. Przebywał w swej willi w Formiach. Cezar też wysyłał do niego swych ludzi, prosząc chociaż o neutralność. Cezar wysłał do niego list zapewniający, że w stosunku do przeciwnika będzie się kierował łaskawością i wybaczaniem, nie zamierza zaś naśladować polityki ni Sulli ni Mariusza. Cyceron również dostrzegał tę politykę Cezara, w liście do jednego ze swych przyjaciół pisał: „Jeśli Cezar istotnie nikogo nie zabije i nic nikomu nie zabierze, będą go najbardziej kochali ci, którzy najbardziej się go obawiali... ludzie lękają się tego, któremu poprzednio ufali (Pompejusz), uwielbiają tego którego się obawiali (Cezar)”.
9 marca Cezar przybył pod Brundyzjum. Miał ze sobą już sześć legionów, a Pompejusz jedynie 10 kohort, reszta bowiem przekroczyła już Adriatyk. Cezar postanowił przeciąć siłom Pompejusza wyjście z portu rzędami tratew. Obrońcy wysyłali statki transportowe, na których były umocowane trzypiętrowe drewniane wieże, w których byli łucznicy i katapulty. Walki trwały, jednocześnie toczyły się rozmowy pokojowe, nie przyniosły one rezultatu. 17 marca, pod Brundyzjum podpłynęły okręty floty wojennej, cała armia Pompejusza załadowała się na nie i odpłynęła do Dyrrachium. Cezarowi udało się zdobyć jedynie dwa okręty. W Brundyzjum zaś na legionistów Cezara czekały liczne pułapki zastawione przez ludzi Pompejusza. W końcu po opanowaniu miasta Cezar stał się panem Italii.
Bitwa pod Ilerdą.
Po zdobyciu Brundyzjum Cezar ruszył na północ w stronę Rzymu. Po drodze zawitał do Formiów, gdzie spotkał się z Cyceronem, próbując namówić go do przejścia na jego stronę. Rozmowy nic nie dały, więc Cezar pożegnał się i wyjechał na północ. Pod Rzymem stanął 1 kwietnia. Minęło już równo dziewięć lat gdy ostatni raz wyjechał z tego miasta, objąć swoją prowincję galijską. A mimo to nadal nie mógł wejść do miasta, piastował bowiem dowództwo armii. Rozłożył się więc obozem pod Rzymem, a tymczasem w mieście pretor Lucjusz Roscjusz i trybuni ludowi Marek Antoniusz i Kwintus Kasjusz, uchwalili na jego polecenie, ustawę o nadaniu obywatelstwa rzymskiego wszystkim mieszkającym ludom na północ od Padu do Alp. Tym samym Cezar spłacał dług wdzięczności prowincji która tyle lat zasilała go swą młodzieżą i dochowała mu wierności.
W samym Rzymie pozostało wielu wrogów Cezara, którzy z różnych względów nie mogli wyjechać z miasta. Ponieważ Cezar nie mógł wejść do miasta, zgromadzenie senatu odbyło się niedaleko jego obozu, poza granicami miasta. Cezar prosił zebranych by podjęli się misji pertraktacji z Pompejuszem,nikt jednak nie znalazł w sobie tyle odwagi by się do niego udać. Senatorowie obawiali się kary za pozostanie w mieście mimo zakazowi. Cezar był zaskoczony tym brakiem odwagi senatorów.
Do pierwszego jednak starcia Cezara z senatem doszło podczas obrad w sprawie skarbca państwowego. Pompejusz nie zdołał zabrać go ze sobą, ponieważ szybkość ewakuacji uniemożliwiła zabranie skarbca. Cezar rozkazał otworzyć świątynię Saturna, gdzie skarb był złożony, wówczas trybun ludowy Metellus sprzeciwił się temu publicznie przed senatem. Cezarowi wówczas po raz pierwszy od wybuchu wojny domowej, „puściły nerwy”, zagroził Metellusowi śmiercią jeśli ten będzie się upierać przy swoim wecie, trybun odpuścił. W świątyni znaleziono 30 000 sztab srebra, 15 000 sztab złota i 30 milionów sztuk wybitej monety. Gwałt Cezara spowodował rozruchy w mieście, Cezar zamierzał przemówić do ludności, zaniechał jednak tego słysząc o wrogich okrzykach przeciwko niemu kierowanych. 7 kwietnia wyjechał spod Rzymu do Hiszpanii, wcześniej prefektem miasta mianował Marka Emiliusza Lepidusa, a zarząd nad Italią powierzył Antoniuszowi.
Gdy Cezar zdążał do Hiszpanii, na drodze stanęło mu miasto Massalia w południowej Galii, którego mieszkańcy już na początku konfliktu opowiedzieli się za senatem. Przybył tutaj również Domicjusz Ahenobarbus, którego Cezar puścił był wolno po zdobyciu Korfinum. Zorganizował on obronę miasta i zmobilizował flotę wojenną. Cezar natychmiast przystąpił do oblężenia miasta. W Arelate rozkazał budowę nowych okrętów swojej floty wojennej, jednocześnie z północnej Italii ściągnął trzy legiony, a Fabiusza, stacjonującego w galii narbońskiej, wysłał do Hiszpanii również z trzema legionami. Właściwe oblężenie zaczęło się dopiero z początkiem maja, Cezar zdał więc dowództwo od strony lądu Treboniuszowi, Decymusowi Brutusowi, oddał dowództwo nad swoją flotą, sam zaś ruszył do Hiszpanii na czele 900 jeźdźców.
W Hiszpanii stacjonowało wówczas siedem legionów wiernych Pompejuszowi, pod dowództwem Petrejusza, Afraniusza i Terencjusza Warrona. Prócz tego mogli oni zwołać pod swe sztandary liczne plemiona Iberów, wiernych Pompejuszowi, tak jak Galowie Cezarowi. Łącznie ich armia liczyła 40 000 żołnierzy. Gdy Fabiusz wkroczył do Hiszpanii, poinformowany o stacjonowaniu legionów Petrejusza i Afraniusza pod Ilerdą, rozbił obóz na północ od miasta, nad rzeką Serge. Do jego trzech legionów dołączyły się jeszcze trzy z Galii. Do pierwszego starcia doszło jeszcze przed przybyciem Cezara pod Ilerdę. Zwycięstwo odnieśli pompejańczycy.
Cezar przybył dnia następnego. Zbudował nowy obóz bliżej miasta i postanowił odciąć pompejańczyków od kamiennego mostu na rzece, opanowując wzgórze między Ilerdą a obozem Afraniusza. Po pięciogodzinnej bitwie na wzgórzu zwycięsko wyszedł jednak Afraniusz, który jeszcze bardziej umocnił swą pozycję, opanowując całe wzgórze. Armia Cezara doznała jeszcze jednej klęski, burza która rozpętała się nad miastem dwa dni po bitwie, zerwała dwa drewniane mosty zbudowane przez Fabiusza, celem aprowizacji armii. Wojska Cezara zaczął trapić głód. Pompejańczycy wysłali wiadomość do Rzymu, że ostateczna klęska Cezara to tylko kwestia czasu, jego legiony bowiem są wygłodzone i osłabione. Wielu dotychczasowych zwolenników Cezara w Rzymie, zaczęło masowo wyjeżdżać do Grecji, do obozu Pompejusza, twierdząc, że zawsze należeli do grona jego zwolenników. Do Pompejusza wyjechał wówczas także Cyceron.
Klęska Cezara była jednak przedwczesna. Po latach trudnej kampanii w Galii i Brytanii, Cezar zdobył wielkie doświadczenie, pozyskał również wiedzę o sposobach walki barbarzyńców, której nie posiadali jego przeciwnicy. Cezar polecił zbudować długie łodzie, jakie widział w Brytanii. Część jego żołnierzy przeprawiło się na nich na drugi brzeg rzeki, zajmując niebronione wzgórze. Reszta armii Cezara przeszła po skonstruowanym naprędce moście, zaskakując wysunięte oddziały wroga. To legiony Cezara odcięły teraz Afraniusza od aprowizacji, okrążając jego siły. Wiele plemion iberyjskich zaczęło przechodzić na stronę Cezara. Cezar rozpoczął teraz budowę kanałów umożliwiających przeprawę oddziałów rzeką w pobliże obozów pompejańczyków. Ci postanowili wycofać się spod Ilerdy. Rozpoczęli budowę pontonowego mostu pod Oktogesą. Gdy był już ukończony cała armia pompejańczyków, przeszła po nim pozostawiając w obozie jedynie dwie kohorty. Początkowo Cezar wysłał jedynie swą jazdę, która tylko w niewielkim stopniu szarpała tylne straże wroga. Następnie na prośbę swych żołnierzy, Cezar ruszył w pogoń za wrogiem, przeprawiając się zbudowanymi niedawno kanałami. W obozie pozostał tylko jeden legion. Cezar doścignął Afraniusza, który rozbił obóz w dolinie. Afraniusz zamierzał nocą wycofać się do pobliskich gór, lecz Cezar dowiedział się o wszystkim i plan upadł. Pompejańczycy podjęli decyzję, że należy zawracać z powrotem. Rankiem ujrzano legiony Cezara opuszczające obóz i zawracające pod Ilerdę. Afraniusz nie docenił Cezara, sądził, że legiony wracają po aprowizację, po nieprzygotowanym i lekkomyślnym pościgu. Okazało się jednak niebawem, że Cezar odciął im drogę ucieczki w stronę gór i z powrotem do Oktogesy. Nim Afraniusz zorganizował oddziały mające uniemożliwić Cezarowi wykonanie tego manewru, droga przez góry była obsadzona, a oni odcięci.
Afraniusz spróbował teraz opanować górę, by zorganizować sobie „bramę do wyjścia”. Cztery kohorty iberyjskie zostały jednak wycięte w pień przez jazdę Cezara. Cezar jednak mimo nalegań swego sztabu, nie zamierzał rozpoczynać bitwy. Sądził, że znajdujący się w tak rozpaczliwej sytuacji Afraniusz, niebawem się podda, co oszczędzi życie wielu rzymskim żołnierzom. Żołnierze Cezara postawili mu wreszcie ultimatum, jeśli on nie zdecyduje się na bitwę teraz, przy tak sprzyjających okolicznościach, to oni nie podejmą walki później, gdy Cezar będzie tego od nich wymagał. W międzyczasie doszło do tajnych odwiedzin żołnierzy obu stron, obozy były rozłożone blisko siebie. Żołnierze Afraniusza pytali się cezarian, jaki właściwie jest ten Cezar i jak ich potraktuje jeśli złożą broń. Gdy usłyszeli, że Cezar zapewnił wszystkim życie, żołnierzom i oficerom z Afraniuszem na czele, postanowili mu się poddać. Petrejusz słysząc o kapitulanckich nastrojach w armii, zadziałał błyskawicznie. Przerwał wszelkie rozmowy z cezarianami, a żołnierzy Cezara, znajdujących się w jego obozie kazał publicznie zabić, wszystkie zaś legiony musiały stanąć do apelu i złożyć przysięgę, że nigdy nie zdradzą sprawy senatu i Pompejusza.
Pompejańczycy postanowili zawracać do Ilerdy. Jazda Cezara atakowała i znosiła tylne straże Afraniusza i Petrejusza. Pompejańczycy postanowili oderwać się od legionów Cezara, aby to osiągnąć zamierzali budować obóz za obozem, by w ten sposób uchronić się przed atakami wojsk Cezara. Musieli także zabić wszystkie swoje konie, nie mogąc ich swobodnie wypasać. Wreszcie nie mając już wyjścia postanowiono uderzyć na siły Cezara. Ten również ustawił swoje legiony do bitwy, jednak żadna ze stron jej nie rozpoczynała i oddziały stały tak naprzeciw siebie przez kilkanaście godzin. Wreszcie pod wpływem własnych żołnierzy, Afraniusz i Petrejusz poprosili Cezara o rozmowę. Odbywała się ona na oczach żołnierzy obu armii. Afraniusz oficjalnie przyznał się, że został pokonany, prosił Cezara o darowanie życia. Cezar w ostrych słowach napiętnował opór pompejańczyków, lecz darował im życie i puścił wolno. Postawił tylko jeden warunek, mieli rozwiązać swe wojska i opuścić Hiszpanię. Żołnierze pochodzący z Hiszpanii mogli odejść od razu, ci z Italii dopiero po przekroczeniu rzeki Var w Italii, do tego miejsca byli eskortowani przez cztery legiony Cezara. Bitwa pod Ilerdą była pierwszym wielkim zwycięstwem Cezara nad siłami Pompejusza i jego zwolenników.
Kampania roku 48/47 p.n.e. Klęska Pompejusza, wyprawa do Egiptu.
Cezar przekracza Adriatyk 4-5 stycznia.
Cały sierpień i wrzesień 49 p.n.e., zabrało Cezarowi opanowanie, bez walki zresztą, całej Hiszpanii. Następnie zawrócił pod Massalię, która padła w październiku tego roku. Domicjuszowi Ahenobarbusowi udało się stamtąd uciec. Na pokonane krnąbrne miasto, Cezar nałożył twarde warunki, odebrał Massali duże połacie ziemi w galii narbońskiej, a także wprowadził dwa legiony do miasta, jako stały garnizon. Nie odebrał jednak miastu autonomii, którym cieszyło się ono od wielu wieków.
Gdy był jeszcze w Massalii, do Cezara dotarły dwie wiadomości dobra i zła. Pierwsza mówiła o mianowaniu go dyktatorem, taką ustawę jeszcze we wrześniu uchwalił senat na wniosek Lepidusa. Cezar otrzymywał więc nieograniczoną władzę, nabierając przy tym prawną podstawę swych rządów. Druga wiadomość mówiła o całkowitej klęsce wyprawy afrykańskiej Gajusza Kuriona i jego śmierci. Wyprawa ta ruszyła z końcem marca 49 p.n.e. Już w połowie kwietnia, Kurion opanował Sycylię, z której uciekł Katon. W sierpniu Gajusz Kurion przeprawił się ze swą armią do Afryki, gdzie odniósł kilka drobnych zwycięstw w walkach z legatem Pompejusza – Warusem, w rejonie Utyki. We wrześniu połączył się z Warusem, król Numidii Juba. Z końcem września, połączone armie doścignęły legiony Kuriona, nad rzeką Bagradas, a ten przyjął bitwę. W bitwie zginęli prawie wszyscy żołnierze jego dwóch legionów ok. 10 000. Afryka pozostawała nadal w obrębie wpływów Pompejusza.
Cezar w tych warunkach musiał jak najszybciej wracać do Rzymu. Nim jednak tam dotarł zatrzymał się na kilka dni w Placentii. Doszło tu bowiem do buntu jego własnych wojsk. Zbuntował się XI legion, a przyczyną buntu było niewypłacanie nagród, przedłużająca się wojna i co najważniejsze zakaz dokonywania rabunków na miejscowej ludności, na co liczyli legioniści i do czego byli przyzwyczajeni. Cezar początkowo postanowił rozwiązać legion,ustąpił jednak na błagalne prośby oficerów. Cezar ukarał śmiercią jedynie dwunastu najbardziej winnych. Gdy stłumił bunt, ruszył czym prędzej do Rzymu.
W Rzymie Cezar musiał zająć się najpilniejszymi sprawami przed którymi stało państwo. Przeprowadził wybory na konsulów na rok 48 p.n.e., został wybrany on i Publiusz Serwiliusz – pod rozkazami jego ojca służył kiedyś Cezar w Cylicji. Wyznaczył urzędników na następny rok oraz, przeprowadził w senacie ustawy mające na celu unormowanie sytuacji kredytowej kraju, mocno nadszarpniętej toczącą się wojną domową. Łącznie w Rzymie Cezar spędził zaledwie jedenaście dni, po czym ruszył na południe w stronę Brundyzjum.
Po przybyciu Cezara do Brundyzjum, czekało już tam siedem legionów, gotowych do przeprawy przez Adriatyk. Stan liczebny wojsk był o wiele niższy od oficjalnie przewidzianego, legiony liczyły po ok. 3000 żołnierzy – normalnie legion liczył ponad 6000 żołnierzy. Był to efekt nieustannych walk. Brakowało też okrętów transportowych, starczało ich jedynie na przeprawienie ok. 15 000 ludzi. Brakowało też okrętów wojennych, mogących zapewnić im bezpieczną przeprawę. Tymczasem wieści z Grecji brzmiały alarmistycznie, Pompejusz rósł w siłę z każdym dniem, opuszczał Italię jedynie z pięcioma legionami, obecnie miał ich już dziewięć. Pompejusz zmobilizował wszystkich Rzymian będących na wschodzie, oraz wymusił na lokalnych władcach przysłanie mu pomocy materialnej. Ponadto zebrał ok. 500 okrętów wojennych i dwa razy tyle transportowych, osobiście brał też udział w szkoleniu rekrutów. I to właśnie była jego słaba strona, mimo wielości armii, składała się ona z niedoświadczonych młodzików, którzy nigdy nie brali udziału w wojnie, inni pierwszy raz widzieli na oczy broń. Mimo wszystko pompejańczycy byli dobrej myśli, ich flota dowodzona przez zajadłego wroga Cezara – Marka Bibulusa, panowała nad Adriatykiem.
Cezar postanowił mimo wszystko natychmiast rozpocząć przeprawę przez morze. Żołnierze już po zaokrętowaniu czekali jeszcze trzy dni nim wiatr zmienił kierunek na dogodny. Flota transportowa Cezara odbiła z portu w Brundyzjum dopiero wieczorem 4 stycznia 48 p.n.e., eskortowało ją jedynie 12 okrętów wojennych. Zdawano sobie dobrze sprawę z niebezpieczeństwa, wystarczyłby atak zaledwie jednej z eskadr Bibulusa, by cała flota, a razem z nią i cała armia Cezara utopiła się w morzu. Cezara uratowało przekonanie Bibula, że przy tak niewielkiej flocie, ten nie odważy się na przeprawę. A Bibulus dysponował na samej Korkyrze flotą złożoną z 110 okrętów wojennych. Gdy wiadomość o przeprawie Cezara przez Adriatyk, dotarła na Korkirę do Bibulusa, było już za późno na działanie, Cezar wylądował w Grecji. 5 stycznia 48 p.n.e. Cezar wylądował na plaży u stóp górskiego pasma Akrokeraunion. Dwaj dawni przyjaciele Cezar i Pompejusz mieli się tu w Grecji zmierzyć w walce o wszystko.
Bitwa pod Dyrrachium 6 lipca.
Następne sześć miesięcy, po wylądowaniu armii Cezara w Grecji, to prawdziwa „gra w podchody”, Pompejusz unikał przyjęcia bitwy, a obie armie operowały w rejonie Dyrrachium. Pompejusz skupił się na odcięciu armii Cezara od zaplecza i połączeń z Italią, te jego próby zakończyły się jednak niepowodzeniem. Cezar zaś próbował zamknąć Pompejusza w jednym miejscu potężnym systemem fortyfikacji, aby zmusić go do przyjęcia bitwy. Zbudowano forty, wały i palisady na długości dwudziestu pięciu kilometrów. Nie przyniosło to jednak większych rezultatów, Pompejusz szybko udowodnił, że nie na darmo nadano mu przydomek Wielkiego – Pompejus Magnus.
6 lipca Pompejusz zaatakował armię Cezara pod Dyrrachium, rozpoczęła się krwawa bitwa, pierwsze od kilkunastu miesięcy, starcie dwóch „tytanów”. Pompejusz dwukrotnie w tym dniu rozbił siły Cezara na różnych odcinkach frontu, w niewielkiej odległości od Dyrrachium. Doszło do paniki w oddziałach Cezara, jego starzy oficerowie, którzy swą odwagą zachwycali podczas wojny z galami, teraz uciekali z pola bitwy w popłochu, niczym niedoświadczeni młokosi, wielu krzyczało, że to koniec, bitwa przegrana. I rzeczywiście bitwa była przegrana, Cezar nigdy wcześniej nie doznał takiej klęski, nawet pod Gergowią. Zginęło 940 żołnierzy i 32 oficerów, 32 sztandary legionowe dostały się w ręce Pompejusza, do niewoli dostało się też kilkudziesięciu żołnierzy i oficerów Cezara. Cezar został pobity, jednak jeszcze nie rozbity co niewątpliwie było winą Pompejusza. Uznał on bowiem, że starzy, doświadczeni żołnierze Cezara, nie mogli tak po prostu wpaść w panikę, obawiał się pułapki i zakazał armii dalszego pościgu. Gdyby kontynuował atak, armia Cezara przestałaby istnieć. Cezar przyznał to później publicznie.
Po zwycięstwie w armii Pompejusza zapanowała euforia, wszyscy byli przekonani, że koniec Cezara jest już bliski, należało tylko go dobić. Labienus, niedawny oficer Cezara, który zbiegł z jego obozu, wyprowadził, za zgodą Pompejusza, pojmanych żołnierzy Cezara przed front armii. Następnie drwił z nich nazywając pogardliwie „towarzyszami broni”, wielu z nich znał bowiem dobrze, walczyli razem jeszcze w Galii, śmiał się z ich tchórzostwa, na koniec zaś kazał wszystkich publicznie ściąć mieczem.
Cezar znalazł się teraz w trudnym położeniu. Wieści o jego klęsce dotarły do Rzymu. Na jego przyjaciół i stronników padł blady strach, obawiano się niechybnej kary Pompejusza, i zemsty innych pompejańczyków. Tym bardziej że wieści o układaniu nowych list proskrypcyjnych, równie szybko dotarły do stolicy. W Grecji Cezar wygłosił mowę do swoich żołnierzy, przypominał im ciężkie chwile które razem z nim przeszli, przypominał klęskę pod Gergowią i jednocześnie następujące po nim zwycięstwo pod Alezją. Mowa ta wywarła na żołnierzach wielkie wrażenie, byli gotowi ruszyć choćby zaraz, by zmazać hańbę klęski, Cezar jednak odwiódł ich od tego. Postanowił wycofać się na wschód do Tesalii, celem zniszczenia armii Metellusa Scypiona, która miała połączyć się z siłami Pompejusza. Udało mu się też zgubić pościg Pompejusza, który też zdążał do Tesalii.
Bitwa pod Farsalos 10 sierpnia.
Cezar pierwszy wkroczył do Tesalii, miasto Gomfi, pierwsze które napotkał w tej krainie, zamknęło przed nim swe bramy. Cezar zdobył je po kilkugodzinnym szturmie. Cezar pozwolił swoim żołnierzom w nagrodę, na splądrowanie miasta, przy okazji urządzili rzeź, mordując większość mieszkańców miasta. Kolejne miasto na drodze legionów Cezara – Metropolis, poddało się bez walki, za to Cezar zabronił swoim legionistom splądrowania miasta. Dało to błyskawiczny skutek, wszystkie miasta w Tesalii, otworzyły przed Cezarem swe bramy, jedynym wyjątkiem była Laryssa – stolica tej krainy.
1 sierpnia Cezar polecił rozbić obóz nad rzeką Enipeus pod miasteczkiem Farsalos. W dwa dni później doścignął go tam Pompejusz, który zdołał połączyć się z siłami Scypiona. Pompejusz rozbił obóz pod górą Dogandzis. Przez kolejne dni znów zaczęły się „podchody” obu armii. Legiony Cezara i Pompejusza, codziennie stawały w szyku bojowym, do bitwy jednak nie dochodziło. Toczyły się za to jedynie walki kawalerii obu stron, w których to zawsze górą okazywała się jazda Cezara. Było to spowodowane współdziałaniem z oddziałami lekkozbrojnych, taką taktykę zobaczył Cezar po raz pierwszy w bitwie z Germanami pod wodzą Ariowista, jeszcze w Galii, dziesięć lat wcześniej, w roku 58 p.n.e. Dawała ona wyśmienite rezultaty.
Wreszcie Cezar postanowił opuścić obóz i przenieść się w inne miejsce. 9 sierpnia zwinięto obóz i rozpoczęto wymarsz, lecz szybko Cezar otrzymał meldunek o zablokowaniu przez legiony Pompejusza przejścia na równinie. Cezar ustawił więc swoje wojska w formacjach bojowych. Pompejusz nadal nie zamierzał staczać bitwy, ustąpił w wyniku presji i nalegań senatorów i dostojników, którzy nie mając wiedzy wojskowej, uznali już wojnę za wygraną i chcieli to skończyć jak najszybciej, by móc wrócić do swych majątków i do Rzymu w glorii „zbawców republiki”. Myślano również o karach dla cezarian, prawdziwych bądź ukrytych, pozostałych w Rzymie. Po bitwie Cezar stwierdził, iż „rozważano nie jak zwyciężyć, lecz jak wyzyskać zwycięstwo”.
Pompejusz zamierzał rozstrzygnąć tę bitwę następująco: jazda ma zaatakować prawe, odkryte skrzydło wojsk Cezara – lewe skrzydło oddziałów Cezara, było osłonięte strumieniem rzeki Enipeus. Uderzenie miało wywołać zamieszanie na tyłach wroga, a co za tym idzie legiony Cezara ściśnięte z przodu uderzeniem legionów Pompejusza, z tyłu zaś jego jazdy, nie mając dokąd uciekać – drogę zagradzała rzeka Enipeus, miały pójść w totalną rozsypkę. Labienus poparł plan Pompejusza, twierdząc, że w oddziałach Cezara niewielu jest już weteranów z Galii, resztę stanowią nowi rekruci – jak bardzo się mylił pokazała bitwa. Labienus złożył też przysięgę, że dnia jutrzejszego wróci do obozu Pompejusza tylko jako zwycięzca, bądź nie wróci wcale. Wszyscy obecni na naradzie złożyli taką samą przysięgę, z Pompejuszem włącznie.
Siły Cezara liczyły osiem legionów – 22 000 żołnierzy. Siły Pompejusza zaś jedenaście legionów pełnego składu – 110 kohort – ok. 45 000 ludzi. Cała jazda Pompejusza, prawie czterokrotnie liczniejsza od jazdy Cezara, stanęła zgodnie z planem na jego lewym skrzydle. Cezar widząc to wydzielił po jednej kohorcie z każdego legionu i ustawił je w linii skośnej, tworzącej tylną czwartą linię jego wojsk, osłaniającą prawe skrzydło. Cezar przed bitwą przemówił do żołnierzy. Przypominał, że wielokrotnie czynił próby porozumienia się z senatem, zawsze kończyły się one niepowodzeniem, nie z jego winy jednak. Przypominał też świetne zwycięstwa które jego żołnierze odnieśli w wojnie w Galii. Teraz wybiła godzina próby on lub Pompejusz. Jeśli przegra jego żołnierze zostaną ukarani śmiercią jako zdrajcy ojczyzny, przykład Dyrrachium i tego co zrobili pompejańczycy z jego ludźmi, wziętymi do niewoli, dawał żołnierzom wiele do myślenia.
Cezar rozpoczął bitwę dając trębaczowi sygnał do wymarszu. Jeden z jego oficerów Gajusz Krastinus, ruszył do boju ze swymi oddziałami, krzycząc w stronę Cezara: „wodzu dziś podziękujesz mi żywemu lub zmarłemu”. Rzucił się biegiem w stronę wojsk Pompejusza, lecz jego oddziały stały wciąż na swych pozycjach, zgodnie z rozkazem swego wodza. Sądził on, że legioniści Cezara zmęczą się biegiem, jednak oni przystanęli w połowie drogi, nabrali oddechu i ruszyli dalej. Oddziały zwarły się ze sobą w śmiertelnym uścisku, padło wielu zabitych, m.in. Krastinus ranny w głowę.
Teraz Pompejusz rzucił do walki swą jazdę. Ruszyło do boju 7000 jeźdźców Pompejusza, wzmocnionych jeszcze przez łuczników. Nastąpiło zwarcie z jazdą Cezara liczebnie o wiele mniej liczną. Bitwa konna zakończyła się zwycięstwem kawalerii Pompejusza, jazda Cezara poczęła opuszczać pole. Jeźdźcy zdobywali kolejne tereny, rozpoczęto już manewr zachodzenia sił Cezara od tyłu, lecz właśni wtedy Cezar rozkazał swoim ośmiu kohortom uderzyć na jazdę Pompejusza. Już prawie zwycięzcy kawalerzyści Pompejusza, nie próbowali nawet podejmować walki, zaskoczeni nagłym pojawieniem się piechoty, której tutaj być nie powinno. Szybko zawrócili, jednocześnie odsłaniając swoich łuczników, którzy w starciu z ciężkozbrojnymi oddziałami Cezara, gęsto zaścielili pole. Zwycięskie kohorty Cezara, parły niepowstrzymywane, wciąż do przodu i uderzyły na zupełnie bezbronne teraz – jazda Pompejusza opuściła pole bitwy – lewe skrzydło wojsk Pompejusza, spychając do tyłu całą lewą flankę. Widząc to Cezar rzucił teraz do walki całą trzecią linię swych wojsk, stojącą dotychczas w odwodzie. Legiony Pompejusza rzuciły się do ucieczki, załamały się jego wszystkie linie. Pompejusz też czym rychlej wrócił do obozu. Bitwa była przegrana.
Legioniści Cezara, mimo upału, uderzyli na obóz Pompejusza. Zniesiono kohorty wartownicze i wspomagające je oddziały trackie. Wszyscy rzucili się w panice do ucieczki w stronę pobliskich gór. Oddziały jazdy Cezara, która pojawiła się z powrotem na polu bitwy, pod wodzą Marka Antoniusza, czyniły straszliwą rzeź wśród uciekających wojsk Pompejusza. Wówczas to poległ wróg Cezara, któremu ten darował wolność po wzięciu Korfinum – Lucjusz Domicjusz Ahenobarbus. Pompejusz uciekł z obozu dosiadając konie w ostatnim momencie, gdy legioniści Cezara wdzierali się już do środka. Uciekał z czterema towarzyszami, w stronę Laryssy.
W zdobytym obozie, żołnierze Cezara zobaczyli ogromne bogactwa. Namioty senatorów przybrane były bluszczem, wiele namiotów posiadało specjalne altanki, chroniące przed słońcem, wszędzie zaś były złote i srebrne naczynia i puchary, oraz mnóstwo złotych monet. Cezar jednak zabronił łupienia obozu, najpierw miano się rozprawić z niedobitkami Pompejusza, okupującymi pobliskie góry. Pompejańczycy jednak szybko zaczęli przechodzić na sąsiednie pasmo górskie, kierując się w stronę Larysy. Dopiero gdy Cezar zagroził im odcięciem biegu pobliskiej rzeki, przechodzącej przez owe góry, poddali się. Żołnierze Pompejusza, nie przypominali już tej wielkiej armii, którą byli jeszcze dzień wcześniej, obdarci i zakrwawieni, z płaczem padali na ziemię błagając Cezara o darowanie im życia. Cezar nie tylko nie pozbawił ich życia, lecz pozwolił także zabrać mienie które do nich należało. Pod Farsalos poległo ok. 15 000 żołnierzy Pompejusza, a poddało się Cezarowi ok. 24 000, reszcie udało się uciec. Cezar zdobył także 9 orłów legionowych i 180 godeł poszczególnych oddziałów. Straty Cezara liczyły 200 poległych w tym 30 oficerów.
Wyprawa Cezara do Egiptu październik 48 p.n.e. – czerwiec 47 p.n.e..
28 września 48 p.n.e. do Egiptu przybyli wysłannicy Pompejusza. Stawili się na audiencji u dziesięcioletniego Ptolemeusza XIII, za którego naprawdę rządzili, jego opiekunowie i doradcy: Potinos, Achillas i Teodot. Uzyskali zapewnienie, że ich wódz zostanie z odpowiednimi honorami przyjęty w Egipcie. Pompejusz nie musiał się niczego obawiać, bowiem to on w roku 55 p.n.e., przywrócił na tron faraonów, ojca obecnego władcy – Ptolemeusza XII Auletesa. W Egipcie wciąż od tamtego czasu stacjonowała rzymska załoga, złożona w dużej mierze z byłych legionistów Pompejusza, jeszcze z czasów walk z Mitrydatesem VI. Pompejusz był też, mianowanym przez senat opiekunem rodziny królewskiej.
Sytuacja jednak nie była taka prosta. W tym czasie w Egipcie toczyła się wojna domowa pomiędzy zwolennikami małoletniego Ptolemeusza XIII a zwolennikami jego siostry dwudziestojednoletniej wówczas Kleopatry. Rodzeństwo miało panować wspólnie, zgodnie z życzeniem ich ojca, zmarłego w 51 p.n.e., szybko jednak doszło między nimi do walki, Kleopatra została wygnana z Egiptu w kwietniu roku 48 p.n.e., lecz szybko zebrała armię w Syrii i uderzyła na Egipt. Obie armie spotkały się w rejonie twierdzy Peluzjon, na wschodzie kraju. Do bitwy jednak nie dochodziło. Doradcy Ptolemeusza XIII, uznali, że opowiedzenie się w takich warunkach za pobitym Pompejuszem, spowodowałoby natychmiastowe wsparcie Kleopatry przez Cezara. Wreszcie narady jak postąpić z Pompejuszem, przerwał Teodot, mówiąc „umarli nie gryzą”.
Tymczasem Pompejusz zdołał opuścić Tesalię i dostać się na wyspę Lesbos. Zabrał stamtąd żonę Kornelię i syna Sekstusa. Popłynął następnie wzdłuż wybrzeży Azji Mniejszej na Cypr. Po drodze zebrał niedobitki własnych żołnierzy oraz część niewolników, z których także stworzył oddziały, liczyły one łącznie ok. 2000 ludzi. Płynięto w kierunku Aleksandrii, stamtąd zaś skierowano się na Peluzjon. Wówczas do okrętu Pompejusza podpłynął na małej łódce Achillas. Było z nim dwóch dawnych oficerów Pompejusza – Septymiusz i Salwiusz. Wielu pompejańczyków obecnych na okręcie, radziło Pompejuszowi odpływać, bowiem wzgarda jakiej doświadczono takim skromnym przywitaniem, mówiła sama za siebie. Septymiusz jednak z łódki, pozdrowił Pompejusza jak imperatora, a następnie po grecku zaczął przemawiać Achillas. Tłumaczył się niemożnością podpłynięcia większych okrętów mielizną, jednak zauważono, że na pobliskie okręty ładują się egipscy żołnierze, mimo to Pompejusz postanowił wsiąść do łódki. Wraz z nim weszli tam również dwaj oficerowie i wyzwoleniec Pompejusza imieniem Filippos i jeden niewolnik. Pompejusz odwrócił się jeszcze do żony i syna i powiedział po grecku: „Ktokolwiek wchodzi do domu tyrana, jest jego niewolnikiem, choćby przybył wolny”. Na pokładzie łodzi zapanowało milczenie, jedynie Pompejusz próbował zacząć rozmowę z Septymiuszem, ten jednak nic nie odpowiadał, jedynie potakiwał. Gdy zbliżali się do brzegu, Pompejusz wstał wsparł się na ręce Filipposa, gdy nagle poczuł silne uderzenie przeszywające plecy. To Septymiusz wbił mu miecz z tyłu, inni też wyciągnęli swe miecze, Pompejusz upadł zakrwawiony, jeszcze próbował zakryć twarz togą. Pompejusz wielki zginął zasieczony mieczami swoich oficerów, do których miał zaufanie. Ludzie znajdujący się na okręcie, widząc co się dzieje, szybko odpłynęli przy sprzyjającym wietrze. Część z nich próbowała uspokoić lamentującą Kornelię. Udało im się uciec.
Septymiusz zaniósł odciętą głowę swego dawnego wodza do króla Ptolemeusza. Wówczas 28 września, mijała dokładna trzynasta rocznica gdy Pompejusz odbył drugi triumfalny wjazd do Rzymu. Ciało Pompejusza leżało na plaży do zmierzchu, potem jego wyzwoleniec Filippos, obmył je i owinął we własną tunikę. Następnie ułożył mały stos pogrzebowy i podpalił ciało swego pana. Wówczas nadszedł jakiś stary mężczyzna, który niegdyś służył pod rozkazami Pompejusza w Hiszpanii. Jedynie ci dwaj stali teraz przy płonących zwłokach Pompejusza Wielkiego, zdobywcy rzymskiego wschodu, był pierwszym rzymianinem, który wszedł do Świątyni Jerozolimskiej, podobno pośliznął się na jej stopniach. Zniszczył królestwo Seleucydów, istniejące od prawie trzech stuleci. Wziął udział w ostatniej zwycięskiej dla Rzymian bitwie ze Spartakusem, kończąc powstanie niewolników w Italii. Wreszcie poskromił piratów na Morzu Śródziemnym, którzy byli jego plagą, porywając wolnych mieszkańców nadmorskich ziem i sprzedając ich w niewolę, szczególnie młode kobiety i dzieci. Pompejusz ukrócił ich proceder, a skończył jak najzwyklejszy łotr.
2 października Cezar przybył do Aleksandrii. Na spotkanie z nim wypłynął Teodot, wioząc głowę Pompejusza i jego pierścień. Cezar widząc głowę przyjaciela, wybuchł gniewem, nakazał Teodotowi natychmiast opuścić jego okręt, sam zaś rozpłakał się. Cezar bowiem nie pragnął śmierci Pompejusza, chciał jedynie zmusić go do pojednania, dlatego stawiał warunki o spotkanie z Pompejuszem. Cezar wraz ze swoimi dwoma legionami, których skład był o wiele niższy od normalnego, liczyły bowiem razem ok. 3200 żołnierzy, zszedł na ląd w Aleksandrii. Miasto to, zbudowane jeszcze trzysta lat wcześniej, na polecenie Aleksandra Wielkiego, było wówczas najludniejszym miastem świata, liczyło ok. miliona mieszkańców, było też najbardziej kosmopolitycznym miastem ówczesnego świata. Aleksandria należała również do największych, najpiękniejszych i najczystszych miast basenu morza śródziemnego, stary, brudny Rzym, ze swymi wąskimi uliczkami, nie mógł się wówczas z nią równać.
Aleksandryjczycy nie lubili obcych, którzy ośmielili się jeszcze wkraczać do ich wspaniałego miasta na czele oddziałów wojskowych. Gry Cezar szedł ulicami Aleksandrii, z Portu Wielkiego, kierując się do pałacu królewskiego, poprzedzany swymi liktorami, wśród tłumów dały się usłyszeć gniewne okrzyki i złorzeczenia pod jego adresem. Również żołnierze egipscy w strażnicach, ustawili się w pozycjach bojowych. W pałacu królewskim młody król Ptolemeusz XIII, przedstawił Cezarowi, swoje stanowisko w walce z Kleopatrą i poprosił Cezara o wsparcie jego sprawy. Cezar jednak postanowił to jeszcze przemyśleć, zamierzał bowiem spotkać się również z Kleopatrą, by wysłuchać jej racji. Nakazał swoim oficerom szukać jej, jednak bez powodzenia. 3 października wielu żołnierzy rzymskich, którzy wybrali się na zwiedzanie miasta, nie powróciło do obozu, zostali skrytobójczo zamordowani przez mieszkańców miasta.
Kleopatra także zapragnęła spotkać się z rzymskim wodzem. Pomógł jej w tym wynajęty rybak, który przewiózł ją niepostrzeżenie małą łódką. Do pałacu królewskiego zaś wniósł ją, zawiniętą w dywan. Młoda księżniczka Egiptu, zrobiła zapewne na Cezarze duże wrażenie swą odwagą, mimo to starał się pozostać obiektywnym w pogodzeniu stron i przyznaniu korony. Kleopatra została oficjalnie wprowadzona do pałacu królewskiego, gdzie wraz z bratem i konkurentem o władzę, oczekiwała na wyrok Cezara. Natomiast doradcy młodego króla Ptolemeusza, obawiali się utraty władzy w przypadku objęcia tronu przez Kleopatrę. Potinos w tym celu zaczął intrygować w pałacu, natomiast Achillas, stacjonujący z egipską armią pod Peluzjon, zebrał siły liczące 20 000 piechoty i 2000 kawalerii, i rozpoczął marsz na Aleksandrię.
Rozpoczęła się czteromiesięczna blokada Rzymian w królewskiej dzielnicy w Aleksandrii. Cezar nakazał podpalenie floty egipskiej blokującej wyjście z portu, spłonęła wówczas również, wraz z większością zbiorów słynna Biblioteka aleksandryjska. Następnie rzymscy żołnierze rozpoczęli atak na wyspę Faros, na której znajdowała się latarnia morska. Udało im się opanować całą wyspę i wyprzeć stamtąd Egipcjan, nie potrafili jednak Rzymianie utrzymać całości frontu, ze względu na zbyt szczupłe siły. Postanowiono więc zburzyć część najbliższych budynków, aby zbudować fortyfikacje. Wówczas do walki z najeźdźcą, ruszyło całe miast. Rzymianom groziło odcięcie od źródeł wody pitnej. Cezar skazał na śmierć Potinosa, który udawał przyjaciela, a knuł spisek przeciw Cezarowi i Kleopatrze. Jednak młodsza siostra Kleopatry – Arsinoe zbiegła do wojsk Achillasa, którego kazała zabić, a dowództwo wojskowe powierzyła swemu doradcy Ganimedesowi.
Wreszcie na horyzoncie zaczęły pojawiać się posiłki. III legion, płynął na pomoc Cezarowi, zamkniętemu w mieście. Ponieważ wejście do portu nadal uniemożliwiała flota Egiptu, zbudowana od nowa po pożarze, Rzymianie musieli stoczyć bitwę morską. Cezar o mało nie stracił w niej życia, jego okręt zatonął, a on sam musiał wpław płynąć do najbliższego okrętu. W czasie tych walk Egipcjanie ponownie uderzyli na wyspę Faros. Rzymianom nie udało się powstrzymać ich na grobli, łączącej wyspę z miastem, w tych walkach o groblę zginęło 400 legionistów. Rzymianie zaczęli ustępować, Cezar wypuścił z pałacu Ptolemeusza XIII, aby ten doprowadził do zawarcia rozejmu, jednak młody król wszedł w porozumienie z Arsinoe, i przystąpił do oblężenia.
Cezar wysłał wiadomość o pomoc do sił stacjonujących w Syrii i Palestynie, jeszcze w listopadzie 48 p.n.e., jednak pierwsza odsiecz dotarła pod Aleksandrię, dopiero w marcu 47 p.n.e. Oddziały egipskie Ganimedesa, ruszyły aby przeciąć im drogę. Legiony pod dowództwem księcia Pergamonu – Mitrydatesa, połączyły się z armią Cezara nad Nilem. Tam też doszło do decydującej bitwy, która zakończyła się totalną klęską Egipcjan. Śmierć poniosło wielu dostojników tronu, z samym Ptolemeuszem XIII na czele, który utonął w Nilu, w trakcie bezładnej ucieczki, na przeładowanej po brzegi łodzi.
Po zwycięstwie Cezar powrócił wraz z Kleopatrą, wówczas już jedyną władczynią, do Aleksandrii. Mieszkańcy miasta, którzy jeszcze do niedawna pragnęli jego śmierci, teraz witali jego legiony wiwatami. Królowa Kleopatra poślubiła swego drugiego, młodszego brata – dziesięcioletniego Ptolemeusza XIV, w Aleksandrii zaś, dla jej bezpieczeństwa Cezar pozostawił trzy legiony. Pokonana Arsinoe, wyjechała wraz z nim do Rzymu, gdzie uświetniła jego triumf. Cezar jednak mimo ciągłego niebezpieczeństwa – w północnej Afryce, Katon i Scypion zbierali armię, która niebawem miała ruszyć na siły Cezara, postanowił trochę odpocząć. Spędził w Egipcie z królową Kleopatrą dwa miesiące do maja 47 p.n.e.
Cezar i Kleopatra pływali Nilem w dół rzeki, by zwiedzić kraj starożytnych faraonów. Przez całą podroż trwały niekończące się uczty i zabawy. Organizowano też dalekie wycieczki w głąb lądu, gdzie Cezar obejrzał sfinksa i piramidy. Zwiedzano monumentalne Kolosy Memnona, Świątynię Amona w Karnaku, z czasów od XVII, do XIX dynastii, posągi dawnych faraonów i świątynie innych bóstw starożytnego Egiptu. Sama zaś Kleopatra czciła szczególnie boginię Izydę, jedną z największych egipskiego panteonu. Gdy Cezar z początkiem czerwca 47 p.n.e., wyjeżdżał z Egiptu, Kleopatra była w ciąży, za kilka miesięcy urodzi chłopca i nada mu imię Cezarion.
Kampania roku 47/46 p.n.e. Zwycięstwa w Azji Mniejszej i Afryce.
Bitwa pod Thapsus 6 kwietnia 46 p.n.e..
Cezar następnie pośpieszył na północ, gdzie z królestwa bosporańskiego, przedostał się ze swą armią do Azji Mniejszej – Farnaces. Był on synem pokonanego przez Pompejusza, króla Pontu – Mitrydatesa VI. Przybył teraz, zachęcony wojną domową w imperium rzymskim, by odzyskać dawne królestwo ojca. Cezar nie miał czasu śpieszył do Rzymu, na kampanię przeciw Farnacesowi, poświęcił zaledwie pięć dni. Z początkiem sierpnia w bitwie pod Zelą, rozgromił armię Farnacesa, a jego samego zmusił ponownie do ucieczki przez Pontus Euxinus. Po tym zwycięstwie wysłał do senatu krótką, lakoniczną wiadomość "Veni, vidi, vici" – („przybyłem, zobaczyłem, zwyciężyłem”).
Po przybyciu do Rzymu, Cezar ponownie nie zagrzał w nim długo miejsca, natychmiast udał się do Afryki północnej – grudzień 47 p.n.e., gdzie pobici, lecz nie rozbici pompejańczycy, zebrali dużą i silną armię, wspieraną przez siły króla Numidii – Jubę. Dowództwo nad tą armią objął Metellus Scypion. Miał on przy sobie doświadczonych dowódców, Labienusa, Warusa i Afraniusza, oraz obaj synowie Pompejusza Gnejusz Pompejusz i Sekstus Pompejusz. Armia liczyła dziesięć legionów rzymskich i cztery numidyjskie. Pompejańczycy dysponowali także dużą flotą wojenną, pod dowództwem Marka Oktawiusza. Był tam również największy chyba wróg Cezara Marek Katon. Dzięki niemu, zebrał się w Utyce na nowo senat, złożony z uciekinierów ze stolicy.
Siły Cezara składały się jedynie z sześciu legionów. Działania wojenne w Afryce trwały ponad cztery miesiące. Wojskom pompejańczyków, udało się odciąć Cezara od aprowizacji, i od posiłków z Italii. Uzyskano to metodą drobnych starć i ataków na niewielkie siły Cezara, wysłane w celu zdobycia aprowizacji. Scypion zdecydowanie unikał bitwy, dążył raczej do zagłodzenia armii zdobywcy Galii. Jednak w końcu Cezar zmusił go do przyjęcia bitwy. 6 kwietnia 46 p.n.e., pod miejscowością Tapsus, rozpoczęło się decydujące starcie. Scypion, dysponujący zdecydowaną przewagą ilościową, popełnił duży błąd, rozdzielił armie na dwie części, które po kolei miały niszczyć siły Cezara. Lecz to Cezar rozbijał je po kolei. Bitwa zakończyła się kompletną masakrą pompejańczyków, na placu boju padło ponad 20 000 żołnierzy Scypiona i Juby. Większość zginęło już podczas ucieczki, lub nawet po złożeniu broni, bowiem zmęczeni żołnierze Cezara mordowali ich na miejscu, aby uniknąć kolejnych zmagań bitewnych. Scypion popełnił samobójstwo, podobnie król Juba. Z pola bitwy udało natomiast wydostać się obu synom Pompejusza i Labienusowi.
Katon zaś nie uczestniczył w bitwie, przebywał wtedy w Utyce. Wysłuchał wiadomości o klęsce ze spokojem, przygotowywał się bowiem do takiego obrotu wydarzeń. Nie ufał za bardzo militarnym zdolnościom Scypiona, a jako zagorzały republikanin i zwolennik wręcz ascetycznego trybu życia, widział w nim również zadatki na tyrana. Katon postanowił jednak działać, zorganizował obronę Utyki, lecz nic z tego nie wyszło, ludność była nastawiona pacyfistycznie i nie zamierzała walczyć w obronie republikańskich złudzeń garstki już senatorów. Wówczas zajął się organizacją ucieczki z miasta senatorom i ich rodzinom, drogą morską. Gdy już się z tym uporał, uporządkował własne sprawy. Wieczorem podczas kolacji w gronie przyjaciół, którzy wraz z nim zdecydowali się zostać w mieście, dyskutował na tematy filozoficzno-moralne. Przed udaniem się na spoczynek, wyciągnął dialog Platona o nieśmiertelności duszy i zaczął go czytać. Po skończeniu lektury, nakazał Katon swemu niewolnikowi, przynieść miecz, który wcześniej z obawy o życie ojca, kazał usunąć syn Katona. Ponieważ niewolnik nie chciał wykonać polecenia, ten uderzył go tak silnie, że sam zakrwawił sobie rękę, wówczas podano mu miecz. Katon schował ostrze i powrócił do lektury. Gdy skończył czytać zapadł w sen. Zbudził się już po północy, zawołał dwóch wyzwoleńców i jednemu kazał opatrzyć sobie dłoń, drugiemu zaś sprawdzić czy wszyscy z senatorów już opuścili miasto. Katon jeszcze raz wysłał wyzwoleńca, by się upewnił, czy na pewno wszyscy wyjechali, następnie znów zasnął. Zbudził się nad ranem, kazał wszystkim opuścić jego pokój i zamknąć drzwi. Gdy ponownie otworzono drzwi, zobaczono Katona leżącego na ziemi, z przebitym brzuchem i wystającymi stąd wnętrznościami, jednak nie był martwy, żył i mówił jeszcze. Jego lekarz zamierzał zszyć mu ranę, lecz ten odepchnął go i rozerwał sobie rękoma brzuch. Gdy niedługo później Cezar wkroczył do miasta, nikomu z rodziny Katona nie spadł włos z głowy, zachowali również swe majątki i bogactwa.
Triumf Cezara w Rzymie 46 p.n.e..
Cezar stał się teraz prawdziwym panem imperium, wszystkie krainy zostały zdobyte, a jego legiony obsadziły kluczowe miasta i twierdze w imperium. Posypały się teraz zaszczyty i tytuły. Senat przyznał Cezarowi w roku 46 p.n.e., tytuł dyktatora na kolejne dziesięć lat. Został ponownie, po raz już trzeci – konsulem. Senat nakazał także na jego posągu z brązu, wyryć formułkę, że „Cezar jest półbogiem”. Stał się więc Cezar, zgodnie z wolą i postanowieniem senatu, nie tylko dyktatorem, lecz także prawie rzymskim bogiem.
Latem tego roku, po powrocie Cezara do stolicy, odbył się trwający cztery dni, poczwórny aż triumf „półboga”. Poczwórny, obejmujący bowiem zwycięstwa Cezara w Galii, Egipcie, Poncie i Afryce. Cezar jednak nie świętował swych zwycięstw w wojnie domowej, starano się unikać jakiegokolwiek wspominania o działaniach wojennych Cezara z Pompejuszem i pompejańczykami. Dlatego też Cezar świętował zdobycie Galii, pokonanie nad Nilem armii egipskiej, rozbicie sił Farnacesa pod Zelą, jak również pokonanie króla Numidii Juby. Nie wspominano o zwycięstwach pod Ilerdą, Farsalos czy Tapsus.
Pochód rozpoczęło przejście przez Bramę Triumfalną, następnie przechodzono obok Cyrku Flaminiusza, Cyrku Wielkiego, potem oddziały wchodziły na Via Sacra – Świętą Drogę, wiodącą na Forum Romanum a stamtąd prosto na Kapitol, by w świątyni Jowisza Największego, Najlepszego, złożyć pokłon i ofiarować dary. Pochód triumfalny otwierali senatorowie i wyżsi urzędnicy państwowi, następnie szli trębacze, za którymi niesiono łupy z wojny galijskiej. Następnie niesiono ogromne obrazy symbolizujące Ren, Rodan, Ocean i Massalię. Ten pochód zamykał zakuty w kajdany Wercyngetoryks. Za nim szło siedemdziesięciu dwóch liktorów, a za nimi jechał w swym triumfalnym rydwanie sam Cezar. Za swym wodzem kroczyły legiony biorące udział w walkach w Galii, Germanii i Brytanii. Żołnierze śpiewali sprośne piosenki o swym wodzu, ostrzegając mieszkańców Rzymu przed „łysym cudzołożnikiem”, był to jedyny taki dzień gdy żołnierzom pozwalano na bardzo wiele. Na Kapitol pochód dotarł już po zmierzchu. Czekało tam już 40 słoni, dźwigających wielkie świeczniki, rozświetlające drogę. Następnie Cezar wszedł złożyć ofiary Jowiszowi. W tym samym czasie wódz Galów został zaprowadzony do więzienia i tam uduszony.
Następnego dnia odbył się triumf nad Egiptem. Prowadzono na nim egipską księżniczkę Arsinoe, idącą w kajdanach za rydwanem Cezara, wśród szyderstw Rzymian. Ten pochód przystrojony był pawimi piórami i wizerunkami ptaków i węży. Jechały także wozy wypełnione po brzegi egipskim złotem i srebrem. Na rozkaz Cezara wozy jechały tak, że za każdym razem wysypywało się z nich złoto, które ochoczo zbierali pazerni mieszkańcy stolicy. Prowadzono lwy i lamparty, zebry i słonie. Niesiono również wielką tablicę symbolizującą Nil. Bogactwo triumfu egipskiego, mimo o wiele krótszej kampanii, było równe galijskiemu.
Triumf nad Pontem, przystrojony był mniej wyśmienicie, co jednak nie umniejszało piorunującego wrażenia całości olśniewającego triumfu Cezara. Prowadzono jeńców pontyjskich, których Cezar wziął do niewoli pod Zelą.Prowadzono zwierzęta żyjące w Azji Mniejszej, oraz wizerunki miast i rzek Pontu, Galacji i Kapadocji. Ostatnim był triumf afrykański, na którym prócz złota i drogich kamieni, prowadzono niezliczone rzesze czarnych numidyjskich niewolników. Niesiono także wizerunki miast numidyjskich, oraz prowadzono zwierzęta: słonie, antylopy, tygrysy. Niesiono także złote wieńce, było ich wszystkich 2822, oraz duże ilości srebra i złotych monet.
Po dniach triumfów rozpoczęły się dni igrzysk, zabaw i publicznych uczt urządzanych dla mieszkańców Rzymu. Zastawiono 2200 ogromnych stołów pełnych najróżniejszego i najwyborniejszego jadła. Piwa sprowadzane specjalnie z Brytanii i Belgii, wina z Akwitanii, Luzytanii, Egiptu i Syrii. Wzniesiono specjalny drewniany amfiteatr na Forum Romanum, aby ludzie mogli podziwiać popisy aktorów i muzyków. Na arenę Cyrku Wielkiego, wypuszczono 400 lwów. Urządzono walki gladiatorów i rekonstrukcję prawdziwej bitwy, z dwiema armiami złożonymi z gladiatorów po 1000 piechoty i 200 jazdy, każda.
Cezar planował też przebudowę architektoniczną miasta. Widząc wspaniałe budowle Aleksandrii, postanowił upiększyć Rzym. Chciał stworzyć prawdziwą stolicę świata. I rozpoczęto wielką przebudowę. Na Forum Romanum powstała Bazylika Juliuszów, wielka hala posiedzeń sądowych. Na południowy wschód od Kapitolu, wzniesiono świątynię Venus Genetrix, bogini opiekunki i pramatki rodu Juliuszów. Cezar ślubował jej wzniesienie, jeszcze przed bitwą pod Farsalos. Wraz z nową świątynią, zaczęto budować również i nowe forum, zwane Julium – julijskim, miała pełnić rolę nowego powiększonego budynku senatu. Stary budynek senatu – "Curia Julia", spłonął jeszcze w 52 p.n.e., w czasie zamieszek po zamordowaniu Klodiusza.
Po zakończeniu triumfu i zabaw, zaczęła się wytężona praca nad zreformowaniem skostniałej republiki. Najpilniejszą sprawą było odciążenie skarbu państwa. W tym celu Cezar nakazał przeprowadzenie rewizji listy odbiorców zboża, które sprzedawano po zaniżonych cenach i skreślono 170 000 nazwisk osób nie uprawnionych do takiego kupna. W czasach zamętu wojny domowej, wielu możnych i bogatych, dopisywało swe nazwiska, jako osób potrzebujących pod ową sprzedaż. Cezar ukrócił ten proceder. żołnierze Cezara, otrzymali ziemię, jednak nie kosztem pokonanych pompejańczyków, co było dotąd praktyką, lecz otrzymali nowe ziemie w Italii i prowincjach. Rozwiązano wszystkie tajne związki i korporacje, z wyjątkiem tych istniejących od wielu stuleci. By uniknąć nowej wojny domowej, zabroniono piastowania namiestnictwa prowincji, dłużej niż dwa lata.
Ze wszystkich zaś wymienionych reform, jedna miała znaczenie kluczowe nie tylko dla świata rzymskiego, lecz także dla krajów współczesnych powstałych na jego gruzach. Była to reforma kalendarza. Dotychczasowy kalendarz rzymski, był oparty na roku księżycowym i liczył 355 dni, powodowało to dodawanie co dwa lata po lutym dodatkowego miesiąca zwanego Mercedonius. Powodowało to olbrzymie kłopoty, a w czasie wojny domowej Cezara z Pompejuszem, kalendarz zupełnie się „roztroił”, bowiem oficjalny kalendarz, wyprzedzał rzeczywisty bieg roku o całe miesiące. Będąc w Aleksandrii, Cezar zasięgnął rady egipskich astronomów i matematyków z Biblioteki i Muzeum. Cezar po powrocie do Rzymu, przeprowadził prawdziwą rewolucję, wprowadził rok słoneczny, liczący 365 dni, co cztery zaś lata 366. Oficjalną datą wprowadzenia nowego kalendarza był 1 stycznia 45 p.n.e., lecz aby reforma mogła się powieść, rok 46 p.n.e. liczył 445 dni i miał 15 miesięcy.
Cezar posiadał już pełnię władzy, jednak starał się zachowywać przynajmniej pozory republikanizmu. Urzędnicy byli wybierani jak dotychczas, z senatem zaś konsultował wszelkie sprawy publiczne. Cezar też wielokrotnie tworząc jakąś ustawę, podpisywał ją nazwiskiem któregoś z senatorów. Cyceron pisał w jednym z listów do przyjaciela że: „otrzymałem listy od królów gdzieś z końca świata, w których dziękują mi, że to na mój wniosek przyznano im tytuł królewski. A ja nie tylko nie wiedziałem, że uznano ich królami, ale nawet że się w ogóle urodzili”. Cezar przypisywał więc innym swoje ustawy.
Wielu senatorów mimo wszystko, oburzały takie porządki, jednak nawet najbardziej niechętni Cezarowi, przyznawali, że są zaskoczeni jego działaniami. Nawet najzagorzalsi przeciwnicy Cezara mogli liczyć na cofnięcie konfiskaty majątku, do której dochodziło niezwykle sporadycznie, bowiem o karze śmierci dla swych antagonistów w ogóle nie było mowy. Nie było prześladowań politycznych, nie było list proskrypcyjnych. Sam Cyceron twierdził w listach, że Cezar posiada: „usposobienie łagodne i życzliwe... ustępuje prośbom słusznym i wypływającym z poczucia obowiązku, ale nie próżnym i karierowiczowskim, jest człowiekiem bardzo bystrym i wiele przewidującym... O Pompejuszu wyraża się zawsze z najwyższym uznaniem”. I rzeczywiście, swym wrogom Cezar oddał namiestnictwo różnych prowincji. Marek Brutus otrzymał namiestnictwo Galii, Sulpicjusz Grecji, Kasjusz został legatem Cezara, a Marcellus, którego Cezar prywatnie nie znosił, przywrócił stanowiska odebrane mu po zwycięstwie pod Farsalos.
W tym samym 46 roku p.n.e., do Rzymu przyjechała królowa Egiptu Kleopatra. Została przyjęta przez Cezara z wszystkimi honorami jej należnymi, i zamieszkała w willi Cezara położoną za Tybrem, wśród pięknych gajów i ogrodów. Zamieszkała tam ze swym synkiem Cezarionem, którego ojcem był Cezar, oraz ze swym małoletnim mężem Ptolemeuszem XIV. W budowanej wówczas na Forum, świątyni "Venus Genetrix" – Wenus Rodzicielki, ustawiono posąg Kleopatry, zaś królową Egiptu wpisano oficjalnie do grona sojuszników Rzymu.
Wizyta Kleopatry w Rzymie nie podobała się wielu senatorom, uważali oni, że jej orientalny przepych, protokół dworski i egipskie zwyczaje, źle wpłyną na mieszkańców Rzymu. Przede wszystkim zaś miano jej za złe dumę i pychę, oraz traktowanie rzymskich senatorów i nobilów jak zwyczajnych dworzan, mających za zadanie jedynie spełnianie jej kaprysów. Szczególnie upokorzony poczuł się Cyceron, którego jak uważał, przyjęto na audiencji „poniżej godności rzymskiego senatora”. Rzymian raził odmienny sposób bycia królowej, która nie mogła zrozumieć dlaczego Cezar, posiadając władzę dyktatorską i realnie nieograniczoną, nadal zawraca sobie głowę senatem. Dla niej senatorowie byli zwykłymi poddanymi, a Cezar królem.
Cezar pozwalał Kleopatrze na bardzo wiele, jednak na jej aluzje o przywdzianie korony, odpowiadał zdecydowanie negatywnie. Cezar bowiem doskonale zdawał sobie sprawę z niebezpieczeństwa na jakie naraziłby siebie i swych stronników gdyby się koronował na króla Rzymu. Rzymianie mogli znieść bardzo wiele, mogli obdarzyć go dożywotnią władzą dyktatorską, oddać mu całkowitą kontrolę nad sprawami państwa, a nawet ubóstwić go, wszystko to bowiem było do zrealizowania w ramach istniejącego ustroju republikańskiego, jednak koronacja, spowodowałaby całkowitą jego zmianę, zniesienie dawnego ustroju ich ojców i dziadów i powrót do znienawidzonej monarchii. Rzymianie więc byli w stanie oddać Cezarowi rzeczywistą władzę w imperium, byleby tylko pozostawił im złudzenie ustroju republikańskiego.
Cezar doskonale zdawał sobie z tego sprawę, dlatego też odmawiał Kleopatrze przyjęcia korony Rzymu. Walczył przecież w obronie republiki, w obronie swych praw, nie chciał być postrzegany jako tyran i gnębiciel ludu. Rzymianie obawiali się rzeczywistego powodu przybycia królowej Egiptu, plotkowano o małżeństwie z Cezarem, to nie wchodziło w rachubę, nawet tak oficjalnie przychylny wówczas Cezarowi senat, musiałby ostro zaprotestować. Małżeństwo konsula rzymskiej republiki z władczynią innego kraju, byłoby traktowane jako zdrada interesów Rzymu. Plotkowano również o planowanym wyjeździe Cezara na wschód, do Egiptu i rządzenie imperium z Aleksandrii, co dla wielu Rzymian, było nie do przyjęcia. Oznaczałoby to bowiem przeniesienie stolicy z Rzymu do Aleksandrii i wydłużyło przebieg spraw, bowiem senatorowie musieliby co trochę jeździć do Egiptu, by tam przedstawiać dyktatorowi swoje stanowiska. A było czego się obawiać, Cezar od dawna planował wyruszyć na wschód, na wojnę z Partami, aby pomścić klęskę Marka Krassusa z 53 p.n.e. Jednak zanim do tego doszło Cezar musiał uporać się z jeszcze jednym niebezpieczeństwem.
Kampania roku 45 p.n.e. ostateczne zwycięstwo Cezara.
Bitwa pod Mundą 17 marca.
Z początkiem listopada 46 p.n.e. Cezar opuścił Rzym i wyjechał do Hiszpanii, gdzie ostatni jego przeciwnicy – synowie Pompejusza i Labienus, zebrali duże siły – trzynaście legionów. W rejonie Kordoby stanął po dwudziestu siedmiu dniach marszu. W czasie tego marszu napisał kolejny poemat zatytułowany "Iter – Droga". Na czele armii pompejańskiej stał Labienus, pomagali mu Warus i obaj synowie Pompejusza – Gnejusz i Sekstus.
Bunt Hiszpanii był pewny właściwie już od roku 49 p.n.e., wtedy to Cezar mianował namiestnikiem Hiszpanii Dalszej, wyjątkowo srogiego i skłonnego do wszelakich nadużyć, Kwintusa Kasjusza. W wyniku jego zdzierstw zbuntowały się nie tylko miasta hiszpańskie, lecz także legiony tu stacjonujące. Zastąpienie Kasjusza Treboniuszem, było o wiele spóźnione. W takich warunkach do Hiszpanii zaczęli napływać wszyscy wrogowie Cezara, ocaleli z kampanii afrykańskiej. Prócz nich przybywali tutaj także dezerterzy z armii Cezara, zbiegli niewolnicy oraz pospolici przestępcy.
Siły Cezara liczyły zaledwie osiem legionów i 800 żołnierzy kawalerii. Kampania przy tak niewielkich siłach była dosyć długa, brało się to również z zaciętości pompejańczyków, dla których Hiszpania była już ostatnim miejscem oporu przeciw Cezarowi, gdyby przegrali nie mieliby gdzie uciec. Skutecznie atakowali mniejsze siły Cezara, utrudniali mu zaopatrzenie i próbowali odciąć od Italii. Synowie Pompejusza nabierali wprawy w dowodzeniu legionami u boku doświadczonego Labienusa.
Pierwszym sukcesem Cezara było opanowanie miasta Ateuga 19 lutego 45 p.n.e. Zaś 17 marca została stoczona decydująca bitwa pod miejscowością Munda. Była to najcięższa bitwa jaką stoczył Cezar w tej wojnie. Uderzenie legionów Labienusa było tak silne, że nawet najstarsi weterani Cezara, zaczęli się wycofywać i oddawać pole. Legiony Cezara wycofywały się w takim tempie, że Cezar nie mając innego wyjścia postawił wszystko na jedną kartę. Zszedł z konia i nakazał go odprowadzić, ściągnął hełm i stanął w pierwszym szeregu oddziałów krzycząc: „Czy zostawicie tu swojego wodza”. To poskutkowało legiony zatrzymały się i jeszcze silniej zwarły ze sobą, w tarczy Cezara utkwiło kilkanaście strzał. Rozstrzygnięcie nastąpiło z chwilą uderzenia jazdy Cezara na lewe skrzydło pompejańczyków. Labienus, by wspomóc lewą flankę, wycofał z frontu 5 kohort, jednak ten manewr wyglądał na ucieczkę oddziałów, a żołnierze Cezara wznieśli już okrzyk radości. Legiony pompejańczyków zaczęły się wycofywać myśląc, że bitwa już jest przegrana. Wycofanie przerodziło się w bezładną ucieczkę. Poległo 30 000 żołnierzy Labienusa, wśród nich on sam, Warus i Gnejusz Pompejusz. Udało się uratować jedynie Sekstusowi Pompejuszowi, który nie brał wówczas udziału w bitwie. Na wiadomość o klęsce, najpierw uciekł do Kordoby, potem ukrył się w górach, skąd jeszcze prowadził walkę partyzancką.
Zabójstwo Cezara 44 p.n.e..
Rządy Cezara w Imperium 45-44 p.n.e..
Po zwycięstwie Cezar jeszcze przez kilka miesięcy został w Hiszpanii, aby uporządkować jej i swoje sprawy w tej prowincji. W miastach Hispalis, Urso, Nowej Kartagenie i Tarako, przygotował rozdział ziemi pomiędzy swych weteranów. W tym czasie znów parał się pisarstwem. Napisał poemat – "Anticato – Antykaton", polemizujące z powstałym po jego śmierci, dziełkiem Cycerona, chwalącym Katona jako ostatniego obrońcę republiki. Cezar w swym utworze przedstawił Katona w bardzo niepochlebny sposób, uwypuklając i wymyślając jego negatywne cechy. W tym czasie powstało inne o wiele cenniejsze dzieło Cezara "Commentarii de bello civili – Pamiętniki o wojnie domowej". Obejmują one jednak jedynie okres od początku wojny w Egipcie, nie są więc pełne.
W maju tego roku do Cezara przyjechał Gajusz Oktawiusz, jego stryjeczny wnuk. Był bowiem wnukiem Julii, siostry Cezara. Cezar już od dawna zauważył nieprzeciętne zdolności tego chuderlawego i chorowitego osiemnastolatka. Gdy tylko powrócił do Rzymu we wrześniu, natychmiast wyznaczył Oktawiusza swym spadkobiercą i usynowił go. Nie posiadał bowiem legalnego syna i dziedzica majątku i nazwiska, które przeszło do historii i stało się oficjalnym tytułem władców Rzymu oraz Bizancjum, przez kolejne sześćset lat, zamiast określenia król.
Na początku października 45 roku p.n.e. w Rzymie odbył się drugi triumf Cezara. Tym razem był to już jednak triumf nad współobywatelami – pokonanymi pompejańczykami. Podczas tego triumfu, w o wiele skromniejszej oprawie, w czasie przejazdu rydwanu Cezara obok ław senatorskich, jeden z senatorów – Pontius Akwila, nie powstał ze swego miejsca. Cezar widząc to gniewnie zawołał w jego stronę: „Więc zażądaj ode mnie, bym przywrócił Rzeczpospolitą”. W pół roku później, Pontus Akwila był jednym ze spiskowców, którzy zamordują Cezara.
Cezar otrzymał teraz nowe godności i zaszczyty. Został mianowany dożywotnim dyktatorem, oraz konsulem na kolejne dziesięć lat. Otrzymał tytuły "Liberator – Wyzwoliciel" i "Parens Patriae – Ojciec Ojczyzny". W świątyni Kwiryna ustawiono jego pomnik, podpisany "Deo Invicto – Bogu Niezwyciężonemu", kolejny zaś na Kapitolu, obok posągów siedmiu królów i Brutusa, twórcy republiki sprzed pięciuset lat. Na posągu Brutusa widniała dedykacja: „Za to żeś wygnał królów”, na posągu Cezara ktoś w nocy umieścił napis „Za to żeś wygnał konsulów”. Inne pomniki Cezara umieszczały wszystkie świątynie Italii i Rzymu.
Cezar otrzymał prawo bicia monety z własnym wizerunkiem. W czasie publicznych uroczystości mógł pokazywać się w szatach triumfalnych i siadać na pozłacanym krześle, oraz chodzić w wieńcu laurowym. I właśnie podczas świąt latyńskich, ktoś z tłumu gapiów ozdobił posąg Cezara wieńcem wawrzynowym przewiązanym białą wstążką. Wówczas trybunowie ludowi Epidiusz Marullus i Cezecjusz Flawus, nakazali usunąć z pomnika białą wstążkę, jako symbolu władzy królewskiej, a prowodyra zamknąć w więzieniu. Cezar wówczas publicznie ich zganił za to że pozbawili go zaszczytu odmowy. Potem trybunowie stracili swe stanowiska.
Ponieważ Cezar urodził się w lipcu, miesiącu zwanym "Quinctilis", decyzją senatu zmieniono go na "Julius", a dzień urodzin Cezara stał się oficjalnym świętem państwowym. Cezar stał się "sacrosanctus – nietykalny", zaś specjalnie dobrana grupa ekwitów, miała czuwać nad jego bezpieczeństwem. Prócz niej Cezar posiadał jeszcze straż osobistą, złożoną z Galów i Hiszpanów, podążali oni za nim krok w krok, nawet na prywatne przyjęcia organizowane przez różne osobistości.
W grudniu 45 p.n.e. Cezar wyjechał nad Zatokę Neapolitańską, gdzie w Puteoli odwiedził Cycerona. Podróż miała na celu zapoznanie się z realizacją procesu kolonizacji swych weteranów na tym terenie. Akcja kolonizacyjna Cezara, organizowana na obszarze Grecji, Hiszpanii i północnej Afryki, miała na celu przeciwdziałanie przeludnieniu Rzymu, który do tego był jeszcze bardzo ciasny i brudny. Cezar umieścił w swych koloniach 80 000 obywateli, jednak tych jedynie, którzy ukończyli czterdzieści lat. Inni nie mogli przebywać poza stolicą dłużej niż trzy lata. Aby to wyegzekwować, zaostrzono kary administracyjne oraz zwiększono biurokrację.
Cezar zmienił także dotychczasową politykę Rzymu w stosunku do prowincji. Dotąd były one bowiem eksploatowane w sposób łupieżczy, bezwzględny. Namiestnicy prowincji byli zaś prawdziwymi udzielnymi królewiętami, od ich wyroku nie przysługiwało nierzymskiej ludności żadne odwołanie. Co się tyczy rzymskiej ludności prowincji przysługiwało im odwołanie do Rzymu, do senatu, poza tym był zwolniony z płacenia podatków. Dlatego nawet najbiedniejszy Rzymianin, miał na prowincji większe prawa, niż lokalny bogacz. Wielu starało się kupić sobie obywatelstwo. Namiestnik mógł ustanawiać i zbierać podatki kilka bądź kilkanaście razy w roku, wedle własnego widzimisię. Z reguły czyniono to w następujący sposób, pierwsze podatki szły do prywatnej kasy namiestnika, a dopiero kolejne były wysyłane do stolicy. Bardzo wielu senatorów, będąc dłużnikami w Rzymie, starało się o uzyskanie jakiejś dochodowej prowincji, wracali jako bogacze. Uczciwych było niewielu, ale zdarzali się jak choćby Gajusz Oktawiusz ojciec pierwszego cesarza Augusta, który zarządzając Macedonią, wrócił do stolicy biedniejszy niż wyjechał. Cezar teraz zdecydowanie ukrócił samowolę namiestników, przyznając hojnie obywatelstwo rzymskie.
Cezar hojnie przyznawał także tytuł senatora, wśród wiernych mu przedstawicieli starszyzny galijskiej i iberyjskiej, a także wielu biedniejszym Rzymianom. Wówczas po Rzymie krążył dowcip: „Co jest patriotycznym obowiązkiem – nie wskazać drogi nowemu senatorowi, pytającemu którędy to się idzie do Kurii”. Cezar miał jednak o wiele większe plany dotyczące samego Rzymu i imperium.
Planował wzniesienie ogromnej świątyni Marsa, oraz teatru u podnóża Kapitolu. Tyber zamierzał poprowadzić przez stolicę, specjalnie zbudowanym kanałem, rozbudować port w Ostii, osuszyć bagna latyńskie, spuścić wodę z jeziora Fucinus, wybudować nową drogę, łączącą Rzym z miastami nad Morzem Adriatyckim, czy przekopać kanał na istmie korynckim. Rozpoczęto także wielkie prace nad kodyfikacją ustaw prawnych, i przygotowywano się do spisu ludności imperium.
Cezar planował także zorganizowanie dwóch wypraw wojennych. Pierwsza przeciwko Dakom, zamieszkałym na północ od Grecji i Tracji, na ziemiach dzisiejszej Rumunii, druga przeciw Partom, mieszkającym na wschodzie, spadkobiercom dawnego perskiego imperium Achemenidów. Pragnął również pomścić klęskę którą Krassus poniósł w Mezopotamii kilka lat wcześniej. Na przełomie lat 45 – 44 p.n.e. Cezar zebrał potężną armię na wyprawę przeciwko Partom. Armia ta liczyła szesnaście legionów i 10 000 jazdy.
Cezar zamierzał podbić Babilonię, Armenię, Mezopotamię, Asyrię i Iran, Zdobyć Ktezyfont, Ekbatanę i Suzę. Planował także śladami Aleksandra Wielkiego dojść do Indii. Spodziewając się dłuższej nieobecności dyktatora w stolicy, za czasu przeprowadzono wybory na najważniejsze urzędy w państwie – konsulów, pretorów i wyznaczono namiestników prowincji, nie tylko na rok 44 p.n.e., ale również na 43 p.n.e. i 42 p.n.e.
Ponieważ Cezar planował powtórzyć wyczyn Aleksandra sprzed trzech stuleci, obawiano się w Rzymie, że wreszcie zdecyduje się koronować na króla, i jako prawowity król Rzymu ruszy na wojnę śladem Macedończyka. Po Rzymie zaczęły krążyć plotki, że tylko król może pokonać Partów, co miały potwierdzać także księgi sybillińskie. Gdy 26 stycznia 44 p.n.e Cezar po odprawieniu ceremonii religijnych na "Mons Albanus", wracał do stolicy, podniosły się głosy pozdrawiające go jako króla, lecz szybko umilkły, nie mając poparcia wśród mieszkańców Rzymu. Cezar wówczas próbując wybrnąć z niezręcznej sytuacji powiedział do tłumu – „Jestem Cezarem, nie królem”. Jednak gdy aresztowano człowieka który pierwszy podniósł taki okrzyk, nakazał go zwolnić, a obu trybunów ludu, z których polecenia został ten mężczyzna aresztowany, publicznie skarcił. Usunął ich z senatu i pozbawił urzędów, lecz nie pozbawił życia, na co nalegało wielu jego stronników. To jednak i tak wśród warstw senatorskich wywołało oburzenie i przerażenie, pytano się co będzie dalej.
Na dzień 15 lutego zwolennicy Cezara w porozumieniu z nim samym wyznaczyli jego koronację. Był to dzień "Luperkaliów" – święta ku czci boga Fauna, Cezar przewodniczył tym uroczystością pełniąc funkcję "pontifex maximus" – najwyższego kapłana. Siedział na pozłacanym krześle, przypominającym tron i ubrany był po królewsku, jedynie nie posiadał korony. Do Cezara zbliżył się wówczas konsul Marek Antoniusz, lecz wówczas prawie nagi, brał bowiem bezpośredni udział w święcie, stanął nad Cezarem z diademem w dłoni i powiedział: „Lud rzymski ofiaruje ci to za moim pośrednictwem”, zapanowała głęboka cisza wśród zgromadzonych. Antoniusz padł wówczas na kolana błagając Cezara, aby przyjął koronę, Cezar jednak stanowczo odmówił. Wówczas rozległy się wśród tłumów zebranych na uroczystości, gromkie okrzyki i oklaski, diadem złożono zaś do świątyni Jowisza na Kapitolu.
Śmierć Cezara 15 marca 44 p.n.e..
14 marca Cezar wziął udział w przyjęciu organizowanym przez Marka Lepidusa. Dyskutowano wówczas o tym, jaka śmierć jest najlepsza, Cezar powiedział „niespodziewana”. Dnia następnego Decymus Brutus przyszedł do domu Cezara, aby odprowadzić go do senatu i przekonać, by tam z nim podążył. Cezar źle spał w nocy i źle się poczuł. Poza tym jego żona Kalpurnia miała przerażający sen, widziała skrwawione zwłoki męża w swych ramionach. Mimo to Cezar postanowił udać się na spotkanie z senatorami do teatru Pompejusza, gdzie obradował senat. Gdy dojechał na miejsce, ktoś wcisnął mu w ręce zwój papirusu, Cezar zaczął go czytać, lecz nie zdążył, bowiem zaraz zbliżyli się do niego dostojnicy. Decymus Brutus i Treboniusz zatrzymali przed wejściem Marka Antoniusza, w celu omówienia kilku spraw. Cezar omówił parę kwestii z Popiliszem Lenasem i wszedł do budynku senatu.
Wszyscy senatorowie powstali z miejsc. Gdy Cezar usiadł na krześle, zbliżył się do niego Tiliusz Cymber z grupą senatorów. Prosił Cezara, by ten zwolnił jego brata, przebywającego na wygnaniu. Gdy Cezar próbował wstać, zniecierpliwiony jego błaganiem, Cymber ściągnął mu z ramion togę. Cezar krzyknął „"Ista quidem vis est" – To przemoc”, wówczas Serwiliusz Kaska zranił go sztyletem w szyję. Cezar obrócił się i przebił mu rękę rylcem służącym do pisania, usiłował też wyrwać się z zamkniętego koła godzących w niego senatorskich sztyletów. Upadł na ziemię obok posągu Pompejusza. Tak też skonał.
Większość senatorów nie uczestniczących w spisku uciekła z budynku. Do pustej sali weszło trzech niewolników. Włożyli do lektyki ciało Cezara, który miał dwadzieścia trzy rany, z których śmiertelna była jednak tylko jedna. Nieśli ciało do domu, w pewnym momencie zza zasłony wypadła zakrwawiona ręka Cezara. Spiskowców było ponad 60, m.in.: Marek Juniusz Brutus, Gajusz Kasjusz Longinus – pompejańczyk, Kwintus Ligarius – pompejańczyk, Decymus Juniusz Brutus brat wcześniejszego, oficer Cezara w Galii, Gajusz Treboniusz – oficer Cezara w Galii, Serwiusz Sulpicjusz Galba – oficer Cezara w Galii, Lucjusz Minucjusz Basylus – oficer Cezara w Galii, Publiusz Serwiliusz Kaska – stronnik Cezara i Lucjusz Tiliusz Cymber – również był stronnikiem Cezara. Wielu spośród nich było jego żołnierzami bądź bliskimi przyjaciółmi, czemu więc dokonali tego mordu? Oni wszyscy nienawidzili Cezara tylko dlatego, że zawdzięczali mu nie tylko majątki i godności, lecz w wielu przypadkach również życie. Dawni wrogowie Cezara nie mogli znieść upokorzenia – Cezar po zwycięstwie w wojnie domowej darował im życie, oni sami zaś najchętniej posłaliby go na śmierć. Zwolennicy zaś mieli mu za złe, że nie ma proskrypcji, konfiskat i rzezi, na co niewątpliwie liczyli. Nienawidzili go, ponieważ wprowadził do senatu wielu lokalnych wodzów galijskich i iberyjskich, nadawał stanowiska ubogim mieszkańcom Rzymu i Italii oraz obywatelstwo rzymskie mieszkańcom prowincji.
Nienawidzili wreszcie Cezara, ponieważ nie rozumieli tego, co jeszcze kilka dni przed morderstwem mówił Cezar: „Nie mnie, ale właśnie Rzeczypospolitej winno zależeć na moim życiu. Ja dość już mam potęgi i sławy. Natomiast Rzeczpospolita, jeśli mnie coś spotka, nie zazna już pokoju i wstrząsną nią znacznie sroższe wojny domowe”. Cezar miał rację, republika rzymska pogrążyła się ponownie w wojnach domowych, najpierw między cezarianami – Gajuszem Oktawiuszem, adoptowanym przez Cezara i noszącym nazwisko Oktawiana Cezara a Markiem Antoniuszem. Następnie między cezarianami a zabójcami Cezara – Markiem Brutusem i Gajuszem Kasjuszem. Na koniec zaś między Oktawianem a Markiem Antoniuszem i Kleopatrą.

</doc>
<doc id="1989220" url="https://pl.wikipedia.org/wiki?curid=1989220" title="Dinamo Krasnodar (piłka siatkowa kobiet)">
Dinamo Krasnodar (piłka siatkowa kobiet)

Dinamo Krasnodar (ros. Динамо Краснодар) – żeński klub siatkarski z Rosji powstały w 1946 roku z bazą w mieście Krasnodar. 
Zespół występuje w rosyjskiej Superlidze.
Sukcesy.
Puchar Rosji:
Mistrzostwo Rosji:
Puchar CEV:
Puchar Challenge:
Klubowe Mistrzostwa Świata:
Puchar Borysa Jelcyna:
Kadra.
Sezon 2017/2018.
 
 
Sezon 2015/2016.
 
 

</doc>
<doc id="1989221" url="https://pl.wikipedia.org/wiki?curid=1989221" title="S-Adenozylometionina">
S-Adenozylometionina

"S"-Adenozylometionina ("SAM") – organiczny związek chemiczny, pochodna adenozyny i metioniny, najważniejszy substrat w procesach metylacji w organizmie człowieka. Po przekazaniu rodnika metylowego z atomu siarki na akceptor powstaje z niej "S"-adenozylohomocysteina.

</doc>
<doc id="1989224" url="https://pl.wikipedia.org/wiki?curid=1989224" title="SAM">
SAM



</doc>
<doc id="1989229" url="https://pl.wikipedia.org/wiki?curid=1989229" title="Thank You for Loving Me">
Thank You for Loving Me

Thank You for Loving Me – ballada rockowa zespołu Bon Jovi, wydana w 2000 roku na singlu przez wytwórnię Island. Mała płyta promowała ich album "Crush".

</doc>
<doc id="1989230" url="https://pl.wikipedia.org/wiki?curid=1989230" title="Daniel Šváby">
Daniel Šváby

Daniel Šváby (ur. 9 września 1951 w Koszycach) – słowacki prawnik, sędzia Trybunału Sprawiedliwości Unii Europejskiej.
Życiorys.
Ukończył studia prawnicze na Uniwersytecie Komeńskiego w Bratysławie w 1975, a w 1980 uzyskał na tej uczelni doktorat. Od 1978 do 1992 był sędzią w sądach w Bratysławie. Od 1993 do 1999 był członkiem Europejskiej Komisji Praw Człowieka w Strasburgu. W 1999 był tymczasowym sędzią Sądu Najwyższego Słowacji (w sekcji rozpoznającej sprawy z zakresu prawa handlowego). Od 2000 do 2004 był sędzią Sądu Konstytucyjnego Słowacji.
12 maja 2004, po wstąpieniu Słowacji do Unii Europejskiej, został powołany w skład unijnego Sądu Pierwszej Instancji. Pełnił tę funkcję do 6 października 2009, a od 7 października 2009 jest sędzią
Europejskiego Trybunału Sprawiedliwości.

</doc>
<doc id="1989231" url="https://pl.wikipedia.org/wiki?curid=1989231" title="Armia Cesarstwa Austriackiego">
Armia Cesarstwa Austriackiego

Armia Cesarstwa Austriackiego – siły zbrojne Cesarstwa Austriackiego w latach 1804–1867.
W 1867 roku, w związku z utworzeniem Austro-Węgier, Armia Cesarstwa Austriackiego przemianowana została na Cesarską i Królewską Armię.

</doc>
<doc id="1989233" url="https://pl.wikipedia.org/wiki?curid=1989233" title="Zamek w Poznaniu">
Zamek w Poznaniu



</doc>
<doc id="1989235" url="https://pl.wikipedia.org/wiki?curid=1989235" title="Cytydyno-5′-trifosforan">
Cytydyno-5′-trifosforan

Cytydyno-5′-trifosforan, CTP – organiczny związek chemiczny, nukleotyd złożony z rybozy, cytozyny i trzech grup fosforanowych. Odgrywa ważną rolę przy aktywacji alkoholi (np. etanoloamina, choliny) w biosyntezie fosfolipidów.

</doc>
<doc id="1989237" url="https://pl.wikipedia.org/wiki?curid=1989237" title="Ctp">
Ctp



</doc>
<doc id="1989239" url="https://pl.wikipedia.org/wiki?curid=1989239" title="Nabój 7,62 × 38 mm R">
Nabój 7,62 × 38 mm R

7,62 × 38 mm R znany także jako 7.62 mm Nagant oraz Typ R – rodzaj amunicji rewolwerowej zaprojektowanej specjalnie do rosyjskiej wersji rewolweru Nagant wz. 1895.
Fiodor Tokariew stworzył też kilka modeli pistoletów maszynowych, strzelających tym nabojem, jednakże żaden nie został dopuszczony do użytku przez sowieckie siły zbrojne.

</doc>
<doc id="1989247" url="https://pl.wikipedia.org/wiki?curid=1989247" title="Thomas Rådström">
Thomas Rådström

Thomas Rådström (ur. 22 stycznia 1966 w Umei) – szwedzki kierowca rajdowy i rallycrossowy. W swojej karierze zaliczył 36 występów w Rajdowych Mistrzostwach Świata.
Karierę kierowcy rajdowego Rådström rozpoczął w rallycrossie, w którym startował w drugiej połowie lat 80. W 1989 roku Rådström zadebiutował w Rajdowych Mistrzostwach Świata. Pilotowany przez Gunnara Stålgrena i jadący Audi 80 Quattro nie ukończył wówczas Rajdu Szwecji z powodu wypadku. W 1994 roku po raz pierwszy w karierze stanął na podium w rajdzie mistrzostw świata - podczas Rajdu Szwecji (rozegranego jedynie jako mistrzostwa samochodów 2-litrowych). Zwyciężył wówczas zajmując miejsce na podium przed rodakami Matsem Jonssonem i Stigiem Blomqvistem. Łącznie wystartował w 36 rajdach mistrzostw świata. Czterokrotnie stawał na podium (trzykrotnie w Rajdzie Szwecji i raz w Rajdzie Safari), zdobył 44 punkty. W 1999 roku był fabrycznym kierowcą Forda. Startował samochodem Focus WRC. Natomiast w latach 2001-2002 był fabrycznym kierowcą Citroëna. Startował samochodem Xsara WRC.
W 1996 roku Rådström wywalczył swój jedyny tytuł rajdowego mistrza Szwecji jadąc Toyotą Celica GT-Four. W swojej karierze wygrał także trzy rajdy Mistrzostw Europy: Rajd Norwegii (1996), Rajd Arktyczny (2000) i Rajd Południowej Szwecji (2003).

</doc>
<doc id="1989248" url="https://pl.wikipedia.org/wiki?curid=1989248" title="Tōkaidō">
Tōkaidō



</doc>
<doc id="1989249" url="https://pl.wikipedia.org/wiki?curid=1989249" title="Park Kazimierzowski w Warszawie">
Park Kazimierzowski w Warszawie

Park Kazimierzowski – park znajdujący się w dzielnicy Śródmieście w Warszawie.
Opis.
Park rozciąga się między terenem Uniwersytetu Warszawskiego i klasztoru ss. Wizytek, ul. Karową z wiaduktem Stanisława Markiewicza, ul. Browarną i ul. Dynasy, u podnóża pałacu Kazimierzowskiego. Jest częściowo położony na stromej skarpie warszawskiej, która w tym rejonie osiąga najwyższą w Warszawie wysokość względną 25 metrów.
W parku znajduje się pomnik Nauczycieli Tajnego Nauczania, w formie rozłożonego zeszytu, autorstwa Antoniny Wysockiej-Jonczak.
Jedną z alejek w parku nazwano imieniem ks. Bronka Bozowskiego.

</doc>
<doc id="1989250" url="https://pl.wikipedia.org/wiki?curid=1989250" title="Never Say Goodbye (singel Bon Jovi)">
Never Say Goodbye (singel Bon Jovi)

Never Say Goodbye – ballada rockowa zespołu Bon Jovi wydana jako singel w 1987 roku, za pośrednictwem wytwórni Mercury, który promował album "Slippery When Wet". Autorami utworu są Jon Bon Jovi (tekst) i Richie Sambora (muzyka). Utwór został dołączony jako utwór bonusowy (we wszystkich edycjach prócz amerykańskiej) do kompilacji grupy, "Cross Road" (1994).
W 2009 tajwański zespół rockowy Power Station nagrał cover utworu w języku mandaryńskim.
Singel uplasował się na 11. miejscu listy Mainstream Rock Tracks, 21. pozycji zestawienia UK Singles Chart, a także na 38. miejscu list przebojów w Nowej Zelandii i 59. w Holandii.

</doc>
<doc id="1989251" url="https://pl.wikipedia.org/wiki?curid=1989251" title="Wiesmann GT MF 5">
Wiesmann GT MF 5

Wiesmann GT MF5 – sportowy samochód osobowy produkowany przez niemiecką firmę Wiesmann od roku 2008. Następca modelu GT. Dostępny jako 2-drzwiowy roadster. Do napędu użyto silnika V10 o pojemności pięciu litrów pochodzącego z BMW M6. Moc przenoszona była na oś tylną poprzez 7-biegową manualną skrzynię biegów.

</doc>
<doc id="1989253" url="https://pl.wikipedia.org/wiki?curid=1989253" title="Ulica Telewizyjna w Katowicach">
Ulica Telewizyjna w Katowicach

Ulica Telewizyjna w Katowicach – ulica w północnej części Katowic o długości 1343 m, przebiegająca przez obszar jednostki pomocniczej Wełnowiec-Józefowiec. Stanowi ona jednocześnie granicę pomiędzy dwoma miastami: Siemianowicami Śląskimi i Katowicami.
Przebieg.
Ulica rozpoczyna swój bieg od skrzyżowania z ulicą Bytkowską w Katowicach, ulicą W. Wróblewskiego w Siemianowicach Śląskich i ulicą Siemianowicką w Chorzowie. Następnie krzyżuje się z drogami podrzędnymi i dojazdowymi (do budynku TVP3 Katowice i Lasku Bytkowskiego). W rejonie Lasku Alfreda i placu Alfreda ulica Telewizyjna krzyżuje się z aleją Wojciecha Korfantego. Znajduje się tam pętla tramwajowa z przystankiem; od tego miejsca przy ulicy prowadzą tory tramwajowe. Przy skrzyżowaniu z ulicą Grabową droga kończy swój bieg (granica miasta, w Siemianowicach Śląskich zmienia nazwę na ulicę Katowicką).
Charakterystyka.
Ulica Telewizyjna jest drogą publiczną o przekroju jednojezdniowym klasy technicznej Z. Ciąg ulic Telewizyjna – Wojciecha Korfantego – Chorzowska ma status ulic głównych w mieście. Planowane jest by przy ulicy Telewizyjnej rozpoczynały się w przyszłości ciągi ulic, mające połączyć Siemianowice Śląskie z osiedlem Jerzego Kukuczki (Bogucice) na północ od Wełnowca.
Przy ulicy Telewizyjnej znajduje się siedziba oddziału Telewizji Polskiej w Katowicach (ul. Telewizyjna 1), Przychodnia Zakładowa przy TVP S.A. Oddział w Katowicach i agencje telewizyjne. Do początku 2009 roku ulicą Telewizyjną kursował tramwaj linii 12. W 2010 roku przeprowadzono remont skrzyżowania z ulicą Bytkowską; usunięto wówczas nieużywane tory tramwajowe. Wieża telewizyjna SLR Bytków jest jednym z wyższych obiektów w okolicy; posiada on wysokość 90 metrów.
Ulicą Telewizyjną kursują linie autobusowe ZTM oraz linia tramwajowa o numerze 13 ("Siemianowice Śl. Plac Skargi – Katowice Plac Wolności").

</doc>
<doc id="1989256" url="https://pl.wikipedia.org/wiki?curid=1989256" title="ATS 2500 GT">
ATS 2500 GT

ATS 2500 GT – sportowy samochód osobowy produkowany przez włoską firmę Automobili Turismo e Sport w latach 1963-1965. Dostępny jako 2-drzwiowe coupé. Do napędu użyto silnika V8 o pojemności 2,5 litra. Moc przenoszona była na oś tylną poprzez 5-biegową manualną skrzynię biegów. Powstało 12 egzemplarzy modelu 2500 GT.

</doc>
<doc id="1989257" url="https://pl.wikipedia.org/wiki?curid=1989257" title="Piers Paul Read">
Piers Paul Read

Piers Paul Read (ur. 7 marca 1941 w Beaconsfield, Buckinghamshire) – brytyjski pisarz katolicki, członek Royal Society of Literature, syn poety Sir Herberta Reada.
Życiorys.
Ukończył St John’s College na Uniwersytecie Cambridge. Jego utwory łączą często studium psychiki i analizę moralności postaci z elementami thrillera politycznego i powieści historycznej.

</doc>
<doc id="1989263" url="https://pl.wikipedia.org/wiki?curid=1989263" title="Zobowiązanie przemienne">
Zobowiązanie przemienne

Zobowiązanie przemienne (łac. "obligatio alternativa") – zobowiązanie, którego wykonanie polega na tym, że dłużnik może spełnić jedno z kilku alternatywnych świadczeń.
Zasadniczo wybór świadczenia należy do dłużnika. Może on dokonać wyboru przez złożenie oświadczenia woli drugiej stronie albo też po prostu spełniając dane świadczenie. 
Z czynności prawnej, ustawy bądź też z okoliczności może jednak wynikać, że uprawnienie do dokonania wyboru przysługuje wierzycielowi lub osobie trzeciej. Swe uprawnienie mogą zrealizować przez złożenie oświadczenia woli drugiej stronie czynności. 
W sytuacji, gdy strona mająca wybrać świadczenie, nie dokona tego, druga strona może jej wyznaczyć odpowiedni termin. Po jego bezskutecznym upływie, uprawnienie do dokonania wyboru przechodzi na drugą stronę.

</doc>
<doc id="1989265" url="https://pl.wikipedia.org/wiki?curid=1989265" title="Gmach Admiralicji (Petersburg)">
Gmach Admiralicji (Petersburg)

 
Gmach Admiralicji (ros. Адмиралтейство) – zespół budynków admiralicji w Petersburgu, położony nad brzegiem rzeki Newy, przy Nabrzeżu Admiralicji. Stanowi jeden z najwybitniejszych zabytków stylu rosyjskiego Empire w architekturze Sankt Petersburga. Wznoszony pierwotnie jako stocznia, stał się jednym z najbardziej reprezentacyjnych budynków dawnej stolicy Rosji.
Budowę stoczni rozpoczęto 5 listopada 1704 za panowania cara Piotra I. Ze względu na funkcję militarną stoczni została ona w roku 1706 zaopatrzona w fortyfikacje – wały ziemne i pięć bastionów. 29 kwietnia 1706 odbyło się pierwsze wodowanie statku. W roku 1715 stocznia zatrudniała 10 tysięcy robotników. Ówczesny parterowy budynek był wzniesiony na planie podkowy otwartej w stronę rzeki Newy. W budynku mieściły się magazyny, warsztaty, kuźnie i pomieszczenia administracji.
W roku 1719 nad bramą stoczni umieszczono iglicę z modelem żaglowca, w pozłacanej kuli poniżej żaglowca ukryto złote monety z czasów założenia Sankt Petersburga.
W latach 1732-1738 wzniesiono istniejący obecnie budynek wieży nadbramnej z iglicą według projektu Iwana Kuźmicza Korobowa oraz otaczające budynki. 
Od lat czterdziestych XVIII wieku okolica Admiralicji pozostawała nie zabudowana, służyła za pastwisko i miejsce jarmarków. Dopiero w końcu XVIII wieku, za panowania Katarzyny II zabudowano południową część terenu.
Na początku XIX wieku budynek Admiralicji z wieżą stanowiącą zamknięcie osi widokowych ulic: Gorochowej, Newskiego Prospektu i Prospektu Wozniesieńskiego wymagał modernizacji. W latach 1806-1823 architekt Andrejan Dmitriewicz Zacharow przebudował obiekt w monumentalnym, surowym stylu rosyjskiego empire. Usunięto fortyfikacje i urządzenia stoczni, pozostawiając tylko wieżę-bramę z iglicą. Pozłacaną iglicę zwieńczono na wysokości 72 metrów modelem żaglowca o wymiarach - długość 192cm, wysokość 150cm, waga 65kg. W roku 1886 model żaglowca zastąpiono kopią, a oryginał przekazano do Muzeum Marynarki Wojennej. Sylwetka tego żaglowca jest jednym z nieformalnych symboli miasta.
Zacharow stworzył nowy, monumentalny budynek o długości 407 metrów, mający pomieścić władze Admiralicji. Pośrodku, na przecięciu osi trzech ulic, pozostawił wieżę z iglicą. 
Monumentalność budynku Admiralicji podkreślają potężne rzeźby dłuta Stepana Stepanowicza Pimienowa, Wasyla Iwanowicza Demut-Malinowskiego oraz A. Anisimowa.
Po obu stronach łuku znalazły się rzeźby nimf niosących globusy, dłuta Fieodosija Fiodorowicza Szczedrina. Nad łukiem umieszczono alegoryczną płaskorzeźbę przedstawiającą budowę floty w Rosji.
W 1941 w ramach kamuflowania obiektów publicznych przed oblężeniem Leningradu złota iglica Admiralicji została przemalowana przez grupę alpinistów amatorów na szaro.

</doc>
<doc id="1989266" url="https://pl.wikipedia.org/wiki?curid=1989266" title="Pandżakent (dystrykt)">
Pandżakent (dystrykt)

Pandżakent (tadż. Ноҳияи Панҷакент, pers. ناحیۀ پنجکنت) – dystrykt w zachodniej części wilajetu sogdyjskiego w Tadżykistanie, graniczący z Uzbekistanem. Jego stolicą jest miasto Pandżakent. Jego powierzchnia wynosi 3670,9 km². Według spisu z 2016 dystrykt zamieszkuje 237 200 osób.
Podział administracyjny.
Dystrykt dzieli się na 14 dżamoatów:

</doc>
<doc id="1989276" url="https://pl.wikipedia.org/wiki?curid=1989276" title="Wanted Dead or Alive">
Wanted Dead or Alive

Wanted Dead or Alive – singel zespołu Bon Jovi wydany w 1987 za pośrednictwem wytwórni Mercury Records, promujący album "Slippery When Wet". Trzeci singel z albumu; autorami utworu są Jon Bon Jovi (tekst) i Richie Sambora (muzyka).
Do utworu został nakręcony czarno-biały teledysk będący kompilacją zdjęć z trasy koncertowej grupy z lat 1986–1987 (trasa promująca album "Slippery When Wet"). Ścieżka dźwiękowa dołączona do teledysku różni się nieco od tej zamieszczonej na albumie – pominięty jest ostatni śpiewany wers.
Utwór był wykorzystywany wielokrotnie w ścieżkach dźwiękowych seriali i filmów, m.in. znalazł się na soundtracku do "Harley Davidson i Marlboro Man" (1991). Chris Daughtry oraz w filmie „Gang Dzikich Wieprzy”, uczestnik piątego sezonu programu American Idol, wydał własną wersję utworu na kompilacji "American Idol Season 5: Encores". Formacja Nickelback podczas trasy koncertowej Dark Horse Tour gra cover utworu.

</doc>
<doc id="1989277" url="https://pl.wikipedia.org/wiki?curid=1989277" title="Grand Prix Południowej Afryki 1970">
Grand Prix Południowej Afryki 1970

Grand Prix Południowej Afryki 1970 (oryg. South African Grand Prix) – pierwsza runda Mistrzostw Świata Formuły 1 w sezonie 1970, która odbyła się 7 marca 1970, po raz czwarty na torze Kyalami.
16. Grand Prix Południowej Afryki, siódme zaliczane do Mistrzostw Świata Formuły 1.

</doc>
<doc id="1989283" url="https://pl.wikipedia.org/wiki?curid=1989283" title="Ulica Wawelska w Katowicach">
Ulica Wawelska w Katowicach

Ulica Wawelska w Katowicach − jedna z najstarszych ulic w katowickiej dzielnicy Śródmieście. Jest jedną z najkrótszych katowickich ulic; rozpoczyna swój bieg przy skrzyżowaniu z ulicą 3 Maja, kończy przy ulicy Młyńskiej. Na całej długości ulica jest deptakiem, o przebiegu południkowym.
Opis.
Swoją siedzibę przy ulicy Wawelskiej mają: biura nieruchomości, kawiarnie, sklepy, butiki, restauracje, banki, salony fryzjerskie i kosmetyczne, dom maklerski, Towarzystwo Społeczno-Kulturalne Żydów w Polsce (ul. Wawelska 2/3).
Ulica Wawelska jest zaliczona przez władze miasta do przestrzeni publicznych o funkcji reprezentacyjnej i integrującej Śródmieście.
W dniach 15−17 maja 2008 pod patronatem Primatora Ostrawy i Prezydenta Miasta Katowice oraz przy wsparciu Konsula Generalnego Republiki Czeskiej w Katowicach odbyła się kolejna edycja "Dni Czesko-Polskich" zorganizowana w 12 rocznicę podpisania "Umowy o współpracy między Miastem Katowice i Miastem Ostrawa". W jej ramach nan trasie Rynek − ul. 3 Maja − ul. Wawelska zorganizowano wystawę zdjęć miasta Ostrawa. W czasie tych dni ulicę Wawelską nazwano "ulicą Stodolni". Wystąpiły na niej polskie i czeskie zespoły muzyczne, takie jak: czeski zespół muzyczny typu dehovka "Naladička" z Karwiny, zespoły z Ostrawy: "Orginal sin" (rock) oraz "Zpocení voko" (blues). Odbyły się także koncerty muzyki poważnej, zorganizowane przez IPiUM "Silesia" (Antonín Dvořák, Bedřich Smetana, Bohuslav Martinů).
Ulica Wawelska na całej długości jest wyłożona ozdobną kostką brukową. Na budynku mieszkalno-biurowym przy ul. Wawelskiej 4 znajduje się stacja bazowa telefonii cyfrowej Era GSM o oznaczeniu BTS-50340 Nowy Salon.
W okresie Rzeszy Niemieckiej (do 1922) i w latach niemieckiej okupacji Polski (1939−1945) ulica nosiła nazwę "Rüppelstraße".
Obiekty zabytkowe.
Przy ulicy Wawelskiej znajdują się następujące historyczne obiekty:
Pod numerem "4" znajduje się cenny architektonicznie budynek handlowo-biurowy, wzniesiony w latach 1998−1999 według projektu Leszka Moski i Mariusza Rachuby z 1997. Konstrukcję nadzorowali inżynierowie E. Kincel i N. Kincel. Obiekt posiada powierzchnię użytkową 770 m2 i kubaturę 4500 m3. Za projekt budynku architekci otrzymali nagrodę Prezydenta Miasta Katowic "Architektura Roku 1999".

</doc>
<doc id="1989284" url="https://pl.wikipedia.org/wiki?curid=1989284" title="GNU lightning">
GNU lightning

GNU lightning jest wolną biblioteką do generowania kodu maszynowego w trakcie działania programu. Cechuje się dużą wydajnością i przydatnością w złożonych problemach związanych z generacją kodu, dzięki czemu jest stosowana w kompilatorach JIT. W przeciwieństwie do LLVM czy libJIT, GNU lightning dostarcza wyłącznie niskopoziomowego interfejsu tłumaczącego na język maszynowy konkretnego sprzętu ustandaryzowany, uniwersalny kod asemblerowy RISC luźno bazujący na SPARC oraz architekturze MIPS. Biblioteka nie zajmuje się alokacją rejestrów, zarządzaniem przepływem sterowania, ani optymalizacją.
Obsługiwane back-endy:
GNU lightning jest wykorzystywany przez MzScheme, GNU Smalltalk, GNU Guile oraz CLISP podczas kompilacji w locie.

</doc>
<doc id="1989290" url="https://pl.wikipedia.org/wiki?curid=1989290" title="Imielnia">
Imielnia

2 miejscowości w Polsce:

</doc>
<doc id="1989291" url="https://pl.wikipedia.org/wiki?curid=1989291" title="Nullum crimen sine culpa">
Nullum crimen sine culpa

Nullum crimen sine culpa – łacińska sentencja prawnicza oznaczająca – "nie ma przestępstwa bez winy" lub szerzej – "nie ma odpowiedzialności karnej bez winy".
Zgodnie z obowiązującym Kodeksem karnym z 1997 roku jedną z przesłanek odpowiedzialności sprawcy czynu zabronionego jest możliwość przypisania mu winy w czasie popełnienia tegoż czynu. Jeżeli zatem jego zachowanie było niezawinione, nie popełnia przestępstwa (art. 1 § 3 kk).
Na gruncie polskiego prawa karnego sprawca nie popełnia również wykroczenia, jeżeli nie można mu przypisać winy w czasie popełniania czynu zabronionego (art. 1 § 2 Kodeksu wykroczeń).

</doc>
<doc id="1989292" url="https://pl.wikipedia.org/wiki?curid=1989292" title="Ulica Wawelska">
Ulica Wawelska

Ulica Wawelska – nazwa ulicy w Polsce, m.in.:

</doc>
<doc id="1989296" url="https://pl.wikipedia.org/wiki?curid=1989296" title="Falkenbergs VBK">
Falkenbergs VBK

Falkenbergs VBK – szwedzki klub siatkarski z Falkenberg założony w 1985 roku. Obecnie występuje w najwyższej klasie rozgrywek klubowych w Szwecji.
Kadra w sezonie 2009/2010.
trener: Ismo Peltoarvo
II trener: Patrick Aparicio
Kadra w sezonie 2010/2011.
trener: Patrick Aparicio
II trener: Martin Karlsson
Fizjoterapeuta: Elena von Rosenberg 
Statystyk: Andreas Bengtsson 
Kadra w sezonie 2011/2012.
trener: Patrick Aparicio
II trener: Martin Karlsson
Fizjoterapeuta: Per Andersson 
Statystyk: Andreas Bengtsson 

</doc>
<doc id="1989302" url="https://pl.wikipedia.org/wiki?curid=1989302" title="Intymność (film)">
Intymność (film)

Intymność ("Intimacy") – dramat filmowy z 2001 roku w reżyserii Patrice'a Chéreau. Film jest brytyjsko–francusko–niemiecko–hiszpańską koprodukcją. Wszystkie sceny miłosne między Kerry Fox i Markiem Rylancem są prawdziwe.
Opis fabuły.
Jay, niedoszły muzyk, opuścił swoją rodzinę i zarabia na życie jako barman w modnym londyńskim pubie. W każde środowe popołudnie odwiedza go w domu kobieta, z którą uprawia intensywny, prawie bezsłowny seks. Początkowo ich związek jest czysto fizyczny, jednak wkrótce Jay zakochuje się w tajemniczej kobiecie. Pewnego dnia kobieta nie zjawia się. Chcąc dowiedzieć się więcej o niej, Jay śledzi ją po ulicach Londynu i dowiaduje się szczegółów z jej życia.
Nagrody i nominacje.
Międzynarodowy Festiwal Filmowy w Berlinie
Nagroda Louisa Delluca
César
Europejska Akademia Filmowa

</doc>
<doc id="1989303" url="https://pl.wikipedia.org/wiki?curid=1989303" title="Team Superfund">
Team Superfund

Team Superfund lub Superfund − austriacki zespół wyścigowy. Ekipa bezskutecznie starała się o miejsce w stawce Formule 1 w sezonie 2010. Szefem zespołu miał być były kierowca Formuły 1 Austriak Alex Wurz.
Historia.
W 2003 roku firma Superfund była głównym sponsorem Formuły Nissan oraz zespołu Formuły 1 Minardi. 
W 2006 roku firma Superfund była jednym z głównych sponsorów rosyjskiego zespołu MF1 Racing w Formule 1.
Przed Formułą 1 zespół startował w takich seriach wyścigowych jak europejskiej serii F3 (od początku jej istnienia), zespół miał licencje na starty w A1GP.
Zespół został założony przez Christiana Baha (w przeszłości jego firma sponsorowała zespoły Formuły 1, a także juniorskie serie wyścigowe) a dyrektorem i szefem został były kierowca Formuły 1 Alex Wurz, dostawcą silników miała być brytyjska firma Cosworth.
Zespół otrzymał miejsce na liście rezerwowych ekip, lecz dodatkowe miejsce otrzymał zespół Team Lotus.
Zespół starał się o miejsce w Formule 1 w sezonie 2010, zespołowi nigdy nie udało się wejść do Formuły 1.
26 marca 2010 roku firma ogłosiła, że nie stara się o wejście do Formuły 1 w sezonie 2011. 1 sierpnia 2010 roku Alex Wurz stwierdził, że zespół Superfund w najbliższym czasie nie stara się już o miejsce w Formule 1, a on sam nie jest już związany z Team Superfund.

</doc>
<doc id="1989305" url="https://pl.wikipedia.org/wiki?curid=1989305" title="Sześć grobów do Monachium">
Sześć grobów do Monachium

Sześć grobów do Monachium – powieść autorstwa Maria Puzo z 1967 roku, wydana pod pseudonimem Mario Cleri.
Fabuła.
Michael Rogan był przed II wojną światową geniuszem matematycznym. Po wybuchu wojny chciał służyć dla ojczyzny. Przydzielono go do sekcji rozszyfrowywania szyfrów niemieckich. W końcu jednak go nakryto we Francji i porwano jego wraz z żoną Christine i jej rodziną. Rodzinę zabito od razu, Michaela wzięto na przesłuchanie ws. szyfrów amerykańskich do Pałacu Sprawiedliwości. Siedmiu mężczyzn, którzy go przesłuchiwali, bardzo go upokorzyli oraz torturowali. Nie żyła też jego żona, wbrew temu, co mówili mu porywacze. Po tym, jak Michael zdradził im tajemnice, udano, że go wypuszczają, w rzeczywistości jeden z mężczyzn strzelił mu w tył głowy.
Michael przeżył strzał, po operacji nosi stalową płytkę z tyłu głowy. Przez 10 lat pracuje uczciwie, zostaje milionerem. Żyje jednak chęcią zemsty i w końcu identyfikuje pierwszych czterech mężczyzn. Akcja powieści rozpoczyna się morderstwem drugiej osoby, morderstwo pierwszej opisane jest we wspomnieniach Michaela. Postanawia on zabić wszystkich swoich oprawców. Po drodze poznaje też Rosalie, prostytutkę niemiecką, która leczyła się z szoku po bombardowaniu jej rodzinnego miasteczka. Każdy kolejny zamach jest coraz trudniejszy, ze względu na rangę osób, jednak Rogan nie rezygnuje, nawet za cenę własnego życia.
W utworze pojawia się wiele motywów często poruszanych przez autora, Maria Puzo. Są to: życie w powojennych Niemczech, mafia włoska, tajne działanie agentów amerykańskich na świecie, chęć zemsty.
Czas i miejsce akcji.
Akcja utworu rozpoczyna się w roku 1955 i trwa przez kilka miesięcy, głównie w Niemczech Wschodnich, Zachodnich, okupowanej stolicy Berlinie, a także we Włoszech, na Węgrzech i w USA we wspomnieniach Rogana. Same wspomnienia jego i Rosalie obejmują drugą połowę lat 30. i okres II wojny światowej.

</doc>
<doc id="1989307" url="https://pl.wikipedia.org/wiki?curid=1989307" title="Letnie Grand Prix w skokach narciarskich w Klingenthal">
Letnie Grand Prix w skokach narciarskich w Klingenthal

Letnie Grand Prix w skokach narciarskich w Klingenthal rozgrywane jest od 2006 roku na skoczni Vogtland Arena, na której rok później zaczęła się organizacja zawodów Pucharu Świata, o rozmiarze 140 metrów. Pierwszy konkurs odbył się 30 września 2006, a jego zwycięzcą został Adam Małysz. W 2010 i 2011 roku zwycięzcą konkursu tu rozgrywanego został Kamil Stoch, w 2016 roku – Maciej Kot, w 2017 roku zaś zwycięzcą został Dawid Kubacki. Najwięcej konkursów wygrał austriacki skoczek Gregor Schlierenzauer, dokonał on tego trzykrotnie – w latach 2007-2009.
W 2018 zawody odwołano z powodu niekorzystnych warunków atmosferycznych, natomiast dwa lata później zawody odwołano z powodu zagrożenia epidemiologicznego.

</doc>
<doc id="1989309" url="https://pl.wikipedia.org/wiki?curid=1989309" title="Samoocena kontroli">
Samoocena kontroli

Samoocena kontroli ("ang. Control self-assessment, CSA") – metoda z zakresu audytu wewnętrznego, w której kierownictwo lub pracownicy organizacji bezpośrednio związani z realizacją ściśle określonych funkcji i zadań, z pomocą audytora wewnętrznego (facilitatora), na podstawie udokumentowanego procesu, współuczestniczą w:
Samoocena kontroli to termin ogólny, który obejmuje:
Powstanie procesu samooceny kontroli.
Audyt wewnętrzny w swej definicji zawiera kilka kluczowych elementów. Spośród nich na uwagę zasługuje twierdzenie na temat celu, którym jest przysporzenie organizacji wartości i usprawnienie jej działalności. Realizowane jest to poprzez ocenę systemów kontroli wewnętrznej i zarządzania ryzykiem.
Audytorzy analizują sposób funkcjonowania organizacji, biorąc pod uwagę wszystkie sfery jej aktywności, tj. funkcje, procesy, wyniki i wiele innych. Zadanie to jest niezwykle pracochłonne i wymaga od audytorów wysokiego profesjonalizmu. Ma doprowadzić do uzyskania odpowiedzi na pytanie: czy określone działania realizowane są w sposób najbardziej korzystny, tj. skutecznie i efektywnie oraz że nie doszło przy tym do naruszenia prawa.
Działając w oparciu o metodykę zarządzania wiedzą audytorzy uskutecznili możliwość skorzystania z wiedzy jaką posiadają pracownicy organizacji po to, by wywiązać się z powierzonych im obowiązków szybciej i lepiej. Efektem tych działań jest proces samooceny kontroli.
Forma samooceny kontroli.
Samoocena kontroli może być realizowana przy zastosowaniu trzech podstawowych form:
Warsztaty zespołowe to najbardziej popularna forma samooceny kontroli. Odbywa się na zasadzie spotkania, któremu przewodniczy facilitator, wspierany przez osobę odpowiedzialną za rejestrowanie przebiegu spotkania. W praktyce, w warsztatach zespołowych zaangażowane jest od 10 do 15 osób. Spotkanie trwa od dwóch do czterech godzin. Podczas warsztatów zespołowych gromadzi się informacje od zespołów (pracowników) reprezentujących różne szczeble w ramach komórki organizacyjnej lub funkcji. Mogą to być informacje o celach, ryzykach, mechanizmach kontrolnych lub procesach.
Kwestionariusze to forma polegająca na konstruowaniu zamkniętych pytań, na które odpowiadają pracownicy różnych szczebli lub też członkowie kierownictwa. W praktyce, audytorzy używają kwestionariuszy nawet w tradycyjnym podejściu. Różnica sprowadza się do faktu, że tradycyjny kwestionariusz nie jest kierowany do nikogo spoza komórki audytu. Wówczas audytorzy dla własnych potrzeb tworzą szablonowe zestawy pytań, które mają pomóc w ujęciu wszystkich spraw dotyczących ryzyka i funkcjonowania kontroli wewnętrznej.
Analizy kierownictwa obejmują wszelkiego rodzaju metody, w których różne grupy kierownicze dostarczają informacji o wybranych procesach w działalności gospodarczej, działań z zakresu zarządzania ryzykiem oraz procedur kontrolnych. Audytorzy mogą łączyć wyniki analizy z innymi informacjami w celu uzyskania większego zrozumienia mechanizmów kontrolnych i późniejszego udostępnienia tej wiedzy zarządzającym.

</doc>
<doc id="1989311" url="https://pl.wikipedia.org/wiki?curid=1989311" title="600 °C">
600 °C



</doc>
<doc id="1989314" url="https://pl.wikipedia.org/wiki?curid=1989314" title="Belosz Wukanowicz">
Belosz Wukanowicz

Belosz – ban Chorwacji i Dalmacji, palatyn Węgier w okresie małoletności króla Gejzy II, wielki żupan Raszki w latach 1161-1162. Syn wielkiego żupana Urosza I.
Życie.
Palatyn Węgier.
Belosz był drugim synem wielkiego żupana Raszki Urosza I. W 1131 roku rządy nad Raszką objął jego starszy brat Urosz II. W tym samym mniej więcej czasie, około 1130 roku jego siostra Helena wyszła za mąż za syna księcia węgierskiego Almosa, Belę zwanego Ślepym. W 1131 roku zmarł król węgierski Stefan II. Przed śmiercią Stefan II wyznaczył na swego następcę kuzyna, Belę, oślepionego przed laty przez jego ojca Kolomana. Wraz z Heleną na dwór nowego króla Węgier przybył również Belosz. W okresie panowania Beli II (1131-1141) stał się jednym z głównych doradców ślepego króla. Bela zmarł w 1141 roku pozostawiając małoletniego syna Gejzę II. Regencję w jego imieniu objęła królowa wdowa Helena i jej brat Belosz. W 1142 roku Belosz przyjął tytuł bana Chorwacji i Dalmacji, nadawany potem młodszym synom królewskim, wyłączonym od dziedziczenia tronu. W 1145 roku został ogłoszony palatynem Węgier (comes palatinus).
W 1147 roku Normanowie włoscy Rogera II zdobyli bizantyńskie Korfu, Korynt i Teby. Cesarz bizantyński Manuel I Komnen wyparł ich w 1149 roku przy pomocy Wenecjan z Korfu i podjął przygotowania do najazdu na Italię. W tej sytuacji Normanowie zwrócili się do Belosza i Urosza II. Korzystając z zaangażowania Manuela na zachodzie Urosz II wraz z młodszym bratem Desą zaatakowali Zetę, zajmując 2/3 jej terytorium. Władca Zety, knez Radosław Gradišnić zbiegł do Kotoru. W jego ręku pozostały tylko miasta na wybrzeżu. Zagrożony przez Raszkan, zwrócił się o pomoc do Bizancjum i otrzymał posiłki z Dracza. Jednocześnie Belosz posłał braciom na pomoc oddziały węgierskie. W tej sytuacji Manuel II zrezygnował z wyprawy przeciw Normanom i zgromadzone w Avlonie wojska skierował przeciw Raszce. W krótkim czasie cała Zeta i Raszka z wyjątkiem Rasu znalazły się w ręku bizantyńskim, a Urosz II zbiegł w góry skąd starał się nękać Bizantyńczyków wypadami. W następnym roku Belosz wyruszył przeciw Bizantyńczykom na czele wojsk węgierskich. Połączone siły węgiersko-raszkańskie poniosły jednak druzgoczącą klęskę nad rzeką Tarą. 
Wielki żupan Raszki.
W 1161 roku, po śmierci Gejzy II, Bizantyńczycy próbowali osadzić na tronie węgierskim syna Gejzy II, Stefana IV. Belosz pełniący funkcję regenta pozbawił go jednak władzy i wtrącił do więzienia, po czym pozwolił udać się do Bizancjum. Z wydarzeniami walk o tron węgierski wiąże się przejściowe panowanie Belosza nad Raszką. Jan Kinnamos notuje w swej kronice, że Bizantyńczycy usunęli z tronu wielkożupańskiego Primislava i osadzili na nim Belosza. Kinnamos nie podaje daty wydarzenia te musiały jednak zajść przed 1163 rokiem. Historycy datują panowanie Belosza nad Raszką na lata 1161-1162, wiążąc je z destabilizacją sytuacji na Węgrzech po śmierci Gejzy II. Okoliczności objęcia przez Belosza władzy nie są znane. Możliwe, że bezpośrednio po śmierci Gejzy II wycofał się do Raszki przed siłami Stefana IV i stamtąd przygotował następnie akcję przeciw bizantyńskiemu pretendentowi do tronu węgierskiego. Efemeryczne panowanie nad Raszką wskazywałoby, że to nie Raszka leżała w centrum jego zainteresowań. Po jego powrocie na Węgry władzę nad Raszką przejął młodszy brat Desa. Wedle alternatywnej koncepcji Belosz został osadzony na tronie przez Bizantyńczyków, po usunięciu sprawiającego kłopoty Cesarstwu Urosza II, a w następnym roku został zastąpiony przez Desę.
Rodzina.
Związki rodzinne Urosza II

</doc>
<doc id="1989317" url="https://pl.wikipedia.org/wiki?curid=1989317" title="Stanisław Faron">
Stanisław Faron

Stanisław Józef Faron (ur. 23 stycznia 1943 w Czarnym Potoku) – polski przedsiębiorca, sadownik, polityk, poseł na Sejm PRL VIII kadencji.
Życiorys.
Ukończył technikum rolnicze, uzyskując wykształcenie technik ogrodnik. Działał w Związku Młodzieży Wiejskiej (od 1962 do 1966 był wiceprzewodniczącym zarządu powiatowego w Nowym Sączu, a w latach 1964–1968 zasiadał w prezydium zarządu wojewódzkiego w Krakowie) i w Zjednoczonym Stronnictwie Ludowym (zasiadał w plenum Komitetu Wojewódzkiego partii, był też prezesem koła). Od 1963 do 1969 był radnym Wojewódzkiej Rady Narodowej w Krakowie, a w latach 1980–1985 pełnił mandat posła na Sejm PRL VIII kadencji, reprezentując okręg Nowy Sącz. W Sejmie zasiadał w Komisji Rolnictwa i Przemysłu Spożywczego, Komisji Skarg i Wniosków oraz w Komisji Rolnictwa, Gospodarki Żywnościowej i Leśnictwa. Zajął się prowadzeniem gospodarstwa sadowniczego w Czarnym Potoku k. Łącka.
Życie prywatne.
Żonaty. Mieszka w Czarnym Potoku. Jest bratem byłego ministra oświaty i wychowania Bolesława Farona.

</doc>
<doc id="1989318" url="https://pl.wikipedia.org/wiki?curid=1989318" title="2PM">
2PM

2PM (hangul: 투피엠) – południowokoreański zespół muzyczny założony przez JYP Entertainment. Grupa składa się z sześciu członków: Jun. K, Nichkhun, Taecyeon, Wooyoung, Junho i Chansung. Pierwotnie była to siedmioosobowa grupa, ale były członek i lider Jaebeom opuścił grupę i agencję na początku 2010 roku.
Historia 2PM zaczęła się, gdy koreański muzyk Park Jin-young założył jedenastoosobowy zespół znany jako One Day poprzez serial dokumentalny "Hot Blood Men". Ostatecznie zespół został podzielony na hip-hopową grupę 2PM i podobną, ale niezależną grupę znaną jako 2AM. 2PM zadebiutowali 29 sierpnia 2008 roku wydając singel "Hottest Time of the Day" z głównym utworem „10 Out of 10” ().
Historia.
Przed debiutem.
Wszyscy członkowie 2PM wzięli udział w przesłuchaniu do JYP Entertainment (z wyjątkiem Nichkhuna, który został zwerbowany). Niektórzy członkowie mieli już doświadczenie w branży rozrywkowej, w tym Jun. K, który wygrał kilka konkursów wokalnych. Taecyeon, Junho i Chansung brali udział w programie "SuperStar Survival". Niektórzy z członków wcześniej mieszkali w Stanach Zjednoczonych: były lider Jaebeom w rejonie Seattle, Nichkhun w Południowej Kalifornii, a Taecyeon spędził siedem lat w Massachusetts, zanim wrócili do Korei.
Pierwotnie członkowie 2PM byli częścią większej grupy znanej jako One Day. W programie dokumentalnym zatytułowanym "Hot Blood Men" przedstawiono okres szkolenia grupy. W tym dokumencie były członek Jaebeom zajął pierwsze miejsce i otrzymał najwięcej głosów fanów. Pod koniec procesu szkoleniowego One Day został zredukowany do jedenastoosobowej grupy. Zespół został następnie podzielony na czteroosobową grupę balladową 2AM i siedmioosobową grupę hip-hopową 2PM.
2008–2010: Debiut i wczesny sukces.
Podczas gdy większość koreańskich boysbandów w owym czasie przyjmowała image "kkonminam" (), zespół 2PM wykreował wizerunek twardych i macho mężczyzn, kiedy debiutowali. Poprzez podkreślenie ich męskiego wizerunku, 2PM stali się znani ze stworzenia fenomenu „jimseung-dol” (, ) w 2008 roku. Jaebeom został wybrany na lidera grupy, ponieważ był najstarszym członkiem, a pozostali członkowie uznali za najbardziej utalentowanego. Odegrał kluczowe role w kilku wczesnych singlach zespołu i powiązanych z nimi teledyskach.
2PM zadebiutowali 29 sierpnia 2008 roku wydając singel "Hottest Time of the Day". Płyta zawierała 6 utworów, w tym główny – „10 Out of 10” (). Pierwszy występ na żywo odbył się 4 września w programie "M Countdown". W następnym miesiącu grupa wydała zimową specjalną wersję swojej piosenki „Only You”. Równocześnie zostali prowadzącymi trzeciego sezonu koreańskiego programu "Idol Army".
16 kwietnia 2009 roku grupa wydała swój drugi singel pt. "", z promującym go utworem „Again＆Again”. Ten comeback odniósł komercyjny sukces, a „Again&amp;Again” zajął pierwsze miejsce na różnych listach przebojów, w tym na Cyworld, Hanteo, Melon, Mnet i Muse. W kolejnym miesiącu zdobyli pierwszą nagrodę Mutizen Song w programie "M Countdown". 18 czerwca grupa rozpoczęła promocję z ich piosenką „Niga mipda” (, ) w programie "M Countdown". W lipcu utwór ten zdobył nagrody w programach "M Countdown" i "Music Bank".
Kontrowersje dotyczące Jaebeoma pojawiły się, gdy 4 września 2009 roku w internecie pojawiły się artykuły dotyczące jego postów z 2005 roku na jego osobistym koncie Myspace, w których będąc jeszcze stażystą w JYP Entertainment wyraził niechęć do Korei. Te posty, ujawnione przez internautę, który włamał się na jego konto Myspace, zostały wyrwane z kontekstu i poważnie błędnie zinterpretowane przez koreańskie media. Jaebeom wystosował przeprosiny w tej sprawie. Mimo że niektórzy internauci zażądali, aby Jaebeom został wyrzucony z 2PM, dyrektor generalny JYP Entertainment, Park Jin-young, oświadczył 7 września, że udzielił wokaliście wotum zaufania, sugerując, że Jaebeom pozostanie w grupie. Jednak następnego dnia Jaebeom ogłosił na swojej oficjalnej Fancafé, że opuści zespół i wróci na chwilę do Stanów Zjednoczonych, aby uspokoić sytuację. Park Jin-young potwierdził, że 2PM będą kontynuować działalność jako sześcioosobowa grupa. Ze względu na drażliwy temat odejścia Jaebeoma, 2PM wycofali się na kilka tygodni ze swoich występów na programach rozrywkowych.
Pomimo kontrowersji grupa wydała swój pierwszy albumu studyjny – "", który ukazał się 10 listopada 2009 roku. W odpowiedzi na nieustające pytania dotyczące przyszłości Jaebeoma, Park Jin-young ogłosił dzień po wydaniu "01:59PM", że wokalista mógłby wrócić do 2PM, gdyby tego chciał. Wspierając Jaebeoma, sześciu pozostałych członków 2PM zdecydowało się podzielić z nim swoje dochody z pierwszego albumu. Album zawierał utwory z wokalem Jaebeoma, chociaż jego wizerunek nie znalazł się na okładce. Grupa zakończyła ponowne nagranie teledysku do głównego singla albumu, „Heartbeat”, bez Jaebeoma w październiku 2009 roku. Następnie rozpoczęli działania promocyjne w różnych programach muzycznych, w tym "O Good Concert" Mnetu, "Music Bank" stacji KBS, "Show! Music Core" MBC i "Inkigayo" SBS w listopadzie 2009 roku.

</doc>
<doc id="1989319" url="https://pl.wikipedia.org/wiki?curid=1989319" title="Atropus indyjski">
Atropus indyjski

Atropus indyjski "(Atropus atropos)" - gatunek ryby z rodziny ostrobokowatych.
Występowanie.
Ocean Indyjski oraz zach. Pacyfik. Na płn. sięga po Prefekturę Mie w Japonii.
Zazwyczaj spotykany w płytkich, przybrzeżnych wodach.
Cechy morfologiczne.
Osiąga max. 26,5 cm długości. Ciało krótkie, wysokie, bocznie spłaszczone. przednia część grzbietu wyraźnie wypukła. Otwór gębowy przedni. Wzdłuż linii bocznej występują tarczki. Na pierwszym łuku skrzelowym 29 - 32 wyrostki filtracyjne, 8 - 9 na górnej i 21 - 23 na dolnej części. W płetwie grzbietowej 9 twardych i 21 - 22 miękkie promienie, w płetwie odbytowej 3 twarde i 17 - 18 miękkich promieni. Płetwy brzuszne, umiejscowione przed początkiem płetwy grzbietowej, są charakterystycznie wydłużone, mogą być chowane do podłużnego rowka na brzuchu. U dorosłych samców środkowe miękkie promienie płetwy grzbietowej i odbytowej wydłużone. 
Ubarwienie srebrzyste. Płetwy brzuszne czarne.
Odżywianie.
Zjada głównie krewetki, widłonogi, dziesięcionogi i małe ryby.
Znaczenie.
Nie ma większego znaczenia.

</doc>
<doc id="1989320" url="https://pl.wikipedia.org/wiki?curid=1989320" title="Józef Gryszka">
Józef Gryszka

Józef Gryszka (ur. 20 lutego 1946 w Staniewie) – polski polityk, poseł na Sejm PRL VIII kadencji, wicewojewoda kaliski.
Życiorys.
Uzyskał tytuł zawodowy magistra inżyniera mechanika. Od 1969 pracował w Państwowym Ośrodku Maszynowym w Krotoszynie. Od 1970 działał w Zjednoczonym Stronnictwie Ludowym (m.in. jako członek Wojewódzkiego Komitetu w Kaliszu). W 1974 został zastępcą naczelnika tamtejszego powiatu w Krotoszynie. Potem został dyrektorem Wydziału Rolnictwa Urzędu Wojewódzkiego w Kaliszu, dyrektorem Przedsiębiorstwa Gospodarki Komunalnej w Krotoszynie, a w 1976 dyrektorem Państwowego Ośrodka Maszynowego w Krotoszynie. W tym samym roku został radnym Wojewódzkiej Rady Narodowej w Kaliszu. Pełnił funkcję wicewojewody kaliskiego. W latach 1983–1985 pełnił mandat posła na Sejm PRL VIII kadencji w okręgu Kalisz, opróżniony przez Izydora Adamskiego. Zasiadał w Komisji Do Spraw Samorządu Pracowniczego Przedsiębiorstw, Komisji Handlu Wewnętrznego, Drobnej Wytwórczości i Usług oraz w Komisji Rynku Wewnętrznego, Drobnej Wytwórczości i Usług.
W okresie III RP został działaczem Polskiego Stronnictwa Ludowego. W 2001 po raz ostatni kandydował bez powodzenia z jego ramienia do Senatu. W 2002 i 2006 roku był kandydatem do rady powiatu krotoszyńskiego.

</doc>
<doc id="1989322" url="https://pl.wikipedia.org/wiki?curid=1989322" title="Faron">
Faron



</doc>
<doc id="1989326" url="https://pl.wikipedia.org/wiki?curid=1989326" title="Kaganat staroturecki">
Kaganat staroturecki



</doc>
<doc id="1989327" url="https://pl.wikipedia.org/wiki?curid=1989327" title="Gokishichidō">
Gokishichidō

 – system podziału terytorialnego w Japonii wprowadzony pod koniec VII wieku, w okresie Asuka i obowiązujący do okresu Muromachi. Dzielił państwo na pięć prowincji w regionie Kinai i siedem okręgów ("dō"). Każda z prowincji dzieliła się na "gun", z kolei każde "gun" dzieliło się na kilka "gō" i "ri", stanowiące zarazem podstawowe jednostki podziału administracyjnego.
Pięć prowincji.
Pięć prowincji w Kinai obejmowało tereny wokół ówczesnej stolicy kraju Nary, a w późniejszym okresie Kioto.
Siedem okręgów.
Siedem okręgów ("dō") obejmowało obszar całego państwa bez regionu Kinai.
Przez każdy okręg przebiegał szlak łączący stolicę kraju ze stolicą okręgu.

</doc>
<doc id="1989328" url="https://pl.wikipedia.org/wiki?curid=1989328" title="Riebeckit">
Riebeckit



</doc>
<doc id="1989338" url="https://pl.wikipedia.org/wiki?curid=1989338" title="Długobieg">
Długobieg

Długobieg ("Eupetes macrocerus") – gatunek średniej wielkości ptaka, jedynego przedstawiciela rodziny długobiegów (Eupetidae) w rzędzie wróblowych (Passeriformes). Zamieszkuje Azję Południowo-Wschodnią.
Podgatunki.
Wyróżniono dwa podgatunki "E. macrocerus":
Morfologia.
Mierzy 28–30 cm, a jego masa wynosi 66–72 g. Większość ciała ruda, długi ogon. Czerwonawe gardło w delikatne, białe kropeczki oraz pierś. Biała brew, długie i grube czarne wąsy oraz pomarańczowy wierzch głowy. Długie, cienkie, szare nogi.
Ekologia i zachowanie.
Jego środowisko to głównie nizinne lasy, rzadko występuje w lasach niższych partii gór. Na Półwyspie Malajskim odnotowywany był do wysokości 1060 m n.p.m., a na Sumatrze i Borneo do 900 m n.p.m. Występuje też na bagnach i wrzosowiskach.
Ogólnie niewiele wiadomo o lęgach. Okres lęgowy przypada na styczeń i maj. Gniazdo o kubeczkowatym kształcie, zrobione z części roślin, umieszczone w roślinności około 30 cm nad ziemią. Składa 2 jaja bez wzorków.
Status.
Międzynarodowa Unia Ochrony Przyrody (IUCN) od 2000 roku uznaje długobiega za gatunek bliski zagrożenia (NT – "near threatened"); wcześniej, od 1988 roku miał on status najmniejszej troski (LC – "least concern"). Liczebność populacji nie została oszacowana, ale ptak ten opisywany jest jako rzadki lub dość pospolity w znacznej części zasięgu występowania, lokalnie liczny. Trend liczebności populacji uznawany jest za spadkowy ze względu na utratę siedlisk.

</doc>
<doc id="1989342" url="https://pl.wikipedia.org/wiki?curid=1989342" title="Antonia Tryfena">
Antonia Tryfena

Antonia Tryfena (gr.: Άντωνία Τρύφαινα lub Τρυφαίνη, ‘Antōnía Trýphaina lub Tryphaínē) (ur. 10 p.n.e., zm. 55 n.e.) – królowa Pontu od 33 r., potem razem z synem Polemonem II od 38 r. Córka króla Pontu i Bosporu Polemona I Pytodorosa i królowej Pontu Pytodoris Filometor. Żona Kotysa VIII, króla Tracji.
Rodzina.
Antonia Tryfena pochodziła z mieszanego anatolijsko-greckiego i rzymskiego rodu. Była córką króla Pontu i Bosporu Marka Antoniusza Polemona I Eusebesa Sotera i królowej Pontu Pytodoris Filometor. Jej dziadkami po mieczu byli Zenon, mówca i arystokrata pochodzący z Laodikei i sprzymierzeniec Marka Antoniusza oraz zapewne Tryfena. Natomiast dziadkami po kądzieli byli Pytodoros z Tralles, bogaty Grek i przyjaciel późniejszego rzymskiego triumwira Pompejusza Wielkiego oraz Antonia, córka rzymskiego triumwira Marka Antoniusza i jego drugiej żony Antonii Hybrydy.
Miała dwóch starszych braci. Najstarszym był Zenon (Artakses III), zm. 34 n.e., król Armenii od 18 r. Drugim natomiast był Marek Antoniusz Polemon I Filopator (zm. 40 n.e.), arcykapłan i władca świętej Olby na terenie Cylicji Trachejskiej w latach 17-37.
Po śmierci ojca Polemona I w r. 8 p.n.e., jej matka poślubiła Archelaosa I Filopatrisa Ktistesa Sotera, króla Kapadocji. Wraz z rodziną wyruszyła do kraju męża, aby tam zamieszkać. Po śmierci ojczyma, zmarłego w 17 r., jej matka postanowiła wrócić do Pontu.
Królowa Tracji.
Przed 12 r. Antonia Tryfena poślubiła księcia Kotysa z Tracji, syna i spadkobiercy króla trackiego Remetalkesa I i Pytodoris I. W 12 r., gdy zmarł teść Remetalkes I, mąż Kotys VIII stał się królem, a ona królową Tracji.
Tylko dwaj pisarze starożytności pisali o niej. Tacyt, historyk rzymski, opisał ją jako wdowę po Kotysie VIII, a Strabon, geograf grecki oraz przyjaciel jej matki, podał o niej, że była córką Polemona Pytodorosa i żoną Kotysa.
Pozostawiła po sobie wiele zabytków, w postaci monet, inskrypcji oraz budowli. W starożytnym greckim mieście Kyzikos (ob. Turcja), które stało się drugim jej miejscem zamieszkania, Antonia Tryfena z dziećmi pozostawiła pewną liczbę napisów. Jedna inskrypcja na cześć Antonii i jej synów informuje, że warto zostać królem z woli cesarza niż drogą sukcesji po przodkach.
Po śmierci cesarza Augusta w 14 r., Tryfena odnowiła miasto greckie Kyzikos. Zostało ono ozdobione portami i kanałami. Uczyniła to dla uczczenia pamięci cesarza Augusta. Gdy odnowienie Kyzikos było zakończone, Reskuporis III postanowił przejąć część Tracji męża Kotysa VIII dla siebie, by panować nad całością królestwa. Wstrzymywał się przed jawną agresją w stosunku do bratanka przed obawą ze strony cesarza Augusta. Dopiero po jego śmierci, po 14 r., zaczął działać nad zajęciem ziem należących do Kotysa VIII. Cesarstwo rzymskie postanowiło interweniować drogą dyplomatyczną. Zabiegi okazały się jednak nieskuteczne, bowiem Reskuporis III okazywał fałszywe oznaki pojednania. W 18 r. porwał znienacka bratanka i kazał go zabić. Żona Kotysa VIII z dziećmi uciekła do Kyzikos.
Nowy cesarz Tyberiusz postanowił zbadać sprawę śmierci kuzyna. Propretor Mezji Latiniusz Panduza dał wezwanie Reskuporisowi III do stawienia się przed oblicze cesarza do Rzymu. Król miał obawy, co do swej przyszłości. W 19 r. został pojmany i wysłany do cesarza. Oskarżony przed senatem rzymskim przez Antonię Tryfenę o zbrodnię na jej mężu, otrzymał karę wygnania do Aleksandrii w Egipcie. Reskuporis III, bezskutecznie próbując uciec w drodze, zginął zamordowany przez rzymskich żołnierzy.
Tyberiusz, cesarz rzymski, postanowił zwrócić Trację dzieciom Antonii Tryfeny oraz Remetalkesowi II, synowi Reskuporisa III. Podzielił królestwo na dwie części. Remetalkesowi II, który był przeciwny planom ojca, dał północną część, natomiast dzieciom Tryfeny południową wraz z ich tymczasowym opiekunem Trebellenusem Rufusem, byłym rzymskim pretorem. Postanowił także doprowadzić do ślubu Pytodoris II, jej córki, z Remetalkesem II. Małżeństwo między nimi miało naprawić przeszłe zaszłości między ich rodzicami.
W 38 r. cesarz rzymski Kaligula ustanowił kult dla swej zmarłej siostry Julii Druzylli, a Antonię Tryfenę uczynił kapłanką. W 42 r. otrzymała dodatkowo, od nowego cesarza Klaudiusza, stanowisko kapłanki kultu cesarzowej Liwii Druzylli.
Od 38 r. aż do swej śmierci, Antonia Tryfena żyła w Kyzikos. Za panowania Kaliguli, stała się dobroczyńcą miasta i cieszyła się patronatem cesarza. Zachowanie jej dawało przykład innym kobietom z elit w Anatolii, które było później naśladowane przez nie. Po śmierci matki rządziła Pontem od 33 r. do swej śmierci. Dopuściła do rządów swojego syna Gajusza Juliusza Polemona II w 38 r. Po jej śmierci, zapewne w 55 r., syn rządził samodzielnie do 64 r., kiedy Pont został przyłączony do imperium rzymskiego i wcielony do prowincji Galacji.
Potomstwo.
Posiadała z mężem Kotysem VIII, królem Tracji, pięcioro dzieci (trzech synów i dwie córki):

</doc>
<doc id="1989344" url="https://pl.wikipedia.org/wiki?curid=1989344" title="Grand Prix Austrii 1971">
Grand Prix Austrii 1971

Grand Prix Austrii 1971 (oryg. Grosser Preis von Österreich) – 8. runda Mistrzostw Świata Formuły 1 w sezonie 1971, która odbyła się 15 sierpnia 1971, po raz 2. na torze Österreichring.
9. Grand Prix Austrii, 3. zaliczane do Mistrzostw Świata Formuły 1.

</doc>
<doc id="1989347" url="https://pl.wikipedia.org/wiki?curid=1989347" title="Ariobarzanes I (władca Kios)">
Ariobarzanes I (władca Kios)

Ariobarzanes I (gr.: "Ἀριoβαρζάνης", "Ariobarzánēs") (zm. 402 p.n.e.) – władca greckiego miasta Kios z perskiej dynastii Artabazydów od ok. 420 p.n.e. do swej śmierci.
Syn Otanesa, władcy Kios w latach ok. 450-420 p.n.e. Był zdradzony przez swojego syna Mitrydatesa I dla jego suzerena, zapewne Dariusza II, króla perskiego. Jest bardzo prawdopodobne, że on sam prowadził ateńskich ambasadorów, w r. 405 p.n.e., do swego miasta nadmorskiego Kios, gdy byli oni trzymani trzy lata na rozkaz Cyrusa Młodszego, pretendenta do tronu perskiego. Wątpliwe jest natomiast by Ariobarzanes pomagał Antalkidasowi, wodzowi spartańskiemu, w r. 388 p.n.e.

</doc>
<doc id="1989349" url="https://pl.wikipedia.org/wiki?curid=1989349" title="Mitrydates I (władca Kios)">
Mitrydates I (władca Kios)

Mitrydates I (gr.: "Mιθριδάτης", "Mithridátēs") (zm. 363 p.n.e.) – władca greckiego miasta Kios z perskiej dynastii Artabazydów od 402 p.n.e. do swej śmierci. Syn Ariobarzanesa I, władcy Kios.
Był wspomniany przez Ksenofonta, historyka i żołnierza greckiego, jak zdradził swego ojca. Ta sama okoliczność jest wspominana także przez filozofa greckiego Arystotelesa. Jest prawdopodobne, że Mitrydates towarzyszył Cyrusowi Młodszemu, który dążył do zagarnięcia tronu perskiego należącego do starszego brata Artakserksesa II, ale nie ma na to żadnego dowodu. Prawdopodobnie był tym samym Mitrydatesem wspomnianym przez Ksenofonta, jako satrapa Kapadocji i Likaonii. Prawdopodobnie zmarł w 363 p.n.e., kiedy jego syn Ariobarzanes II opanował rodzinny Kios.

</doc>
<doc id="1989351" url="https://pl.wikipedia.org/wiki?curid=1989351" title="Lampugnano">
Lampugnano

Lampugnano – stacja metra w Mediolanie, na linii M1. Znajduje się na via Giulio Natta, w Mediolanie i zlokalizowana jest pomiędzy stacjami QT8 a Uruguay. Została otwarta w 1980.

</doc>
<doc id="1989353" url="https://pl.wikipedia.org/wiki?curid=1989353" title="Ariobarzanes II (władca Kios)">
Ariobarzanes II (władca Kios)

Ariobarzanes II, gr. Ἀριoβαρζάνης, "Ariobarzánēs" (zm. 337 p.n.e.) – władca greckiego miasta Kios z perskiej dynastii Artabazydów od 363 p.n.e. do swej śmierci. Syn Mitrydatesa I, władcy Kios.
Prawdopodobnie otrzymał wysokie stanowisko na perskim dworze na pięć lat przed śmiercią ojca, bowiem w r. 368 p.n.e., w imieniu króla, wysłał posłów do Grecji. W r. 362 p.n.e. Ariobarzanes, według historyka greckiego Diodora satrapa Frygii, a według retora greckiego Neposa satrapa Lidii, Jonii i Frygii, zbuntował się przeciwko królowi perskiemu Artakserksesowi II. W 352 r. w mowie Demostenes, mówca ateński, mówił o Ariobarzanesie i jego trzech synach, którzy ostatnio otrzymali ateńskie obywatelstwo. Rok później, ponownie wspominając go, podał, że Ateńczycy wysłali Tymoteusza celem pomocy. Gdy wódz ateński spotkał Ariobarzanesa w czasie otwartego buntu przeciwko królowi perskiemu, odmówił mu swej pomocy. Po śmierci Ariobarzanesa II następcą został Mitrydates II, jego syn.

</doc>
<doc id="1989354" url="https://pl.wikipedia.org/wiki?curid=1989354" title="Uruguay (stacja metra w Mediolanie)">
Uruguay (stacja metra w Mediolanie)

Uruguay – stacja metra w Mediolanie, na linii M1. Znajduje się pomiędzy via Benedetto Croce e via Giacomo Quarenghi, w Mediolanie i zlokalizowana jest pomiędzy stacjami Lampugnano a Bonola. Została otwarta w 1980.

</doc>
<doc id="1989357" url="https://pl.wikipedia.org/wiki?curid=1989357" title="Mitrydates II (władca Kios)">
Mitrydates II (władca Kios)

Mitrydates II (gr.: "Mιθριδάτης", "Mithridátēs") (ur. ok. 386 – zm. 302 p.n.e.) – władca greckiego miasta Kios z perskiej dynastii Artabazydów od 337 roku p.n.e. do swej śmierci. Syn Ariobarzanesa II, władcy Kios.
Historyk grecki Diodor Sycylijski podał, że jego panowanie trwało trzydzieści pięć lat. Wydaje się jednak, że nie panował nieprzerwanie. Nie wiadomo, jakie okoliczności doprowadziły do jego wydalenia albo podporządkowania. Nie ma o nim wiadomości, aż do jego śmierci w roku 302 p.n.e. Został stracony na rozkaz Antygona I Jednookiego, króla Azji Mniejszej, który chciał mu przeszkodzić w przystąpieniu do sojuszu z królem Macedonii, Kasandrem i jego sprzymierzeńcami. Lukian z Samosat, satyryk i retor grecki, poinformował, że miał nie mniej niż osiemdziesiąt cztery lata w czasie swej śmierci. Zapewne był tym samym Mitrydatesem, synem Ariobarzanesa, który w młodości oszukał i zgładził satrapę Kapadocji Datamesa II, w roku 362 p.n.e., na rozkaz króla perskiego Artakserksesa II.
Po śmierci Mitrydatesa II miasto Kios znalazło się w rękach Antygona, a jego bratanek i następca Mitrydates I Ktistes, syn Orotobatesa, uciekł do Pontu. Dzięki poparciu osadników pochodzenia irańskiego objął tam władzę, ostatecznie przyjmując tytuł króla w roku 281 p.n.e.

</doc>
<doc id="1989360" url="https://pl.wikipedia.org/wiki?curid=1989360" title="Poczet władców bosporańskich">
Poczet władców bosporańskich



</doc>
<doc id="1989363" url="https://pl.wikipedia.org/wiki?curid=1989363" title="Joanna d’Arc (ujednoznacznienie)">
Joanna d’Arc (ujednoznacznienie)



</doc>
<doc id="1989364" url="https://pl.wikipedia.org/wiki?curid=1989364" title="Como Nord Lago">
Como Nord Lago

Como Nord Lago (wł: "Stazione di Como Nord Lago") – stacja kolejowa w Como, w regionie Lombardia, w prowincji Como, we Włoszech, na linii Saronno-Como. 
Stacja oddana została do użytku 5 lipca 1885, podczas budowy linii kolejowej Laveno-Como-Varese.
Posiada 2 perony obsługujące pociągi LeNord. W 2005 stacja obsłużył 2 647 259 pasażerów.

</doc>
<doc id="1989366" url="https://pl.wikipedia.org/wiki?curid=1989366" title="Zgromadzenie Narodowe (Nigeria)">
Zgromadzenie Narodowe (Nigeria)

Zgromadzenie Narodowe (ang. "National Assembly") – bikameralny parlament federalny Nigerii, złożony z Izby Reprezentantów i Senatu. Obie izby wybierane są na czteroletnie kadencje.
Izba Reprezentantów liczy 360 członków. W skład izby wyższej wchodzi 109 senatorów. Obie izby wybierane są jednomandatowych okręgach wyborczych, z zastosowaniem ordynacji większościowej. Zasadnicza różnica między izbami polega na odmiennym sposobie rozdziału mandatów między poszczególne stany Nigerii. W Izbie Reprezentantów liczebność delegacji stanu jest proporcjonalna do jego ludności. Z kolei w Senacie każdy stan ma trzech przedstawicieli, niezależnie od swojej wielkości. Dodatkowo jeden senator wybierany jest w okręgu federalnym (stołecznym).

</doc>
<doc id="1989367" url="https://pl.wikipedia.org/wiki?curid=1989367" title="Indianapolis 500 1957">
Indianapolis 500 1957

Indianapolis 500 1957 (oryg. Indianapolis International Motor Sweepstakes) – 3. runda Mistrzostw Świata Formuły 1 w sezonie 1957, która odbyła się 30 maja 1957 po raz 8. na torze Indianapolis Motor Speedway.
41. Indianapolis 500, 8. zaliczane do Mistrzostw Świata Formuły 1.
Wyniki.
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="1989368" url="https://pl.wikipedia.org/wiki?curid=1989368" title="Atun">
Atun

Atun "(Thyrsites atun)" – gatunek ryby z rodziny gempylowatych (Gempylidae).
Występowanie.
Południowo-zachodni Atlantyk: Urugwaj, Argentyna i Ziemia Ognista. Południowo-wschodni Atlantyk: Tristan da Cunha i południowa Afryka.
Południowo-zachodni Ocean Indyjski: południowa Afryka i wyspy Amsterdam i Wyspa Św. Pawła. Południowo-wschodni Ocean Indyjski: południowa Australia i Tasmania. Południowo-zachodni Pacyfik: południowa Australia i Nowa Zelandia. Południowo-wschodni Pacyfik: południowe Peru i Chile.
Żyje na szelfie kontynentalnym lub w pobliżu wysp na głębokości do 550 m (zazwyczaj od 100 do 500 m). Preferuje wody o temperaturze 13 – 18 °C. Tworzy ławice przy dnie lub w toni, wieczorem czasem zbliża się do powierzchni.
Cechy morfologiczne.
Osiąga 200 cm długości i 6 kg masy ciała. Ciało wydłużone i mocno ścieśnione. 35 kręgów. Linia boczna pojedyncza, biegnie bardzo blisko grzbietu, na wysokości pierwszej płetwy grzbietowej, nagle zakrzywia się w dół. Na pierwszym łuku skrzelowym 35 – 39 wyrostków filtracyjnych. W dwudzielnej płetwie grzbietowej 19 – 21 twardych i 11 – 13 miękkich promieni, w płetwie odbytowej 1 twardy i 10 – 12 miękkich promieni. W płetwach piersiowych 13 – 15 promieni, w płetwach brzusznych 1 twardy i 5 miękkich promieni.
Ubarwienie ciała ciemnoniebieskie, nieco jaśniejsze na brzuchu. Błona w pierwszej płetwie grzbietowej czarna.
Odżywianie.
Żywi się pelagicznymi skorupiakami (z rodzajów "Euphausia" i "Nyctiphanes"), głowonogami i rybami (szczególnie chętnie zjada sardynki i sardele).
Rozród.
Dojrzewa płciowo w wieku 2 – 4 lat przy długości 50 – 60 cm. Czas tarła zmienny w zależności od rejonu występowania. W Nowej Zelandii trze się od VIII do IV, w Nowej południowej Walii i wschodniej Wiktorii w Australii od VI di XI, w południowej Afryce od III do VIII, w południowej i zachodniej Australii od V do VIII, w Tasmanii i środkowej Wiktorii od X do III. Zwyczaje tarłowe są zmienne w zależności od pory roku. Ikra jest pelagiczna, przezroczysta. Żyje do 10 lat.
Znaczenie.
Ma duże znaczenie w rybołówstwie, sprzedawany świeży, wędzony, w konserwach i mrożony. W Japonii sporządza się z niego filety i ciastka rybne. Łowiony na wędkę.

</doc>
<doc id="1989370" url="https://pl.wikipedia.org/wiki?curid=1989370" title="Zespół Szkół Ogólnokształcących Mistrzostwa Sportowego im. Mikołaja Kopernika w Krakowie">
Zespół Szkół Ogólnokształcących Mistrzostwa Sportowego im. Mikołaja Kopernika w Krakowie

Zespół Szkół Ogólnokształcących Mistrzostwa Sportowego im. Mikołaja Kopernika w Krakowie – krakowski zespół szkół mistrzostwa sportowego, w skład którego wchodzi szkoła podstawowa nr 75, gimnazjum nr 8 mistrzostwa sportowego oraz Liceum Mistrzostwa Sportowego.
Oferta dydaktyczna szkoły.
Szkoła Podstawowa.
Szkoła Podstawowa nr 75 jest szkołą rejonową. Na poziomie klas I – III funkcjonuje jeden oddział z rozszerzonym pływaniem, na poziomie klas IV – VI funkcjonuje jeden oddział sportowy – pływanie.
Gimnazjum i Liceum.
Gimnazjum nr 8 Mistrzostwa Sportowego oraz Liceum Ogólnokształcące Mistrzostwa Sportowego nie posiadają własnego obwodu. Kształcą młodzież uzdolnioną sportowo. Wiodącą dyscypliną sportową jest pływanie i kajakarstwo górskie.

</doc>
<doc id="1989372" url="https://pl.wikipedia.org/wiki?curid=1989372" title="Lelilka">
Lelilka

Lelilka - strumień, rzeka w gminie Latowicz, o długości 8,5 km, prawy dopływ rzeki Rydni, która z kolei wpływa do rzeki Świder. Wypływa na południe od wsi Laliny. Przepływa przez miejscowości: Laliny, Lalinki, Generałowo, Budziska.

</doc>
<doc id="1989374" url="https://pl.wikipedia.org/wiki?curid=1989374" title="Port lotniczy Nadżran">
Port lotniczy Nadżran

Port lotniczy Nadżran (IATA: EAM, ICAO: OENG) – port lotniczy położony w Nadżran, w prowincji Nadżran, w Arabii Saudyjskiej.

</doc>
<doc id="1989375" url="https://pl.wikipedia.org/wiki?curid=1989375" title="Tōkaidō (region)">
Tōkaidō (region)

 – jeden z siedmiu dawnych okręgów w Japonii, w systemie podziału terytorialnego gokishichidō, obejmujący południowo-wschodnią część Honsiu.
Prowincje okręgu Tōkaidō:

</doc>
<doc id="1989378" url="https://pl.wikipedia.org/wiki?curid=1989378" title="Jamielna">
Jamielna

Jamielna – strumień w Gminie Stoczek Łukowski i gminie Latowicz, lewy dopływ rzeki Świder.
Strumień wypływa 1 km na południe od wsi Jamielne i przepływa przez wsie: Jamielne, Kochany, Oleksianka.

</doc>
<doc id="1989379" url="https://pl.wikipedia.org/wiki?curid=1989379" title="Dom Ameryki">
Dom Ameryki

Dom Ameryki (hebr. בית אמריקה) – biurowiec w osiedlu Ha-Cafon ha-Chadasz we wschodniej części miasta Tel Awiw, w Izraelu.
Budynek został zaprojektowany przez architekta Eldar Sharona. Budowę biurowca ukończono w 1971 i nadano mu nazwę od kontynentu Ameryki.
Dane techniczne.
Budynek ma 14 kondygnacji i wysokość 52 metrów.
Wieżowiec wybudowano w stylu architektonicznym określanym jako brutalizm. Wzniesiono go z betonu, stali i szkła. Elewacja jest wykonana z płytek ceramicznych w kolorze brązowym.
Wieżowiec jest wykorzystywany jako biura do wynajęcia. Na parterze znajduje się restauracja.

</doc>
<doc id="1989381" url="https://pl.wikipedia.org/wiki?curid=1989381" title="Indianapolis 500 1956">
Indianapolis 500 1956

Indianapolis 500 1956 (oryg. Indianapolis International Sweepstakes) – 3. runda Mistrzostw Świata Formuły 1 w sezonie 1956, która odbyła się 30 maja 1956 po raz 7. na torze Indianapolis Motor Speedway.
40. Indianapolis 500, 7. zaliczane do Mistrzostw Świata Formuły 1.
Wyniki.
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="1989382" url="https://pl.wikipedia.org/wiki?curid=1989382" title="Osiedle Bukowe">
Osiedle Bukowe



</doc>
<doc id="1989383" url="https://pl.wikipedia.org/wiki?curid=1989383" title="Rydnia">
Rydnia

Rydnia – strumień w gminie Latowicz, lewy dopływ rzeki Świder, o długości 14 km. Wypływa na północ od wsi Chromin w gminie Borowie.

</doc>
<doc id="1989384" url="https://pl.wikipedia.org/wiki?curid=1989384" title="Cwalk">
Cwalk



</doc>
<doc id="1989386" url="https://pl.wikipedia.org/wiki?curid=1989386" title="Crip Walk">
Crip Walk



</doc>
<doc id="1989390" url="https://pl.wikipedia.org/wiki?curid=1989390" title="DIP-DOS">
DIP-DOS

DIP-DOS – opracowany przez firmę Distributed Information Processing (DIP) system operacyjny, zainstalowany w pamięci ROM komputerów Atari Portfolio. System ten jest kompatybilny z MS-DOS-em 2.11, jednak posiada kilka cech, które różnią go od pierwowzoru, a wynikają ze specyfiki Portfolio, np. brak poleceń zewnętrznych (wszystkie komendy są wbudowane w pamięć ROM). Dodane też zostało polecenie codice_1, pozwalające na wywoływanie wbudowanych w urządzenie aplikacji bezpośrednio z linii poleceń.

</doc>
<doc id="1989391" url="https://pl.wikipedia.org/wiki?curid=1989391" title="Nagano Shinkansen">
Nagano Shinkansen

 – szybka linia kolejowa Shinkansen obsługiwana przez East Japan Railway Company (JR East) między Takasaki i Nagano w Japonii. Linię otwarto w dniu 1 października 1997 r., łącząc Tokio i Nagano przed rozpoczynającymi się Zimowymi Igrzyskami Olimpijskimi 1998. Nagano Shinkansen jest pierwszą częścią będącej obecnie w budowie linii Hokuriku Shinkansen do Kanazawy, Tsuruga i ostatecznie Osaki.

</doc>
<doc id="1989392" url="https://pl.wikipedia.org/wiki?curid=1989392" title="Blakesburg">
Blakesburg

Blakesburg – miasto w Stanach Zjednoczonych, w stanie Iowa, w hrabstwie Wapello. Zgodnie ze spisem statystycznym z 2000 roku, miasto liczyło 374 mieszkańców.

</doc>
<doc id="1989393" url="https://pl.wikipedia.org/wiki?curid=1989393" title="Blanchard (Iowa)">
Blanchard (Iowa)

Blanchard – miasto w Stanach Zjednoczonych, w stanie Iowa, w hrabstwie Page. Zgodnie ze spisem statystycznym z 2000 roku, miasto liczyło 61 mieszkańców.

</doc>
<doc id="1989394" url="https://pl.wikipedia.org/wiki?curid=1989394" title="Blencoe">
Blencoe

Blencoe – miasto w Stanach Zjednoczonych, w stanie Iowa, w hrabstwie Monona. Zgodnie ze spisem statystycznym z 2000 roku, miasto liczyło 231 mieszkańców.

</doc>
<doc id="1989395" url="https://pl.wikipedia.org/wiki?curid=1989395" title="Blockton">
Blockton

Blockton – miasto w Stanach Zjednoczonych, w stanie Iowa, w hrabstwie Taylor. Zgodnie ze spisem statystycznym z 2000 roku, miasto liczyło 192 mieszkańców.

</doc>
<doc id="1989397" url="https://pl.wikipedia.org/wiki?curid=1989397" title="Dzwonnica przy bazylice św. Jakuba i św. Agnieszki w Nysie">
Dzwonnica przy bazylice św. Jakuba i św. Agnieszki w Nysie

Dzwonnica przy bazylice pod wezwaniem św. Jakuba i św. Agnieszki w Nysie – późnogotycka, monumentalna, czterokondygnacyjna wieża o charakterze włoskiej kampanili. Usytuowana w sąsiedztwie północno-zachodniego narożnika kościoła, w odległości około 20 metrów od niego. Jedna z nielicznych ocalałych średniowiecznych wolnostojących dzwonnic w Polsce. Zaliczana do najcenniejszych zabytków Nysy.
Budynek.
Budynek o wysokości 43 metrów, wzorowany częściowo na 
wieżach kościelnych katedry wrocławskiej. Został zbudowany na planie kwadratu, z cegły obłożonej kamienną wykładziną. 
Przy narożach silnie wzmocniony czterema parami wydatnych, uskokowych 
skarp.
Od strony południowo-zachodniej bryłę budynku urozmaica wielobocznie występująca wieżyczka z kamienną klatką schodową, sięgająca aż na taras dzwonnicy. Uwagę zwraca piękna dekoracja rzeźbiarska, dzieło nieznanych nam dzisiaj kamieniarzy.
Na zachodniej ścianie wmurowano płytę kamienną z datą „1512 r.”.
Dzwony.
W latach 1512-1945 wnętrze dzwonnicy zabudowane było drewnianą konstrukcją nośną, 
na poszczególnych piętrach wisiały dzwony.
Święty Jakub.
Największy spośród nich to odlany w Nysie w 1494 roku przez ludwisarza Bartłomieja Lindenradta "Święty Jakub" o masie 8200 kg, średnicy 225 cm, wydający dźwięki w tonacji B. To jeden z najstarszych zachowanych dzwonów Śląska, swymi rozmiarami niewiele ustępował największym dzwonom ówczesnej Europy.
Dokonane przez rząd III Rzeszy rekwizycje w latach 1941-1942 sprawiły, że pozostał on 
w dzwonnicy jako jedyny do końca wojny. 
Uległ zniszczeniu w 1945 roku podczas pożaru (upadł z wysokości ponad 30 metrów, roztrzaskując się i topiąc). Z jego resztek w latach pięćdziesiątych XX wieku odlano dwa nowe dzwony.
Święta Anna.
Drugim co do wielkości dzwonem była zawieszona na trzeciej kondygnacji "Święta Anna" o średnicy 1,57 metra, wykonana w 1518 roku, a w 1942 przeniesiona do 
Kolonii.
Święty Maciej.
"Święty Maciej" wiszący obecnie w dzwonnicy należał do dzwonów nyskiej wieży ratuszowej, które spadły podczas pożaru. Został przetopiony, na nowo odlany, zrekonstruowano także znajdujące się na nim średniowieczne inskrypcje. Pozostawiono napis z pierwotną datą odlania - 1498.
Stan obecny.
Obecnie na czwartej kondygnacji znajduje się dziewięć dzwonów oraz zegar z kurantem, ufundowany w 2003 roku.
Historia.
Budowę dzwonnicy rozpoczęto w 1474 roku w okresie panowania biskupa Rudolfa von Rüdesheim (1468-1482). Wstępne projekty zakładały wzniesienie budynku o wysokości 100-120 metrów. Budowniczym pierwszych dwóch kondygnacji był Mikołaj Hirz, mistrz budowlany sprowadzony prawdopodobnie z Nadrenii. Informują o tym zachowane tablice fundacyjne nad wejściem i pod głównym oknem dzwonnicy. Trzecią kondygnację ukończono w roku 1493 podczas rządów biskupa Jana IV Rotha (1482-1506). Budowa trwała nadal z przerwami aż do roku 1548, jednak nigdy nie została ukończona. W 1516 roku wzniesiono jeszcze czwartą kondygnację z fundacji kolejnego biskupa Jana Thurzo 
(1506-1520).
Nastąpiły jednak wówczas poważne trudności. Kryzys monetarno-gospodarczy spowodował niedobór funduszy na kontynuowanie inwestycji. Ponadto zmieniły się kanony estetyczne – gotyk ustępował miejsca architekturze renesansowej. Rozstrzygającym powodem zakończenia budowy była jednak niestabilność gruntu, znacznie większa niż pierwotnie przewidywano. Wieża zaczęła osiadać i niebezpiecznie się przechylać. W takiej sytuacji zdecydowano o zakończeniu prac i przykryto 43-metrową budowlę dachem, mimo że dzwonnica była trzykrotnie niższa niż planowano. Pierwotnych zamierzeń nigdy potem nie próbowano zrealizować.
Zgromadzone już materiały na piątą i szóstą kondygnację przeznaczono w połowie XVI wieku
na budowę kamiennego mostu niedaleko Bramy Wrocławskiej. Ruiny filarów tego mostu można oglądać do dziś na rzece Nysie Kłodzkiej, pomiędzy mostem kolejowym a progiem wodnym przy kościele św. Elżbiety. 
Dzwonnica od pięciu stuleci niemal nieprzerwanie pełni swą podstawową funkcję.
Ponadto w XIX wieku istniało w niej obserwatorium astronomiczne.
Największym kataklizmem dla tego zabytku okazała się druga wojna światowa. Najpierw
w latach 1941-1942 zarekwirowano wszystkie dzwony z wyjątkiem "Świętego Jakuba", a potem i on uległ zniszczeniu w 1945 roku podczas walk o miasto.
W latach pięćdziesiątych następuje odbudowa wypalonego wnętrza dzwonnicy. Zrekonstruowano wówczas drewnianą więźbę i zawieszono na niej nowe dzwony.
Od 2009 roku systematycznie prowadzona jest renowacja elewacji, połączona z rekonstrukcją gotyckich zdobień.
Skarbiec św. Jakuba.
Na pierwszych trzech kondygnacjach urządzono galerię z ekspozycją tzw. Skarbu św. Jakuba. 
W nowocześnie urządzonym wnętrzu stoją gabloty z cennymi zabytkowymi dziełami 
sztuki złotniczej. Zgromadzono tutaj unikatowe, odnalezione pod prezbiterium kościoła św. Jakuba i w piwnicy plebanii wyroby nyskich złotników, przede wszystkim wyroby artystyczne miejscowej sztuki sakralnej, a także 
ornaty, meble i inne eksponaty.
Zegar, krzyż i tablice pamiątkowe.
Na zachodniej ścianie dzwonnicy znajdują się:

</doc>
<doc id="1989399" url="https://pl.wikipedia.org/wiki?curid=1989399" title="Leg drop">
Leg drop

Leg drop (pol. "spadająca noga") – manewr ofensywny w zawodowych zapasach (wrestlingu), polegający na wyskoku i wykonaniu efektownego przysiadu na ciało przeciwnika (zwyczaj na klatkę piersiową, twarz, głowę lub brzuch; rzadziej na nogi oponenta). Do najbardziej znanych "leg dropów" należą: Atomic Leg Drop ("Guillotine Leg Drop") Hulka Hogana oraz Boom Drop ("Double Leg Drop") Kofiego Kingstona.
Warianty w wrestlingu.
Discus leg drop.
Wrestler wykonuje obrót o 180° po czym skacze, lądując nogą na klatce piersiowej lub głowie oponenta. Znany również jako "spinning leg drop".
Diving leg drop.
"Leg drop" wykonywany z narożnika ringu. Również znany jako "avalanche leg drop".
Double leg drop.
Manewr "leg drop" z użyciem obu nóg. Tego manewru używał m.in. Kofi Kingston pod nazwą "Boom Drop".
Extreme leg drop.
Wrestler trzyma rękoma za nogi przeciwnika, po czym wykonuje "leg drop" na jego brzuch lub krocze. Z tego manewru korzystał np. Jeff Hardy.
Guillotine leg drop.
Manewr typu "leg drop" gdzie wrestler ląduje nogą na gardło, głowę lub kark przeciwnika. Działanie to przypomina gilotynę – stąd nazwa tego wariantu manewru "leg drop". Najbardziej znanym "guillotine leg dropem" był finisher Hulka Hogana, znany jako "Atomic Leg Drop".
Leg drop bulldog.
Wrestler naskakuje na kark pochylonego przeciwnika obalając go manewrem "leg drop". Manewr ten wymyślił Johnny Ace pod nazwą "The Ace Crusher II". Spopularyzowany został przez Billy’ego Gunna, który nazywał to działanie mianem "Famouser". Również z tego manewru korzystał Dolph Ziggler.
Inverted leg drop bulldog.
Wrestler łapie przeciwnika za głowę od tyłu, po czym odciąga jego głowę do tyłu, jednocześnie przekładając nogę na jego klatkę piersiową, po czym wykonuje manewr leg drop z odchylonym do tyłu przeciwnikiem. Manewr ten spopularyzowała Melina Perez w federacji WWE. Tego działania używała również Summer Rae.
Running leg drop.
Manewr typu "leg drop" poprzedzony nabraniem odpowiedniego rozbiegu. Tego rodzaju manewru używał również Hulk Hogan.
Scissors kick.
Znany również jako "jumping axe kick". Manewr typu "leg drop", który może zostać wykonany z miejsca lub z krótkiego rozbiegu. Wrestler może nabrać krótkiego rozbiegu i naskoczyć nogą na kark pochylonego przeciwnika. Manewr tego rodzaju spopularyzował Booker T, który używał go jako finishera o nazwie "Axe Kick". Nazwa pochodzi od nożyczek ze względu na sposób w jaki wrestler porusza nogami wykonując ten manewr.
Somersault leg drop.
Połączenie przewrotu w przód z "leg dropem". Wrestler wykonuje w powietrzu przewrót do przodu, po czym jedną nogą uderza na korpus, głowę lub nogi przeciwnika. Z tego manewru korzystał również Jeff Hardy.
Slingshot leg drop.
Wrestler przeskakuje górną linę ringu, po czym od razu ląduje manewrem "leg drop" na leżącego na macie przeciwnika.
Split-legged leg drop.
Manewr "leg drop" z połączeniem ćwiczenia zwanego „szpagatem”. Częściej wykonywany przez diwy wrestlingu niż samych wrestlerów. Zawodnik wykonuje szpagat na klatkę piersiową przeciwnika. Po wykonaniu tego manewru wrestler może pozostać w pozycji szpagatu na leżącym przeciwniku co skutkuje na ogół przypięciem oponenta w takiej właśnie pozycji.
Springboard leg drop.
Manewr podobny do akcji typu "slingshot leg drop", jednak w tym działaniu wrestler odbija się nogami od lin i w następstwie ląduje manewrem "leg drop" na leżącym na macie przeciwniku. Manewr tego typu spopularyzował Rey Mysterio.

</doc>
<doc id="1989400" url="https://pl.wikipedia.org/wiki?curid=1989400" title="Rosa sericea">
Rosa sericea



</doc>
<doc id="1989401" url="https://pl.wikipedia.org/wiki?curid=1989401" title="Sławociesze">
Sławociesze



</doc>
<doc id="1989402" url="https://pl.wikipedia.org/wiki?curid=1989402" title="Indianapolis 500 1959">
Indianapolis 500 1959

Indianapolis 500 1959 (oryg. Indianapolis International Sweepstakes) – 2. runda Mistrzostw Świata Formuły 1 w sezonie 1959, która odbyła się 30 maja 1959 po raz 10. na torze Indianapolis Motor Speedway.
43. Indianapolis 500, 10. zaliczane do Mistrzostw Świata Formuły 1.
Wyniki.
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"
Konstruktorzy.
Wyścig Indianapolis 500 nie liczył się do klasyfikacji konstruktorów.

</doc>
<doc id="1989404" url="https://pl.wikipedia.org/wiki?curid=1989404" title="Dreadloki">
Dreadloki



</doc>
<doc id="1989405" url="https://pl.wikipedia.org/wiki?curid=1989405" title="Dreadlocki">
Dreadlocki



</doc>
<doc id="1989406" url="https://pl.wikipedia.org/wiki?curid=1989406" title="Żydowce">
Żydowce

Żydowce (niem. "Sydowsaue") – prawobrzeżna część miasta Szczecina na osiedlu Żydowce-Klucz.
Historia.
Pierwsze ślady bytności człowieka na terenie Żydowiec pochodzą z okresu neolitu. Odkryto tu znaleziska wiązane z kulturą pucharów lejkowatych. Osadnictwo występowało tu głównie w neolicie oraz w epoce brązu (kultura łużycka).
Żydowce zostały założone w 1750 roku przez radcę Izby Wojenno-Skarbowej Richarda Christopha Sydowa, w ramach zarządzenia króla Prus Fryderyka II z 1747 roku, nakazującego zasiedlić tereny nad Regalicą. Według umowy z 30 czerwca 1747 o czynszu wieczystym, potwierdzonej przez króla dn. 25 lipca, Żydowce zostały odsprzedane za sumę 411 talarów 7 groszy i 6 fenigów czynszu wieczystego przez Pomorską Izbę Wojenno-Skarbową (niem. "Pommersche Kriegs- und Domainen- Kammer") w Szczecinie radcy wojennemu Richardowi Christophowi Sydow, który był również głównym dzierżawcą urzędu w Kołbaczu. W czasie wojny siedmioletniej, w 1758 roku, wieś została spalona przez wojska rosyjskie. Żydowce odbudowano, lecz w 1813 roku ponownie została zniszczona przez wojska francuskie.
Żydowce były jednym z najbardziej dochodowych majątków ówczesnego powiatu gryfińskiego. W 1865 roku 2/3 znakomitych łąk w Żydowcach, położonych przy Regalicy i podzielonych na małe parcele zostało wydzierżawionych za 4000 talarów rocznie. Dochody przynosiła również reszta gruntów, dzięki czemu wartość majątku oszacowano na 120 tys. talarów. W 1868 roku wieś liczyła 438 mieszkańców, 36 domów mieszkalnych i 61 budynków gospodarczych. Ziemia podzielona była na 311 parceli, w sumie 424 morgi. We wsi funkcjonowała również cegielnia.
W 1903 roku powstała fabryka sztucznego jedwabiu należąca do hrabiego Guido Henckel von Donnersmarck. W 1911 roku fabrykę rozbudowano i wybudowano domy dla pracowników i urzędników. Wraz z rozbudową fabryki w latach 1911-1912 umocniono nabrzeża przeładunkowe przy fabryce sztucznego jedwabiu, a następnie w latach 1913-1914 wykonano regulację Regalicy, umacniając linię brzegową Żydowiec. W roku 2000 nastąpiła upadłość „Wiskord” S.A.
W czasie II wojny światowej Żydowce odniosły duże zniszczenia w zabudowie mieszkalnej i przemysłowej. Zostały poważnie uszkodzone w nocnych nalotach bombowców alianckich z 3/4, 13/14 i 25/26 sierpnia 1944 roku.
Zdobycie Żydowiec nastąpiło 18.03.1945 r. po walkach oddziałów piechoty radzieckiej wspieranej przez artylerię polską.

</doc>
<doc id="1989407" url="https://pl.wikipedia.org/wiki?curid=1989407" title="Dom Europy (Tel Awiw)">
Dom Europy (Tel Awiw)

Dom Europy (hebr. בית אירופה) – biurowiec w osiedlu Ha-Cafon ha-Chadasz we wschodniej części miasta Tel Awiw, w Izraelu.
Historia.
Budynek został zaprojektowany przez architekta Yaski-Sivana. Biurowiec wybudowano w 1971 i nadano mu nazwę od kontynentu Europy.
Dane Techniczne.
Budynek ma 4 kondygnacji.
Biurowiec wybudowano w stylu architektonicznym określanym nazwą modernizmu. Wzniesiono go z betonu, natomiast elewację wykonano z płytek ceramicznych w kolorze białym i brązowym.
Wykorzystanie budynku.
Budynek zajmują biura wykorzystywane przez kancelarie prawnicze.

</doc>
<doc id="1989410" url="https://pl.wikipedia.org/wiki?curid=1989410" title="Rosa micrantha">
Rosa micrantha



</doc>
<doc id="1989413" url="https://pl.wikipedia.org/wiki?curid=1989413" title="Wyścig Portugalii WTCC">
Wyścig Portugalii WTCC

Wyścig Portugalii WTCC – runda World Touring Car Championship rozgrywana od 2007, obecnie na torze Autódromo Internacional do Algarve w Portimão w Portugalii. Pierwszy Wyścig Portugalii odbył się w 2007 na torze ulicznym Circuito da Boavista w Porto, gdzie w 1958 i 1960 było rozgrywane Grand Prix Portugalii Formuły 1. W 2008 Wyścig Portugalii został rozegrany na torze Autódromo do Estoril koło miasta Estoril. W latach 2009-2013 runda odbywała się na zmianę w Porto i Portimão. W 2015 roku ogłoszono, że wyścig odbędzie się na torze Circuito Internacional de Vila Real.

</doc>
<doc id="1989414" url="https://pl.wikipedia.org/wiki?curid=1989414" title="Claudio Morel Rodríguez">
Claudio Morel Rodríguez

Claudio Marcelo Morel Rodríguez (ur. 2 lutego 1978 w Asunción) - paragwajski piłkarz występujący najczęściej na pozycji środkowego lub lewego obrońcy. Od 2012 gra w Independiente.
Kariera klubowa.
San Lorenzo.
Morel Rodríguez jest wychowankiem pierwszoligowego San Lorenzo, z którym zdobył mistrzostwo Argentyny w sezonie Clausura 2001. Pomógł też zespołowi wywalczyć Copa Mercosur, w którego finale piłkarze San Lorenzo pokonali brazylijskie CR Flamengo. Ze stołecznym klubem wywalczył również tytuł zdobywcy Copa Sudamericana w 2002 roku.
Swoją pierwszą bramkę w San Lorenzo de Almagro zdobył 5 października 2002 w spotkaniu z Newell's Old Boys (2:1). Dołożył kolejne trafienie 2 maja 2003 również przeciwko Newell's Old Boys (1:2).
Boca Juniors.
W 2004 roku 26-letni wówczas Paragwajczyk przeniósł się do jednego z najbardziej utytułowanych klubów w Argentynie - Boca Juniors. W barwach nowego zespołu wystąpił po raz pierwszy 15 sierpnia 2004 roku w spotkaniu z Lanús (0:0). Pierwsze trofeum z Boca wywalczył w grudniu 2004 - po raz drugi w karierze zdobył wtedy Copa Sudamericana. Doszedł do finału Klubowego Pucharu Świata 2007, w którym jednak argentyński zespół przegrał 2:4 z Milanem. Paragwajski obrońca miał również wielki udział w licznych pozostałych sukcesach klubu.
Gola numer jeden w Boca Juniors strzelił 10 lutego 2007 przeciwko Banfield.
Claudio Morel Rodríguez zajął drugie miejsce w plebiscycie na najlepszego piłkarza Ameryki Południowej w 2007 roku (triumfował wtedy Salvador Cabañas). W tym samym roku wybrano go do najlepszej jedenastki tegoż kontynentu. W grudniu 2008 został wybrany przez prasę na Piłkarza Roku w Paragwaju.
Deportivo La Coruña.
Latem 2010 32-letni Paragwajczyk na zasadzie wolnego transferu zasilił Deportivo La Coruña. Grał tam do 2012 roku. Wtedy też przeszedł do Independiente.
Kariera reprezentacyjna.
Zawodnik zadebiutował w reprezentacji Paragwaju w 1999 roku. Brał udział w Copa América 2007 i kwalifikacjach do MŚ 2002 i MŚ 2010.

</doc>
<doc id="1989417" url="https://pl.wikipedia.org/wiki?curid=1989417" title="Ogród botaniczny we Florencji">
Ogród botaniczny we Florencji

Ogród botaniczny we Florencji (wł. "Giardino dei Semplici"), ogród założony w 1545 przez Niccolò Tribolo dla Cosima I Medici. Nazwa ogrodu nawiązuje do podstawowych ("semplici") składników leków przyrządzanych przez średniowiecznych farmaceuci.
Ogród zachował dawny układ z lokalną roślinnością toskańską wzbogacony o rośliny egzotyczne.

</doc>
<doc id="1989421" url="https://pl.wikipedia.org/wiki?curid=1989421" title="Hadar Dafna">
Hadar Dafna

Hadar Dafna (hebr. בית הדר דפנה) – biurowiec w osiedlu Ha-Cafon ha-Chadasz we wschodniej części miasta Tel Awiw, w Izraelu.
Historia.
Budynek został zaprojektowany przez architektów Dov Karmi i jego syna Rama. Budowę biurowca ukończono w 1971.
Dane techniczne.
Budynek ma 14 kondygnacji i wysokość 52 metrów.
Wieżowiec wybudowano w stylu brutalistycznym. Wzniesiono go z betonu, stali i szkła. Elewacja jest wykonana z płytek ceramicznych w kolorze brązowym.
Biurowiec ma formę wydłużonego budynku, będącego w rzeczywistości połączeniem czterech wieżowców o różnej wysokości, od 9 do 14 kondygnacji. Wieżowiec zachodni jest najniższy, a położony na wschodzie jest najwyższym.
Poszczególne piętra wieżowca wynajmowane jako biura, m.in. przez państwowego prokuratora (hebr. פרקליטות המדינה, "Praklitut Hamedinah"), zarząd linii komunikacji autobusowej "Dan Bus Company" oraz oddział psychogeriatrii Centrum Medycznego Tel Awiwu.

</doc>
<doc id="1989422" url="https://pl.wikipedia.org/wiki?curid=1989422" title="Mr. Deeds – milioner z przypadku">
Mr. Deeds – milioner z przypadku

Mr. Deeds – milioner z przypadku (ang. "Mr. Deeds") – amerykańska komedia romantyczna z 2002 roku, w reżyserii Stevena Brilla.
Fabuła.
Umiera potentat prasowy Preston Blake (Harve Presnell), którego majątek wart jest miliardy dolarów. Współpracownicy zastanawiają się, komu przepisał fortunę. Nieboszczyk nie miał bowiem ani dzieci, ani żony. Okazuje się, że wybór Prestona padł na dalekiego krewnego, Longfellowa Deedsa (Adam Sandler). Szczęśliwy dziedzic prowadzi pizzerię w New Hampshire. Jest człowiekiem lubianym, a dodatkowej popularności przysparza mu dar wygłaszania okolicznościowych wierszy. Longefellow jedzie do Nowego Jorku, aby przejąć majątek. Tu staje się obiektem zainteresowania producenta popularnego telewizyjnego show, McGratha (Jared Harris). Przygotowaniem kompromitującego materiału do programu ma się zająć piękna i pozbawiona skrupułów Louise „Babe” Bennett (Winona Ryder). Dziewczyna liczy na rozgłos po wyemitowaniu nagrania. Niestety będzie musiała zmienić plany, gdy nieoczekiwanie zakocha się w Deedsie.

</doc>
<doc id="1989423" url="https://pl.wikipedia.org/wiki?curid=1989423" title="Osiedle Arkońskie">
Osiedle Arkońskie



</doc>
<doc id="1989431" url="https://pl.wikipedia.org/wiki?curid=1989431" title="Ferenc Novák">
Ferenc Novák

Ferenc Novák (ur. 13 lipca 1969 w Budapeszcie) – węgierski kajakarz, kanadyjkarz. Złoty medalista olimpijski z Sydney.
Igrzyska w 2000 były jedynymi, w jakich uczestniczył. Triumfował w dwójce, partnerował mu Imre Pulai. Sześć razy stawał na podium mistrzostw świata, trzy razy sięgając po złoto (C-4 500 m: 1993, 1994, C-4 1000 m: 2003) i trzy po srebro (C-2 1000 m: 1994, C-4 500 m: 1995, C-2 500 m: 1999).

</doc>
<doc id="1989432" url="https://pl.wikipedia.org/wiki?curid=1989432" title="Ferenc Novak">
Ferenc Novak



</doc>
<doc id="1989433" url="https://pl.wikipedia.org/wiki?curid=1989433" title="Tha Muthaphukkin' Real">
Tha Muthaphukkin' Real

Tha Muthaphukkin' Real – utwór amerykańskiego rapera Eazy'ego-E z gościnnym udziałem MC Rena wydany 24 listopada 1995 roku nakładem wytwórni Ruthless Records. Jest to ostatni utwór Eazy'ego nagrany przed śmiercią. 
Piosenka została wyprodukowana przez DJ Yella i znalazła się na albumie "Str8 Off tha Streetz of Muthaphukkin Compton".
Tekst.
Utwór opowiada o śmierci Eazy'ego. Raper wiedział, że jest chory na AIDS. Świadczą o tym słowa skierowane do MC Rena.

</doc>
<doc id="1989434" url="https://pl.wikipedia.org/wiki?curid=1989434" title="Eduardo Rojas Sepulveda">
Eduardo Rojas Sepulveda

Eduardo Rojas Sepulveda (ur. 22 października 1969) – chilijski szachista, mistrz FIDE od 1985 roku.
Kariera szachowa.
Dwukrotnie zdobył medale mistrzostw świata juniorów do 16 lat: złoty (Petach Tikwa 1985) oraz srebrny (Bucaramanga 1983). W latach 1985 (w Szardży) i 1986 (w Gausdal) dwukrotnie reprezentował Chile na mistrzostwach świata juniorów do 20 lat, odpowiednio dzieląc 16. i 20. miejsce. W 1986 r. wystąpił w turnieju "młodych mistrzów" w Oakham, dzieląc 6. miejsce (zwyciężył wówczas Robert Kuczyński).
Najwyższy ranking w karierze osiągnął 1 lipca 1985 r., z wynikiem 2350 punktów zajmował wówczas 7. miejsce wśród chilijskich szachistów. Od 1988 r. nie uczestniczy w turniejach klasyfikowanych przez Międzynarodową Federację Szachową.

</doc>
<doc id="1989437" url="https://pl.wikipedia.org/wiki?curid=1989437" title="Zgromadzenie Narodowe (Południowa Afryka)">
Zgromadzenie Narodowe (Południowa Afryka)

Zgromadzenie Narodowe (ang. "National Assembly", afr. "Nasionale Vergadering") - izba niższa parlamentu Republiki Południowej Afryki (RPA). Składa się z 400 członków wybieranych na pięcioletnią kadencję. 
W wyborach stosuje się ordynację proporcjonalną. Połowa mandatów obsadzana jest w dziewięciu regionalnych, wielomandatowych okręgach wyborczych. Drugą połowę mandatów zajmują kandydaci z list ogólnokrajowych poszczególnych ugrupowań. Wyborca oddaje tylko jeden głos - na listę regionalną. Liczba mandatów zdobytych z listy krajowej wyliczana jest automatycznie, na podstawie wyników w okręgach. Stosuje się przy tym zasadę, iż ugrupowanie otrzymuje cztery mandaty z listy krajowej za każdy procent poparcia, jaki uzyskało w wyborach w skali całego kraju (po zsumowaniu głosów ze wszystkich okręgów).
Zarówno czynne, jak i bierne prawo wyborcze przysługuje obywatelom RPA w wieku co najmniej 18 lat.

</doc>
<doc id="1989438" url="https://pl.wikipedia.org/wiki?curid=1989438" title="Not Afraid">
Not Afraid

Not Afraid – pierwszy oficjalny singel amerykańskiego rapera Eminema promujący jego siódmy album studyjny zatytułowany "Recovery". Zadebiutował 29 kwietnia 2010 r. w radiu Shady 45. Utwór wyprodukował Boi-1da. 14 czerwca 2010 wydano singel w Wielkiej Brytanii, a 5 czerwca 2010 odbyła się oficjalna premiera teledysku do utworu.

</doc>
<doc id="1989440" url="https://pl.wikipedia.org/wiki?curid=1989440" title="Hōnen">
Hōnen

 – japoński mnich buddyjski i myśliciel, założyciel amidystycznej Szkoły Czystej Krainy, nazwanej w Japonii Jōdo, zreformował buddyzm i uprzystępnił go szerokim warstwom japońskiego społeczeństwa. W ciężkich czasach wojen pomiędzy klanami Taira i Minamoto zaofiarował ludziom nowy rodzaj religijnej nadziei.
Biografia.
Pochodzenie.
Urodził się pod koniec okresu Heian 13 maja 1133 r. w rodzinie prowincjonalnej szlachty w wiosce Inaoka w Kume w prowincji Mimasaka (obecnie jest to prefektura Okayama). Jego ojciec, Tokikuni Uruma, pełnił funkcję dzisiejszego posterunkowego, czuwał nad spokojem we wsi. Matka należała do znanej, bardzo zamożnej, miejscowej rodziny Hana, która swoje pochodzenie wywodziła od legendarnej chińskiej księżniczki z III wieku. W 1141 r. (Hōnen miał wtedy 8 lat) jego ojciec został śmiertelnie ranny w czasie nocnego ataku przez zarządcę pobliskiej posiadłości cesarskiej. Hōnen został wtedy umieszczony w domu brata jego matki, kapłana z klasztoru Bodai znajdującego się w tej samej prowincji. Przebywał tam do 1147 r., kiedy w wieku 14 lat został posłany na górę Hiei w celu przyjęcia ordynacji mnisiej.
Kariera religijna.
Rozpoczął studiować doktrynę szkoły "tendai" u takich nauczycieli jak Genkō (源光) i Kōen (皇円), u którego przyjął mnisią ordynację. Ponieważ pragnął żyć w odosobnieniu, przeniósł się do Kurodani na zachodnim zboczu góry, gdzie od jakiegoś czasu istniał ośrodek praktyki "nembutsu". Studiował u Eikū (zm. 1179 ,叡空), który był spadkobiercą Ryōnina (1072-1132), założyciela szkoły "yūzū nembutsu". W tym czasie Hōnen całkowicie zrezygnował z zemsty na zabójcy jego ojca. Zajmował się jedynie tym, aby przynieść religijne nastawienie ludziom karmionym przez złudne przywiązania. Od swojego nauczyciela otrzymał imię Hōnenbō Genkū (法然房源空) i uważał swojego ucznia za urodzonego świętego.
W tym okresie szkoła "tendai" wykazywała oznaki skorumpowania, gdyż potomkowie arystokratycznych rodów zajęli najwyższe stanowiska w szkole i podążali drogą realizowania swoich światowych ambicji. Na skutek tego mnisi poważnie zainteresowani praktyką buddyjską, udawali się do wyspecjalizowanych ośrodków daleko od pożądań sławy i bogactwa i gdzie mogli spędzić życie poszukując właściwej Drogi. Takich ludzi nazywano wówczas "hijiri". I Hōnen stał się takim "hijirim".
Hōnen przebywał w Kurodani przez dwadzieścia lat spędzając dni na studiowaniu i religijnych praktykach. Doszedł wtedy do wniosku, że normalny trening buddyjski, składający się z trzech elementów: moralności, kontemplacji i mądrości, nie jest dla niego i zwątpił w tradycyjną drogę wyzwolenia. W tym czasie przeczytał cały kanon buddyjski pięciokrotnie i głęboko wielokrotnie studiował wszelkie komentarze zarówno własnej szkoły, jak i innych szkół. Pewnego razu dyskutował ze swoim nauczycielem Eikū o względnych zasługach praktyki "nembutsu" z wizualizacją lub z inwokacją. Hōnen uważał formę inwokacyjną za lepszą i nie ustąpił przed nauczycielem, który miał ją za formę podrzędną. To tak rozzłościło Eikū, że rzucił w Hōnena drewnianą poduszką. Tak więc już wtedy Hōnen wykazywał brak chęci do kompromisu i nieuległe nastawienie do studiowania.
W 1156 r. wybuchł otwarty konflikt pomiędzy klanami Taira i Minamoto, który trwał do 1159 r., gdy ród Taira zwyciężył. Polityczny konflikt skutkował społecznym zamieszaniem. Wsie zbiedniały, w kraju panoszyły się bandy złodziei terroryzujące ludność, wojenni kapłani i samuraje wykorzystywali swoją moc. Panowała ogólna korupcja. Tradycyjne szkoły buddyjskie z Kioto i Nary całkowicie ignorowały nędzę ludności. Jedyna nadzieją dla ludzi było pojawienie się kogoś, kto w tych tragicznych latach zaproponowałby obietnicę wybawienia. W 1167 r. Kiyomori Taira został wielkim ministrem państwa. Był pierwszym członkiem tej militarnej rodziny, który otrzymał tak wysokie stanowisko. 
Hōnen w tym czasie zwrócił ostatecznie uwagę na Shandao, chińskiego amidystę z VII w., który w "Komentarzu do "Sutry o Amitajurdhjanie"" (chiń. 觀經四帖疏, pinyin "Guānjīng sìtièshū") opisał Zachodni Raj. W komentarzu tym zaleca się nieustanne powtarzanie imienia Amidy, gdyż jest to niechybna droga do odrodzenia w raju, zgodnie z obietnicą Buddy. Od tego momentu Hōnen zarzucił wszelkie inne praktyki i począł powtarzać formułę "namu Amida-butsu" (chwała buddzie Amidzie). Był to rok 1175. Pewnej nocy Hōnen miał sen, w którym spotkał Shadao. Ten sen przekonał go, że odkrył absolutną prawdę i powinien ją przekazywać ludziom. Opuścił więc górę Hiei.
Działalność Hōnena.
Po opuszczeniu góry Hiei Hōnen osiadł w dzielnicy Kioto zwanej Ōtani. Tam wybudował sobie prosty dom, w którym oddał się całkowicie praktyce. W tym czasie w Kioto panował chaos, pogłębiony największym w historii pożarem w roku 1177, a konflikt pomiędzy Kiyomorim a emerytowanym cesarzem Go-Shirakawą trwał dalej bez nadziei na rozwiązanie. Wkrótce wykryto spisek przeciw Kiyomoriemu i w 1180 r. wybuchła kolejna wojna domowa, gdy ród Minamoto wezwał do walki przeciwko Tairom. Pod koniec tego roku Kiyomori spalił klasztory Tōdai i Kōfuku za sprzyjanie Minamotom . 
W 1183 r., a więc w 8 lat po zamieszkaniu Hōnena w Ōtani, dowodzący wojskami Minamotów zaatakował i sterroryzował Kioto w celu obrony planów Yoritomo Minamoto. Podobno był to jedyny okres, w którym Hōnen zarzucił swoją praktykę. Później znów do niej powrócił. Gdy ktoś go odwiedzał nauczał go o Czystej Krainie i zachęcał do inwokacyjnego "nembutsu". 
Zwrócił na siebie uwagę kleru z tradycyjnych szkół w czasie tzw. "dyskusji Ōhara" w 1186 r. (lub 1189). Propozycja spotkania wyszła od Kenshina ze szkoły "tendai" (który później został "zasu" czyli głównym opatem Enryaku-ji, a tym samym i całej szkoły), który zaprosił Hōnena do dyskusji i jego naukach. W tym spotkaniu uczestniczyli jeszcze: Myōhen ze szkoły "sanron" ("Trzech traktatów"), Jōkei ze szkoły "hossō" (chiń. "faxiang"), Tankyō ze szkoły "tendai", Chōgen z Tōdai-ji i Nembutsubō z Ōji-in w Sadze. Hōnen opisał praktyki różnych szkół buddyjskich i wyjaśnił, dlaczego tylko nauki Czystej Krainy są odpowiedni dla tych czasów. Wywarł na wszystkich olbrzymie wrażenie i stał się bardzo znany.
W 1189 r. zaczął być kojarzony z Kanezanem Kujō (1149–1207), który stał się jego najbardziej wpływowym patronem. 
W 1190 r. wygłosił serię wykładów w klasztorze Tōdai o trzech sutrach Czystej Krainy na prośbę Chōgena. Po "dyskusji Ōhara" i po tych wykładach gwałtownie wzrosła ilość jego uczniów. Między innymi było to pięciu mnichów, którzy założyli pięć podszkół "jōdo": Zennebō Shōkū (1177-1247) założył "seizan", Shōkōbō Benchō (1162-1238) - "chinzei", Jōkakubō Kōsai (1163-1247) - "ichinengi", Kakumyōbō Chōsai (1184-1266) - Kuhon-ji i Ryūkan (1148-1227) - Chōraku-ji. Gishūmon’in, córka Kujō i małżonka cesarza Go-Toby przyjęła od Hōnena wskazania dla laiczki w 1191 r. Hōnen był również jej mistrzem ordynacyjnym, gdy dziesięć lat później została kapłanką buddyjską. Sam Kujō również przyjmował wskazania od Hōnena i w końcu w 1202 r. przyjął od niego ordynację kapłańską. Jego uczniami byli także członkowie warstwy militarnej z rodu Minamoto.
Po zakończeniu wojny domowej praktyk "nembutsu" szerzyła się, a atmosfera przebudowy owładnęła stolicą. Wtedy też powstało najważniejsze dzieło Hōnena "Senchaku hongan nembutsushū" (選択本願念仏集, "Zbiór fragmentów o wyborze nembutsu w pierwotnym ślubowaniu") napisane na prośbę Kanezane Kujō w 1198 r..
Konflikt.
Hōnen nie posiadał ani materialnych środków, aby wybudować wielkie klasztory, ani nie podjął próby założenia organizacji, która nadzorowałaby jego uczniów. Mimo tego wkrótce cała stolica była pełna jego zwolenników, a wspierający przybywali z różnych części kraju. Istniejące tradycyjne szkoły buddyjskie pouczyły się jednak zaniepokojone jego wpływami.
Latem 1204 r. kler Enryaku-ji zaapelował do ówczesnego "zasu" szkoły "tendai" Shinshō, aby zabronić praktykowania "nembutsu". Przez kilka następnych miesięcy Hōnen próbował uspokoić nastroje przedkładając Shinshō dokument zatytułowany "Nakaz w siedmiu paragrafach". W skrócie brzmiał następująco:
Te "Nakazy (...)" podkreśliły nadużycia popełnianie przez praktykujących "szarlatańskie nembutsu" uczniów Hōnena, któremu udało się na jakiś czas uniknąć kłopotów ze strony ruchu przeciwko "nembutsu" w Enryaku-ji. Jednak jesienią 1205 r. mnisi z Kōfuku-ji także zaapelowali do cesarza Go-Toby w celu zakazania praktyki "nembutsu". Przedstawili cesarzowi dokument znany jako "Petycja Kōfuku-ji", w którym wyszczególnili dziewięć błędów, które według nich, popełniają zwolennicy "nembutsu". Oprócz tego zażądano, aby ukarać dwóch uczniów Hōnena - Gyōkū i Junsaia za herezję. Hōnen wyrzucił ze szkoły Gyōkū (który nauczał, że nawet jednorazowe "nembutsu" prowadzi do odrodzenia w Czystej Krainie). Prawdopodobnie napięcie udałoby się rozładować, gdyby nie to, że dwaj jego uczniowie zostali aresztowani. Pod koniec 1206 r. podczas pielgrzymki cesarskiej do świątyni w Kumano, panie z dworu cesarskiego zaprosiły Jūrena i Junsaia do poprowadzenia specjalnej całonocnej praktyki i podobno między damami a mnichami doszło do wykroczeń. Cesarz skazał tych dwu kapłanów na śmierć, a Hōnena na wygnanie.
Wygnanie i śmierć.
Hōnen został wygnany na wyspę Shikoku. Kampania Kūjo, aby mu przebaczyć, nie okazała się sukcesem. Ponieważ Hōnen miał wówczas 74 lata, wielu jego uczniów zgromadziło się wokół niego. Wkrótce Hōnen powrócił do stanu świeckiego pod imieniem Fuji Motohiko. Kūjo nie mógł sobie wybaczyć zesłania Hōnena i zmarł w miesiąc później z wieku 58 lat.
Pod koniec 1207 r. Hōnen został ułaskawiony, jednak nie mógł przebywać w stolicy. Przez cztery lata przebywał w świątyni Kachio-dera w prowincji Settsu. Do Kioto powrócił dopiero pod koniec 1211 r. Ponieważ jego dawny dom był ruiną, zamieszkał w małej świątyni na wzgórzu w Ōtani. 
W dzień po nowym roku 1212 rozchorował się. Przez cały czas praktykował "nembutsu" i prowadził wykłady dla uczniów o wybranych fragmentach sutr. Powiedział także uczniom, że jeśli wzniosą jakikolwiek pomnik dla niego (nawet w formie świątyni), to jego Dharma się nie rozpowszechni.
Ponieważ jego stan się pogarszał, Genchi (uczeń i następca Dharmy) poprosił o napisanie czegoś. Hōnen napisał tekst znany jako "Jednostronicowy testament", w którym wyłożył zasady "nembutsu". 
Zmarł 29 lutego 1212 r.
Dziś w miejscu jego śmierci znajduje się Chion-in, główna świątynia szkoły "jōdo".
W 1227 r. mnisi z Enryaku-ji postanowili zniszczyć grób Hōnena. Dokonać tego mieli pracownicy ze świątyni Gion. Jednak następcy Dharmy mistrza usunęli wcześniej jego ciało i w Nison-in w Sadze dokonali aktu kremacji.

</doc>
<doc id="1989441" url="https://pl.wikipedia.org/wiki?curid=1989441" title="Blue Grass (Iowa)">
Blue Grass (Iowa)

Blue Grass – miasto w Stanach Zjednoczonych, w stanie Iowa, w hrabstwach Scott i Muscatine. Zgodnie ze spisem statystycznym z 2000 roku, miasto liczyło 1169 mieszkańców.

</doc>
<doc id="1989442" url="https://pl.wikipedia.org/wiki?curid=1989442" title="Genku">
Genku



</doc>
<doc id="1989443" url="https://pl.wikipedia.org/wiki?curid=1989443" title="Bode (Iowa)">
Bode (Iowa)

Bode – miasto w Stanach Zjednoczonych, w stanie Iowa, w hrabstwie Humboldt. Zgodnie ze spisem statystycznym z 2000 roku, miasto liczyło 327 mieszkańców.

</doc>
