<doc id="2014252" url="https://pl.wikipedia.org/wiki?curid=2014252" title="Tadeusz Pagiński">
Tadeusz Pagiński

Tadeusz Pagiński (ur. 12 czerwca 1947 w Gdańsku) – fechmistrz, trener polskiej kadry floretu kobiet (1989–2008).
Kariera sportowa.
Karierę sportową jako szermierz rozpoczął w 1963 i do 1968 trenował oraz występował jako zawodnik AZS Gdańsk. W 1974 ukończył studia na Wyższej Szkole Wychowania Fizycznego w Gdańsku. Po zakończeniu kariery sportowej, pozostając w swoim klubie, został instruktorem a następnie trenerem.
W 2000 Polski Związek Szermierczy nadał mu tytuł fechmistrza. Był to pierwszy tytuł fechtmistrza nadany trenerowi od 1939.
Od 1989 do 2008 był trenerem kadry narodowej seniorek oraz kadry olimpijskiej we florecie kobiet. Podopiecznymi i wychowankami Tadeusza Pagińskiego są m.in.: Sylwia Gruchała (trener indywidualnie od 2001), Magdalena Mroczkiewicz (trener indywid. od 1991), Małgorzata Wojtkowiak (trener indywid. od 2006), Barbara Szewczyk-Wolnicka, Anna Wojtczak-Sobczak, Katarzyna Felusiak-Zakrzewska, Agnieszka Szuchnicka-Wąsowicz, Magdalena i Izabela Knop.
Wielki Fechmistrz Gdańskiej Szkoły Fechtunku Bractwa św. Jerzego, wskrzeszonej z jego inicjatywy w 1991. Od 1997 Hetman Wielki Kapituły Rycerstwa Polskiego.
Osiągnięcia trenerskie.
Pod jego opieką zdobyto ponad 50 medali z Mistrzostw Świata Juniorów i Kadetów. W tym 21 medali seniorskich z Igrzysk Olimpijskich, Mistrzostw Świata i Mistrzostw Europy. Ponadto jako trener zdobył:
Ponad 600 medali w Mistrzostwach Polski w różnych kategoriach wiekowych, w tym 24-krotnie tytuł drużynowych mistrzyń Polski.

</doc>
<doc id="2014257" url="https://pl.wikipedia.org/wiki?curid=2014257" title="Dyrektor generalny (służba cywilna)">
Dyrektor generalny (służba cywilna)

Dyrektor Generalny – wyższe stanowisko w służbie cywilnej tworzone w niektórych urzędach administracji, przewidziane przez ustawę z dnia 21 listopada 2008 roku "o służbie cywilnej" (). 
Zgodnie z art. 25 ust. 1 ustawy, stanowisko dyrektora generalnego tworzy się w Kancelarii Prezesa Rady Ministrów, urzędach ministrów i przewodniczących komitetów wchodzących w skład Rady Ministrów, urzędzie centralnego organu administracji rządowej oraz w urzędach wojewódzkich. Kompetencje dyrektorów generalnych urzędów określa art. 25 ust. 3 ustawy. Zgodnie z nim dyrektorzy generalni urzędów zapewniają funkcjonowanie i ciągłość pracy urzędów, warunki jego działania i organizację pracy oraz dokonują czynności z zakresu prawa pracy wobec osób zatrudnionych w urzędzie i realizują politykę personalną. Dyrektorzy generalni urzędów współdziałają ponadto z Szefem Służby Cywilnej w realizowaniu przez niego zadań ustawowych. 

</doc>
<doc id="2014258" url="https://pl.wikipedia.org/wiki?curid=2014258" title="Masa cukrowa (fondant)">
Masa cukrowa (fondant)



</doc>
<doc id="2014261" url="https://pl.wikipedia.org/wiki?curid=2014261" title="Renan Bressan">
Renan Bressan

Renan Bardini Bressan (biał. Рэнан Брэсан, "Renan Bresan", ros. Ренан Брессан, "Rienan Briessan", ur. 3 listopada 1988 w Tubarão) – białoruski piłkarz grający na pozycji pomocnika, pochodzenia brazylijskiego. Zawodnik portugalskiego zespołu GD Chaves.
Kariera klubowa.
Urodzony w Tubarão, Bressan jest wychowankiem miejscowego klubu Clube Atlético Tubarão. Podobnie jak spora część Brazylijskich piłkarzy Bressan trafił do Europy po tym jak podczas dwudniowych testów jego osobą zainteresował się Jurij Panfiłow i zaprosił go do współpracy z jednym z ukraińskich klubów. Ostatecznie nie udało mu się podpisać kontraktu na Ukrainie, jednak udało mu się związać z białoruskim zespołem FK Homel. W jego barwach występował przez 3 lata, podczas których zaprezentował się na tyle dobrze, że jego usługami zainteresował się zespół BATE Borysów, z którym podpisał umowę 28 stycznia 2010 roku.
Już pierwszy sezon w nowym klubie był wyjątkowo udany, bowiem na krajowych boiskach Renan zdobył mistrzostwo kraju oraz puchar krajowy, a także został królem strzelców sezonu 2010 białoruskiej ekstraklasy. Po zakończeniu sezonu otrzymał on białoruskie obywatelstwo i od tej pory zaczął być również powoływany do reprezentacji Białorusi. Kolejne dwa lata w barwach BATE to kolejne dwa mistrzostwa kraju i kolejny tytuł króla strzelców. 2 października 2012 roku zdobył bramkę podczas meczu Ligi Mistrzów UEFA, kiedy to BATE sensacyjnie pokonało Bayern Monachium 3:1.
Pod koniec listopada 2012 roku podpisał 3,5-letni kontrakt z grającym wówczas w rosyjskiej ekstraklasie zespołem - Ałanija Władykaukaz. Według serwisu transfermarkt kwota transferu piłkarza do Rosji wyniosła 3,5 miliona Euro. Dla Białorusina nie był to jednak dobry ruch, ponieważ dołączył do drużyny w momencie gdy klub popadł w olbrzymie problemy finansowe, a także sportowe co poskutkowało spadkiem do I dywizji, a w październiku 2013 jego kontrakt został rozwiązany z powodu zaległości finansowych wobec piłkarza.
W styczniu 2014 roku, po prawie 3 miesiącach bez klubu zdecydował się podpisać kontrakt z FK Aktobe. Zaledwie dwa tygodnie później pojawiła się zaskakująca informacja o rozwiązaniu kontraktu za porozumieniem stron z kazachskim klubem. Już trzy dni później podpisał on kontrakt z drużyną ligowego rywala Aktobe - FK Astana. W tym klubie również nie zagrzał miejsca na długo, bowiem po zaledwie jednej rundzie kontrakt został rozwiązany, a sam zawodnik przeniósł się do Portugalii do klubu Rio Ave FC. Jak sam przyznał w wywiadzie jego pobyt w Kazachstanie miał "typowo cel finansowy, a poziom sportowy w tym kraju to były dla niego 3 kroki w tył".
Po dwóch sezonach rozegranych w Portugalii przeszedł do zespołu mistrza Cypru - APOEL FC, gdzie miał pomóc drużynie zakwalifikować się do Ligi Mistrzów.

</doc>
<doc id="2014269" url="https://pl.wikipedia.org/wiki?curid=2014269" title="A világ végén">
A világ végén

A világ végén (węg. "Na końcu świata") – piętnasty album zespołu Bikini, wydany w 1999 roku na MC i CD.

</doc>
<doc id="2014271" url="https://pl.wikipedia.org/wiki?curid=2014271" title="Cnemophilus macgregorii">
Cnemophilus macgregorii



</doc>
<doc id="2014274" url="https://pl.wikipedia.org/wiki?curid=2014274" title="Mistrzostwa Austrii w piłce siatkowej mężczyzn">
Mistrzostwa Austrii w piłce siatkowej mężczyzn

Mistrzostwa Austrii w piłce siatkowej mężczyzn – rozgrywki siatkarskie, prowadzone cyklicznie – corocznie lub cosezonowo (na przełomie dwóch lat kalendarzowych) – mające na celu wyłonienie najlepszej męskiej drużyny klubowej w Austrii.
Dziewięć pierwszych edycji najważniejszych zmagań siatkarskich w Austrii stanowiły mistrzostwa Wiednia, w których udział brały wyłącznie zespoły z tego miasta. Pierwsze mistrzostwa, w których wzięły udział również drużyny spoza stolicy miały miejsce w sezonie 1961/1962 i zostały one przeprowadzone w formule nieligowej. Dopiero od sezonu 1971/1972 rywalizacja o tytuł mistrza Austrii toczy się systemem ligowym. W latach 1972–2016 rozgrywki najwyższego szczebla nosiły nazwę 1. Bundesligi, zaś od sezonu 2016/2017 toczone są pod szyldem Austrian Volley League (AVL).
Począwszy od sezonu 2005/2006 czołowe austriackie drużyny klubowe biorą udział w Lidze Środkowoeuropejskiej / MEVZA. Z tego powodu do rywalizacji o mistrzostwo kraju przystępują dopiero w dalszej części sezonu. Dołączają wtedy do najlepszych drużyn fazy zasadniczej Austrian Volley League. Rozgrywana od tego momentu faza play-off wyłania mistrza Austrii. Pozostałe drużyny z fazy zasadniczej rywalizują w barażach z najlepszymi drużynami z 2. Bundesligi o grę w przyszłym sezonie w Austrian Volley League.

</doc>
<doc id="2014277" url="https://pl.wikipedia.org/wiki?curid=2014277" title="Bad Tennstedt">
Bad Tennstedt

Bad Tennstedt − miasto uzdrowiskowe w Niemczech, w kraju związkowym Turyngia, w powiecie Unstrut-Hainich, siedziba wspólnoty administracyjnej Bad Tennstedt.
Współpraca.
Miejscowości partnerskie:

</doc>
<doc id="2014279" url="https://pl.wikipedia.org/wiki?curid=2014279" title="Parafia Zwiastowania Najświętszej Maryi Panny w Miedznie">
Parafia Zwiastowania Najświętszej Maryi Panny w Miedznie

Parafia pw. Zwiastowania Najświętszej Maryi Panny w Miedznie – rzymskokatolicka parafia należąca do dekanatu węgrowskiego, diecezji drohiczyńskiej, metropolii białostockiej.
Obszar parafii.
Miejscowości i ulice.
W granicach parafii znajdują się miejscowości:
Miejsca święte.
Kościół parafialny.
Kościół wybudowany w latach 1891-1893 w stylu neogotyckim.

</doc>
<doc id="2014283" url="https://pl.wikipedia.org/wiki?curid=2014283" title="Bad Hönningen">
Bad Hönningen

Bad Hönningen – miasto uzdrowiskowe w zachodnich Niemczech, w kraju związkowym Nadrenia-Palatynat, w powiecie Neuwied, siedziba gminy związkowej Bad Hönningen.

</doc>
<doc id="2014284" url="https://pl.wikipedia.org/wiki?curid=2014284" title="19 (album Adele)">
19 (album Adele)

19 – debiutancki album studyjny brytyjskiej piosenkarki Adele.
Album został wydany 28 stycznia 2008 roku, tydzień po singlu „Chasing Pavements”. Zadebiutował na pierwszym miejscu brytyjskiego notowania przebojów "UK Albums Top 70".
3 grudnia 2008 roku album został nominowany do czterech nagród Grammy 2009:
Adele wygrała w dwóch kategoriach: "Najlepszy Nowy Artysta" i "Najlepsze Żeńskie Popowe Wykonanie Wokalne" (dla „Chasing Pavements”).

</doc>
<doc id="2014285" url="https://pl.wikipedia.org/wiki?curid=2014285" title="Jakub Witecki">
Jakub Witecki

Jakub Witecki (ur. 21 lipca 1990 w Krynicy-Zdroju) - polski hokeista, reprezentant Polski.
Kariera klubowa.
Wychowanek KTH Krynica. Absolwent NLO SMS PZHL Sosnowiec z 2009. Przed sezonem 2009/2010 został wypożyczony do GKS Tychy na rok, a w maju 2010 podpisał dwuletni kontrakt z tyską drużyną. W maju 2022 został zaangażowany do drużyny Zagłębia Sosnowiec.
Kariera reprezentacyjna.
W barwach reprezentacji Polski do lat 18 uczestniczył w turnieju mistrzostw świata juniorów do lat 18 w 2007, 2008 (Dywizja I). W barwach reprezentacji Polski do lat 20 uczestniczył w turnieju mistrzostw świata juniorów do lat 20 w 2008, 2009, 2011 (Dywizja II), 2012 (Dywizja I). W barwach seniorskiej kadry Polski uczestniczył w turniejach mistrzostw świata w 2011, 2012, 2013, 2014, 2018 (Dywizja I).

</doc>
<doc id="2014288" url="https://pl.wikipedia.org/wiki?curid=2014288" title="19 (ujednoznacznienie)">
19 (ujednoznacznienie)



</doc>
<doc id="2014290" url="https://pl.wikipedia.org/wiki?curid=2014290" title="Telewizja użytkowa">
Telewizja użytkowa



</doc>
<doc id="2014292" url="https://pl.wikipedia.org/wiki?curid=2014292" title="Piotr Rozjusz">
Piotr Rozjusz



</doc>
<doc id="2014294" url="https://pl.wikipedia.org/wiki?curid=2014294" title="Zielone Armie">
Zielone Armie

Zielone Armie, Zielona Armia (ros. Зелёная Армия) lub zieloni (ros. Зелёные) – zbiorcze określenie na zbrojne, nieregularne oddziały głównie chłopów rosyjskich i milicji kozackich, powstałych w celu obrony lokalnej ludności przed prześladowaniami, rekwizycjami i przymusowym poborem do wojska w czasie rosyjskiej wojny domowej. Grupy te walczyły zarówno przeciwko wojskom białych, jak i bolszewickiej Armii Czerwonej. Nie miały jasno sprecyzowanych programów politycznych, zainteresowane były wyłącznie sprawami lokalnego chłopstwa. Działały głównie w południowej Rosji, na Krymie i na Naddnieprzu. Zanikły w 1920 – część z nich została rozbita, część przyłączyła się do białych lub bolszewików. 
Do zielonych zalicza się także Machnowców oraz powstańców tambowskich. Na lidera wszystkich zielonych kreował się Boris Sawinkow, popierający partyzanckie oddziały Stanisława Bułak-Bałachowicza.
W historiografii sowieckiej oddziały zielonych określano mianem „bandytów”, posłuszni rządzącym historycy przedstawiali ich nie jako oddziały samoobrony, lecz zwykłych rabusiów.
Bardzo podobne oddziały samoobrony chłopskiej powstały w czasie wojny domowej w Anglii (tak zwane ).

</doc>
<doc id="2014296" url="https://pl.wikipedia.org/wiki?curid=2014296" title="Bogusław Dawidow">
Bogusław Dawidow

Bogusław Dawidow (ur. 1 listopada 1953 w Sopocie) – polski dyrygent, były dyrektor artystyczny i dyrektor naczelny Filharmonii Opolskiej.
Życiorys.
Syn Walentego Dawidowa (1926–2014), przewodniczącego Rady Administracyjno-Misyjnej Kościoła Chrystusowego w Polsce. Z zawodu dyrygent, kształcił się pod kierunkiem m.in. Bohdana Wodiczki i Franca Ferrary, a także u Leonarda Bernsteina.
Był założycielem krakowskiej Orkiestry Kameralnej im. Fryderyka Chopina. W pierwszej połowie lat 90. pracował jako dyrygent w Polskiej Filharmonii Kameralnej. Brał udział w nagraniu 20 płyt wydanych przez tę placówkę. W latach 1994–2002 pełnił funkcję dyrektora artystycznego oraz głównego dyrygenta w Narodowej Akademickiej Orkiestry Symfonicznej – Filharmonii Rosyjskiej w Tomsku.
W 1999 został dyrektorem artystycznym, zaś cztery lata później także dyrektorem naczelnym Filharmonii Opolskiej. Wraz z Orkiestrą Symfoniczną tej jednostki brał regularnie udział w krajowych i zagranicznych koncertach (m.in. w Rzymie z okazji osiemdziesiątych urodzin Jana Pawła II i w Brukseli w związku z akcesją Polski do Unii Europejskiej). Współpracował także z innymi orkiestrami (m.in. jako główny gościnny dyrygent Moskiewskiej Orkiestry Symfonicznej i Philadelphia Virtuosi Chaber Orchestra)
W 2011 po konflikcie z muzykami złożył przyjętą następnie rezygnację z funkcji dyrektora naczelnego, co zapoczątkowało procedurę odwoławczą.

</doc>
<doc id="2014297" url="https://pl.wikipedia.org/wiki?curid=2014297" title="Brigita Schmögnerová">
Brigita Schmögnerová

Brigita Schmögnerová (ur. 17 listopada 1947 w Bratysławie) – słowacka ekonomistka i polityk, w 1994 wicepremier Słowacji, w latach 1998–2002 minister finansów, wiceprezes Europejskiego Banku Odbudowy i Rozwoju.
Życiorys.
W latach 1966–1971 studiowała w Wyższej Szkole Ekonomicznej w Bratysławie, następnie kształciła się na studiach podyplomowych w zakresie statystyki na wydziale nauk przyrodniczych Uniwersytetu Komeńskiego. W 1979 uzyskała stopień kandydata nauk ekonomicznych w Wyższej Szkole Ekonomicznej w Bratysławie. Odbyła staż naukowy m.in. na Georgetown University.
W latach 1971–1976 pracowała jako asystentka w katedrze metod ekonomiczno-matematycznych wydziału zarządzania stołecznej Wyższej Szkoły Ekonomicznej, następnie przeszła do pracy w Słowackiej Akademii Nauk w Bratysławie.
Na początku lat 90. była m.in. doradcą prezydenta Słowacji oraz jednego z wicepremierów. W 1994 pełniła funkcję wicepremiera ds. gospodarczych w gabinecie Jozefa Moravčíka. W latach 1994–1998 wykonywała mandat posłanki do Rady Narodowej z ramienia Partii Demokratycznej Lewicy, od 1995 do 2001 była wiceprzewodniczącą tego ugrupowania. W pierwszym rządzie Mikuláša Dzurindy w 1998 została ministrem finansów, zajmowała to stanowisko do 2002. W tym samym roku wystąpiła z SDĽ, współtworząc Socjaldemokratyczną Alternatywę.
Jeszcze w 2002 wycofała się jednak z działalności politycznej, obejmując stanowisko sekretarza wykonawczego Europejskiej Komisji Gospodarczej przy ONZ. W 2005 została wiceprezesem Europejskiego Banku Odbudowy i Rozwoju w Londynie, kończąc pięcioletnią kadencję na tym stanowisku w 2010.

</doc>
<doc id="2014298" url="https://pl.wikipedia.org/wiki?curid=2014298" title="Ignacy Blaschke">
Ignacy Blaschke

Ignacy Engelbert Blaschke, pierwotnie Engelbert Blaschke (ur. 15 października 1882 we Vrútkach, zm. 5 stycznia 1943 w Bochni) – polski rzeźbiarz i rysownik czeskiego oraz niemieckiego pochodzenia . Pierwsze swoje dzieła podpisywał jako «Engelbert Blaszke».
Był synem Franza i Antonii z Beránków. W latach 1902-1909 studiował rzeźbę w Paryżu, Norymberdze oraz na Akademii Sztuk Pięknych w Krakowie pod okiem Konstantego Laszczki. Związany z cyganerią krakowską. Autor plakatów i zaproszeń na występy Kabaretu „Zielony Balonik”. Po studiach osiadał we Lwowie, gdzie współpracował z kabaretem „Wesoła Jama”. Wspólnie m.in. z Kornelem Makuszyńskim, Stanisławem Wasylewskim i Henrykiem Zbierzchowskim stworzył satyryczną szopkę "Lwowskie marionetki". Rzeźbił głównie studia portretowe, m.in. popiersie Jana Gutenberga na elewacji domu przy ul. Szabatowskiego w Chorzowie. Projektował medale i medaliony dla Fabryki Fajansu w Pacykowie. W czasie wojny polsko-ukraińskiej grożąc maszyniście lufką do papierosów udającą lufę pistoletu uprowadził ukraiński pociąg wojskowy wiozący na front amunicję. Za ten czyn otrzymał Krzyż Obrony Lwowa.
Życie prywatne.
Mąż Anieli z domu Kaiser, ojciec trojga dzieci, w tym Stanisława.

</doc>
<doc id="2014300" url="https://pl.wikipedia.org/wiki?curid=2014300" title="CSKA Ałmaty">
CSKA Ałmaty

CSKA Ałmaty (kaz. ЦСКА Алматы Футбол Клубы) – kazachski klub piłkarski z siedzibą w Ałmaty.
Historia.
Chronologia nazw:
Klub został założony w 1992 jako "CSKA Ałmaty" i debiutował w pierwszych rozgrywkach o Mistrzostwo niepodległego Kazachstanu, w których zajął ostatnie 24 miejsce i spadł do Pierwoj Ligi. Na początku 1998 w klubie odbyła się reorganizacja. Kajrat Ałmaty został podzielony na dwie części. Pierwsza część zawodników przechodzi na służbę w wojsku i tak powstaje klub pod nazwą "CSKA Kajrat Ałmaty", który startował w Wysszej Lidze. Druga część Kajratu jako "SOPFK Kajrat" rozpoczyna rozgrywki w Pierwoj Lidze. Oba kluby połączyły się dopiero w styczniu 2001. Po fuzji w 2001 Ministerstwo Obrony utworzyło ponownie klub CSKA Ałmaty, który startował w Pierwoj Lidze. W następnym roku klub zmienił nazwę na CSKA-Żiger Ałmaty. W 2003 połączył z klubem Bołat Temyrtau i z nazwą "Bołat-CSKA Temyrtau" reprezentował miasto Temyrtau do 2005 mistrzostwach Kazachstanu.
Dopiero w 2010 został odrodzony jako "CSKA Ałmaty" i ponownie startował w Pierwoj Lidze.

</doc>
<doc id="2014301" url="https://pl.wikipedia.org/wiki?curid=2014301" title="Mistichthys luzonensis">
Mistichthys luzonensis



</doc>
<doc id="2014302" url="https://pl.wikipedia.org/wiki?curid=2014302" title="Avigdor Dagan">
Avigdor Dagan



</doc>
<doc id="2014303" url="https://pl.wikipedia.org/wiki?curid=2014303" title="CSKA Kajrat Ałma-Ata">
CSKA Kajrat Ałma-Ata



</doc>
<doc id="2014304" url="https://pl.wikipedia.org/wiki?curid=2014304" title="Autostrada A6 (Holandia)">
Autostrada A6 (Holandia)

Autostrada A6 (nl. "Rijksweg 6") – autostrada w Holandii. Zaczyna się na węźle Muiderberg (skrzyżowanie z autostradą A1) i kończy się niedaleko Joure, krzyżując się z autostradą A7.

</doc>
<doc id="2014305" url="https://pl.wikipedia.org/wiki?curid=2014305" title="8 Ośrodek Przechowywania Sprzętu">
8 Ośrodek Przechowywania Sprzętu



</doc>
<doc id="2014307" url="https://pl.wikipedia.org/wiki?curid=2014307" title="Awigdor Dagan">
Awigdor Dagan



</doc>
<doc id="2014308" url="https://pl.wikipedia.org/wiki?curid=2014308" title="8 Wojskowe Zakłady Budownictwa Kolejowego">
8 Wojskowe Zakłady Budownictwa Kolejowego



</doc>
<doc id="2014309" url="https://pl.wikipedia.org/wiki?curid=2014309" title="CSKA-Kajrat Ałma-Ata">
CSKA-Kajrat Ałma-Ata



</doc>
<doc id="2014310" url="https://pl.wikipedia.org/wiki?curid=2014310" title="SOPFK-Kajrat Ałma-Ata">
SOPFK-Kajrat Ałma-Ata



</doc>
<doc id="2014313" url="https://pl.wikipedia.org/wiki?curid=2014313" title="Quinceañera">
Quinceañera

Quinceañera (z hiszp. "quince" – piętnaście i "años" – lata) – tradycyjna huczna uroczystość odbywająca się z okazji piętnastych urodzin dziewczyny, obchodzona w części państw latynoamerykańskich oraz wśród Latynosów w Stanach Zjednoczonych. Uroczystość ta symbolizuje wejście dziewczyny w dorosłość (w wielu rodzinach dopiero od tego momentu córka ma prawo umawiać się na randki, chodzić na tańce, nosić makijaż i buty na wysokich obcasach). Składa się z części religijnej, obejmującej mszę świętą, oraz świeckiego przyjęcia z tańcami i jedzeniem. Terminem "quinceañera" określa się także bohaterkę tego święta.
Pochodzenie.
Geneza uroczystości nie jest dokładnie poznana. Niektórzy badacze uważają, że "quinceañera" może wywodzić się z obrzędów Majów i Tolteków. W kulturach tych ludzie po ukończeniu piętnastego roku życia przechodzili obrzędy inicjacyjne wprowadzające w świat dorosłych. Zwyczaj ten miałby ulec silnym wpływom religii chrześcijańskiej i przekształcać się stopniowo w dzisiejszą "quinceañera". Według innej teorii związki tego święta z kulturą dworską miałyby wskazywać na to, że ukształtowało się ono pod wpływem XVII-wiecznej kultury francuskiej.
Początkowo "quinceañera" składała się głównie z elementów religijnych – odmówienia różańca i innych modlitw. W kształcie przypominającym dzisiejszy ukształtowała się dopiero w latach 40. XX wieku. W tym okresie obchodzona była głównie w rodzinach znaczących i zamożnych – kupców, ziemian, prawników itp. "Quinceañera" spopularyzowała się w pozostałych warstwach społecznych od lat 60. XX wieku.
Przebieg uroczystości.
"Quinceañera" jest uroczystością bardzo huczną i kosztowną (może kosztować nawet tyle, co wesele), a jej przygotowanie może trwać kilka miesięcy. W kosztach partycypują rodzice chrzestni jubilatki.
Podczas uroczystości jubilatka ubrana jest w elegancką, bardzo ozdobną suknię, przypominającą suknię ślubną (suknia ta ma symbolizować jej pierwsze dorosłe ubranie), najczęściej białą lub np. różową czy błękitną (delikatne kolory mają wskazywać na niewinność dziewczyny), na głowie nosi diadem (mający symbolizować poświęcenie dziewczyny dla królestwa Bożego na ziemi), ma na sobie także biżuterię podarowaną przez rodziców chrzestnych, a w rękach trzyma bukiet kwiatów.
"Quinceañera" rozpoczyna się od katolickiej mszy świętej (lub nabożeństwa protestanckiego), w której uczestniczą rodzice dziewczyny, jej rodzice chrzestni, członkowie dalszej rodziny i przyjaciele. Jubilatka odprowadzana jest do kościoła przez czternaście dziewcząt ("damas"), reprezentujących lata życia dziewczyny; towarzyszy im czternastu chłopców ("chambelanes"). Jubilatkę eskortuje wybrany chłopiec, nazywany "chambelán de honor". W czasie mszy świętej piętnastolatka dokonuje wyznania wiary oraz odmawia modlitwę, w której prosi o wsparcie Boga w dalszym życiu oraz o to, aby Maryja była dla niej wzorem. Podczas kazania ksiądz często odwołuje się do wartości rodzinnych.
Podczas uroczystości jubilatka otrzymuje prezenty. Starsza krewna (np. ciotka lub siostra), nazywana "madrina de medalla", wręcza jej medalik (często z wizerunkiem Matki Bożej z Guadalupe), medalik ten jest święcony podczas mszy świętej. Inna krewna, "madrina de anillo", podarowuje piętnastolatce obrączkę, symbolizującą jej łączność ze społecznością i Bogiem. Jubilatka może też otrzymywać krzyż, kwiaty, książki religijne, naszyjnik itp.. Otrzymane kwiaty dziewczyna składa pod figurą Matki Bożej. Ponadto w czasie "quinceañera" dziewczyna otrzymuje lalkę, którą kołysze jak dziecko, co ma symbolizować jej gotowość do macierzyństwa (zwyczaj ten nazywa się "entrega de la última múñeca") oraz wymienia otrzymane z okazji pierwszej komunii różaniec i książeczkę do nabożeństwa na nowe, dorosłe.
"Quinceañera" obejmuje również przyjęcie. Rozpoczyna się ono od walca, którego jubilatka tańczy najpierw ze swoim ojcem, a następnie z chłopcem, "chambelán de honor". Podczas przyjęcia może odbyć się również oficjalne założenie przez jubilatkę jej pierwszych butów na wysokim obcasie (w wielu rodzinach córki nie mogą się malować i nosić butów na wysokim obcasie aż do tej uroczystości) oraz rzucenie lalki w grono dziewcząt, co ma symbolizować rozstanie z dzieciństwem. Młodzież może także zaprezentować opracowane układy choreograficzne. Przyjęcie może być również tematyczne, poświęcone jednemu motywowi (np. baśni o Kopciuszku).
Kontrowersje.
"Quinceañera" spotyka się z wieloma opiniami krytycznymi – według niektórych z nich uroczystość ta akcentuje seksualną gotowość dziewczyny i podkreśla stereotyp Latynosek jako kobiet rozwiązłych erotycznie. Pojawiają się też głosy mówiące o tym, że "quinceañera" opiera się w dużej mierze na akcentowaniu zależności dziewczyny od rodziny i Kościoła (przy braku analogicznych oczekiwań wobec chłopców). Wskazuje się również na to, że koszty tej uroczystości stanowią znaczne obciążenie finansowe dla rodzin niezamożnych. Ponadto niektórzy przedstawiciele Kościoła katolickiego obawiają się tego, że podobieństwo wielu rytuałów "quinceañera" do tradycji weselnych może sprawiać wrażenie, że uroczystość jest formą zezwolenia i zachęty dla dziewcząt do rozpoczęcia współżycia seksualnego; stąd namawia się jubilatki do rezygnacji z wszelkich elementów kojarzących się z elementami weselnymi i zachęca je do jak najsilniejszego akcentowania religijnej warstwy uroczystości.
Wymienia się także pozytywne skutki uroczystości – wskazuje się na jej rolę w zacieśnianiu więzi rodzinnych i przyjacielskich oraz w budowaniu kulturowej odrębności Latynosów. Według innych opinii z kolei, "quinceañera" stanowi ważny element łączący współczesnych młodych Latynosów ze źródłami ich kultury. Niektórzy teologowie twierdzą również, że święto, należące do religijności ludowej, jest przejawem religijności w codziennym życiu, charakterystycznym dla wiary Latynosów.

</doc>
<doc id="2014314" url="https://pl.wikipedia.org/wiki?curid=2014314" title="František Ružička">
František Ružička

František Ružička (ur. 3 lutego 1966) – słowacki dyplomata, w latach 2005–2010 ambasador w Polsce.
Życiorys.
W latach 1984–1989 studiował w Moskiewskim Państwowym Instytucie Stosunków Międzynarodowych. W 1991 uzyskał doktorat z dziedziny filozofii na Uniwersytecie Karola w Pradze.
W 1989 rozpoczął pracę w Ministerstwie Spraw Zagranicznych Czechosłowacji, następnie przeszedł do służby dyplomatycznej nowo powstałego państwa słowackiego. W latach 1993–1996 był Pierwszym Sekretarzem Ambasady Słowacji w Waszyngtonie. Między 1996 a 1999 rokiem pełnił kolejno funkcje: zastępcy Dyrektora Biura Sekretarza Stanu, Dyrektora Departamentu Międzynarodowej Współpracy Gospodarczej, oraz zastępcy Dyrektora Generalnego. W latach 1999–2003 był radcą i zastępcą ambasadora w ambasadzie w Pradze. W latach 2003–2005 Dyrektor Departamentu Spraw Wewnętrznych i Instytucji UE. Od października 2004 do marca 2005 Dyrektor Generalny Sekcji Spraw Europejskich w MSZ. Od maja 2005 do lutego 2010 pełnił funkcję ambasadora w Polsce. Obecnie Dyrektor Generalny słowackiego MSZ.

</doc>
<doc id="2014315" url="https://pl.wikipedia.org/wiki?curid=2014315" title="Quinceanera">
Quinceanera



</doc>
<doc id="2014317" url="https://pl.wikipedia.org/wiki?curid=2014317" title="Wojny afgańskie">
Wojny afgańskie



</doc>
<doc id="2014318" url="https://pl.wikipedia.org/wiki?curid=2014318" title="Blackpool Dance Festival">
Blackpool Dance Festival

Blackpool Dance Festival – najstarszy, największy i najbardziej prestiżowy na świecie coroczny konkurs tańca towarzyskiego o międzynarodowym znaczeniu. Odbywa się w Empress Ballroom na terenie Ogrodów Zimowych w Blackpool (Anglia). Pierwsza edycja odbyła się w 1920. W 2003 w festiwalu wzięło udział 1539 par reprezentujących 54 państwa. 
Organizowane co roku Mistrzostwa Świata Par Zawodowych w Tańcach Standardowych (World Ballroom Dance Champions) często odbywają się w Blackpool (jedynie pomiędzy 1989 a 2005 aż cztery razy), aczkolwiek nie mają związku z Blackpool Dance Festival.

</doc>
<doc id="2014319" url="https://pl.wikipedia.org/wiki?curid=2014319" title="Benjamin Davis Wilson">
Benjamin Davis Wilson

Benjamin Davis Wilson (ur. 1 grudnia 1811 w Hrabstwie Wilson, Tennessee, zm. 11 marca 1878 w San Gabriel, Kalifornia) – amerykański polityk, drugi wybieralny burmistrz Los Angeles. Rdzennym Amerykanom znany był jako Don Benito, z powodu jego dobrodusznego traktowania spraw Indian. Był również traperem, kupcem, sędzią pokoju, farmerem, ogrodnikiem i jednym z największych posiadaczy ziemskich w południowej Kalifornii.
Młodość.
Wilson był synem walczącego w wojnie o niepodległość majora. Stracił ojca w wieku 8 lat. Od dziecka zajmował się handlem. Mając piętnaście lat prowadził interesy z miejscowymi Indianami szczepów Czoktaw i Czikasaw w Yazoo City, Missisipi. Z powodów zdrowotnych musiał jednak zmienić miejsce zamieszkania. Wyruszył do Missouri, gdzie zatrudniło go przedsiębiorstwo Rocky Mountain Fur Company. Do wiosny 1935 roku brał udział w ekspedycji łowców bobrów aż po terytoria Apaczów przy rzece Gila.
Będąc człowiekiem niezależnym, porzucił to zajęcie, zakładając własną firmę traperską w Santa Fe. Zawarł wtedy przyjazne stosunki z Apaczami i ich ówczesnym wodzem Juan Josem, jednakże, wskutek knowań meksykańskich traperów, doszło do zamordowania wodza co doprowadziło do krwawych mordów Apaczów na Amerykanach. Wilson wraz z dwoma towarzyszami zostali złapani i skazani na śmierć, ale wódz Mangas umożliwił mu ucieczkę (jego towarzysze nie byli do niej zdolni). Pomimo pogoni, braku jedzenia i ubrań udało mu się dotrzeć do oddalonego o 160 kilometrów Santa Fe.
W 1837 roku, podczas zamieszek w Santa Fe, w których zamordowano gubernatora, Alvino Péreza, oraz wielu innych Amerykan, po raz kolejny życie uratował mu indiański wódz plemienia Pueblo, Pedro León. W mieście tym Wilson pozostał do 1941 roku, kiedy to kolejne zamieszki zmusiły go do wyjazdu.
We wrześniu tego roku, wraz z innymi osadnikami, wyruszył karawaną do południowej Kalifornii, gdzie dotarli z początkiem listopada. Początkowo pobyt tam miał być tylko przystankiem w drodze do Chin, lecz z powodu niemożności znalezienia statku na Daleki Wschód, postanowił osiedlić się w Kalifornii.
Pobyt w Kalifornii.
W 1843 roku Wilson, za 1000$ zakupił ranczo Jurupa, o powierzchni ponad tysiąca pięciuset hektarów. Ranczo to znajdowało się na terenie dzisiejszego miasta Riverside. Tam, wraz z poślubioną rok później Ramoną Yorbą, zamieszkał. Ramona była córką Don Bernardo Yorby, właściciela wielu rancz (m.in. Santa Ana, dzisiejsze Hrabstwo Orange) i hacjend. Zmarła pięć lat później, w roku 1849, pozostawiając córkę.
W 1845, prowadząc ekspedycję w góry San Bernadino, natrafił na liczną kolonię niedźwiedzi grizzly. Wówczas złapano na lasso i zabito 22 niedźwiedzie, na cześć czego nazwał to miejsce "Big Bear".
Wojna amerykańsko-meksykańska (1846 – 1848).
W latach czterdziestych w Kalifornii, Amerykańscy osadnicy zaczęli dążyć do jej przyłączenia do Stanów Zjednoczonych. Była ona jednak w dużej mierze pod kontrolą, rodowitych jej mieszkańców, Meksykanów, którzy byli temu przeciwni. Wybuchła wojna amerykańsko-meksykańska a Wilson znalazł się w trudnym położeniu, z powodu posiadania znacznych ilości ziemi (otrzymanych również od ojca swojej pierwszej żony). Poparł jednak osadników, czym o mały włos, po bitwie o Chino, nie przypłacił życiem, stając przed meksykańskim plutonem egzekucyjnym.
Lata późniejsze.
Uzyskanie przez Kalifornię praw stanowych przyczyniło się do powiększenia majątku Wilsona. Uważano, że pomógł w zaprowadzeniu pokoju pomiędzy Amerykanami i ludnością miejscową. W 1850 roku wybrany został sekretarzem Hrabstwa Los Angeles, rok później drugim wybieralnym burmistrzem Los Angeles. W roku 1852, przez prezydenta Millarda Fillmore’a, nadany mu został urząd do spraw Indian. W 1853 roku, Wilson ożenił się z Margaret Short Hereford, swoją gospodynią. Z nią doczekał się kolejnych dwóch córek, Ruth, matki George’a Smitha Pattona Juniora, i Annie. W kolejnych latach był członkiem senatu Kalifornii. Brał również udział w zakładaniu Pasadeny, której później został radnym. Jego posiadłości liczyły wówczas ponad 5600 hektarów. Część z nich stanowiła, leżąca w południowo-zachodniej części Pasadeny Lake Vineyard. W jej skład wchodziły farma, sady i winnice. W 1883 roku działająca tam "San Gabriel Wine Company" była jedną z największych wytwórni wina na świecie, mogąc wyprodukować ponad pięć i pół miliona litrów wina.
Benjamin Willson zmarł w San Gabriel w 1878 roku, został pochowany na cmentarzu San Gabriel Jego imieniem nazwano szczyt w górach San Gabriel – Mount Wilson.

</doc>
<doc id="2014321" url="https://pl.wikipedia.org/wiki?curid=2014321" title="Boeing X-40">
Boeing X-40

Boeing X-40 (Integrated Technology Test Bed) – amerykański, bezzałogowy i beznapędowy demonstrator technologii użytych w budowie samolotu kosmicznego Boeing X-37.
Historia.
Obok cywilnej amerykańskiej agencji NASA zajmującej się eksploracją kosmosu, drugą siłą wykorzystującą potencjał przestrzeni kosmicznej jest United States Air Force. Biorąc pod uwagę, że jednym z najdroższych elementów badań kosmicznych są jednorazowe rakiety wynoszące ładunki na orbitę, siły powietrzne pod koniec lat 50. ubiegłego wieku rozpoczęły prace nad samolotem kosmicznym, zdolnym do wielokrotnych lotów orbitalnych. Pierwszą próbą pozyskania takiej maszyny był projekt Boeing X-20 Dyna-Soar. Niestety, pomimo bardzo dużego zaawansowania cały program został anulowany na rzecz załogowej stacji Manned Orbiting Laboratory (MOL). Wraz z rozwojem satelitów szpiegowskich i ten projekt został anulowany w 1969 roku.
Swoją kolejną szansę siły powietrzne dostrzegły w rozpoczętym na przełomie lat 60. i 70. XX wieku programie Space Transportation System, którego efektem był Orbiter STS. US Air Force aktywnie włączyły się w projektowanie wahadłowców kosmicznych, doprowadzając między innymi do znaczącego zwiększenia ich wielkości względem pierwotnego projektu zaplanowanego przez NASA. Katastrofa promu Challenger w 1986 roku dość mocno osłabiła zainteresowanie sił powietrznych tym środkiem transportu i do łask ponownie powróciły klasyczne rakiety nośne.
Tym niemniej siły powietrzne nadal aktywnie poszukiwały sposobów na realizację projektu kosmicznego samolotu – niezawodnego, taniego w eksploatacji i zdolnego do wielokrotnych lotów orbitalnych. Ostatnim projektem realizowanym według tych zamierzeń jest Space Maneuver Vehicle (Manewrujący Pojazd Kosmiczny). Ma to być bezzałogowy pojazd wynoszony na orbitę wewnątrz ładowni promów kosmicznych lub przez rakiety Delta lub Atlas, zdolny do przenoszenia na orbitę i z powrotem niewielkich ładunków jak również wykonywania misji zwiadowczych. W październiku 1996 roku pracę nad projektem Space Maneuver Vehicle zlecono firmie Boeing. Pierwszym pojazdem zbudowanym w ramach tego programu był X-40, zmniejszona o kilkanaście procent, beznapędowa wersja docelowego pojazdu, która miała posłużyć do zbadania w praktyce przyjętych rozwiązań konstrukcyjnych. X-40 został użyty do zbadania ostatniej fazy lotu przyszłego pojazdu, fazy zbliżania i przyziemienia. Pierwszy lot miał miejsce 11 sierpnia 1998 roku, kiedy to X-40 został zrzucony z wysokości 2740 metrów przez śmigłowiec Sikorsky UH-60 Black Hawk i następnie samodzielnie wylądował. Maszyna przeznaczona do prób na ziemi otrzymała oznaczenie X-40A, następnym krokiem miała być budowa wersji przeznaczonej do lotów kosmicznych, napędzana silnikiem rakietowym na ciekły materiał pędny i oznaczona jako X-40B. W 1998 roku do projektu Boeinga i sił powietrznych dołączyła NASA. Rozpoczęto projekt budowy niewielkiego orbitera, którego konstrukcja miała opierać się na rozwiązaniach przyjętych w budowie X-40. Nowa maszyna, na budowę której kontrakt podpisano w lipcu 1999 roku, otrzymała oznaczenie X-37A. Rok później już obydwie instytucje, siły powietrzne oraz NASA, były zaangażowane w nowy projekt, w którym nadal intensywnie wykorzystywano X-40A do badań zachowania się przyszłego statku podczas testów lądowania. Obecnie X-40 można oglądać w National Museum of the United States Air Force.
Konstrukcja.
X-40 konstrukcyjnie jest beznapędowym kadłubem nośnym z niewielkimi skrzydłami typu delta oraz podwójnym usterzeniem motylkowym. Trójpodporowe, chowane podwozie z przednim podparciem. Maszyna posiada bezwładnościowy system nawigacyjny korygowany odbiornikiem Global Positioning System.

</doc>
<doc id="2014322" url="https://pl.wikipedia.org/wiki?curid=2014322" title="Single numer jeden w roku 1979 (USA)">
Single numer jeden w roku 1979 (USA)

Notowanie "Billboard" Hot 100 przedstawia najlepiej sprzedające się single w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej singli, a także częstotliwość emitowania piosenek na antenach stacji radiowych.

</doc>
<doc id="2014323" url="https://pl.wikipedia.org/wiki?curid=2014323" title="Liszka">
Liszka



</doc>
<doc id="2014324" url="https://pl.wikipedia.org/wiki?curid=2014324" title="Centro sperimentale di cinematografia">
Centro sperimentale di cinematografia

Centro sperimentale di cinematografia (pol. "Eksperymentalne Centrum Filmowe") – włoska szkoła filmowa finansowana z budżetu państwa, założona w Rzymie w 1935 roku i działająca po dziś dzień. Jest to najstarsza tego typu uczelnia w Europie Zachodniej.
Wybrani absolwenci.
Reżyserzy
Aktorzy
Operatorzy
Scenarzyści

</doc>
<doc id="2014327" url="https://pl.wikipedia.org/wiki?curid=2014327" title="SHL M11">
SHL M11

SHL M11 – polski motocykl klasy 175 cm³ produkowany w latach 1961-1968 w zakładach KZWM Polmo-SHL w Kielcach.
Historia i opis.
SHL M11 był następcą modelu M06T z silnikiem o pojemności 150 cm³. Pomimo podobieństwa, stanowił nową konstrukcję i był pierwszym polskim motocyklem klasy 175 cm³. Nadwozie motocykla zostało opracowane w KZWM i w stosunku do poprzedniego modelu miało wzmocnioną ramę, z zamkiem kierownicy i zamykanym schowkiem pod kanapą. Wprowadzono także nowe eleganckie blaszane obudowy boczne, osłaniające gaźnik, akumulator i filtr powietrza. Z modelu M06T został przejęty rodzaj zawieszenia przedniego na wahaczu pchanym z dwoma amortyzatorami teleskopowymi z tłumieniem hydraulicznym. Powiększono jednak skok zawieszenia, a dodatkowo układ kierowniczy wyposażono w amortyzator cierny. W całości przejęto z poprzedniego modelu m.in. koła z hamulcami bębnowymi, przedni błotnik i instalację elektryczną. Opracowano też początkowo wersję M11S z widelcem teleskopowym, lecz nie weszła do produkcji z uwagi na koszty.
Nowy silnik S-32, produkowany w WFM, opracowano na bazie silnika S-06 (wywodzącego się z kolei z niemieckiego silnika DKW RT 125), lecz jego pojemność wzrosła do 173 cm³ przez zwiększenie średnicy cylindra. Otrzymał nowy cylinder, głowicę, gaźnik, sprzęgło i wydech. Od 1966 produkowano aluminiowe cylindry z żeliwną tuleją cylindrową zamiast cylindra całkowicie żeliwnego. W 1967 roku w modelu M11W wprowadzono nowy silnik polskiej konstrukcji (inż. Wiesława Wiatraka) W-2A Wiatr, o minimalnie większej pojemności 174 cm³, lecz mocy zwiększonej do 12 KM (o 3 KM w stosunku do bazowego S-32, a o 2 KM w stosunku do ulepszonego S-32U). Pozwoliło to na zwiększenie dynamiki motocykla. Silnik W-2A produkowano w Zakładach Metalowych Dezamet w Nowej Dębie.
Produkcja.
Prototypy motocykla zbudowano w 1959 roku - równocześnie z rozpoczęciem produkcji modelu M06T. Motocykl zaprezentowano na Targach Poznańskich w 1960 roku, a produkcję rozpoczęto w maju 1961. Oprócz wersji bazowej, istniała też wersja rajdowa M11R, posiadająca m.in. zawieszenie przednie z widelcem teleskopowym. W toku produkcji, bazowy model M11 był ulepszany, m.in. wzmocniono mocowanie przedniego zawieszenia (1961/62), wprowadzono lepsze amortyzatory (sierpień 1962) i zmieniono łożyskowanie wahaczy, eliminując konieczność okresowego smarowania. Od 1963 produkowano małe serie lepiej wyposażonych i wykończonych motocykli M11 Lux (m.in. zbiornik, obręcze kół i amortyzatory były chromowane). W 1965 zmniejszono koła z 19-calowych na 18-calowe.
Od 1967 do lipca 1968 produkowano model M11W z nowym silnikiem W-2A Wiatr. Ogółem wyprodukowano ich prawie 180.000, w tym ponad 26.000 M-11W. Cena motocykla wynosiła ponad 15.000 zł.
Większość motocykli trafiała na rynek polski, lecz część wyeksportowano, w tym do USA. W 1962 licencję na produkcję modelu M11 zakupiły Indie, gdzie produkowano go aż do 2005 roku pod nazwą Rajdoot.

</doc>
<doc id="2014328" url="https://pl.wikipedia.org/wiki?curid=2014328" title="Shub-Niggurath">
Shub-Niggurath

Shub-Niggurath, znana też jako „Czarna Koza z Lasu z Tysiącem Młodych”, to fikcyjne bóstwo wywodzące się z fikcji autorstwa H.P. Lovecrafta. Nazywane jest również „Czarnym Baranem z Lasu z Tysiącem Owiec”, by wprowadzić płeć męską w stosunku do Wielkiego Przedwiecznego, którego zwykle uważa się za samicę.
Pierwsza wzmianka o Shub-Niggurath pochodzi z opowiadania "Ostatnia próba" (1928). Bogini nigdy nie została dokładnie opisana w prozie Lovecrafta, ale jej imię jest często wspominane lub wzywane podczas rytuałów. Jako postać pojawia się u innych autorów współtworzących mitologię Lovecrafta - Augusta Derletha, Roberta Blocha i Ramseya Campbella. 
Twórczość Lovecrafta nie zawiera żadnych szczegółów na temat wyglądu Shub-Niggurath. Bóstwo pojawia się po raz pierwszy w opowiadaniu "Koszmar w Dunwich" (1928), jednak wzmianka ogranicza się do okrzyku „Iä! Shub-Niggurath!”. Kolejna historia wspominająca to bóstwo zatytułowana jest "Szepczący w ciemności" (1930) i zawiera nagranie oraz fragment obrzędu, w którym obszernie wzywa się Czarną Kozę z Lasu z Tysiącem Młodych. Inne podobne wykrzyknienia mają miejsce w "Snach w domu wiedźmy" (1932) oraz w "Coś na progu" (1933).
Jedynych szczegółowych informacji o Shub-Niggurath dostarcza proza publikowana pod nazwiskami klientów, dla których Lovecraft pisał jako ghostwriter. Stworzył dla nich równoległy cykl mitów i odrębną grupę Wielkich Przedwiecznych, takich jak Yig, Ghatanotha, Rhan-Tegoth, złe bliźnięta Nug i Yeb oraz Shub-Niggurath. W opowiadaniu "Kopiec", opisującym odkrycie podziemnej krainy K'n-yan przez hiszpańskiego konkwistadora, pojawia się świątynia Tsathogguy, którą przekształcono w kaplicę Shub-Niggurath, „Wielkiej Matki i żony Tego, którego się nie nazywa. Ta bogini była czymś w rodzaju wyrafinowanej Astarte (...)”. To porównanie kojarzy Shub-Niggurath z boginią płodności Cybele, "Wielką Matką", wspomnianą w opowiadaniu "Szczury w ścianach" Lovecrafta.
Inne źródła, mówiące o koncepcji Shub-Niggurath, znajdują się w listach Lovecrafta. Na przykład, w liście do Willisa Conovera, Lovecraft opisuje ją jako „złą, przypominającą opar istotę”. 
Mimo że Shub-Niggurath jest zwykle utożsamiana z epitetem „Czarna Koza z Lasu z Tysiącem Młodych”, możliwe, że Czarna Koza jest odrębnym stworzeniem. Rodolfo Ferraresi w eseju „The Question of Shub-Niggurath” twierdzi, że koza jest spersonifikowanym obiektem, przez który Shub-Niggurath jest czczona. W przeciwieństwie do Wielkiej Przedwiecznej, Czarna Koza jest czasami przedstawiana jako samiec, na przykład w "Szepczącym w ciemności", gdzie określa się go „Panem Lasu”. Czarna Koza może być także uosobieniem Pana, ponieważ Lovecraft inspirował się "Wielkim Bogiem Panem" (1890) Arthura Machena. W tej formie Czarna Koza może reprezentować Szatana w formie satyra, półczłowieka i półkozła. W folklorze satyr symbolizował mężczyznę z nadmierną seksualną żądzą. Możliwe, że Czarna Koza stanowi męską, ziemską formę Shub-Niggurath, w której bogini pragnie kopulować ze swoimi wyznawcami. 

</doc>
<doc id="2014330" url="https://pl.wikipedia.org/wiki?curid=2014330" title="Premia Bohemica">
Premia Bohemica

Premia Bohemica – przyznawana corocznie od 1993 roku czeska nagroda dla zagranicznych tłumaczy literatury czeskiej oraz badaczy-bohemistów, którzy w swoich krajach popularyzują czeskie piśmiennictwo. 
Z początku nagrodę przyznawała fundacja Nadace Český literární fond, po czym w latach 2002–2011 nagrodą rozporządzał pisarski związek Obec spisovatelů (Gmina Pisarzy Czeskich) ze wsparciem fundacji Český literární fond (Czeski Fundusz Literatury). Po kilkuletniej przerwie, w 2017 nagrodę zaczęła przyznawać Moravská zemská knihovna, przy wsparciu związku Obec spisovatelů.

</doc>
<doc id="2014331" url="https://pl.wikipedia.org/wiki?curid=2014331" title="Kaspij Aktau">
Kaspij Aktau

Kaspij Aktau (kaz. Каспий Ақтау Футбол Клубы) – kazachski klub piłkarski z siedzibą w Aktau, grający w Priemjer Ligasy.
Historia.
Chronologia nazw:
Klub został założony w 1962 jako Stroitiel, dwa lata później zmienił nazwę na Trud. Na początku istnienia występował w rozgrywkach lokalnych. Dopiero w 1979 debiutował w Wtoroj Lidze, strefie 5 Mistrzostw ZSRR. W 1980 roku zajął 18. miejsce i pożegnał się z rozrywkami na szczeblu profesjonalnym. Potem w ostatnich dwóch mistrzostwach ZSRR (1991-1992) występował we Wtoroj Niższej Lidze.
W 1992 jako FK Aktau debiutował w pierwszych rozgrywkach o mistrzostwo niepodległego Kazachstanu. W następnym roku zmienił nazwę na Munajszy Aktau, ale zajął 20. miejsce i spadł na rok do Pierwoj Ligi. W 1996 klub zajął wysokie 4. miejsce, ale zrezygnował z dalszych występów. Po roku nieobecności w 1998 ponownie startował w Pierwoj Lidze. W 2001 jako Mangystau Aktau na rok powrócił do Wysszej Ligi. Od 2002 występował w Pierwoj Lidze pod nazwą Kaspij Aktau.

</doc>
<doc id="2014333" url="https://pl.wikipedia.org/wiki?curid=2014333" title="Mangystau Aktau">
Mangystau Aktau



</doc>
<doc id="2014334" url="https://pl.wikipedia.org/wiki?curid=2014334" title="FK Aktau">
FK Aktau



</doc>
<doc id="2014335" url="https://pl.wikipedia.org/wiki?curid=2014335" title="Munajszi Aktau">
Munajszi Aktau



</doc>
<doc id="2014336" url="https://pl.wikipedia.org/wiki?curid=2014336" title="Stercorarius maccormicki">
Stercorarius maccormicki



</doc>
<doc id="2014337" url="https://pl.wikipedia.org/wiki?curid=2014337" title="Shaun Ellis">
Shaun Ellis

Shaun Ellis (ur. 12 października 1964) – angielski badacz zwierząt, znany z życia wśród wilków. 
Jest założycielem Wolf Pack Management i jest zaangażowany w wiele projektów badawczych w Polsce i w Yellowstone National Park w Stanach Zjednoczonych.
Pracuje z wilkami od 1990 roku. Wcześniej studiował życie lisa rudego w Wielkiej Brytanii oraz kojota w Kanadzie&lt;ref name="WPM30/25"&gt;long have you been a Wolf Behaviourist?" Wolfpack Management&lt;/ref&gt;.

</doc>
<doc id="2014343" url="https://pl.wikipedia.org/wiki?curid=2014343" title="Nagroda im. Gershwinów">
Nagroda im. Gershwinów

Nagroda im. Gershwinów () – nagroda przyznawana kompozytorowi lub artyście za wkład w muzykę rozrywkową.
Została ustanowiona w 2007 roku przez Bibliotekę Kongresu Stanów Zjednoczonych. Nosi imię George’a i Iry Gershwinów. Nagroda przyznawana jest artystom, których kariera odzwierciedla całokształt twórczości w promowaniu piosenki jako narzędzia muzycznej ekspresji i zrozumienia kultury. W kontekście nagrody „piosenka” jest rozumiana jako singiel lub jako utwór, który jest częścią większego dzieła, jak musical, ścieżka filmowa czy telewizyjna. Laureatami mogą być kompozytorzy, piosenkarze, autorzy, których twórczość czerpie z uznanych podstaw muzyki rozrywkowej i jest inspiracją dla nowych pokoleń artystów w ich drodze zawodowej.
Wyboru dokonuje Biblioteka Kongresu Stanów Zjednoczonych w porozumieniu z komisją, która bierze pod uwagę reprezentantów wielu nurtów muzyki rozrywkowej. Członkami komisji mogą być uczeni, producenci, wykonawcy, krytycy muzyczni, kompozytorzy i specjaliści z Biblioteki Kongresu lub spoza niej.

</doc>
<doc id="2014344" url="https://pl.wikipedia.org/wiki?curid=2014344" title="Solo violin">
Solo violin

Solo Violin – album muzyczny polskiego skrzypka jazzowego Zbigniewa Seiferta. Jest to rejestracja koncertu Seiferta podczas „Forum Junge Music” w Bremie w maju 1976 r. LP ukazał się w 1978 r. w Niemczech, wydany przez Elektrola/EMI. Wszystkie kompozycje na płycie są autorstwa Zbigniewa Seiferta. Płyta dedykowana została żonie muzyka – Agnieszce.

</doc>
<doc id="2014346" url="https://pl.wikipedia.org/wiki?curid=2014346" title="Dinamo Ałmaty">
Dinamo Ałmaty

Dinamo Ałmaty (kaz. Динамо Алматы Футбол Клубы) – kazachski klub piłkarski z siedzibą w mieście Ałmaty.
Historia.
Klub założony został w 1937 jako "Dinamo Ałma-Ata" i debiutował w Grupie D, miasta Wschodu Mistrzostw ZSRR. W 1946 startował w Trzeciej Grupie, strefie środkowoazjatyckiej, awansując do Wtoroj Grupy, strefy środkowoazjatyckiej, w której występował do 1953. Potem grał w rozgrywkach lokalnych, dopóki nie został rozwiązany.
Po uzyskaniu przez Kazachstan niepodległości został reaktywowany, a w 1993 debiutował w Wysszej Lidze, ale zajął spadkowe 18. miejsce i został rozformowany.

</doc>
<doc id="2014353" url="https://pl.wikipedia.org/wiki?curid=2014353" title="Medusaceratops lokii">
Medusaceratops lokii



</doc>
<doc id="2014356" url="https://pl.wikipedia.org/wiki?curid=2014356" title="Wyroby seropodobne">
Wyroby seropodobne

Wyroby seropodobne (ser seropodobny) – produkt spożywczy, substytut sera. Może być otrzymywany z obróbki mieszaniny mleka z tłuszczem roślinnym, czasami też mlekiem w proszku i skrobią pszenną lub – w wypadku tzw. serów wegańskich – z produktów roślinnych.
Technologia wytwarzania jest podobna do produkcji sera żółtego.
Ze względu na tańsze składniki często jest stosowany w fast foodach i sprzedawany w sklepach za niższa cenę niż ser.
Regulacje.
Decyzją Trybunału Sprawiedliwości Unii Europejskiej z 2017 termin "ser" co do zasady zarezerwowany jest wyłącznie dla produktu z mleka zwierzęcego, tak samo ma się sytuacja w wypadku pojęć: mleko, śmietana, chantilly, masło, ser i jogurt z pojedynczymi wyjątkami.

</doc>
<doc id="2014357" url="https://pl.wikipedia.org/wiki?curid=2014357" title="Museum of Contemporary Art San Diego">
Museum of Contemporary Art San Diego

Museum of Contemporary Art San Diego ("Muzeum Sztuki Współczesnej w San Diego", "MCASD") – muzeum sztuki współczesnej w San Diego w Kalifornii, składa się z dwóch filii w downtown San Diego i dzielnicy La Jolla. Zajmuje się sztuką stworzoną po 1950 roku. Muzeum powstało w 1941 roku w La Jolla, ufundowane przez lokalną filantropkę Ellen Browning Scripps. Mieściło się w jej byłej rezydencji z 1915 roku. W latach 90. XX wieku budynek został przebudowany przez architekta Roberta Venturi, współwłaściciela Venturi Scott Brown &amp; Associates. Filia w downtown San Diego powstała w 1993 roku, jako odpowiedź na potrzeby mieszkańców rosnącego miasta. W 2007 roku otworzono tam też nowy budynek muzeum projektu Richarda Gluckmana. Museum of Contemporary Art San Diego jest instytucją non-profit, z funduszem ok. 40 mln dol i rocznym budżetem ok. 6 mln dol. Utrzymuje się z darowizn fundacji, indywidualnych darczyńców, korporacji i agencji rządowych. W kolekcji muzeum znajdują się m.in. prace nurtu Pop-art, konceptualizmu i minimalizmu. Do artystów, których prace znajdują się w kolekcji muzeum należą m.in.: Andy Warhol, Ellsworth Kelly, Claes Oldenburg.

</doc>
<doc id="2014358" url="https://pl.wikipedia.org/wiki?curid=2014358" title="Roberts Radio">
Roberts Radio

Roberts – firma produkująca sprzęt elektroniczny domowego użytku, mająca swą siedzibę w Mexborough, w hrabstwie South Yorkshire w Anglii. Firma zajmuje się przede wszystkim produkcją radioodbiorników, zarówno tradycyjnych, jak również odbierających w systemie Digital Audio Broadcasting i internetowych. Jest posiadaczem trzech gwarantów królewskich. Firma zatrudnia 8500 pracowników, a jej roczny obrót wynosi 1,5 mld euro.
Historia.
Firmę założył Harry Roberts w r. 1932 pod nazwą Roberts Radio Company. W pierwszym okresie swej działalności firma wytwarzała osiem odbiorników tygodniowo. Produkowała ona radioodbiorniki zarówno klasy ekonomicznej jak i luksusowej, sprzedawane m.in. w domu handlowym Harrods. Firma nigdy nie stosowała klasycznej formy reklamy. W 1994 została przejęta przez firmę Glen Dimplex, jednak nadal produkuje swe wyroby pod marką Roberts.
Profil produkcji.
Obecnie Roberts wytwarza zarówno radia tradycyjne do odbioru na falach UKF i średnich, klasy "world receiver" (do amatorskiego nasłuchu fal krótkich), jak i odbiorniki przeznaczone do odbioru programów radiofonii cyfrowej powszechnej w Wielkiej Brytanii oraz do odbioru programów radiofonii internetowej. Firma produkuje zarówno odbiorniki klasy popularnej, jak i kolekcjonerskie, zestawy przenośne, oraz osobiste.

</doc>
<doc id="2014360" url="https://pl.wikipedia.org/wiki?curid=2014360" title="Pawieł Strogow">
Pawieł Strogow

Pawieł Pietrowicz Strogow, ros. Павел Петрович Строгов (ur. 12 lipca 1911 w Moskwie) – antysowiecki partyzant, oficer Rosyjskiej Wyzwoleńczej Armii Ludowej, 30 Dywizji Grenadierów SS i jednej z niemieckich dywizji Waffen-SS podczas II wojny światowej, biskup Rosyjskiej Cerkwi Katakumbowej.
Życiorys.
W 1921 jego rodzice zostali aresztowani i rozstrzelani. Pawieł P. Strogow został wywieziony przez dalszą rodzinę do wsi w rejonie Kozielska. Pod koniec maja 1925 przystąpił do miejscowego antybolszewickiego oddziału partyzanckiego "Witiaź". Pełnił rolę przewodnika i łącznika. Od 1928 ukrywał się na terenie orłowskiego, smoleńskiego i homelskiego okręgów. W 1934 reszta jego rodziny została wywieziona do Jakucji. Do czerwca 1941 ukrywał się w Briańsku. Kiedy wojska niemieckie zajęły te tereny, na początku października tego roku zaczął formować ochotnicze oddziały zbrojne w ramach tzw. Republiki Łokockiej, które rozmieszczono w miejscowościach Sjewsk, Nawlia i Łokoć. Na ich bazie współuczestniczył w tworzeniu Rosyjskiej Wyzwoleńczej Armii Ludowej (RONA). 8 stycznia 1942 w Łokciu wziął udział w walce z sowieckimi skoczkami spadochronowymi, którzy zabili przywódcę Republiki Łokockiej Konstantina P. Woskobojnika. Został oficerem 3, a następnie 5 batalionu 3 Pułku RONA, biorąc udział w walkach z partyzantami i Armią Czerwoną. W maju 1943 doprowadził do spacyfikowania buntu w pułku. Za zasługi został w czerwcu tego roku odznaczony orderem przez dowódcę RONA Bronisława W. Kaminskiego, a następnie wyjechał na krótko do Niemiec. Po powrocie powrócił do 5 Pułku, w szeregach którego walczył z Armią Czerwoną w rejonie Dmitrow-Orłowsk. We wrześniu wstąpił do odłamu cerkwi prawosławnej podporządkowanego Niemcom. Za udział w operacji antypartyzanckiej "Frühlingsfest" wiosną 1944 został odznaczony Żelaznym Krzyżem 1 klasy. Pod koniec kwietnia tego roku wstąpił do NSDAP. Po przekształceniu RONA pod koniec lipca w Brygadę Szturmową SS "RONA" otrzymał stopień Hauptsturmführera Waffen-SS. W sierpniu i wrześniu uczestniczył w pacyfikacji Powstania Warszawskiego jako dowódca kompanii zbiorczego pułku szturmowego Brygady Szturmowej SS "RONA". Po zakończeniu walk przeszedł do 30 Dywizji Grenadierów SS. Nie wyraził zgody na wstąpienie do Sił Zbrojnych KONR, w związku z czym został przeniesiony do jednej z dywizji Waffen-SS. Awansował do stopnia Sturmbannführera Waffen-SS. Uczestniczył w ofensywie w Ardenach na przełomie 1944/1945. Następnie brał udział w walkach nad Renem. W kwietniu 1945 został Obersturmbannführerem Waffen-SS. Po zakończeniu wojny został pod koniec 1945. aresztowany przez Smiersz. Z powodu fałszywych dokumentów nie rozpoznano go jednak jako b. oficera RONA. Został skazany na karę 15 lat łagrów. W 1958 został sekretnie wyświęcony do stanu duchownego przez ihumena Wasilija. Przyjął imię ojca Polikarpa. Po wyjściu na wolność w 1961 ponownie go aresztowano i skazano na kolejne 5 lat łagrów (nie przyznał się) za przynależność do nielegalnej Rosyjskiej Cerkwi Katakumbowej. Kiedy został wypuszczony, brał udział w tajnych soborach Cerkwi w latach 1971 i 1981, a następnie kolejnych już otwartych w 1994, 1995, 1998, 1999 i 2000 r. Na ostatnim soborze został wybrany episkopem (biskupem) tiumeńskim.

</doc>
<doc id="2014369" url="https://pl.wikipedia.org/wiki?curid=2014369" title="Daniel Yeboah">
Daniel Yeboah

Daniel Yéboah Tétchi (ur. 13 listopada 1984 r.) – piłkarz z Wybrzeża Kości Słoniowej, reprezentant kraju grający na pozycji bramkarza.
Kariera klubowa.
Przygodę z futbolem rozpoczął w 2000 w rezerwach francuskiego klubu SC Bastia. W zespole tym do 2005 wystąpił w 45 spotkaniach. W 2004 został wypożyczony do Villemomble Sports. Podczas rocznego wypożyczenia wystąpił w 31 spotkaniach. W 2005 podpisał kontrakt z tym klubem, jednak wystąpił tylko w 20 spotkaniach i został w 2006 na rok wypożyczony do US Créteil-Lusitanos. W klubie tym wystąpił w 7 spotkaniach. W 2007 powrócił do zespołu Villemomble Sports. 
Po nieudanym sezonie, w którym wystąpił tylko w 8 spotkaniach postanowił w 2008 wyjechać do Wybrzeża Kości Słoniowej, gdzie został zatrudniony przez klub ASEC Mimosas. W barawach tego zespołu dwukrotnie sięgnął po Mistrzostwo WKS w sezonach 2009 i 2010. Dodatkowo zdobył także Puchar WKS w 2011 oraz Puchar Félix Houphouét-Boigny w 2009. W latach 2012-2014 był piłkarzem rezerw Dijon FCO, dla których wystąpił w zaledwie 2 spotkaniach.
W kolejnych latach grał dla klubów z niższych klas rozgrywkowych, takich jak KSV Oostkamp, Azam, ISCA czy Williamsville.
Kariera reprezentacyjna.
Yeboah swoją karierę reprezentacyjną rozpoczął 11 lutego 2003 w meczu przeciwko reprezentacji Kamerunu, wygranym 3:0. W 2010 został powołany przez trenera Svena-Görana Erikssona na Mistrzostwa Świata rozgrywane w RPA. Na turnieju pełnił rolę bramkarza rezerwowego. 
Dwa lata później otrzymał powołanie na Puchar Narodów Afryki 2012. Podczas afrykańskiego czempionatu wystąpił w spotkaniu z Angolą. Rok później także znalazł się w kadrze na mistrzostwa Afryki, a podczas turnieju wystąpił w meczu z Algierią, zremisowanym 2:2. Był to zarazem jego ostatni mecz w reprezentacji WKS, dla której w latach 2003–2013 zanotował 13 występów.
Sukcesy.
ASEC Mimosas

</doc>
<doc id="2014373" url="https://pl.wikipedia.org/wiki?curid=2014373" title="Lukman Haruna">
Lukman Haruna

Haruna Abdulkarim Lukman (ur. 4 grudnia 1990 w Jos) – nigeryjski piłkarz, reprezentant kraju grający na pozycji pomocnika.
Kariera piłkarska.
Przygodę z futbolem rozpoczął w 2006 w Moderate Stars Academy oraz w 2007 w Global Crystal Academy w Nigerii. W 2008 dołączył do drużyny juniorów francuskiej drużyny Ligue 1 AS Monaco, chociaż interesowały się nim takie zespoły jak Real Madryt, FC Porto czy SL Benfica. W tym samym roku został przeniesiony do drużyny seniorów. W barwach "Les Monégasques" wystąpił w 44 spotkaniach, w których strzelił 3 bramki.
26 czerwca 2011 podpisał 5-letni kontrakt z Dynamem Kijów. 3 marca 2015 został wypożyczony do Howerły Użhorod, a 9 lipca 2015 do Anży Machaczkała. 9 marca 2016 został wypożyczony do kazachskiego klubu z Astany. Po wygaśnięciu kontraktu w końcu grudnia 2016 opuścił Dynamo, w którym przez 5 lat zagrał 50 razy, ośmiokrotnie pokonując bramkarzy rywali. 
W 2018 dołączył do litewskiej FK Palanga, w której rozegrał 8 spotkań. Następnie zaliczył epizody w US Tataouine (2 występy, 1 gol) i Araracie Erywań (5 występów). Po sezonie 2019/20 zakończył karierę piłkarską. 
Kariera reprezentacyjna.
Haruna reprezentował Nigerię w młodzieżowych drużynach U-17 (5 występów, jedna bramka) i U-20 (2 występy). 
Karierę reprezentacyjną rozpoczął 9 stycznia 2008 meczem przeciwko reprezentacji Sudanu, wygranym 2:0. 30 maja 2010 strzelił swoją pierwszą bramkę dla drużyny narodowej w spotkaniu z Kolumbią. 
W tym samym roku został powołany przez trenera Larsa Lagerbäcka na Mistrzostwa Świata. Podczas turnieju wystąpił w dwóch spotkaniach z Argentyną i Grecją. Nigeria zakończyła turniej na fazie grupowej. Po raz ostatni w kadrze Haruna zagrał 5 września 2015 w spotkaniu z Tanzanią, zremisowanym 0:0. Łącznie w latach 2008–2015 Haruna zagrał w 8 spotkaniach reprezentacji Nigerii, w których strzelił jedną bramkę. 
Sukcesy i odznaczenia.
Sukcesy klubowe.
AS Monaco
Dynamo Kijów
FK Astana

</doc>
<doc id="2014383" url="https://pl.wikipedia.org/wiki?curid=2014383" title="Adam Federici">
Adam Federici

Adam Jay Federici (ur. 31 stycznia 1985 r. w Nowra) – australijski piłkarz, reprezentant kraju grający na pozycji bramkarza. Obecnie występuje w klubie Bournemouth.
Kariera piłkarska.
Karierę piłkarską rozpoczął w 2002 w klubie z Anglii Wolverhampton Wanderers. W 2003 przeniósł się do włoskiego zespołu Sassari Torres. Od 2004 do 2015 był zawodnikiem zespołu Reading, dla którego wystąpił w 209 spotkaniach i strzelił 1 bramkę 15 lipca 2006 przeciwko drużynie Bromley. W 2004 został na rok wypożyczony do drużyny Maidenhead United, dla której wystąpił w 15 spotkaniach. W 2005 został wypożyczony do zespołu Northwood, dla którego zaliczył 4 spotkania. W tym samym roku został wypożyczony do zespołu Carshalton Athletic, dla którego wystąpił w 25 spotkaniach. W 2006 został wypożyczony do drużyny Bristol City. Nie wystąpił jednak w żadnym spotkaniu tej drużyny. W 2008 był wypożyczony do zespołu Southend United, dla którego zaliczył 10 spotkań. Od 2015 jest piłkarzem angielskiego Bournemouth
Kariera reprezentacyjna.
Karierę reprezentacyjną rozpoczął w 2010. W 2010 został powołany przez trenera Pima Verbeeka na MŚ 2010. Jak dotychczas wystąpił w reprezentacji w 10 spotkaniach.

</doc>
<doc id="2014387" url="https://pl.wikipedia.org/wiki?curid=2014387" title="Gangotri">
Gangotri

Gangotri (hindi गंगोत्री) – miasto w północnych Indiach w stanie Uttarakhand, na pogórzu Himalajów Wysokich.
Populacja miasta w 2001 roku wynosiła 606 mieszkańców.
Miasto stanowi ważny ośrodek pielgrzymek dla hindusów, skupiający się wokół świątyni bogini Gangi i znajdujących się w pobliżu źródeł świętej rzeki Ganges.

</doc>
<doc id="2014388" url="https://pl.wikipedia.org/wiki?curid=2014388" title="Setonix">
Setonix



</doc>
<doc id="2014390" url="https://pl.wikipedia.org/wiki?curid=2014390" title="Teodor Lippmaa">
Teodor Lippmaa

Teodor Lippmaa (ur. 17 listopada 1892 w Rydze, zm. 27 stycznia 1943 w Tartu) – estoński botanik, jeden z pionierów chromatografii. Członek Estońskiej Akademii Nauk (1939).
Życiorys.
Studiował na wydziale przyrodniczym Uniwersytetu w Tartu, studia ukończył w 1924. W 1926 otrzymał tytuł doktora. W 1927 habilitował się, w 1930 otrzymał katedrę botaniki na Uniwersytecie w Tartu. 27 stycznia 1943 zginął razem z żoną i córką w wybuchu bomby, zrzuconej przez radziecki samolot na zabudowania Ogrodu Botanicznego w Tartu.
Pochowany jest na cmentarzu Rahumäe w Tallinnie. Jego synem był estoński naukowiec i polityk Endel Lippmaa.
W 1982 roku wzniesiono w Tartu pomnik upamiętniający Lippmee.
Dorobek naukowy.
Lippmaa był jednym z pierwszych naukowców wykorzystujących metodę chromatografii cieczowej opracowaną przez Cwieta. Uważał, że barwniki obecne w różnych roślinach nie są identyczne, i wykorzystał metodę Cwieta by tego dowieść. Rozdzielił frakcje ksantofilu i rodoksantanu z liści rezedy wonnej i wysunął hipotezę, że związki te nie są izomerami, jak wówczas uważano, ale że rodoksantyna jest karotenoidem o wyższym stopniu utlenienia niż ksantofil.

</doc>
<doc id="2014392" url="https://pl.wikipedia.org/wiki?curid=2014392" title="This Is Heavy Metal">
This Is Heavy Metal

This Is Heavy Metal – pierwszy singel, promujący album "Babez for Breakfast" fińskiego zespołu hardrockowego Lordi, wydany w roku 2010.

</doc>
<doc id="2014393" url="https://pl.wikipedia.org/wiki?curid=2014393" title="Kings of Crunk">
Kings of Crunk

Kings of Crunk jest czwartym studyjnym albumem grupy muzycznej Lil Jon &amp; the East Side Boyz.
Krążek promował singiel "Get Low" z gościnnym udziałem duetu Ying Yang Twins, znalazł się w pierwszej piątce notowania "R&amp;B" w następujących krajach USA, Niemiec, Francji, Wielkiej Brytanii i Australii w 2003 roku.

</doc>
<doc id="2014396" url="https://pl.wikipedia.org/wiki?curid=2014396" title="Rochowicka Woda">
Rochowicka Woda

Rochowicka Woda ("Potok Rochowicki") – górski potok, lewy dopływ Nysy Szalonej o długości 7,55 km. Przepływa przez tereny gminy Marciszów i gminy Bolków.
Rochowicka Woda płynie częściowo przez Pogórze Bolkowskie oraz przecina wschodnią część Pogórza Wojcieszowskiego. Źródliska potoku rozsiane są pomiędzy górami Turzec (690 m n.p.m.) i Lubrza (669 m n.p.m.) na zachodzie, a górą Poręba (671 m n.p.m.) na wschodzie.
Rochowicka Woda jest poza Sadówką głównym dopływem górnej Nysy. Bystry nurt i górski charakter potoku po części jest odpowiedzialny za szybkie i silne przybory wody w Nysie w okresie deszczy.

</doc>
<doc id="2014406" url="https://pl.wikipedia.org/wiki?curid=2014406" title="Part II">
Part II

Part II jest drugą częścią albumu Kings of Crunk. Jest to szósty studyjny album grupy muzycznej Lil Jon &amp; the East Side Boyz.
Lista utworów.
Opracowano na podstawie źródła.

</doc>
<doc id="2014407" url="https://pl.wikipedia.org/wiki?curid=2014407" title="Meru (góra)">
Meru (góra)

Meru (również zwana Mahameru, Sumeru) – mityczna góra, stanowiąca oś świata według kosmologii hinduistycznej i buddyjskiej. Jej zbocza są złotego koloru.
Mieszkańcy.
Na szczycie Meru mitologia hinduistyczna lokalizuje dziewięć niebiańskich obszarów (np. Brahmaloka), gdzie swoje siedziby mają istoty boskie takie jak Brahma, manasaputras i saptariszi.
Na jej stokach znajdują się 33 "trajastrinśa" – „raje” poszczególnych bóstw (dewa), z których najważniejszym jest Indra zamieszkujący Indralokę.
Lokalizacja.
Purany mówią o Meru, jako górze centralnej w grupie dziewięciu. Pozostałe góry to:
Górę Meru otaczają 4 oceany i 4 kontynenty. Jednym z tych kontynentów jest Dźambudwipa, utożsamiany z subkontynentem indyjskim.

</doc>
<doc id="2014410" url="https://pl.wikipedia.org/wiki?curid=2014410" title="Gromada w Perseuszu">
Gromada w Perseuszu

Gromada w Perseuszu (również "Abell 426") – masywna gromada galaktyk znajdująca się w konstelacji Perseusza, w odległości 230 mln lat świetlnych od Ziemi. Gromada ta otrzymała klasę obfitości 2, gdyż zawiera ponad tysiąc galaktyk. Gromada w Perseuszu należy do Supergromady w Perseuszu-Rybach i jest jej głównym składnikiem.
W gromadzie Abell 426 dominują głównie duże galaktyki eliptyczne i soczewkowate, zawiera ona jednak również wiele galaktyk spiralnych. Galaktyki gromady są otoczone obłokiem gazu o temperaturze sięgającej milionów stopni. Dominującą galaktyką w gromadzie jest NGC 1275.
Gromada w Perseuszu była obiektem wielu badań. J. Brunzendorf i H. Meusinger w 1999 roku stworzyli główny katalog galaktyk wchodzących w skład gromady. Na tej podstawie Richard Powell wykonał mapę gromady w Perseuszu.
Gromada w Perseuszu została również dokładnie zbadana w zakresie promieniowania rentgenowskiego oraz fal radiowych. Silnym radioźródłem oraz potężnym źródłem promieniowania rentgenowskiego jest duża galaktyka NGC 1275 zwana odpowiednio "Perseusz A" lub "3C 84". Galaktyka ta jest źródłem pióropuszy gazu ciągnących się na 300 tysięcy lat świetlnych. Na zdjęciach wykonanych teleskopem Chandra pióropusze okazały się regionami o małym ciśnieniu gazu, które jest skutkiem zastąpienia gazu przez niewidoczne wysokoenergetyczne cząstki. Cząstki te są prawdopodobnie generowane w dżetach powstających w sąsiedztwie supermasywnej czarnej dziury. Powstające w ten sposób wysokoenergetyczne bąble łączą się i powiększają, tworząc, już w znacznym oddaleniu od czarnej dziury, gigantyczne pióropusze. Oddziaływania czarnej dziury tworzą fale dźwiękowe, które podgrzewają gaz w wewnętrznych regionach gromady nie dopuszczając do jego stygnięcia i do procesu gwałtownego tworzenia się gwiazd. Skutkiem tego procesu wzrost centralnej galaktyki gromady NGC 1275 został zahamowany.

</doc>
<doc id="2014416" url="https://pl.wikipedia.org/wiki?curid=2014416" title="Heiko Gerber">
Heiko Gerber

Heiko Gerber (ur. 11 lipca 1972 r. w Stollberg/Erzgeb.) – niemiecki piłkarz i trener, reprezentant kraju.
Kariera piłkarska.
Karierę piłkarską rozpoczął w 1991 w klubie Chemnitzer FC. W klubie tym występował przez 5 sezonów, dla którego w 119 spotkaniach strzelił 9 bramek. W 1996 przeszedł do Arminii Bielefeld. Sezon 1998/99 spędził w drużynie 1. FC Nürnberg. W 1999 związał się z VfB Stuttgart. W barwach ekipy ze Stuttgartu zdobył mistrzostwo Bundesligi w sezonie 2006/07. Dotarł także do finału Pucharu Niemiec w sezonie 2006/07 oraz do finału Pucharu Ligi Niemieckiej w 2005. Przez 8 lat gry dla VfB zagrał w 135 spotkaniach, w których strzelił 7 bramek. W 2007 zakupiło go FC Ingolstadt 04. W sezonie 2007/08 brał udział w awansie drużyny do 2. Bundesligi. Sezon 2009/10 spędził w czwartoligowym SSV Ulm 1846. W 2010 zakończył karierę piłkarską. 
Kariera reprezentacyjna.
Gerber został w 1999 powołany przez trenera Ericha Ribbecka na Puchar Konfederacji 1999. Podczas tego turnieju zagrał w dwóch spotkaniach przeciwko Brazylii i Stanom Zjednoczonym. Były to jedyne mecze rozegrane przez Gerbera dla reprezentacji Niemiec. 
Praca szkoleniowa.
W 2012 rozpoczął pracę jako asystent trenera w zespole rezerw VfB Stuttgart. W 2014 został szkoleniowcem drużyny VfB Stuttgart U-16. W latach 2015–2016 pracował w drużynie Stuttgartu do 17. Od 2017 przez rok pracował jako trener drużyny VfB Stuttgart U-19.
Sukcesy.
VfB Stuttgart

</doc>
<doc id="2014417" url="https://pl.wikipedia.org/wiki?curid=2014417" title="Wilcza (dopływ Kaczawy)">
Wilcza (dopływ Kaczawy)

Wilcza (niem "Wilsbach") – potok na Pogórzu Kaczawskim w Parku Krajobrazowym Chełmy, prawy dopływ Kaczawy o długości ok. 14,4 km.
Wilcza wypływa na zachód od szczytu Górzec i płynie szeroką, płytką doliną w kierunku zachodnim, przepływając przez wsie Pomocne i Kondratów. W połowie swojego biegu nurt natrafia na wyniesienie Jastrzębna (468 m n.p.m.) i zmienia kierunek na północny zachód, który utrzymuje się aż do połączenia z Kaczawą. W dolnym biegu Wilcza płynie głęboką doliną, nad którą od północy wznoszą się: Trupień (481 m n.p.m.), Łysanka (444 m n.p.m.), Diablak (391 m n.p.m.) i Czerwony Kamień (325 m n.p.m.), a od południa Jastrzębna i Gozdnica (455 m n.p.m.). Prawe (północne) zbocze doliny stanowi kuesta, gdyż warstwy skalne permskie (cechsztyńskie), dolnotriasowe (pstry piaskowiec) i górnokredowe zapadają łagodnie ku północy.

</doc>
<doc id="2014423" url="https://pl.wikipedia.org/wiki?curid=2014423" title="Turati">
Turati

Turati – stacja metra w Mediolanie, na linii M3. Znajduje się na via Filippo Turati, w Mediolanie i zlokalizowana jest pomiędzy stacjami Repubblica i Montenapoleone. Została otwarta w 1990

</doc>
<doc id="2014425" url="https://pl.wikipedia.org/wiki?curid=2014425" title="Montenapoleone">
Montenapoleone

Montenapoleone – stacja metra w Mediolanie, na linii M3. Znajduje się na via Montenapoleone, w Mediolanie i zlokalizowana jest pomiędzy stacjami Turati i Duomo. Została otwarta w 1990.

</doc>
<doc id="2014428" url="https://pl.wikipedia.org/wiki?curid=2014428" title="Lappeenranta (stacja kolejowa)">
Lappeenranta (stacja kolejowa)

Lappeenranta (fin: "Lappeenrannan rautatieasema") - stacja kolejowa w Lappeenranta, w prowincji Finlandia Południowa, w Finlandii. Obsługuje połączenia kolejowe do Helsinek i Joensuu.

</doc>
<doc id="2014431" url="https://pl.wikipedia.org/wiki?curid=2014431" title="Operation Stackola">
Operation Stackola

Operation Stackola - debiutancki album duetu Luniz, wydany 4 lipca 1995 roku. Album został zatwierdzony jako platyna przez RIAA ze sprzedażą miliona egzemplarzy. Kompozycja zawiera najbardziej znany utwór pt. "I Got 5 on It". "Operation Stackol"a stał się również najlepiej sprzedającym albumem duetu.

</doc>
<doc id="2014432" url="https://pl.wikipedia.org/wiki?curid=2014432" title="Kobyłecka Polana">
Kobyłecka Polana

Kobyłecka Polana (ukr. "Кобилецька Поляна", "Kobyłećka Poljana", ros. "Кобылецкая Поляна", słow. "Poľana Kobilská", węg. "Gyertyánliget") – osiedle typu miejskiego w rejonie rachowskim obwodu zakarpackiego Ukrainy.
Historia.
Pierwsza wzmianka o miejscowości pochodzi z 1672, status osiedla typu miejskiego posiada od 1971.
W 1989 liczyło 3025 mieszkańców.
W 2013 liczyło 3420 mieszkańców.

</doc>
<doc id="2014433" url="https://pl.wikipedia.org/wiki?curid=2014433" title="Kolczyno">
Kolczyno

Kolczyno (ukr. "Кольчино", ros. "Кольчино", słow. "Kolčino", węg. "Kölcsény") – osiedle typu miejskiego w rejonie mukaczewskim obwodu zakarpackiego Ukrainy.
Znajduje tu się stacja kolejowa Kolczyno, położona na linii Lwów – Stryj – Batiowo – Czop.
Historia.
Pierwsza wzmianka o miejscowości pochodzi z 1430.
Status osiedla typu miejskiego posiada od 1971.
W 1989 liczyła 4632 mieszkańców.
W 2013 liczyła 4345 mieszkańców.

</doc>
<doc id="2014434" url="https://pl.wikipedia.org/wiki?curid=2014434" title="Serednie">
Serednie

Serednie (ukr. "Середнє", ros. "Среднее", słow. "Seredně", węg. "Szerednye") – osiedle typu miejskiego w rejonie użhorodzkim obwodu zakarpackiego Ukrainy.
Historia.
Pierwsza wzmianka o miejscowości pochodzi z XIV wieku, status osiedla typu miejskiego posiada od 1971. 

</doc>
<doc id="2014435" url="https://pl.wikipedia.org/wiki?curid=2014435" title="Kazachstan na Letnich Igrzyskach Olimpijskich 2000">
Kazachstan na Letnich Igrzyskach Olimpijskich 2000

Kazachstan na Letnich Igrzyskach Olimpijskich 2000 reprezentowało 130 zawodników, 86 mężczyzn i 44 kobiety.

</doc>
<doc id="2014436" url="https://pl.wikipedia.org/wiki?curid=2014436" title="Tereswa (osiedle)">
Tereswa (osiedle)

Tereswa (ukr. "Тересва", ros. "Тересва", słow. "Teresva", węg. "Taracköz") – osiedle typu miejskiego w rejonie tiaczowskim obwodu zakarpackiego Ukrainy.
Położona przy ujściu rzeki Tereswy do Cisy.
Stacja kolejowa.
Historia.
Status osiedla typu miejskiego posiada od 1957.
W 1989 liczyło 7204 mieszkańców.
W 2013 liczyło 7594 mieszkańców.

</doc>
<doc id="2014437" url="https://pl.wikipedia.org/wiki?curid=2014437" title="Ust-Czorna">
Ust-Czorna

Ust-Czorna (ukr. "Усть-Чорна", niem. "Königsfeld", ros. "Усть-Чорна", słow. "Ustčorna", węg. "Királymező") – osiedle typu miejskiego w rejonie tiaczowskim obwodu zakarpackiego Ukrainy.
Historia.
Pierwsza wzmianka o miejscowości pochodzi z lat 60. XVIII wieku, status osiedla typu miejskiego posiada od 1971.
W 1989 liczyło 1539 mieszkańców.
W 2013 liczyło 1514 mieszkańców.

</doc>
<doc id="2014438" url="https://pl.wikipedia.org/wiki?curid=2014438" title="Grand Prix Kanady 2010">
Grand Prix Kanady 2010

Grand Prix Kanady 2010 – ósma runda Mistrzostw Świata Formuły 1 w sezonie 2010.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2014440" url="https://pl.wikipedia.org/wiki?curid=2014440" title="Heroldia (Rosja)">
Heroldia (Rosja)

Heroldia – heroldia w Imperium Rosyjskim; utworzona przez cesarzową Katarzynę II, w Sankt Petersburgu w latach 1797-1835. Zajmowała się kwestią nadawania tytułów szlacheckich.
Na początku XIX wieku Heroldia odmówiła uznawania służby w instytucjach Hetmanatu za wystarczającą podstawę do nadania tytułu szlacheckiego. Wywołało to wśród zagrożonych kozackich rodów ruch „patriotów kraju rodzinnego”, który zajmował się odnajdywaniem i gromadzeniem pism królów polskich, ukazów carskich i innych dokumentów poświadczających, że tytuły były uznawane zarówno przez Polskę, jak i Rosję.
Prace Heroldii rozbudziły zainteresowanie historią wśród wyższych warstw społeczeństwa ruskiego, dając impuls do odrodzenia narodowego na Ukrainie Lewobrzeżnej.

</doc>
<doc id="2014441" url="https://pl.wikipedia.org/wiki?curid=2014441" title="Mitsubishi Dingo">
Mitsubishi Dingo

Mitsubishi Dingo - subkompaktowy samochód osobowy produkowany przez japońską firmę Mitsubishi w latach 1998–2003. Dostępny jako 5-drzwiowy minivan. Do napędu używano silników R4 o pojemnościach 1,3, 1,5, oraz 1,8 litra. Moc przenoszona była na oś przednią poprzez 4-biegową automatyczną bądź bezstopniową skrzynię biegów.

</doc>
<doc id="2014443" url="https://pl.wikipedia.org/wiki?curid=2014443" title="Jewstachij Prokopczyc">
Jewstachij Prokopczyc

Jewstachij Prokopczyc (, ur. 1806, zm. 1 października 1856 w Tarnopolu) – ukraiński działacz społeczny i polityczny, publicysta, pedagog, filolog.
Życiorys.
Ukończył studia teologiczne na Uniwersytecie Lwowskim. W latach 30. i 40. XIX wieku był nauczycielem greki i łaciny w C. K. Gimnazjum w Stanisławowie, w gimnazjum akademickim we Lwowie, w latach 1850–1856 C. K. I Gimnazjum w Tarnopolu. Oprócz nauczania badał wpływ greki na język ukraiński.
W latach 1848–1849 współzałożyciel i przewodniczący Ruskiej Rady w Stanisławowie.
W latach 1849–1850 był zastępcą przewodniczącego Głównej Rady Ruskiej, w której reprezentował skrzydło demokratyczne. Opowiadał się za podziałem Galicji na kanton polski i ukraiński, aktywizacją działalności Ruskich Rad, wprowadzenie nauczania w języku ukraińskim w szkołach Galicji, utworzenie katedry języka ukraińskiego i ukraińskiej literatury na Uniwersytecie Lwowskim, utworzenie ukraińskiej Gwardii Narodowej.
Był autorem artykułów o tematyce politycznej i historycznej, publikowanych w gazetach Wiednia i Pragi.
Jego synem był radca dworu Juliusz Prokopczyc, c. k. urzędnik.

</doc>
<doc id="2014444" url="https://pl.wikipedia.org/wiki?curid=2014444" title="Kościół Najświętszej Maryi Panny Królowej Polski w Głogowie">
Kościół Najświętszej Maryi Panny Królowej Polski w Głogowie

Kościół pw. Najświętszej Maryi Panny Królowej Polski w Głogowie - współczesna świątynia katolicka, kościół parafialny parafii Najświętszej Maryi Panny Królowej Polski w Głogowie.
Architektura.
Architekci: Jerzy Gurawski, Marian Fikus, Jan Liszkowski (współpraca od 1984 r.)
Realizacja: 1981-1986
Dane ogólne:

</doc>
<doc id="2014446" url="https://pl.wikipedia.org/wiki?curid=2014446" title="Wołodysław Fedorowycz">
Wołodysław Fedorowycz

Wołodysław Wałentyn Iwanowycz Fedorowycz herbu Oginiec ukr. Володислав Валентин Іванович Федоро́вич, pol. Władysław Walenty Fedorowicz (ur. 26 maja 1845 w Bilitówce, zm. 22 grudnia 1917 w Kijowie) – ukraiński działacz społeczny i polityk w Galicji, właściciel ziemski majątku Okno, mecenas.
Życiorys.
Był synem ziemianina i polskiego działacza niepodległościowego, Jana Fedorowicza i Karoliny z Nahlików. Ukończył naukę w C. K. I Gimnazjum w Tarnopolu. Pod wpływem dyrektora gimnazjum o. Wasyla Ilnyćkiego zainteresował się filozofią, historią i sztuką. Po ukończeniu gimnazjum wyjechał za granicę. Dwa lata studiował na Uniwersytecie Wiedeńskim i dwa na Sorbonie, a później podróżował po prawie całej Europie. Odziedziczywszy majątek po ojcu, potroił jego dochody і urządził wzorcowe gospodarstwo rolne.
W 1873 został przewodniczącym Towarzystwa „Proswita” we Lwowie і jego członkiem honorowym (ofiarował Towarzystwu 12 000 guldenów na wydawanie ukraińskich podręczników szkolnych, finansował badania archeologiczne w Haliczu i wystawę archeologiczna we Lwowie.
W latach 1879-1882 był posłem do austriackiego parlamentu, później dożywotnio w Izbie Panów.
W swoim majątku Okno stworzył muzeum archeologiczne i sztuki ludowej, jak również zorganizował zakład produkujący kilimy, a przy nim szkołę zawodową. W lipcu 1917 jego majątek został spalony przez wycofujących się żołnierzy rosyjskich. W pożarze przepadło bogate archiwum i biblioteka, zbiór ukraińskich kilimów i galeria obrazów.

</doc>
<doc id="2014447" url="https://pl.wikipedia.org/wiki?curid=2014447" title="Port lotniczy Boa Vista">
Port lotniczy Boa Vista

Port lotniczy Boa Vista (IATA: BVB, ICAO: SBBV) – port lotniczy położony w Boa Vista, w stanie Roraima, w Brazylii.

</doc>
<doc id="2014449" url="https://pl.wikipedia.org/wiki?curid=2014449" title="Hryhorij Szaszkewycz">
Hryhorij Szaszkewycz

Hryhorij Szaszkewycz, ukr. Григо́рій Шашке́вич, Grzegorz Szaszkiewicz (ur. 24 stycznia 1809 w Sosolówce, zm. 18 sierpnia 1888 w Przemyślu) – galicyjski ukraiński działacz społeczny i polityk, ksiądz greckokatolicki, brat pisarza Markijana.
Życiorys.
Ukończył teologię na Uniwersytecie Lwowskim oraz Greckokatolickie Seminarium Generalne. Do 1848 był proboszczem parafii greckokatolickiej w Uhrynowie.
W 1848 został współzałożycielem i zastępcą przewodniczącego okręgowej Rady Ruskiej w Stanisławowie, oraz posłem do Sejmu Ustawodawczego. W latach 1845-1865 był radcą Ministerstwa Oświaty w Wiedniu, kierując departamentem szkolnictwa galicyjskiego, był też cenzorem podręczników szkolnych.
Od 1852 był kanonikiem, a potem archiprezbiterem greckokatolickiej kapituły przemyskiej. Od 1858 był rektorem greckokatolickiego seminarium w Wiedniu.
Po powrocie do Galicji w 1867 został posłem do Sejmu Krajowego Galicji. 
Opowiadał się za podziałem Galicji na dwie niezależne prowincje – polską i ukraińską, był obrońcą języka ukraińskiego, sprzeciwiał się moskalofilskim działaniom na rzecz jazyczia, w 1859 napisał memorandum przeciw projektowi latynizacji ukraińskiej pisowni.
Zebrał materiały dotyczące historii „wojny o alfabet” w Galicji, opublikowane w 1912 przez Iwana Frankę («Українсько-руський архів», t. 8, 1912).
Był autorem jednej z pierwszych gramatyk języka ukraińskiego dla szkół ludowych (1862) і „Nimecko-ruśkoji prawniczoji terminołohiji” (1851), wydanej w Wiedniu wspólnie z Jakowem Hołowackim i Jurijem Wysłobockim.
Pochowany został na Cmentarzu Głównym w Przemyślu.

</doc>
<doc id="2014451" url="https://pl.wikipedia.org/wiki?curid=2014451" title="Kirgistan na Letnich Igrzyskach Olimpijskich 2000">
Kirgistan na Letnich Igrzyskach Olimpijskich 2000

Kirgistan na Letnich Igrzyskach Olimpijskich 2000 reprezentowało 48 zawodników, 35 mężczyzn i 13 kobiet.

</doc>
<doc id="2014452" url="https://pl.wikipedia.org/wiki?curid=2014452" title="Teofil Kormosz">
Teofil Kormosz

Teofil Kormosz (ur. 25 stycznia 1863 w Reczyczanach, zm. 26 listopada 1927 w Przemyślu) – ukraiński działacz społeczny, polityk i prawnik.
Życiorys.
Pochodził z rodziny księży greckokatolickich – zarówno dziadek Jurij, jak i ojciec Iwan byli proboszczami w Woli Arłamowskiej. W 1885 ukończył studia na wydziale prawa Uniwersytetu Lwowskiego i rozpoczął praktyki w kacelariach adwokackich dr Władysława Czaykowskiego i dr Franciszka Dolińskiego w Przemyślu. W 1887 złożył egzamin adwokacki, i rozpoczął pracę w Przemyślu jako adwokat.
W 1899 ożenił się z Ołeksandrą Hordynśką. W 1895 z jego inicjatywy kupiono i odnowiono dom na potrzeby społeczności ukraińskiej przy ul. Tatarskiej 4, a 20 grudnia 1899 również z jego inicjatywy odbyło się zebranie społeczności ukraińskiej, na którym uchwalono statut „Stowarzyszenia Narodnyj Dim”. 3 stycznia 1900 powstał społeczny komitet, organizujący Budowę Narodnego Domu, a 14 lutego 1902 Teofil Kormosz przedstawił projekt budowy Narodnego Domu. Przy Stowarzyszeniu Narodnyj Dim Kormosz zorganizował całą sieć ukraińskich organizacji społecznych, takich jak „Wira” (pierwsze w Galicji, w 1894), „Ukrajinśka Szczadnycia”, „Miszczanśka Kasa”, których fundusze przeznaczane były na rozwój ukraińskiego życia społecznego w Przemyślu. Budowę Narodnego Domu ukończono w 1904.
Dzięki jego staraniom wybudowano nowy budynek Ukraińskiego Instytutu dla Dziewcząt przy ul. Kapitulnej, jak również utworzono Bursę św. Mikołaja przy ul. Basztowej 25, dla młodzieży ukraińskiej spoza Przemyśla. Przy ul. Basztowej 34 dzięki niemu zbudowano budynek dla ukraińskiej młodzieży, pod nazwą „Gimnazijnyj Instytut”, a w 1911 gmach szkoły im. Markijana Szaszkewycza przy ul. Smolki 10. Był przemyskim przewodniczącym Proswity, Besidy, Instytutu Muzycznego im. Łysenki, współpracował również przy organizacji centralnych ukraińskich organizacji we Lwowie: Narodna Torhiwla, Dnister, Centrobank, Związek Rewizyjny Spółdzielni Ukraińskich, Silśkyj Hospodar, Narodna Hostynycia, Centrosojuz, Masłosojuz.
W 1913 został wybrany posłem do Sejmu Krajowego Galicji. Po wybuchu I wojny światowej wraz z innymi ukraińskimi działaczami został ewakuowany do Wiednia. Jeszcze w czasie wojny powrócił do Przemyśla, jako przewodniczący Ukraińskiej Rady Narodowej brał udział w negocjacjach podczas polsko-ukraińskich walk o Przemyśl w listopadzie 1918.
Po zakończeniu wojny polsko-ukraińskiej zaangażował się w odtwarzanie ukraińskich organizacji społecznych, pomagał utworzyć przemyski Bojan i Regionalne Muzeum „Strywihor”, współpracował z tygodnikiem Ukrajinśkyj hołos. Działał również w Powiatowym Związku Spółdzielczym, Towarzystwie Sokił, Bractwie Miszczanśkim. 

</doc>
<doc id="2014453" url="https://pl.wikipedia.org/wiki?curid=2014453" title="Mitsubishi Dignity">
Mitsubishi Dignity

Mitsubishi Dignity - luksusowy samochód osobowy produkowany przez japońską firmę Mitsubishi w latach 1999–2001. Dostępny jako 4-drzwiowy sedan. Do napędu użyto silnika V8 o pojemności 4,5 litra. Moc przenoszona była na oś tylną poprzez 5-biegową automatyczną skrzynię biegów.

</doc>
<doc id="2014454" url="https://pl.wikipedia.org/wiki?curid=2014454" title="Rumunia w I wojnie światowej">
Rumunia w I wojnie światowej

Udział Królestwa Rumunii w I wojnie światowej w latach 1916-1918.
Przed przystąpieniem do wojny.
W pierwszej fazie I wojny światowej Królestwo Rumunii dzięki woli króla Karola I, oraz tajnemu traktatowi z 1883, zobowiązującemu Rumunię do współpracy z Niemcami I Austro-Węgrami, zachowywało neutralność. Jednak sympatie narodu skierowane były w kierunku Francji i Serbii. Po wybuchu I wojny światowej Rada Koronna 3 sierpnia 1914 zadeklarowała zbrojną neutralność. Obie strony konfliktu próbowały przeciągnąć Rumunię na swoją stronę: dla państw centralnych umożliwiała bezpośrednią komunikację z sojuszniczą Turcją, dla Ententy natomiast uzyskanie lądowego połączenia z Serbią. Ważne też były dostawy żywności produkowanej w dużych ilościach przez Rumunię.
Austro-Węgry m.in. dla nadzorowania neutralności niedaleko granic Rumunii skierowały Samodzielną Grupę Operacyjną Kövessa, a później Korpus Pflanzera-Baltina.
W miarę zbliżania się armii rosyjskiej do granic Rumunii (walki w Karpatach Wschodnich i na Bukowinie) wzrastały sympatie proalianckie. 10 października zmarł Karol I, a jego następcą został Ferdynand I. Nie miał on oporów przeciw ewentualnej wojnie z państwami centralnymi.
W jesieni 1914 liberalny rząd Iona Brătianu zawarł tajną umowę z Rosją, która w zamian za „życzliwą neutralność” uznała rumuńskie roszczenia do terenów Austro-Węgier, „zamieszkałych przez Rumunów”. Rumunia rozumiała przez to Siedmiogród, Banat, ziemie węgierskie po Cisę, oraz całą Bukowinę. Austro-Węgry mogły w zamian zaoferować mniej – Besarabię i południową Bukowinę z Suczawą, oraz złagodzenie polityki narodowościowej Węgrów wobec Rumunów. W 1915 rząd przygotował układ z Ententą, jednak frontowe sukcesy państw centralnych wstrzymały podpisanie traktatu. Narastała jednak ciągle presja społeczeństwa na przystąpienie Rumunii do wojny, coraz częstszym demonstracjom przewodziła Liga Jedności Politycznej Wszystkich Rumunów (dawniej Liga Kulturalna).
Przystąpienie do wojny.
Latem 1916 rząd rumuński, zachęcony początkowym sukcesem ofensywy Brusiłowa uznał, że Ententa posiada wystarczającą przewagę. Odczekano tylko do wygaśnięcia traktatu z 1883 roku, I 17 sierpnia podpisano traktat o przymierzu z Ententą. 27 sierpnia 1916 Rumunia wypowiedziała wojnę państwom centralnym.
Rząd rosyjski był przeciwny przystąpieniu Rumunii do wojny, ponieważ wydłużało to front wschodni aż do wybrzeży Morza Czarnego, a zdawał sobie sprawę z konieczności udzielenia znacznej pomocy wojskowej Rumunii przez słabnące wojska rosyjskie. Jednak wskutek presji sprzymierzeńców na odciążenie frontu zachodniego, był zmuszony ustąpić. Francja proponowała uderzenie na południe, na Bułgarię, w celu połączenia z aliantami walczącymi na froncie salonickim w północnej Grecji. Dowództwo rumuńskie zdecydowało się jednak uderzyć w kierunku północno-zachodnim na Siedmiogród.
Armia rumuńska była słabo uzbrojona i wyszkolona, wyższe dowództwo niekompetentne, poza tym była zmuszona rozproszyć siły, walcząc na dwóch frontach: austro-węgierskim I bułgarskim.
Pierwsza kampania.
We wrześniu 1916 trzy rumuńskie armie (1., 2., Północna) zaatakowały węgierski Siedmiogród, którego zdobycie było głównym celem Rumunów. Zajęły jego większą część, górując liczebnie nad słabymi wojskami austro-węgierskimi.
Wkrótce jednak nastąpiła kontrofensywa wojsk austro-węgierskich, bułgarskich i niemieckich. Od południa wojska niemiecko-bułgarsko-tureckie pod dowództwem gen. Augusta von Mackensena sforsowały Dunaj. Od północy, w Siedmiogrodzie, zaatakowały wojska austro-węgierskie pod dowództwem gen. Arthura Arza von Straussenburga i niemiecka 9 Armia pod dowództwem gen. Ericha von Falkenhayna. We wrześniu wojska rumuńskie poniosły klęskę w Dobrudży – utraciły Tutrakan i Silistrę, a następnie Konstancę, w której znajdowały się wielkie zapasy materiałów wojennych. Z pomocą wojsk rosyjskich ofensywę państw centralnych udało zatrzymać się dopiero na linii dolnego Dunaju.
Na północy w końcu września armia austro-węgierska wyparła Rumunów z Siedmiogrodu i rozpoczęła walki o przełęcze Karpat Południowych. Zdobywszy przełęcze, pod koniec października wojska austro-węgierskie zajęły Oltenię i przekroczyły Alutę.
6 grudnia został zdobyty Bukareszt, a pod koniec 1916 ocalałe oddziały rumuńskie wycofały się do Mołdawii. Ewakuowano również do Rosji zakłady zbrojeniowe, a szyby naftowe zostały zniszczone.
Po bitwie pod Putna I utracie 6 stycznia 1917 Fokszan front zatrzymał się na linii ujście Dunaju-Seret-Trutus-wschodnie stoki Karpat Południowych. Król i rząd rumuński schronili się w Jassach na terytorium rosyjskim. Rumunia utraciła połowę z 600-tysięcznej armii i prawie 70% terytorium. Na pomoc wojskom rumuńskim musiała przyjść armia rosyjska, wydzielając część swoich sił do działań na dodatkowym froncie (armie 4, 6, i 9, w sile 25 dywizji piechoty i 13 dywizji kawalerii (około 500 tysięcy żołnierzy).
W pierwszej połowie 1917 pod osłoną wojsk rosyjskich udało się doprowadzić do porządku, zreorganizować i dozbroić wojska rumuńskie. W końcu lipca wojska dowodzone przez Alexandru Averescu odparły nieprzyjaciela na Bukowinie i pod Mărăşti. W sierpniu 1917 odniosły pod dowództwem gen. Constantine Cristescu i gen. Eremia Grigorescu zwycięstwa pod Mărăşeşti i Oituz nad wojskami państw centralnych (bułgarska 3 Armia, niemiecka 9 Armia, austro-węgierska 1 Armia. Korzystając z osłabienia Rosji, w październiku 1917 politycy rumuńscy w Besarabii utworzyli Radę Kraju (Sfatul Tarii).
Niepowodzenie ofensywy Kiereńskiego, rozkład sił rosyjskich po rewolucji lutowej, oraz głód i epidemie w Rumunii spowodowały podpisanie za zgodą Ententy 9 grudnia 1917 w Fokszanach zawieszenia broni.
W grudniu 1917 działacze komunistyczni ogłosili Besarabię autonomiczną prowincją Rosji, ale już na przełomie 1917/1918 prowincję zaczęły zajmować wojska rumuńskie. W styczniu w Mołdawii miała miejsce próba organizacji komunistycznego przewrotu, więc pod naciskiem władz rumuńskich ogłoszono Niezależną Republikę Mołdawską, którą w kwietniu 1918 włączono ją do Rumunii.
Traktat pokojowy.
Państwa centralne w celu zabezpieczenia swoich interesów zażądały podpisania traktatu pokojowego na bardzo ciężkich dla Rumunii warunkach. Rząd Brătianu ustąpił, I władzę objął gen. Averescu. 5 marca 1918 podpisano preliminaria pokojowe. Również w marcu powstał nowy rząd Alexandru Marghilomana, który 7 maja 1918 podpisał pokój bukareszteński. Ten upokarzający Rumunię traktat spowodował dalsze pogorszenie sytuacji w Rumunii I idące za tym wzburzenie ludności.
Rząd Rumunii, zagrożony rewolucją bolszewicką, aresztował działaczy komunistycznych, nawiązał współpracę z rządem Ukraińskiej Republiki Ludowej, rozbroił zbolszewizowane wojska rosyjskie, zezwolił również na organizację w Mołdawii białogwardyjskich oddziałów gen. Dmitrija Szczerbaczowa.
Po wojnie.
Organizacje zarządzające w Siedmiogrodzie, Besarabii i Bukowinie zadecydowały o połączeniu z Rumunią (choć nierzadko trzeba było tłumić niezadowolenie nierumuńskich mieszkańców) - ich decyzję potwierdził podpisany w 1920 roku traktat z Trianon oraz protokół besarabski.

</doc>
<doc id="2014457" url="https://pl.wikipedia.org/wiki?curid=2014457" title="Follobanen">
Follobanen

Follobanen - planowana linia kolejowa o długości 22,5 km kolei dużych prędkości pomiędzy Oslo i Ski, w Norwegii. Będzie biegła równolegle do Østfoldbanen i jest zaprojektowana do obsługi pociągów z prędkością 200 km/h. Stacjami krańcowymi będą Oslo Sentralstasjon i Ski. Większość linii zostanie wybudowana w tunelu. Budowę planuje się rozpocząć w 2013, a oddanie do ruchu w 2018. Follobanen zwiększy przepustowość w korytarzu południowym z 20 do 40 pociągów na godzinę, i pozwoli na skrócenie czasu podróży pociągów ekspresowych i regionalnych z Oslo do Ski z 22 do 11 minut. Przewidywany koszt budowy linii to 11 mld NOK.

</doc>
<doc id="2014460" url="https://pl.wikipedia.org/wiki?curid=2014460" title="Air Libya">
Air Libya

Air Libya – prywatnia libijska linia lotnicza z siedzibą w Bengazi.
Flota.
Flota Air Libya.

</doc>
<doc id="2014461" url="https://pl.wikipedia.org/wiki?curid=2014461" title="Lunitik Muzik">
Lunitik Muzik

Lunitik Muzik – drugi studyjny album duetu Luniz, wydany pod koniec 1997 roku. Krążek dotarł do 34 pozycji listy Billboard 200 ze sprzedażą 500.000 kopii.
Gościnnie na albumie występują tacy artyści jak Redman, Too Short, E-40 czy zespół 2 Live Crew.

</doc>
<doc id="2014462" url="https://pl.wikipedia.org/wiki?curid=2014462" title="Chamaemelum nobile">
Chamaemelum nobile



</doc>
<doc id="2014464" url="https://pl.wikipedia.org/wiki?curid=2014464" title="AEG C.III">
AEG C.III

AEG C.III – niemiecki dwumiejscowy samolot rozpoznawczy z okresu I wojny światowej, będący modyfikacją typu AEG C.II. 
Dla poprawienia widoczności obniżono w nim górny płat pierwotnej konstrukcji, zrównując go z górną powierzchnią kadłuba. Wzorem tej zmiany była konstrukcja płatowa samolotu LFG Roland C.II. Zamieniono również miejsca pilota i obserwatora: ponad górnym płatem, z przodu siedział obserwator, dzięki czemu miał szerokie pole ostrzału oraz dobry widok do przodu, natomiast pilot zajmował tylne miejsce. Poza tym w porównaniu z C.II skrócono nieco kadłub i wzmocniono jego konstrukcję. Zmiany doprowadziły do zwiększenia masy własnej samolotu, lecz wzrosła także jego prędkość maksymalna.
Konstrukcja ta nie spełniła jednak pokładanych w niej oczekiwań i nigdy nie weszła do produkcji seryjnej. Zbudowano tylko egzemplarz prototypowy, a dalsze próby nad nim zostały zarzucone.

</doc>
<doc id="2014465" url="https://pl.wikipedia.org/wiki?curid=2014465" title="Leet">
Leet



</doc>
<doc id="2014468" url="https://pl.wikipedia.org/wiki?curid=2014468" title="Jure Škoberne">
Jure Škoberne

Jure Škoberne (ur. 20 marca 1987 w Šempeterze pri Gorici) – słoweński szachista, arcymistrz od 2010 roku.
Kariera szachowa.
W latach 1997 i 2003 reprezentował Słowenię na mistrzostwach Europy juniorów (do 10 i 16 lat), natomiast w 2005 r. uczestniczył w mistrzostwach świata juniorów do 18 lat. W 2005 r. odniósł pierwszy znaczący międzynarodowy sukces, dzieląc I m. (wspólnie z Nenadem Fercecem, Petarem Benkoviciem i Draganem Solakiem) w otwartym turnieju w Portorožu. W 2009 wypełnił pierwszą normę na tytuł arcymistrza, zwyciężając (wspólnie z Draganem Solakiem) w turnieju "Turbo 1 GM" w Nowym Sadzie. Drugą i ostatnią arcymistrzowską normę zdobył podczas rozegranych w 2010 r. w Rijece indywidualnych mistrzostw Europy.
Trzykrotnie zdobył medale indywidualnych mistrzostw Słowenii: dwa srebrne (2008, 2010) i brązowy (2009).
Wielokrotnie reprezentował Słowenię w turniejach drużynowych, m.in.:
Najwyższy ranking w dotychczasowej karierze osiągnął 1 grudnia 2018 r., z wynikiem 2582 punktów.

</doc>
<doc id="2014469" url="https://pl.wikipedia.org/wiki?curid=2014469" title="Jure Skoberne">
Jure Skoberne



</doc>
<doc id="2014472" url="https://pl.wikipedia.org/wiki?curid=2014472" title="Puchar CEV w piłce siatkowej mężczyzn (2006/2007)">
Puchar CEV w piłce siatkowej mężczyzn (2006/2007)

Puchar CEV siatkarzy 2006/2007 - 27. sezon Pucharu CEV rozgrywanego od 1980 roku, organizowanego przez Europejską Konfederację Piłki Siatkowej (CEV) w ramach europejskich pucharów dla męskich klubowych zespołów siatkarskich "starego kontynentu".
System rozgrywek.
Rozgrywki toczyły się najpierw od fazy kwalifikacyjnej, z której zwycięzcy zagrali w fazie grupowej po 4 zespoły w każdej grupie. Zespoły z pierwszych miejsc zagrały w kolejnym etapie. W 1/8 finału i ćwierćfinałach drużyny podzielone zostały na pary. Każda z par rozegrała po dwa spotkania. O awansie decydowały kolejno: liczba wygranych spotkań, liczba wygranych setów, liczba zdobytych małych punktów. Zwycięzcy ćwierćifnałów awansowali do turnieju finałowego, w którym rozegrano półfinały, mecz o 3. miejsce i finał.
Rozgrywki.
Faza główna.
Turniej 1.
 Averbode
Wyniki
Tabela
Turniej 2.
 Kanal
Wyniki
Tabela
Turniej 3.
 Unterhaching
Wyniki
Tabela
Turniej 4.
 Kecskemét
Wyniki
Tabela
Turniej 5.
 Lozanna
Wyniki
Tabela
Turniej 6.
 Osijek
Wyniki
Tabela
Turniej 7.
 Tallinn
Wyniki
Tabela
Turniej 8.
 Liberec
Wyniki
Tabela
Turniej 9.
 Sofia
Wyniki
Tabela
Turniej 10.
 Funchal
Wyniki
Tabela
Turniej 11.
 Arona
Wyniki
Tabela
Turniej 12.
 Baia Mare
Wyniki
Tabela

</doc>
<doc id="2014473" url="https://pl.wikipedia.org/wiki?curid=2014473" title="Stadion Sportowy w Niecieczy">
Stadion Sportowy w Niecieczy

Stadion Sportowy w Niecieczy, właśc. Stadion Sportowy Bruk-Bet Termalica – stadion piłkarski w Niecieczy, na którym swoje mecze rozgrywa Bruk-Bet Termalica Nieciecza.
Stadion oddano do użytku w roku 2007 i były na nim wówczas 2262 miejsca siedzące, w tym 775 na krytej trybunie.
W 2015 roku, po awansie klubu do Ekstraklasy, stadion został przebudowany, by drużyna mogła na nim rozgrywać mecze w roli gospodarza. Mieści 4666 miejsc siedzących, z czego 1600 jest zadaszonych. Pierwszy mecz na zmodernizowanym obiekcie – obejrzany przez 2613 widzów – został rozegrany 20 listopada 2015 (gospodarze przegrali z Piastem Gliwice 3:5). W sezonie Ekstraklasy 2017/2018 swoje mecze w Niecieczy jako gospodarz rozgrywała Sandecja Nowy Sącz, której stadion nie spełniał wymogów licencyjnych Ekstraklasy.

</doc>
<doc id="2014477" url="https://pl.wikipedia.org/wiki?curid=2014477" title="Johannes Hugenholtz">
Johannes Hugenholtz

John Hugenholtz, właściwie Johannes Bernhardus Theodorus „Hans” Hugenholtz (ur. 31 października 1914 w Vledder, zm. 25 marca 1995 w Bentveld) – holenderski projektant torów wyścigowych i samochodów.
Życiorys.
Jego ojciec, także Johannes, był protestanckim ministrem i działaczem na rzecz pokoju. Wraz z rodziną przeprowadził się w 1918 roku do Purmerend, a w 1924 do Ammerstol. Jego syn studiował prawo i został dziennikarzem, ale interesowały go głównie wyścigi. Ścigał się w amatorskich wyścigach motocykli. Założył w 1936 roku "Nederlandse Auto Race Club", a w latach 1949 – 1974 był dyrektorem toru wyścigowego Circuit Park Zandvoort. W 1956 roku założył "Association Internationale de Circuits Permanents" w Paryżu, która doprowadziła do powstania "Fédération Internationale des Voitures Anciennes" (FIVA).
Hugenholtz oraz jego żona, Marianne Sophie van Rheineck Leyssius, 10 lutego 1995 roku mieli poważny wypadek samochodowy w Zandvoort. Jego żona zginęła na miejscu, a on sam zmarł dwa miesiące później w swoim domu z powodu odniesionych obrażeń. Jego syn, Hans Hugenholtz Jr. jest kierowcą wyścigowym.
Poza torami wyścigowymi zaprojektował także dwa samochody, Barkey (1948) oraz Delfino (1989), oparty na podwoziu oraz układzie napędowym Alfy Romeo Alfasud.

</doc>
<doc id="2014478" url="https://pl.wikipedia.org/wiki?curid=2014478" title="Tadas Kijanskas">
Tadas Kijanskas

Tadas Kijanskas (ur. 6 września 1985 w Wilnie) – litewski piłkarz występujący na pozycji obrońcy.
Kariera klubowa.
Początkowo zawodnik klubów litewskich. Występował m.in. w FBK Kowno i Vėtrze. Z tym pierwszym zespołem Kijanskas wywalczył w 2006 roku mistrzostwo kraju, natomiast barwy tej drugiej drużyny reprezentował w latach 2007–2009 i był jej podstawowym graczem. Ponadto w sezonie 2009 strzelił 11 goli. Latem 2009 roku testowany był przez Koronę Kielce, a w listopadzie zaś przez Widzew Łódź. W pierwszej połowie 2010 roku grał w Sūduvie Mariampol.
4 czerwca 2010 roku Kijanskas podpisał kontrakt z Jagiellonią Białystok. W nowym klubie zadebiutował 5 sierpnia w zremisowanym 2:2 spotkaniu z Arisem Saloniki, natomiast po raz pierwszy w Ekstraklasie wystąpił trzy dni później w meczu ze Śląskiem Wrocław. W sezonie 2010/2011 rozegrał 16 ligowych pojedynków, w których zdobył dwa gole. W lipcu 2011 roku związał się dwuletnią umową z Koroną Kielce, a po jej wypełnieniu odszedł do izraelskiego Hapoelu Hajfa.
Reprezentacja.
Kijanskas występował w reprezentacjach Litwy do lat 17, 19 i 21. W seniorskiej kadrze zadebiutował 10 października 2009 roku w przegranym 1:2 meczu eliminacji do MŚ w RPA z Austrią. Dotychczas rozegrał dla Litwy 18 spotkań (stan na 19 lipca 2012).

</doc>
<doc id="2014481" url="https://pl.wikipedia.org/wiki?curid=2014481" title="VC Handelsgids Averbode">
VC Handelsgids Averbode



</doc>
<doc id="2014482" url="https://pl.wikipedia.org/wiki?curid=2014482" title="Slættanes">
Slættanes

Slættanes (duń. "Slettenæs", IPA: ) – niezamieszkana miejscowość na Wyspach Owczych, leżącym na Morzu Norweskim terytorium zależnym Królestwa Danii. Administracyjnie miejscowość znajduje się w regionie Vágar i gminie Vága kommuna, która w powstała w roku 2009 z połączenia Miðvágs kommuna i Sandavágs kommuna.
Geografia.
Położenie.
Miejscowość Slættanes jest położona w północnej części wyspy Vágar, znajdującej się w zachodniej części archipelagu Wysp Owczych. Na południe od Slættanes znajdują się dwie, niewielkie doliny niewielkich rzek, a za nimi wzniesienie Krossafelli (545 m n.p.m.). Od wschodu osada przylega do wybrzeża cieśniny Vestmannasund, której wody niedaleko na północ wpadają do Oceanu Atlantyckiego. Od strony północnej wieś od oceanu oddziela jedynie niewielka przestrzeń, kończąca się przylądkiem Slættanestangi. Od strony zachodniej i południowo-zachodniej widoczne są wzniesienia Jatnagarðar (591 m n.p.m.) oraz Tungufelli (563 m n.p.m.).
Klimat.
Podobnie, jak na całych Wyspach Owczych w Slættanes panuje klimat umiarkowany chłodny w odmianie morskiej. Lata pozostają tam stosunkowo chłodne, temperatury rzadko przekraczają 20 °C, natomiast zimy stosunkowo ciepłe (temperatury rzadko spadają poniżej 0 °C). Jest to także rejon deszczowy, gdzie roczne sumy opadów przekraczają często 1000 mm.
Transport.
Do miejscowości obecnie da się dotrzeć jedynie za pomocą własnych nóg. Nie ma tam przystani, ani lądowiska dla helikopterów. Nie została tam również doprowadzona droga dla pojazdów, albowiem miejscowość opuszczono, zanim asfaltowe drogi stały się powszechnym dobrem zamieszkanych osiedli ludzkich na Wyspach Owczych. Długość szlaku pieszego do Slættanes z Sørvágur, to ok. 22 km w dwie strony.
Historia.
Pierwszym osadnikiem w Slættanes był Hendrik Thomasen, w 1835 roku. Napływ większej ludności do miejscowości rozpoczął się nieco później. Populacja osiągnęła maksymalnie ok. 130 ludzi w 12 domach pomiędzy rokiem 1945, a 1950. Później liczba ta zaczęła spadać i w 1964 lub 1965 wszyscy mieszkańcy opuścili osadę.
Zanim w Slættanes otwarto urząd pocztowy mieszkańcy na własną rękę pływali do Vestmanna po swą pocztę. Na końcu lat 30. XX wieku, lub na samym początku lat 40. powstał tam podrzędny urząd pocztowy, zarządzany przez większa jednostkę z Sørvágur. Dwa razy w tygodniu listy były stamtąd dostarczane przez zarządzającego urzędem w Slættanes. Całodzienne wędrówki były jednak męczące i próbowano wprowadzić motorówkę, kursującą raz lub dwa razy dziennie do Vestmanna, jednak okazało się to zbyt kosztowne. W roku 1947 zarządzający pocztą w Vatnsoyrar Albin Jacobsen przejął na niecały rok kontrolę nad urzędem w Slættanes. Od tamtego czasu pomiędzy Slættanes a Vestmanna kursować miała łódź pocztowa, jednak dopiero pięć lat później urząd w Slættanes trafił pod jurysdykcję urzędu w Vestmanna. W roku 1964, w związku z masowym odpływem ludności, urząd w Slættanes został ostatecznie zamknięty.

</doc>
<doc id="2014484" url="https://pl.wikipedia.org/wiki?curid=2014484" title="Mitsubishi Endeavor">
Mitsubishi Endeavor

Mitsubishi Endeavor – średniej klasy SUV produkowany przez japońską firmę Mitsubishi od roku 2004. Do napędu użyto silnika V6 o pojemności 3,8 litra. Moc przenoszona jest na oś przednią lub obie osie poprzez 4-biegową półautomatyczną skrzynię biegów.

</doc>
<doc id="2014485" url="https://pl.wikipedia.org/wiki?curid=2014485" title="Ust-Abakan">
Ust-Abakan

Ust-Abakan – osiedle typu miejskiego w Rosji, w Chakasji, 15 km na północ od Abakanu. W 2009 liczyło 15 656 mieszkańców.

</doc>
<doc id="2014495" url="https://pl.wikipedia.org/wiki?curid=2014495" title="Norwalk (Iowa)">
Norwalk (Iowa)

Norwalk – miasto w Stanach Zjednoczonych, w stanie Iowa, w hrabstwach Polk i Warren. Zgodnie ze spisem statystycznym z 2000 roku, miasto liczyło 6 884 mieszkańców.

</doc>
<doc id="2014501" url="https://pl.wikipedia.org/wiki?curid=2014501" title="Pleasant Hill (Iowa)">
Pleasant Hill (Iowa)

Pleasant Hill – miasto w Stanach Zjednoczonych, w stanie Iowa, w hrabstwie Polk. Zgodnie ze spisem statystycznym z 2000 roku, miasto liczyło 5 070 mieszkańców.

</doc>
<doc id="2014505" url="https://pl.wikipedia.org/wiki?curid=2014505" title="Polk City (Iowa)">
Polk City (Iowa)

Polk City – miasto w Stanach Zjednoczonych, w stanie Iowa, w hrabstwie Polk. Zgodnie ze spisem statystycznym z 2000 roku, miasto liczyło 2 344 mieszkańców.

</doc>
<doc id="2014506" url="https://pl.wikipedia.org/wiki?curid=2014506" title="Kochman">
Kochman

osoby noszące nazwisko "Kochman":

</doc>
<doc id="2014509" url="https://pl.wikipedia.org/wiki?curid=2014509" title="Runnells (Iowa)">
Runnells (Iowa)

Runnells – miasto w Stanach Zjednoczonych, w stanie Iowa, w hrabstwie Polk. Zgodnie ze spisem statystycznym z 2000 roku, miasto liczyło 352 mieszkańców.

</doc>
<doc id="2014512" url="https://pl.wikipedia.org/wiki?curid=2014512" title="EuroBasket 2011">
EuroBasket 2011



</doc>
<doc id="2014516" url="https://pl.wikipedia.org/wiki?curid=2014516" title="Windsor Heights (Iowa)">
Windsor Heights (Iowa)

Windsor Heights – miasto w Stanach Zjednoczonych, w stanie Iowa, w hrabstwie Polk. Zgodnie ze spisem statystycznym z 2000 roku, miasto liczyło 4 805 mieszkańców.

</doc>
<doc id="2014517" url="https://pl.wikipedia.org/wiki?curid=2014517" title="Złota Rączka Szkółka naprawiania">
Złota Rączka Szkółka naprawiania



</doc>
<doc id="2014518" url="https://pl.wikipedia.org/wiki?curid=2014518" title="Mitsubishi Toppo">
Mitsubishi Toppo

Mitsubishi Toppo - samochód osobowy typu kei car produkowany przez japońską firmę Mitsubishi w latach 1990-2001 oraz ponownie od roku 2008. Do napędu używano silników R4 oraz R3 o pojemności 0,7 litra. Moc przenoszona jest na oś przednią lub obie osie poprzez 3- lub 4-biegową automatyczną bądź 4- lub 5-biegową manualną skrzynię biegów.

</doc>
<doc id="2014521" url="https://pl.wikipedia.org/wiki?curid=2014521" title="Kaplica mariawicka w Jędrzejowie Nowym">
Kaplica mariawicka w Jędrzejowie Nowym

Kaplica mariawicka w Jędrzejowie Nowym – świątynia mariawicka w Jędrzejowie Nowym, filia parafii św. Jana Chrzciciela w Cegłowie wchodzącej w skład diecezji lubelsko-podlaskiej Kościoła Starokatolickiego Mariawitów w RP.
Opis.
Kaplica położona jest w Jędrzejowie Nowym, w gminie Jakubów, w powiecie mińskim w województwie mazowieckim. Świątynia usytuowana jest w centrum wsi, przy drodze krajowej nr 92 oraz w pobliżu drogi prowadzącej do Cegłowa. Filia w Jędrzejowie Nowym oddalona jest od kościoła parafialnego w Cegłowie o niespełna 6 km.
Kaplica została wybudowana około 1906 przez miejscowych mariawitów w stylu neogotyckim. W latach 1930–1990 kaplicą opiekowała się siostra diakonisa Natalia Maria Makryna Siuta, która mieszkała w przyległej do kaplicy izbie. Siostra udzielała pomocy miejscowym Żydom w czasie II wojny światowej. Jako diakonisa na początku swej działalności przewodniczyła modlitwom, udzielała Komunii Świętej i odprawiała adorację.
Świątynia składa się z trzech części: kaplicy, zakrystii oraz przedsionka. Budowla drewniana, salowa, zamknięta prostokątnie. Dach blaszany, jednokalenicowy. Od frontu blaszana wieżyczka z ostrosłupowym hełmem nad latarnią. W głównej części (kaplicy) znajduje się ołtarz z tabernakulum, nad którym umieszczony jest obraz Matki Boskiej Nieustającej Pomocy. Ponadto na bocznej ścianie zawieszona jest niewielka tablica informacyjna o godle Kościoła Starokatolickiego Mariawitów, przedstawiająca jego historię i symbolikę. W zakrystii umieszczone są obrazki św. Marii Franciszki Kozłowskiej, kapłana Bolesława Marii Łukasza Wiechowicza – założyciela parafii w Cegłowie i apostoła mariawityzmu na Podlasiu oraz grobu Pańskiego.
Opiekę duszpasterską w kaplicy sprawuje kapłan Dariusz Maria Zenon Miklus, rezydent parafii św. Anny w Piasecznie.

</doc>
<doc id="2014523" url="https://pl.wikipedia.org/wiki?curid=2014523" title="Parafia św. Stanisława Biskupa i Męczennika w Gorzkowie">
Parafia św. Stanisława Biskupa i Męczennika w Gorzkowie

Parafia św. Stanisława Biskupa i Męczennika w Gorzkowie – parafia rzymskokatolicka w Gorzkowie w powiecie krasnostawskim.
Jedna z najstarszych parafii należących do dawnego dekanatu krasnostawskiego. Od 1987 należy do dekanatu Krasnystaw – Zachód w archidiecezji lubelskiej. Do roku 1805 była częścią diecezji chełmskiej obrządku łacińskiego.
Była konsekrowana dwukrotnie – pierwszy raz w 1406 przez arcybiskupa halickiego Jakuba Strepę, drugi raz w 1647 przez biskupa sufragana chełmskiego Mikołaja Świrskiego.
Obszar parafii.
Obszar parafii i liczba parafian zmniejszyły się wskutek powołania w 1984 r. parafii w Orchowcu i Olchowcu oraz w Rudniku (1988).
Obecnie do parafii należą wsie: Antoniówka, Baranica, Bobrowe kolonia i wieś, Borów kolonia i wieś (częściowo), Chorupnik kolonia i wieś, Czysta Dębina kolonia i wieś (częściowo), Góry, Gorzków kolonia, osada i wieś, Józefów, Olesin, Potasznia, Suszeń, Widniówka, Wielkopole kolonia i wieś, Wielobycz kolonia i wieś, Wiśniów, Zamostek.
Historia.
Średniowiecze.
Brak jakichkolwiek informacji o istnieniu w Gorzkowie budowli sakralnych w czasach przedjagiellońskich. Pierwsze informacje piśmienne dotyczą fundacji parafii obrządku łacińskiego w dopiero co otrzymanej od króla Jagiełły przez jego spowiednika i doradcę – Mikołaja z Sandomierza dawnej wsi królewskiej Gorzków. On to właśnie, zostając w 1403 roku podkanclerzym koronnym, otrzymał wsparcie dla swych świeżych tytułów szlacheckich w postaci majątku ziemskiego i natychmiast przystąpił do zagospodarowywania tych ziem (czyli latynizacji i polonizacji).
Według zapisu w archiwum konsystorza lubelskiego tenże Mikołaj Trąba był już na przełomie 1403 i 1404 roku – fundatorem (lecz nie proboszczem) pierwszego, drewnianego kościoła obrządku łacińskiego w Gorzkowie, pobierającego we wsi dziesięcinę. Fakt ten potwierdza także dokument z 24 czerwca 1404 roku wystawiony przez Stefana – biskupa Chełmskiego dla Mikołaja – podkanclerzego wielkiego koronnego i właściciela wsi Gorzkowa z prawem zamiany dziesięciny snopkowej na pieniężną. Według tego dokumentu w Gorzkowie było w tym czasie 5 rodzin katolickich (zapewne osadników z terenów Małopolski), a nieznaną ilość pozostałych określono jako „schizmatyków” (czyli innowierców, głównie prawosławnych).
Arcybiskup halicki Jakub Strepa wydał mandat na konsekrację kościoła parafialnego w Gorzkowie pw. św. Stanisława Męczennika, w którym czytamy m.in."ecclesiam per ipsum dominum Nicolaum predictum de nowo fundandam, collocandam et dotandam, consecra..". Dokument przypieczętował we Lwowie własną pieczęcią "in...sabbato, quo in ecclesia Domini cantatur: Venite adoremus, anno Domini M° CCCC° sexto", czyli 18 września 1406.
Mikołaj Trąba, zwany później także niewłaściwie Gorzkowskim, naprawdę do końca swej kariery dbał o uposażenie swych włości, przenosząc dziesięciny z niektórych wsi diecezji krakowskiej, na rzecz tej, ufundowanej przez siebie gorzkowskiej parafii.
Wniósł w ten sposób podwaliny pod silną pozycję Kościoła na ziemi chełmskiej oraz dał zaczyn do dalszego rozwoju społecznego tych okolic.
Wiek XVI-XVII.
Okres reformacji przyniósł straty w dobrach kościelnych – w 1568 rozgrabiono kościół parafialny w Gorzkowie, zamieniając go na zbór kalwiński (budynek zniszczono doszczętnie po roku 1604). Dopiero kontrreformacja w czasach Zygmunta III Wazy przyniosła nawrót szlachty na katolicyzm.
W 1623 ówczesny, nawrócony na katolicyzm, dziedzic wsi – Stanisław Gorzkowski – zbudował na terenach z obszaru wsi Gorzkowa (opisanych w akcie fundacyjnym złożonym w Krasnostawskim Sądzie Ziemskim) nowy kościół murowany.
Akt erekcyjny kościoła nabrał mocy urzędowej po zatwierdzeniu w 1626 przez biskupa chełmskiego Macieja Łubieńskiego.
Wobec antykatolickiej działalności rodziny Sobieskich, protestanckich właścicieli Chorupnika oraz części Gorzkowa, od roku 1639 parafia chorupnicka (Chorupnik, Wiśniów, Borów i Borówek) wcielona została do parafii gorzkowskiej, zaś ówczesny proboszcz gorzkowski – ksiądz Marcin Rybułtowicz, po ugodzie z Sobieskimi w Lubelskim Trybunale Koronnym, uzyskał znaczące rekompensaty za zniszczenia dóbr kościelnych w Chorupniku.
Ponowna konsekracja kościoła pw. św. Stanisława Biskupa i Męczennika miała miejsce w roku 1647, a obrzęd wypełnił biskup pomocniczy chełmski Mikołaj Świrski.
Niestety, pod koniec XVII w. w pożarze plebanii spaliło się wiele ksiąg kościelnych.
W okresie XVII i XVIII w. działały tu biblioteka parafialna, szpital oraz przytułek dla ubogich, a także bractwa – różańcowe i Trójcy Świętej.
Wiek XVIII-XIX.
Kolejny pleban gorzkowski, ksiądz Jan Wierzbicki, 26 października 1795 poświęcił nowy cmentarz gorzkowski, wybudowany przy drodze do Wielkopola naprzeciw wsi Zamostek, a już pół roku później sam został na nim pochowany. Poprzedni – stary cmentarz, znajdował się przy samym kościele. Następca plebana, zasłużony dla historii Gorzkowa proboszcz Grzegorz Wężyk, zbudował m.in. w 1801 dzwonnicę trójdzwonną przy kościele. Zawieszone w niej dzwony padały łupem wojsk zaborczych i musiały być odtwarzane, ostatnio w XX wieku. W 1828 rozebrano grożącą zawaleniem wieżę frontonową kościoła.
Powstanie styczniowe 1863 cieszyło się ogólnym poparciem ludności gminy z aktywnym udziałem proboszcza parafii gorzkowskiej Franciszka Drewnowskiego.
Rok 1885 przyniósł znaczącą rozbudowę kościoła – do istniejącej nawy dwuprzęsłowej dobudowano w kierunku zachodnim dalsze cztery przęsła. Trwały również ciągłe remonty budynku świątyni.
Wiek XX-XXI.
1922 – remont dachu i pokrycie blachą
1945 – restauracja całego budynku
1954 – malowanie budynku i pokrycie blachą ocynkowaną sygnaturki
1973/4 – remont dachu oraz malowanie całego kościoła
W r.1990 zamieszczono w kościele parafialnym tablicę pamiątkową ku czci ofiar II wojny światowej
W 2014 roku rozpoczęto remont wnętrza kościoła
W 2018 rozpoczęto prace przy ołtarzu głównym.

</doc>
<doc id="2014530" url="https://pl.wikipedia.org/wiki?curid=2014530" title="VC Euphony Asse-Lennik">
VC Euphony Asse-Lennik



</doc>
<doc id="2014538" url="https://pl.wikipedia.org/wiki?curid=2014538" title="Dragan Šolak">
Dragan Šolak

Dragan Šolak, cyr. Драган Шолак (ur. 30 marca 1980 we Vrbasie) – serbski szachista, od grudnia 2011 reprezentant Turcji, arcymistrz od 2001 roku.
Kariera szachowa.
Wielokrotnie reprezentował Jugosławię na mistrzostwach świata i Europy juniorów w różnych kategoriach wiekowych, największy sukces odnosząc w 1996 w Rimavskiej Sobocie, gdzie zdobył tytuł wicemistrza Europy do 16 lat. Sukces odniósł również w 2000 w Erywaniu, gdzie na mistrzostwach świata do 20 lat zajął V miejsce. W 2014 zajął IV m. w rozegranych w Erywaniu indywidualnych mistrzostwach Europy.
W 2010 zajął IV m. w finale indywidualnych mistrzostw Serbii. Dwukrotnie zdobył tytuły mistrza Turcji, w latach 2012 oraz 2013.
Odniósł szereg sukcesów w turniejach międzynarodowych, m.in.:
Wielokrotnie reprezentował Jugosławię, Serbię i Turcję w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2014, z wynikiem 2639 punktów zajmował wówczas 1. miejsce wśród tureckich szachistów.

</doc>
<doc id="2014539" url="https://pl.wikipedia.org/wiki?curid=2014539" title="Dragan Solak">
Dragan Solak



</doc>
<doc id="2014542" url="https://pl.wikipedia.org/wiki?curid=2014542" title="Europejska Konfederacja Związków Zawodowych">
Europejska Konfederacja Związków Zawodowych

Europejska Konfederacja Związków Zawodowych (ang. "European Trade Union Confederation", ETUC) – europejskie zrzeszenie związków zawodowych, utworzone celem pogłębienia integracji europejskiego ruchu związkowego. 

</doc>
<doc id="2014545" url="https://pl.wikipedia.org/wiki?curid=2014545" title="GWO">
GWO



</doc>
<doc id="2014546" url="https://pl.wikipedia.org/wiki?curid=2014546" title="Luis Marín Barahona">
Luis Marín Barahona

Luis Antonio Marín Barahona (ur. 18 maja 1983 w Santiago) - chilijski piłkarz występujący na pozycji bramkarza. Od 2008 roku zawodnik Unión Españoli, grającej w Primera División de Chile.
Kariera klubowa.
Marín jest wychowankiem Audax Italiano, w którym występował w latach 2003-2006. W 2007 roku przeniósł się do Lota Schwager, zaś w 2008 roku do Unión Españoli.
Kariera reprezentacyjna.
Luis Marín znalazł się w szerokiej kadrze reprezentacji Chile na Mundial 2010.

</doc>
<doc id="2014548" url="https://pl.wikipedia.org/wiki?curid=2014548" title="Luis Marin Barahona">
Luis Marin Barahona



</doc>
<doc id="2014549" url="https://pl.wikipedia.org/wiki?curid=2014549" title="Godtfred Holmvang">
Godtfred Holmvang

Godtfred Holmvang (ur. 7 października 1917 w Bærum, zm. 19 lutego 2006 w Vancouver w Kanadzie) – norweski sportowiec, który specjalizował się w wielobojach lekkoatletycznych oraz narciarstwie.
W rywalizacji dziesięcioboistów wziął udział w igrzyskach olimpijskich w Londynie (1948) zajmując ostatecznie 10. miejsce. W 1946 roku został pierwszy po II wojnie światowej mistrzem Europy w wieloboju lekkoatletycznym. Dwukrotnie poprawiał rekord Norwegii w dziesięcioboju, był też mistrzem kraju w tej konkurencji (w 1939, 1946 oraz 1948) oraz w biegu na 110 m przez płotki (w 1946). Uprawiał także narciarstwo. W 1946 otrzymał nagrodę Egebergs Ærespris. Po zakończeniu kariery ukończył studia prawnicze w Oslo, kształcił się w Londynie oraz na Harvardzie. Pracował w ONZ, gdzie zajmował się międzynarodowym prawem morskim. Później zamieszkał w Kanadzie gdzie pracował jako doradca prawny w sprawach przemysłu morskiego. Rekord życiowy: dziesięciobój – 6566 pkt (24 sierpnia 1946, Oslo).

</doc>
<doc id="2014557" url="https://pl.wikipedia.org/wiki?curid=2014557" title="Erin Phillips">
Erin Phillips

Erin Victoria Phillips (ur. 19 maja 1985 w Carlton) – australijska koszykarka występująca na pozycji rzucającej, mistrzyni świata, WNBA, wicemistrzyni olimpijska. 
We wrześniu 2016 została piłkarką nożną zespołu Adelaide Football Club, występującego w lidze Australian Football League (AFL). Zespół reprezentowała w 2017.
W koszykówkę zaczęła grać w wieku 13 lat. W 2005 roku została wybrana z numerem 31 w 2 drafcie do drużyny WNBA Connecticut Sun. W czasie off-season 2008-2009 grała w Ramat Hasharon (Izrael). W sezonie 2009/10 była zawodniczką Lotosu Gdynia, z którym zdobyła Puchar Polski i mistrzostwo Polski. Od 2010 grała w Wiśle Can-Pack Kraków i zdobyła z tą drużyną dwukrotnie mistrzostwo Polski, w 2011 i 2012 roku.
Od 19 roku życia reprezentuje barwy Australii, w 2006 roku zdobyła złoty medal Mistrzostw Świata, a w 2008 srebrny medal olimpijski.
10.02.2011 podpisała kontrakt z mistrzyniami WNBA – Seattle Storm, lecz została wymieniona do zespołu Indiana Fever.

</doc>
<doc id="2014558" url="https://pl.wikipedia.org/wiki?curid=2014558" title="Zagłada Żydów">
Zagłada Żydów

Zagłada Żydów, również Holocaust lub Holokaust (gr. ὁλόκαυστος "holokaustos" – „całopalenie, ofiara całopalna”), Shoah, Szoa – ludobójstwo około 6 milionów europejskich Żydów dokonane w czasie II wojny światowej przez III Rzeszę Niemiecką i wspierane w różnym stopniu przez uzależnione od niej państwa sojusznicze.
Zagłada Żydów w większości przeprowadzona została na okupowanych przez III Rzeszę ziemiach polskich. Stanowiła, łącznie z zagładą Romów, bezprecedensową próbę wymordowania całych narodów przy użyciu metod przemysłowych, która nigdy wcześniej i później nie była przeprowadzona w takiej skali. Stanowiła systematyczny i realizowany przez aparat państwowy proces likwidacji całego narodu.
Liczba żydowskich ofiar Holocaustu jest szacowana na prawie 6 milionów, choć dokładna liczba nie jest znana z powodu braku kompletnej ewidencji oraz systematycznego niszczenia archiwów i zacierania śladów przez władze niemieckie w obliczu klęski wojennej. Jedną trzecią tej liczby, czyli ok. 2 miliony, stanowiły dzieci. Liczba polskich Żydów wśród ofiar zagłady szacowana jest według różnych źródeł od 2,6 mln do 3,3 mln osób.
W judaizmie Żyd umierający za wiarę traktowany jest jako kadosz, tzn. święty. Każda z ofiar Holokaustu jest kadosz.
Terminy i główne znaczenie.
Termin Holocaust, po raz pierwszy użyty w 1895 r. do określenia masakry ormiańskich chrześcijan (1894–1896), pochodzi z łaciny kościelnej: słowo "holocaustum" jest adaptacją greckiego "holókauston", rodzaj nijaki imiesłowu "holókaustos" („spalony w całości”), od czasownika "holo-kautóo" („spalam ofiarę w całości”). Pierwotnie był to termin religijny oznaczający ofiarę całopalną, w tym znaczeniu może być stosowane również dziś. Pochodzący z hebrajskiego termin Szoa (hebr. שואה – "całkowita zagłada", "zniszczenie" – transkrypcja angielska: Shoah) nie odwołuje się do pozytywnego, religijnego znaczenia całopalenia. W Polsce używa się ponadto terminu Zagłada.
Szersze znaczenia.
Termin Holocaust bywa używany w odniesieniu do ludobójstwa innych prześladowanych grup etnicznych, narodowych i społecznych oraz więźniów politycznych w obozach koncentracyjnych przez nazistów, a w szczególności eksterminacji innej grupy etnicznej – Cyganów, czyli Romów i Sinti ("Porajmos" – Pochłonięcie). Przykładowo, polityka Hitlera wobec części Słowian i Bałtów (także uznawanych za "Untermenschen" – „podludzi”), w szczególności Polaków, również zakładała eksterminację elit społecznych, naukowych i kulturalnych (ponieważ zdaniem nazistów cywilizacja i sztuka rozwijały się jedynie dzięki nacjom zachodnim) oraz eksploatację pozostałej części narodu poprzez pracę niewolniczą. Szczególnie liczną grupę ofiar stanowili sowieccy jeńcy wojenni, których w niewoli zginęło ponad 3 miliony (śmierć poniosła większość z ponad 5 milionów jeńców radzieckich).
Czasem termin ten bywa używany jako synonim innych ludobójstw, odnoszony np. do ludobójstwa Ormian, Greków Pontyjskich i Asyryjczyków. Słowo „holocaust” pisze się wówczas małą literą.
Polityka nazistów niemieckich wobec Żydów.
Partia nazistowska i jej przywódca Adolf Hitler po dojściu do władzy w 1933 rozpoczęli realizację programu rasistowskiego i antysemickiego, przewidującego izolację ludności żydowskiej i stopniowe pozbawienie jej wszelkich praw obywatelskich oraz cywilnych. Wspierano także emigrację Żydów z Niemiec. W wyniku tych działań do lata 1938 z III Rzeszy uciekło 150 tys. Żydów, którzy skierowali się do Wielkiej Brytanii (52 tys. osób), Francji (30 tys.), Polski (25 tys.), Belgii (12 tys.), Szwajcarii (10 tys.) i krajów skandynawskich (5 tys.).
Po dojściu do władzy nazistów, w kwietniu 1933 roku wprowadzono podział na Aryjczyków i nie-Aryjczyków, przez których rozumiano osoby posiadające co najmniej jednego żydowskiego dziadka. Ci ostatni mieli zostać zwolnieni ze stanowisk administracyjnych i rządowych. Główną podstawą prawną dyskryminujących posunięć były ustawy norymberskie z 1935 roku. Niemcy rozwinęli także uzasadniającą te kroki wielką akcję propagandową, oskarżając Żydów o pasożytnictwo, wyzysk, demoralizowanie i niszczenie narodów, wśród których zamieszkują. Propaganda nagłaśniała także rzekomą organizację międzynarodowego spisku, obejmującego żydowskich bankierów i przemysłowców, a także polityków pochodzenia żydowskiego i znajdujących się pod wpływem Żydów. Spisek ten miał mieć charakter międzynarodowy; obejmował rzekomo liberałów, socjaldemokratów i komunistów, a także masonów i inne organizacje społeczno-polityczne przeciwstawiające się ideom nazizmu.
Jednocześnie propaganda nazistowska stworzyła pojęcie „hańbienia rasy” ("Rassenschande"), aby uzasadnić konieczność wprowadzenia restrykcyjnego prawa zakazującego małżeństw kobiet niemieckich z Żydami. Jedna z ustaw norymberskich, „ustawa o ochronie niemieckiej krwi i czci” (niem. "Gesetz zum Schutze des deutschen Blutes und der deutschen Ehre") z dnia 15 września 1935 wprowadzała sankcje karne za łamanie jej postanowień, zwykle w postaci więzienia lub zesłania do obozu koncentracyjnego. Kampania propagandowa wymierzona w Żydów wspomagana była przez działalność wysokich funkcjonariuszy nazistowskich. Jeden z nich, gauleiter Norymbergi Julius Streicher, w ramach akcji przeciwko „skażeniu rasy”, stworzył w latach 1933–1940 pseudonaukową teorię biochemiczną, w myśl której białko zawarte w nasieniu Żydów miało zdolność trwałego „infekowania” organizmu kobiet niemieckich. Streicher, aktywnie nawołujący do aktów przemocy podczas swoich wystąpień oraz jako główny inicjator ustaw norymberskich i wydawca pisma „Der Stürmer” (nawołującego do nienawiści na tle rasowym), ponosi także odpowiedzialność za pogrom mniejszości żydowskiej w 1938 r., podczas tzw. nocy kryształowej (niem. "Kristallnacht"). Jej skutkami była śmierć ok. 200 Żydów, zesłanie do obozów koncentracyjnych 20–30 tys. osób narodowości żydowskiej oraz grabież ich majątku.
Naziści postrzegali Żydów nie jako wspólnotę wyznaniową czy narodowościową – odrzucali zatem religijną konwersję albo asymilację jako rozwiązanie „problemu żydowskiego”. Ich zdaniem Żydzi stanowili rasę, czy raczej mieszankę rasową, której reprezentanci stanowią element szkodliwy z przyczyn genetycznych. Część zamordowanych była arbitralnie uznana za Żydów przez nazistów – byli to np. chrześcijanie (jak św. Edyta Stein) lub bezwyznaniowcy, całkowicie zasymilowani i niemający nieraz od pokoleń żadnego kontaktu z religią i kulturą żydowską. Naziści uznawali za Żyda osobę, w której rodzinie do trzeciego pokolenia wstecz była przynajmniej jedna osoba pochodzenia żydowskiego (ustawy norymberskie). Było to więc kryterium „rasowe”, a nie religijne lub kulturowe. Takie postrzeganie Żydów skłaniało do izolowania i eliminowania Żydów, a także wszystkich zasymilowanych osób pochodzenia żydowskiego. Propaganda szerzyła te poglądy, podpierając się rzekomymi wynikami badań naukowych, sfałszowaną wiedzą historyczną lub antropologiczną. Antysemicka i rasistowska propaganda znalazła już w drugiej połowie lat trzydziestych częściowy oddźwięk wśród Niemców, ale także w innych krajach europejskich, sprzyjając postawom kolaboracji, albo – częściej – obojętności wobec Holocaustu.
Po wybuchu wojny polityka nazistów wobec Żydów była wprowadzana w kolejnych państwach europejskich, w miarę ich zajmowania przez wojska niemieckie. Przybierało to z reguły formy rejestracji osób pochodzenia żydowskiego, zmuszania do noszenia na ubraniach znaków identyfikacyjnych (najczęściej niebieskiej gwiazdy Dawida), wprowadzania różnych zakazów i posunięć dyskryminujących, w państwach z liczną ludnością żydowską (m.in. w Polsce) izolację w dzielnicach zamkniętych ("gettach"), często otoczonych murem. Wobec Żydów łamiących przepisy dyskryminacyjne albo opuszczających zamknięte dzielnice wprowadzano kary śmierci. Również surowe kary wprowadzano wobec osób pomagających Żydom (w Polsce kara śmierci obowiązywała za pomoc w ukrywaniu się albo za dostarczanie żywności). Koncentracja dużych mas ludzi w niewielkich obszarach powodowała częste choroby, a ograniczone dostawy żywności – częstą śmierć głodową.
Zagłada Żydów.
Początkowo władze niemieckie rozważały wysiedlenie europejskich Żydów (np. za Ural bądź na Madagaskar), projekt ten został jednak oceniony jako niemożliwy do przeprowadzenia w warunkach wojny. W związku z tym, jesienią 1941 roku podjęto decyzję o tzw. „ostatecznym rozwiązaniu kwestii żydowskiej” ("Endlösung der Judenfrage"), co było sformułowaniem oznaczającym w praktyce politykę zagłady wszystkich Żydów w Europie. Szczegóły akcji dopracowano formalnie podczas konferencji w Wannsee, 20 stycznia 1942 r., a przeprowadzenie operacji powierzono SS, jej koordynowanie miał prowadzić Obersturmbannführer Adolf Eichmann, kierujący referatem IV D4 w RSHA ("Reichssicherheitshauptamt" – Główny Urząd Bezpieczeństwa Rzeszy).
Eksterminacja jednak rozpoczęta została przed oficjalnymi decyzjami. Pierwszym jej aktem były działania „oddziałów specjalnych” Einsatzgruppen na terenie Związku Radzieckiego po niemieckiej inwazji rozpoczętej w czerwcu 1941 roku. Oddziałów tych było cztery, oznaczonych literami alfabetu: A, B, C oraz D, a podzielone one były na mniejsze pododdziały – Sonderkommanda oraz Einsatzkommanda. Oddziały te, działające wkrótce po wkraczających wojskach niemieckich, dokonały zabójstw ponad pół miliona Żydów, a także Cyganów, jeńców wojennych oraz członków partii komunistycznej. Rola tych oddziałów sprowadzała się do spędzania lokalnej ludności żydowskiej i innych osób przeznaczonych do eksterminacji do specjalnych miejsc i masowych rozstrzeliwań, najczęściej za pomocą karabinów maszynowych. Niekiedy wykorzystywano miejscowych kolaborantów do pomocy w morderstwach. W ten sposób dokonano Holocaustu Żydów ukraińskich, besarabskich, białoruskich i bałtyckich. Poza obozami, najbardziej znanym miejscem eksterminacji jest wąwóz Babi Jar koło Kijowa, gdzie w 1941 r. zamordowano ok. 100 tys. Żydów, a także podwileńskie Ponary, gdzie naziści wymordowali prawie 80 tys. Żydów.
Władze nazistowskie oceniły taką metodę zabijania Żydów za zbyt kosztowną (amunicja) i pracochłonną oraz trudną do powtórzenia w krajach, w których terror był słabszy, a działania wojenne dalekie. Na mniejszą skalę eksperymentowano z innym pomysłem: samochodami wydzielającymi gazy spalinowe do ładowni, zabijające znajdujących się w niej ludzi tlenkiem węgla. Jeszcze przed decyzjami konferencji w Wannsee takich metod użyto w obozie zagłady ludności żydowskiej z wydzielonego Kraju Warty – Kulmhof. W niektórych obozach stosowano gaz cyklon B, używany wcześniej jako środek owadobójczy.
Pierwszym systematycznym programem eksterminacji Żydów była akcja Reinhardt, która objęła 2 miliony Żydów zamieszkujących Generalne Gubernatorstwo. W ramach tej operacji utworzono obozy zagłady: Belzec koło Bełżca, Sobibor koło wsi Sobibór i Treblinka koło wsi Poniatowo. Poza tymi trzema utworzono także obozy zagłady: Auschwitz II – Birkenau na terenie wsi Brzezinka koło Oświęcimia, Kulmhof nieopodal Chełmna nad Nerem i Majdanek na obrzeżach Lublina. Wszystkie sześć obozów zagłady umieszczono na ziemiach polskich, m.in. z powodu utrudniającego pomoc terroru, centralnego położenia Polski, dużej populacji żydowskiej oraz wystarczającej infrastruktury kolejowej. Wszystkie obozy zagłady były niemieckimi instytucjami państwowymi, powstałymi z budżetu państwa niemieckiego, mającymi dostęp do wykwalifikowanej kadry urzędniczej oraz infrastruktury transportowej. Obsługę obozów rekrutowano z niemieckich żołnierzy SS lub z batalionów żołnierzy państw sojuszniczych (przede wszystkim ukraińskie oddziały Waffen-SS).
Eksterminacja obejmowała wszystkie grupy Żydów lub osób uznanych za Żydów, w tym osoby starsze, kobiety i dzieci. Systematycznie opróżniano żydowskie getta, przeprowadzano polowania na Żydów ukrywających się po tzw. stronie aryjskiej, zwożono ludzi z terytoriów okupowanych całej Europy. Wykorzystując pomoc kolaborantów, osoby pochodzenia żydowskiego odizolowywano i wysyłano transportem kolejowym do obozów zagłady, gdzie były z reguły bezzwłocznie kierowane do komór gazowych, ich ciała palone, a mienie stawało się własnością III Rzeszy.
Skutkiem prowadzonej przez III Rzeszę polityki eksterminacji Żydów była śmierć 5–6 milionów osób i prawie doszczętna likwidacja wielu społeczności żydowskich, w szczególności zamieszkujących wschodnią Polskę, Galicję i Ukrainę. Z regionu tego zniknęła cała kultura sztetli, wszystkie skupiska chasydów, w zaniku pozostał język jidysz. Zginęło 80–90% Żydów zamieszkujących przed wojną te tereny. Wśród ocalałych wiele osób cierpiało na liczne posttraumatyczne przypadłości psychologiczne (Syndrom KZ). Ich zdolność do opowiadania o przeszłości dojrzewała bardzo powoli.
Eksterminacja w krajach europejskich.
Rząd III Rzeszy nie tylko realizował plan wymordowania Żydów przy pomocy własnych wyspecjalizowanych służb na terytoriach okupowanych, ale także stosował naciski polityczne i wojskowe, aby zmusić pozostałe państwa europejskie do współpracy w tej zbrodni. Rezultaty takiej polityki były różne: od aktywnej współpracy (Słowacja, Francja, Norwegia), przez współpracę częściową (Rumunia, Bułgaria, Węgry), do kategorycznej odmowy (Włochy, Dania).
Bułgaria.
Pod naciskiem III Rzeszy rząd Bułgarii wysłał do obozu zagłady w Treblince 11 tys. Żydów (zginęli tam wszyscy) z okupowanej przez Bułgarię Tracji i Macedonii, odmówił jednak wydania obywateli bułgarskich pochodzenia żydowskiego.
Francja.
Kolejnym uzależnionym od Niemiec państwem, które włączono w plan Holocaustu, była Francja. W podzielonym (od czerwca 1940) na 2 strefy państwie mieszkało około 350 tys. Żydów, z których połowa była uciekinierami bez francuskiego obywatelstwa. W strefie okupowanej przez Niemców stosowano nazistowskie antysemickie przepisy bezpośrednio, a w strefie tzw. „wolnej” marionetkowy rząd francuski posłusznie współpracował z Niemcami. Od października 1940 rząd Vichy zakazał Żydom wykonywania określonych zawodów, a Żydów-cudzoziemców internował w obozach. Po tym nastąpiły rejestracja i konfiskata majątków. 27 marca 1942 ruszyły z Francji pierwsze transporty Żydów do obozu Auschwitz. Powszechną praktyką było rozdzielanie rodziców i dzieci; rodziców wysyłano do obozów zagłady jako pierwszych. Szacuje się, że w Auschwitz zginęła większość (11 tys.) tych dzieci. Ostatni transport Żydów odjechał w lipcu 1944. 80 do 90% przywożonych zabijano w Auschwitz w ciągu pierwszego dnia pobytu; zamordowano 76 tys., czyli około 25% wszystkich Żydów – obywateli francuskich. Akcję masowej deportacji nadzorował we Francji SS-Hauptsturmführer Theodor Dannecker. W 2009 roku Rada Państwa uznała odpowiedzialność państwa francuskiego za deportacje.
Rumunia.
Przywódca sprzymierzonej z III Rzeszą Rumunii marszałek Ion Antonescu realizował politykę antysemicką. Szczególne nasilenie działań przeciwko obywatelom rumuńskim narodowości żydowskiej przypadło na lata 1940–1941. W sierpniu 1940 r. władze wydały dekret zabraniający zawierania małżeństw rumuńsko-żydowskich i dzielący Żydów na trzy kategorie. Szczególnie agresywne działania podejmowali członkowie Żelaznej Gwardii (tzw. zielone koszule), faszystowskie ugrupowanie liczące na przejęcie władzy z rąk Antonescu i jeszcze bliższą współpracę z III Rzeszą. Podczas zamieszek wywołanych przez legionistów w styczniu 1941 r. doszło do pogromu ludności żydowskiej Bukaresztu (120 ofiar śmiertelnych i kilka tysięcy rannych). Zniszczono 25 synagog, a dzielnica żydowska została spalona.
Przed atakiem Niemiec na ZSRR marsz. Antonescu nasilił politykę antysemicką. W maju 1941 r. powołano Centrum Narodowe Romanizacji, które miało się zająć m.in. „oczyszczaniem etnicznym” Rumunii. Dokonano wywłaszczenia dóbr i majątków należących do obywateli pochodzenia żydowskiego. Dziesięć dni przed agresją III Rzeszy na ZSRR Hitler wezwał do Berlina Iona Antonescu i wyjawił mu plany zniszczenia „Żydów na Wschodzie”. Początkiem masowych mordów był pogrom w Jassach dokonany na osobisty rozkaz Antonescu w dniach 29 i 30 czerwca 1941 r. Rozkaz wydany rumuńskiemu wojsku, policji i żandarmerii mówił o „oczyszczeniu miasta z ludności żydowskiej”. Zginęło w sumie 14 tys. z 45 tys. żydowskich mieszkańców miasta. Ci, którzy przeżyli zostali przetransportowani do obozu koncentracyjnego w Calaraşi-Ialomiţia. Wyrazem oficjalnej polityki państwa rumuńskiego w kwestii żydowskiej była decyzja podjęta przez dyktatora 8 lipca 1941 r. o deportowaniu Żydów z Rumunii. Akcja eksterminacyjna rozwinęła się na szeroką skalę po przyłączeniu Besarabii i Bukowiny. W Kiszyniowie i Czerniowcach zmasakrowano tysiące Żydów. Były wsie, jak Ciudei czy Nuova Sulita, w których zginęli wszyscy żydowscy mieszkańcy. W masowych egzekucjach zginęło 160 tys. osób. Tych, którzy przeżyli rozkazem Antonescu wywieziono do Transnistrii, gdzie założono obozy koncentracyjne, obozy pracy oraz getta. Liczba deportowanych do końca 1941 r. wyniosła 118 tys., a w 1942 r. doszła do 185 tys. W czasie deportacji dziesiątki tysięcy ludzi poniosło śmierć z pragnienia, na skutek chorób, bądź też z ręki rumuńskich strażników. W sumie zginęło 90 tys. deportowanych. Prześladowania nie ominęły żydowskich mieszkańców południowej części Siedmiogrodu, ale nie miały one na tym obszarze charakteru eksterminacji
Wielki Rabin Rumunii Alexandru Șafran oraz przewodniczący Centralnej Rady Żydów w Rumunii Wilhelm Filderman od początku prześladowań interweniowali u władz rumuńskich za pośrednictwem prawosławnego metropolity siedmiogrodzkiego Mikołaja, królowej Heleny i nuncjusza apostolskiego Andrea Cassulo. Nuncjusz odbył w 1943 r. podróż do Transnistrii, aby zobaczyć, w jakich warunkach przebywają tam Żydzi oraz przekazać z ramienia Stolicy Apostolskiej pomoc materialną. Przywódcy żydowscy słali memoriały do Czerwonego Krzyża oraz do ambasadorów Szwajcarii, Turcji i Szwecji.
Polityka reżimu Antonescu wobec Żydów zelżała po klęsce pod Stalingradem. Dyktator wycofał się wtedy z polityki masowej eksterminacji. Władze rumuńskie nie zezwoliły na deportacje więźniów przetrzymywanych na terenie Naddniestrza do niemieckiego obozu zagłady w Bełżcu. Ponadto Rumunia ułatwiła Żydom z okupowanej Polski, Węgier i Słowacji ucieczkę drogą morską do Palestyny.
Z prac badaczy rumuńskich wynika, że z 607 790 Żydów, którzy mieszkali na początku wojny w Rumunii (z wyłączeniem mieszkających w północnym Siedmiogrodzie zajętym w 1940 r. przez Węgry), zostało zamordowanych lub zmarło w transportach 264 900 osób, czyli 43% przedwojennej populacji.
Słowacja.
Pierwsza Republika Słowacka była pierwszym państwem wciągniętym od marca 1939 przez swojego protektora – III Rzeszę w plan eksterminacji Żydów. Ultranacjonalistyczna Słowacka Partia Ludowa z dużym zaangażowaniem wdrażała antysemicką politykę przeciwko 90 tys. obywateli pochodzenia żydowskiego: akcja propagandowa, przymusowe oznakowanie, rabunek mienia i urzędowa dyskryminacja. W lutym 1942 w Bratysławie odbyły się pierwsze rozmowy słowacko-niemieckie na temat „rozwiązania kwestii żydowskiej”. W rezultacie od marca 1942 słowaccy Żydzi zaczęli być masowo deportowani do niemieckich obozów śmierci, głównie do Auschwitz. W celu bardziej „efektywnego” mordowania tej grupy ludności naziści wybudowali w obozie w Birkenau nową komorę gazową (Czerwony Domek, w którym jednorazowo można było zabić 800 ludzi) i krematorium. Szacuje się, że wiosną i latem 1942 naziści zabili w Oświęcimiu większość słowackich Żydów, których ciała niedbale grzebano w płytkich rowach, a następnie, ze względu na odór rozkładu, palono na stosach.
Węgry.
Węgry prowadziły wobec III Rzeszy politykę ostrożnych ustępstw, a od 1941 zaczęły wycofywać się ze współpracy. Represje wobec 760 tys. węgierskich Żydów polegały na wysłaniu poborowych do brygad roboczych na front wschodni, gdzie większość z nich zginęła. Regent Miklós Horthy odmawiał zgody na przesiedlenie węgierskich Żydów, na co nalegał Hitler w kwietniu 1943 r.
W marcu 1944 Niemcy zajęły Węgry w wyniku operacji Margarethe. Wraz z oddziałami Wehrmachtu do kraju wkroczyły jednostki specjalne Adolfa Eichmanna, które od połowy kwietnia przystąpiły do deportacji ludności żydowskiej, począwszy od Siedmiogrodu i Rusi Podkarpackiej. W pracach nad deportacją oprócz Eichmanna brali udział Dieter Wisliceny, Alois Brunner, Hermann Krumey i Siegfried Seidl. Jednym z pierwszych posunięć Niemców było przesiedlenie ludności żydowskiej do gett. Między 15 maja a 9 lipca 1944 deportowano do obozu zagłady Auschwitz-Birkenau ponad 437 tys. Żydów (w komorach gazowych zginęło 365 tys.). Pociągi z wywożonymi prowadzili węgierscy kolejarze, a uzbrojeni węgierscy policjanci eskortowali je do granicy ze Słowacją. W ciągu pięćdziesięciu dni każdej doby wyruszały z Węgier trzy transporty. Kiedy miało dojść do likwidacji dwustutysięcznej grupy budapeszteńskich Żydów admirał Horthy 9 lipca 1944 zabronił kolejnych deportacji i zlikwidował pucz żandarmerii gen. László Bákyego. Wpływ na decyzję przywódcy Węgier miało publiczne oskarżenie ze strony prezydenta USA Roosevelta i żądanie wstrzymania deportacji węgierskich Żydów. Horthy, obawiając się odwetowych działań aliantów, zdecydował się na wstrzymanie deportacji.
Po rezygnacji Horthyego ze stanowiska szefa państwa, 16 października 1944 władzę objął Ferenc Szálasi. Wkrótce obwołał się on wzorem Adolfa Hitlera, „wodzem narodu”. Na nowo rozpoczęły się deportacje i pogromy ludności żydowskiej, jednak w mniejszym stopniu niż w okresie poprzednim. Żydów budapeszteńskich chroniły ambasady państw neutralnych: Szwecji, Szwajcarii, Portugalii i nuncjatura Stolicy Apostolskiej. W ratowaniu węgierskich Żydów ogromną rolą odegrał Raoul Wallenberg, któremu od lipca udało się otoczyć opieką kilkadziesiąt tysięcy ludzi. Polityka Niemiec wobec ludności żydowskiej na Węgrzech zelżała wobec nadciągającej klęski. 25 września rozwiązano sztab Eichmanna w Budapeszcie.
Włochy i Dania.
Te państwa, mimo aktywnej współpracy z III Rzeszą (Włochy) lub niemieckiej okupacji (Dania), stanowczo odmawiały pomocy w planie wymordowania Żydów. Benito Mussolini wprowadził urzędową dyskryminację obywateli włoskich pochodzenia żydowskiego, jednak odmówił ich deportacji i innych represji (deportacje Żydów zaczęły się dopiero od wkroczenia wojsk niemieckich do Włoch we wrześniu 1943; Niemcy zamordowali około 20% włoskich Żydów).
Dania, mimo niemieckiej okupacji, wyróżniła się aktywnym chronieniem 8 tys. swoich żydowskich obywateli (co umożliwiła jej szeroka autonomia własnej administracji). Kiedy w październiku 1943 roku Niemcy rozpoczęli przygotowania do deportacji Żydów, 95% z nich ukryto lub wywieziono do Szwecji, często przy pomocy duńskiej policji.
Finlandia i Albania.
Finlandia wysłała swoich żołnierzy na front wschodni. W niektórych oddziałach walczyli u boku Niemców fińscy Żydzi. Na protesty niemieckie Carl Gustaf Mannerheim stanowczo odpowiedział, że są to obywatele fińscy i nie pozwoli na ich prześladowanie. Podobnie konsekwentny był premier Johan Wilhelm Rangell, który pytany o rozwiązanie „kwestii żydowskiej” odparł po prostu: „u nas nie ma kwestii żydowskiej”. Finlandia odrzuciła też żądania Hitlera domagającego się wprowadzenia ustaw antyżydowskich i zgody na deportację obywateli pochodzenia żydowskiego. Dzięki temu blisko 2 tysiące fińskich Żydów przetrwało czasy Holokaustu bez szwanku.
Podobną liczbę osób uratowano w muzułmańskiej Albanii. Według urzędowych statystyk z roku 1937 mieszkało w tym kraju 120 Żydów. Tymczasem po zakończeniu wojny żydowska wspólnota w tym państwie liczyła 2 tysiące osób, co wynikało z tego, że w czasie wojny ten niewielki kraj stał się bezpieczną przystanią dla wielu Żydów szukających schronienia przed prześladowaniami. Albańska ambasada w Berlinie jeszcze do 1942 r. wystawiała Żydom wizy. Ale kiedy już Żydzi znaleźli się w Albanii, obejmowało ich tradycyjne prawo gościnności, które mówi, że przybysz cieszy się w Albanii opieką gospodarzy gwarantujących mu bezpieczeństwo. Kiedy włoscy faszyści okupujący kraj chcieli deportować Żydów, Albańczycy jednoznacznie im się przeciwstawili, ukrywając Żydów gdzie tylko się dało, głównie na prowincji, w gospodarstwach chłopskich. Albańczycy nie chcieli z tego tytułu żadnych gratyfikacji. Sytuacja stała się groźniejsza, kiedy w końcu 1943 r. Albanię zajęli Niemcy. Od razu zażądali od miejscowych władz sporządzenia listy mieszkających w tym kraju Żydów. Minister spraw wewnętrznych Xhafer Deva sprzeciwił się temu zarządzeniu, i mimo że Niemcy nie ustępowali w tej kwestii, udało się ich zwodzić aż do czasu ofensywy sowieckiej w 1944 r.
Świat po Holocauście.
Holocaust wywołał szereg bardzo istotnych debat na różnych płaszczyznach na całym świecie.
Na gruncie żydowskim.
Wzmocniły się ruchy syjonistyczne, dążące do budowy niezależnego państwa Izrael. Wielu Żydów uznało, że tylko istnienie takiego państwa uchroni ich w przyszłości od powrotu skrajnego antysemityzmu. W latach 1944–1948 większość Żydów z Europy Środkowej wyemigrowała – najczęściej do Izraela. Zagłada stała się jednym z najważniejszych etapów konstytutywnych w samo-postrzeganiu Żydów.
Na gruncie politycznym.
Światowa opinia publiczna powszechnie potępiła nazizm, antysemityzm i rasizm. Przynajmniej aż do końca lat 70. XX wieku wszelkie analogiczne idee polityczne, w tym różne odmiany nacjonalizmu, były postrzegane przez opinię publiczną przez pryzmat nazizmu i szeroko potępiane. W miarę upływu dziesięcioleci rozmiar potępienia jednak malał i obecnie – w miarę rozwoju idei wolności słowa – piętnowanie partii i wypowiedzi antysemickich i nacjonalistycznych wyraźnie zmalało. II wojna światowa została uznana za konflikt przełomowy, po którym Europa winna przemyśleć swą istotę. Efektem były działania jednoczące i powstawanie wspólnoty europejskiej.
Na gruncie prawnym.
Odpowiedzialnych za prowadzenie eksterminacji oskarżono po wojnie w ramach procesów norymberskich, zaś zbrodnie te uznano za zbrodnie przeciwko ludzkości, niepodlegające przedawnieniu. Kategoria zbrodni przeciwko ludzkości była odtąd stosowana wobec innych ludobójstw.
Na gruncie moralnym.
Rozpoznano rozmaite stopnie odpowiedzialności za Holocaust. Uznano odpowiedzialność sprawców, ale także osób, instytucji i państw, które wspomagały całą machinę zagłady (rząd Vichy, szmalcownicy, przedsiębiorstwa kolejowe itp.), lecz także odpowiedzialność osób szerzących od wieków niechęć bądź nienawiść względem Żydów.
Na gruncie teologicznym.
Powstały tezy próbujące wyjaśnić „milczenie Boga” wobec Holocaustu, odwołujące się do cierpienia Hioba, tzw. „zakrytego oblicza Boga”, kary za grzechy bądź rezultatu wolnej woli człowieka. W judaizmie powstała istotna debata nad znaczeniem życia ludzkiego, nad priorytetem nakazu ratowania życia nad nakazem uświęcenia Boskiego Imienia (poświęcenia się).
Na gruncie kulturowym.
Holocaust stał się tematem licznych książek i filmów, w tym opartych na wspomnieniach, jak i produkcjach fikcyjnych.
Rewizjonizm.
Istnieje grupa historyków, określana mianem „rewizjonistów Holocaustu”, która podawała lub podaje w wątpliwość liczbę ofiar Holocaustu. W środowiskach neonazistowskich i w świecie arabskim pojawiały się także głosy, które negowały istnienie nazistowskich obozów zagłady oraz dokonane w nich ludobójstwo, istnienie komór gazowych oraz planu zagłady Żydów. W systemach prawnych niektórych państw (np. w Niemczech, Austrii czy w Polsce) istnieją ograniczenia w zakresie publicznego rozpowszechniania tego typu poglądów.
Przyczyny negowania Holocaustu.
Oprócz wyraźnej złej woli (antysemityzm) istnieją też inne przyczyny, które powodują negowanie zbrodni Holocaustu także przez niektórych badaczy tej kwestii, których obiektywizm jest podważany przez wiele autorytetów zajmujących się tym tematem:

</doc>
<doc id="2014568" url="https://pl.wikipedia.org/wiki?curid=2014568" title="Rue McClanahan">
Rue McClanahan

Rue McClanahan (ur. 21 lutego 1934 w Healdton, zm. 3 czerwca 2010 w Nowym Jorku) – amerykańska aktorka.
Jej debiut aktorski odbył się na Broadwayu w 1957. Sławę przyniosła jej rola w "The Golden Girls".
Rue McClanahan miała sześciu mężów, ostatnim był Morrow Wilson, którego poślubiła w 1997. Zmarła 3 czerwca 2010 na zawał serca.

</doc>
<doc id="2014570" url="https://pl.wikipedia.org/wiki?curid=2014570" title="Sobór św. Aleksandra Newskiego w Pietrozawodsku">
Sobór św. Aleksandra Newskiego w Pietrozawodsku

Sobór św. Aleksandra Newskiego – prawosławny sobór w Pietrozawodsku, katedra eparchii pietrozawodzkiej i karelskiej.
Sobór został wzniesiony na pamiątkę zwycięstwa Rosjan w wojnie przeciwko Napoleonowi Bonapartemu odniesionego w 1812. Projekt budynku w stylu klasycystycznym wykonał Aleksandr Postnikow, zaś zatwierdził car Aleksander I w 1819, jednak z powodu wysokich kosztów budowy obiekt był gotowy dopiero 12 lat później. Środki na wzniesienie soboru pochodziły ze zbiórki przeprowadzonej wśród mieszkańców Pietrozawodska. Uroczyste poświęcenie gotowej cerkwi miało miejsce 27 stycznia 1832.
Sobór był czynny do 1929, kiedy władze stalinowskie zarekwirowały go Rosyjskiemu Kościołowi Prawosławnemu i zamieniły na muzeum regionalne. Dopiero w grudniu 1991 prawosławni odzyskali obiekt. Sobór wrócił do użytku liturgicznego po remoncie zakończonym w 1999. 3 czerwca 2000 odnowioną świątynię poświęcił patriarcha Moskwy i całej Rusi Aleksy II. Przekazał on również dla cerkwi kopię cudownej Włodzimierskiej Ikony Matki Bożej. Na dzwonnicy soboru rok wcześniej zostało zawieszonych osiem dzwonów różnej wielkości.
Od 2000 sobór św. Aleksandra Newskiego jest katedrą eparchii pietrozawodzkiej i karelskiej. Wcześniej funkcję tę pełnił drugi sobór prawosławny Pietrozawodska, noszący wezwanie Podwyższenia Krzyża Pańskiego.

</doc>
<doc id="2014576" url="https://pl.wikipedia.org/wiki?curid=2014576" title="Bad Schwalbach">
Bad Schwalbach

Bad Schwalbach (do 1927 "Langenschwalbach") – powiatowe miasto uzdrowiskowe w Niemczech, w kraju związkowym Hesja, w rejencji Darmstadt, siedziba powiatu Rheingau-Taunus.

</doc>
<doc id="2014578" url="https://pl.wikipedia.org/wiki?curid=2014578" title="Bracia Witmanowie">
Bracia Witmanowie

Bracia Witmanowie (węg. "Witman fiúk") – węgierski film z 1997 w reżyserii Jánosa Szásza.
Fabuła.
Akcja filmu rozgrywa się w małym węgierskim miasteczku tuż przed wybuchem I wojny światowej. Dwaj bracia, János i Ernő są zdani tylko na siebie po śmierci ojca, gdyż ich matka zajęta jest szukaniem nowego partnera życiowego. Pewnego dnia jeden z braci poznaje młodą prostytutkę, zafascynowany jej urodą i pierwszymi doznaniami seksualnymi gotowy jest spełnić jej każde życzenie.

</doc>
<doc id="2014581" url="https://pl.wikipedia.org/wiki?curid=2014581" title="Creuzburg">
Creuzburg

Creuzburg – dzielnica miasta Amt Creuzburg w Niemczech, w kraju związkowym Turyngia, w powiecie Wartburg. Do 30 grudnia 2019 miasto, siedziba wspólnoty administracyjnej Hainich-Werratal. Do 30 grudnia 2013 siedziba wspólnoty administracyjnej Creuzburg, która dzień później została rozwiązana. W 2009 liczył 2 427 mieszkańców.

</doc>
<doc id="2014584" url="https://pl.wikipedia.org/wiki?curid=2014584" title="Ectocarpus siliculosus">
Ectocarpus siliculosus

Ectocarpus siliculosus – gatunek brunatnicy z rodziny "Ectocarpaceae". Nitkowaty glon o długiej, cienkiej i rozgałęzionej plesze. Oprócz dość dużej zmienności morfologicznej wykazuje zmienność ekofizjologiczną. W warunkach naturalnych jest organizmem jednorocznym. Jest to pierwszy gatunek brunatnic, którego genom został zsekwencjonowany.
Budowa.
Plecha.
Tworzy nitkowate, nieregularnie rozgałęzione, żółtawe lub brunatne plechy o długości od 3 do 30 cm i szerokości nici 25–70 μm. W warunkach laboratoryjnych dojrzałość osiągają już plechy o długości 1–3 cm. Przemiana pokoleń daje trzy różne formy: diploidalne sporofity oraz haploidalne partenosporofity i gametofity. Plechy wszystkich tych form są trudne do odróżnienia (nieco różnią się u nasady). Plechy przymocowane są do podłoża za pomocą tzw. stopy, tworzonej ze splątanych z sobą, płożących się nici. Również sporangia (zarodnie) większego typu są bardzo podobne do gametangiów, a zarodniki (zoospory) do gamet. Rozwój plech, stopień ich rozgałęzienia itp. zależą od czynników środowiskowych, ale regulowane są również przez cytokininy. Anatomia jest typowa dla brunatnic. Chromatofory są wstążkowate i spiralnie skręcone. Komórki dzielą się interkalarnie, tj. w różnych miejscach na całej długości nici lub tylko w pewnych jej częściach.
Diaspory.
Zarodniki i gamety zawierają po jednym chloroplaście i pirenoidzie. Mają też rozbudowany aparat Golgiego. Przednia wić ma mastygonemy, ma funkcję napędową. Tylna jest naga, zwykle nieruchoma, służąc czasem do obrotu komórki. Występuje plamka oczna, umożliwiająca fototaksję. Gamety rozpoznają się chemotaktycznie, w czym biorą udział nienasycone węglowodory – ektokarpen, a zwłaszcza jego prekursor, preektokarpen.
Fizjologia.
Fizjologia "E. siliculosus" nie odbiega od typowej dla brunatnic. Głównymi asymilatami są mannitol i laminaryna. Jak u wielu fotoautotrofów wodnych, źródłem węgla jest HCO3-. Fotosynteza jest szczególnie stymulowana przez niebieskie światło. Istnieją przypuszczenia, że przypomina typ C4. Wśród lipidów "E. siliculosus" brak diacyloglicerylohydroksymetylo-N,N,N-trimetylo-β-alaniny (DGTA) typowej dla siostrzanego gatunku, "E. fasciculatus".
Rozmnażanie.
Gametofity haploidalne, dwupienne. Męskie i żeńskie o jednakowym wyglądzie, podobnie jak gamety obu płci (izogamia). Gamety żeńskie szybko osiadają i wydzielają feromony przywabiające męskie gamety o większej mobilności. Po zapłodnieniu powstaje diploidalna zygota, dająca początek sporofitowi. Niezapłodnione gamety mogą wykiełkować w partenosporofity. Zarówno diploidalne, jak i haploidalne sporofity wytwarzają zarodniki, z których mogą powstać nowe sporofity lub partenosporofity albo gametofity. Zarodnie są dwojakiego rodzaju – wielokomorowe i jednokomorowe. Te pierwsze osiągają szerokość od 12 do 20 μm i zwykle od 100 do 250 μm długości (ich wielkość ma znaczenie diagnostyczne, bowiem podobny gatunek "Ectocarpus confervoides" ma zarodnie o szerokości od 20 do 30 μm). Mają wąskostożkowaty kształt, osadzone są na krótkim styliku, niekiedy zakończone są włosem. Powstaje w nich wiele dwuwiciowych mitospor. Zarodnie jednokomorowe są podobnej szerokości, ale 10 razy krótsze. Zachodzi w nich jedna mejoza, a następnie po serii mitoz powstaje około setki mejospor, w mniej więcej równej proporcji płci. U niektórych szczepów mitospory powstają głównie w cieplejszych (letnich) warunkach, a mejospory w zimniejszych.
Ekologia.
Występowanie.
Występuje w wodach strefy umiarkowanej i chłodnej, w tym również w wodach całego Morza Bałtyckiego. Podobnie jak wiele innych brunatnic nie występuje w strefach równikowych. Na południu nie przekracza strefy konwergencji antarktycznej. Spotykany też w wodach podzwrotnikowych. Występuje zarówno w wodach w pełni słonych, jak i słonawych, wyjątkowo – słodkich na głębokościach do 10 m (30 m). Tworzy słabo przytwierdzone do podłoża maty. Rośnie na skale i kamieniach, na drewnie i innych makroglonach lub roślinach wodnych. Często jest gatunkiem dominującym w przybrzeżnych ekosystemach o skalistym dnie.
Tolerancja ekologiczna.
Stosunkowo wytrzymały na zawartość miedzi (powszechnie uważanej za algicyd), badana jest tolerancja na inne metale ciężkie. Sporofity (tak diploidalne, jak i haploidalne) są mniej wrażliwe na zasolenie niż gametofity.
Patogeny.
Atakowany przez wirusy. Wśród eukariotycznych pasożytów liczne są grzyby i grzybopodobne protisty, np. skoczkowce i lęgniowce.

</doc>
<doc id="2014585" url="https://pl.wikipedia.org/wiki?curid=2014585" title="Hrabstwo Grand Cape Mount">
Hrabstwo Grand Cape Mount

Grand Cape Mount – hrabstwo w północno-zachodniej Liberii; ma 5 dystryktów, zaś jego stolicą jest Robertsport (ochrzczone na cześć prezydenta Josepha Jenkinsa Robertsa). Według spisu ludnościowego z 2008 roku liczy sobie 129 055 mieszkańców, co czyni je ósmym, pod względem zaludnienia, hrabstwem w Liberii.
Dystrykty.
Pięć dystryktów, wraz z populacją (wg spisu powszechnego z 2008):

</doc>
<doc id="2014593" url="https://pl.wikipedia.org/wiki?curid=2014593" title="Mazda RX-2">
Mazda RX-2

Mazda RX-2 – samochód osobowy klasy średniej produkowany przez japońską firmę Mazda w latach 1970-1978. Dostępny jako 2-drzwiowe coupé lub 4-drzwiowy sedan. Do napędu używano silników Wankla. Moc przenoszona była na oś tylną poprzez 4-biegową manualną skrzynię biegów.

</doc>
<doc id="2014594" url="https://pl.wikipedia.org/wiki?curid=2014594" title="Breuberg">
Breuberg

Breuberg – miasto w Niemczech, w kraju związkowym Hesja, w rejencji Darmstadt, w powiecie Odenwald.

</doc>
<doc id="2014596" url="https://pl.wikipedia.org/wiki?curid=2014596" title="Orchan I">
Orchan I



</doc>
<doc id="2014601" url="https://pl.wikipedia.org/wiki?curid=2014601" title="Rai Yoyo">
Rai Yoyo

Rai Yoyo – stacja telewizyjna dla dzieci w wieku od 1 do 6 lat, która należy do Radiotelevisione Italiana.
Historia Rai Yoyo.
Rai Yoyo rozpoczęła emisję 1 listopada 2006 pod nazwą RaiSat YoYo. W roku 2007 uruchomiono siostrzaną stację Rai Yoyo, Rai Gulp. 18 maja 2010 roku zmieniono nazwę stacji RaiSat YoYo na Rai YoYo.

</doc>
<doc id="2014602" url="https://pl.wikipedia.org/wiki?curid=2014602" title="Entekawir">
Entekawir

Entekawir – organiczny związek chemiczny, substancja antywirusowa należąca do klasy analogów nukleozydów, stosowana w leczeniu infekcji wirusem zapalenia wątroby typu B (HBV). Entekawir zakłóca działanie enzymu wirusa, polimerazy DNA, który bierze udział w tworzeniu DNA wirusa. Entekawir powstrzymuje tworzenie DNA przez wirusa i zapobiega jego namnażaniu i rozprzestrzenianiu się. Lek jest komercjalizowany przez firmę Bristol-Myers Squibb pod nazwą Baraclude, dopuszczony do obrotu na terenie Unii Europejskiej 26 czerwca 2006
Działanie.
Entekawir jest analogiem guanozyny, wykazujący aktywność hamującą polimerazę HBV, ulega fosforylacji do aktywnej postaci trifosforanu (TP), której wewnątrzkomórkowy okres półtrwania wynosi 15 godzin. Przez konkurowanie z naturalnym substratem – trifosforanem deoksyguanozyny, entekawir-TP hamuje trzy aktywności polimerazy wirusowej:
Stała Ki entekawiru-TP w odniesieniu do polimerazy DNA HBV wynosi 0,0012 μM. Entekawir-TP jest słabym inhibitorem komórkowej polimerazy DNA α, β i δ ze stałą Ki wynoszącą od 18 do 40 μM. Ponadto ekspozycja na wysokie dawki entekawiru nie ma istotnego wpływu na polimerazę γ ani na syntezę mitochondrialnego DNA w komórkach HepG2 (Ki &gt; 160 μM)
Wskazania.
Baraclude wskazany jest do leczenia przewlekłego wirusowego zapalenia wątroby typu B (HBV) u osób dorosłych z wyrównaną czynnością wątroby, stwierdzoną czynną replikacją wirusa, trwale podwyższoną aktywnością aminotransferazy alaninowej (AlAT) i histologicznie potwierdzonym czynnym stanem zapalnym i (lub) zwłóknieniem wątroby.
Aktywność przeciwwirusowa.
Entekawir hamuje syntezę DNA HBV (redukcja o 50%, EC50) w stężeniu 0,004 μM w ludzkich komórkach HepG2 zakażonych dzikim typem HBV.
Dawkowanie.
0,5 mg raz na dobę, przed posiłkiem lub po posiłku (pacjenci nie leczeni uprzednio analogami nukleozydów).

</doc>
<doc id="2014603" url="https://pl.wikipedia.org/wiki?curid=2014603" title="Florstadt">
Florstadt

Florstadt – miasto w Niemczech, w kraju związkowym Hesja, w rejencji Darmstadt, w powiecie Wetterau.

</doc>
<doc id="2014604" url="https://pl.wikipedia.org/wiki?curid=2014604" title="Baraclude">
Baraclude



</doc>
<doc id="2014615" url="https://pl.wikipedia.org/wiki?curid=2014615" title="Lista odcinków serialu anime Kuroshitsuji">
Lista odcinków serialu anime Kuroshitsuji

 jest serialem anime (znanym również jako "Black Butler") stworzonym na podstawie mangi Yana Toboso. Wyprodukowano 24 odcinki (mające premierę w październiku 2008) i sześć OVA. Od lipca do września 2010 roku emitowany był drugi sezon tego anime.

</doc>
<doc id="2014616" url="https://pl.wikipedia.org/wiki?curid=2014616" title="Taunusstein">
Taunusstein

Taunusstein – miasto w Niemczech, w kraju związkowym Hesja, w rejencji Darmstadt, w powiecie Rheingau-Taunus.
Współpraca.
Miejscowości partnerskie:

</doc>
<doc id="2014619" url="https://pl.wikipedia.org/wiki?curid=2014619" title="Studnia wstąpienia">
Studnia wstąpienia

Studnia wstąpienia (tytuł oryg. "Mistborn: The Well of Ascension") – druga część trylogii Brandona Sandersona "Z mgły zrodzony".
Fabuła.
Po obaleniu Ostatniego Imperatora, Elend Venture zostaje królem Środkowego Dominium. Wraz ze swoimi przyjaciółmi i ukochaną Vin pragnie utworzyć nowe państwo, w którym każdy będzie traktowany sprawiedliwie. Jednak może stracić on swoją władzę, ponieważ na stolicę kraju, miasto Luthadel, maszerują trzy oddzielne armie. Bohaterowie muszą znaleźć sposób na ich pokonanie.

</doc>
<doc id="2014620" url="https://pl.wikipedia.org/wiki?curid=2014620" title="AEG C.V">
AEG C.V

AEG C.V – prototyp niemieckiego dwuosobowego samolotu rozpoznawczego z okresu I wojny światowej, będący modyfikacją samolotu AEG C.IV. Przeróbka polegała na zastąpieniu w pojedynczym egzemplarzu C.IV montowanego tam standardowo silnika Mercedes D.III o mocy 160 KM mocniejszym silnikiem Mercedes D.IV o mocy 220 KM. Jak się okazało, osiągi tak zmodyfikowanego samolotu były poniżej oczekiwań, a ponieważ w tym samym czasie testowano także bardziej udanego Albatrosa C.V dalszych prac nad konstrukcją nie prowadzono.

</doc>
<doc id="2014621" url="https://pl.wikipedia.org/wiki?curid=2014621" title="Doradztwo inwestycyjne">
Doradztwo inwestycyjne

Doradztwo inwestycyjne – czynność polegająca na przygotowaniu w oparciu o potrzeby i sytuację klienta pisemnej lub ustnej rekomendacji, która dotyczy:
Na obszarze Unii Europejskiej czynność doradztwa inwestycyjnego może być wykonywana po uzyskaniu odpowiedniego zezwolenia przez właściwy organ nadzoru dla rynku finansowego.
Podmioty wykonujące czynności doradztwa inwestycyjnego.
Wykonywanie czynności doradztwa inwestycyjnego jest zastrzeżone wyłącznie dla podmiotów licencjonowanych posiadających odpowiednie zezwolenie, takich jak:
Tym samym wykonywanie jakichkolwiek odpłatnych lub nieodpłatnych porad w zakresie akcji, obligacji, a nawet jednostek uczestnictwa funduszy inwestycyjnych może być wykonywane wyłącznie przez podmioty do tego uprawnione.

</doc>
<doc id="2014628" url="https://pl.wikipedia.org/wiki?curid=2014628" title="Humanoid City Live">
Humanoid City Live

Humanoid City Live – koncertowe DVD, popowo-rockowej grupy muzycznej Tokio Hotel, wydane 14 lipca 2010 roku. Rejestracja europejskiego tournée promującego ostatnią płytę zespołu "Humanoid". Koncert zarejestrowano w Mediolanie, 12 kwietnia 2010 roku. Reżyserem DVD jest Jim Gable.
Album został wydany zarówno w wersji DVD, jak i CD.

</doc>
<doc id="2014632" url="https://pl.wikipedia.org/wiki?curid=2014632" title="Stany Zjednoczone na Letnich Igrzyskach Olimpijskich 2000">
Stany Zjednoczone na Letnich Igrzyskach Olimpijskich 2000

Stany Zjednoczone na Letnich Igrzyskach Olimpijskich 2000 reprezentowało 586 zawodników, 333 mężczyzn i 253 kobiety.

</doc>
<doc id="2014644" url="https://pl.wikipedia.org/wiki?curid=2014644" title="Adriano Gerlin da Silva">
Adriano Gerlin da Silva

Adriano Gerlin da Silva (ur. 20 września 1974 w Dracenie) – brazylijski piłkarz, grający na pozycji pomocnika, następnie prezes klubu Oeste Paulista Esporte Clube.
Wychowanek Guarani FC. Był królem strzelców mistrzostw świata U-17 w 1991 roku oraz mistrzostw świata U-20 w 1993 roku. Mistrz świata U-20 z 1993 roku. W swojej karierze grał w klubach w Brazylii, Japonii, Kolumbii, Polsce i Szwajcarii.

</doc>
<doc id="2014646" url="https://pl.wikipedia.org/wiki?curid=2014646" title="Kraina namiętności">
Kraina namiętności

Kraina namiętności () – amerykańska telenowela z 2006 roku. Wyprodukowana przez wytwórnię Telemundo.
Telenowela była wyemitowana m.in. : w Stanach Zjednoczonych przez kanał Telemundo. Od 22 lipca 2010 roku była emitowana w Polsce na kanale Zone Romantica.
Obsada.
Drugoplanowe role i wystąpienia specjalne

</doc>
<doc id="2014655" url="https://pl.wikipedia.org/wiki?curid=2014655" title="Silver &amp; Black">
Silver &amp; Black

Silver &amp; Black – trzeci studyjny album duetu Luniz, wydany 13 sierpnia 2002 roku. Zadebiutował na 53 miejscu listy Billboard Top R&amp;B/Hip-Hop.

</doc>
<doc id="2014656" url="https://pl.wikipedia.org/wiki?curid=2014656" title="Stery">
Stery



</doc>
<doc id="2014657" url="https://pl.wikipedia.org/wiki?curid=2014657" title="Hunted Down">
Hunted Down

Hunted Down – utwór amerykańskiej grupy grunge’owej Soundgarden. Autorem tekstu jest Chris Cornell, muzykę skomponował gitarzysta Kim Thayil. "Hunted Down" został wydany w 1987 roku, za pośrednictwem wytwórni "Sub Pop", jako pierwszy i jedyny singel promujący debiutancki album EP, "Screaming Life". W 2010 roku, utwór znalazł się na kompilacyjnym box-secie, "Telephantasm",
Pochodzenie i nagranie.
Utwór został napisany przy współpracy Kima Thayila i Chrisa Cornella - gitarzysta skomponował muzykę, zaś wokalista zajął się oprawą tekstową. Thayil o utworze:
W zamierzeniach, piosenka nie miała mieć tak ciężkiego brzmienia. Dopiero gdy rozpoczęliśmy jammowanie, okazało się, że piosenka jest bardzo rytmiczna, oraz że solo jest bardzo hałaśliwe.
Kompozycja.
„Hunted Down” powszechnie jest uznawany za reprezentatywny utwór wczesnego brzmienia grunge’u, wyróżniającego brudne i ciężkie brzmienie gitar, mroczną atmosferę i tekst dotyczący wewnętrznych problemów i ucieczki od zła.
Wydanie i odbiór.
„Hunted Down” został wydany jako singel w 1987 roku, z utworem "Nothing to Say" na stronie B singla, który również można znaleźć na albumie "Screaming Life", oraz płycie "A-Sides", zawierającej utwory z pierwszych stron singli (z tego powodu może dziwić obecność na tej kompilacji utworu „Nothing to Say”, a nie „Hunted Down”). Pierwsze 500 egzemplarzy singla, ukazało się na niebieskim winylu i do dziś przez fanów Soundgarden jest uznawany za rarytas.17 kwietnia nastąpiła reedycja singla na pomarańczowym winylu, w ramach "Record Store Day".

</doc>
<doc id="2014660" url="https://pl.wikipedia.org/wiki?curid=2014660" title="Spoonman">
Spoonman

Spoonman (pl. "Człowiek-łyżka") – utwór amerykańskiej grupy grunge’owej Soundgarden, promujący ich czwarty studyjny album Superunknown. Wydany został 17 lutego 1994 roku. Autorem tekstu i muzyki jest wokalista Chris Cornell. „Spoonman” zdobył nagrodę Grammy za Best Metal Performance w 1995 roku. Do utworu nakręcono teledysk.
Nagranie i wydanie.
„Spoonman” został nagrany w 1992 roku na potrzeby filmu „Samotnicy”. W filmie można usłyszeć wersję demo tej piosenki. W tym czasie Soundgarden pracował na planie z zespołem Pearl Jam. To właśnie basista tego zespołu, Jeff Ament, zaproponował tytuł „Spoonman”. Zainspirował go uliczny artysta, który grał na łyżkach na ulicach Santa Cruz w Kalifornii.
Ów artysta został zaproszony do pomocy przy nagraniu piosenki. Spoonman został wydany jako pierwszy singel promujący czwarty album Soundgarden zatytułowany „Superunknown” 17 lutego 1994 roku. Jednak ten utwór był gotowy znacznie wcześniej i zespół grał go na koncertach jeszcze przed wydaniem „Superunknown”.
Nominacje i nagrody.
„Spoonman” zadebiutował na 3 miejscu listy Billboard Mainstream Rock Tracks, a także na 9 w Billboard Modern Rock Tracks. W 1995 roku, Soundgarden za „Spoonmana” otrzymał nagrodę Grammy za Best Metal Performance.
Teledysk.
Wideo promujące rozpoczyna się ukazaniem tytułowego „Człowieka-łyżkę” podczas gry na swoim „instrumencie”. Później w teledysku pokazane są czarno-białe zdjęcia członków zespołu. Teledysk miał premierę w lutym 1994 roku.

</doc>
<doc id="2014662" url="https://pl.wikipedia.org/wiki?curid=2014662" title="Sporty ekstremalne na Halowych Igrzyskach Azjatyckich 2007">
Sporty ekstremalne na Halowych Igrzyskach Azjatyckich 2007

Sporty ekstremalne na Halowych Igrzyskach Azjatyckich 2007, odbyły się w MUST Pavilion w dniach 26 października – 2 listopada 2007. Sportowcy z Tajlandii wygrali tabelę medalową zdobywając siedem złotych medali.

</doc>
<doc id="2014668" url="https://pl.wikipedia.org/wiki?curid=2014668" title="Right Here, Right Now (My Heart Belongs to You)">
Right Here, Right Now (My Heart Belongs to You)

Right Here, Right Now (My Heart Belongs to You) to piosenka szwedzkiej piosenkarki Agnes Carlsson, napisana przez Jörgena Elofssona na potrzeby serii szwedzkiego Idola. Singel ten został singlem zwycięzcy "Pop Idol 2005" w Szwecji, Agnes. Piosenka znajduje się na debiutanckim albumie artystki, "Agnes". Zadebiutowała ona w Szwecji na pierwszym miejscu i utrzymywała się przez 6 tygodni.
Lista utworów.
CD singel
Wersja Raffaëli.
Raffaëla Paton wykonała ponownie utwór "Right Here, Right Now (My Heart Belongs to You)", zwyciężając "Idols" 2006 w Holandii. Singel również zadebiutował na listach przebojów na 1. miejscu.
Lista utworów.
CD singel/Digital download
Teledysk.
Teledysk do "Right Here, Right Now (My Heart Belongs to You)" ukazuje sceny występów Raffaëli w "Idols", zdjęcia, gdy Raffaëla była małą dziewczynką oraz gdy odbiera nagrodą w postaci złotej płyty.

</doc>
<doc id="2014669" url="https://pl.wikipedia.org/wiki?curid=2014669" title="Right Here, Right Now (My Heart Belongs To You)">
Right Here, Right Now (My Heart Belongs To You)



</doc>
<doc id="2014670" url="https://pl.wikipedia.org/wiki?curid=2014670" title="Right Here, Right Now">
Right Here, Right Now



</doc>
<doc id="2014671" url="https://pl.wikipedia.org/wiki?curid=2014671" title="Frick Collection">
Frick Collection

Frick Collection – muzeum sztuki mieszczące się na Manhattanie w Nowym Jorku. Nazwa muzeum pochodzi od nazwiska założyciela, przemysłowca z Pittsburgha Henry'ego Claya Fricka (1849–1919).
Muzeum mieści się w szesnastu galeriach ulokowanych na terenie dawnej rezydencji mieszkalnej Fricka, budynku wybudowanym w latach 1913–1914, a zaprojektowanym przez Thomasa Hastinga.
Muzeum należy do najbardziej znanych w Stanach Zjednoczonych i posiada kolekcję obrazów wybitnych malarzy (m.in. Bellini, Rembrandt, Vermeer, Gainsborough, Goya i Whistler), stylowych mebli, rzeźb, porcelany, oraz innej sztuki użytkowej. W kolekcji Fricka znajduje się m.in. obraz Jeździec polski pędzla Rembrandta, sprzedany w 1910 nowojorskiemu muzeum, który wcześniej był ozdobą Zbiorów dzikowskich.
W 1930 r. Kolekcja została otwarta dla publiczności.
Głównym kuratorem sztuki w muzeum jest Xavier F. Salomon.

</doc>
<doc id="2014672" url="https://pl.wikipedia.org/wiki?curid=2014672" title="Sari Ska Band">
Sari Ska Band

Sari Ska Band – polski zespół muzyczny, powstały w 2004 roku z inicjatywy Sylwestra 'Sylwa' Wrzesińskiego (wcześniej Skampararas) i Krzysztofa 'Hatiego' Pawlaka, swoją nazwą nawiązujący do miejsca założenia bandu, łac. „Sari” – Żory. Ich muzyka to mieszanka takich stylów jak ska, reggae, early reggae i rocksteady. Liczba osób w składzie decydujących o brzmieniu, tłumaczy określenie „band” w nazwie zespołu, który bez przesady można by nazwać także ska orkiestrą. W kompozycjach grupy dominują skoczne, motoryczne kompozycje nawiązujące do stylistyki legendarnej wytwórni Two Tone. Nie brak jednakże momentów bardziej nastrojowych, w których zespół zbliża się do miękkiego brzmienia rocksteady nie odmawiając sobie wycieczek w stronę reggae i swingu.
„Sari Ska Band” wystąpił na 13 edycji Przystanku Woodstock w Kostrzynie nad Odrą. Wzięli również udział w składance „Naturalna Moc Słowa” nagrywając wraz z raperem o pseudonimie „Metrowy” tytułowy utwór albumu „Wolne Konopie”, grany wraz z „Grubsonem” wspólnie na koncertach. W 2013 roku grupa nagrała singiel z filipińczykiem Conrado Yanezem, zwycięzcą dziesiątej edycji programu „Must Be The Music”, oraz laureatem drugiego miejsca pierwszej edycji (przegrał tylko z grupą „Enej”). Zespół wystąpił w tym programie w 2014 roku, przechodząc do półfinału wynikiem 3× TAK, i otrzymując nagrodę za najlepszy występ pierwszego odcinka. Do sukcesów „Sari Ska Band” należą koncerty na wielu festiwalach, między innymi „Reggae na Piaskach” w Ostrowie Wielkopolskim, gdzie zespół został laureatem 10 konkursu im. Ryszarda Sarbaka w 2016 roku, festiwal Winter Reggae w Gliwicach, Reggaenwalde Festival w Darłówku oraz Regałowisko w Bielawie.
Na przestrzeni lat zespół pracował nad swoim indywidualnym stylem, co zaowocowało ukazaniem się nakładem wytwórni Jimmy Jazz Records w 2009 roku debiutanckiego albumu „100% Sari”. Premiera drugiego krążka pt. „Nic tak nie cieszy jak krzywda bliźniego”, odbyła się wiosną 2012 roku. W grudniu 2015 grupa wydała płytę świąteczną w stylu Reggae i Ska.
Nagrody.
1 miejsce (konkurs sms-owy) w programie „Gramy” – TVP3 Katowice, w konkursie bierze udział SARI SKA BAND oraz zespół TABU z Wodzisławia Śląskiego
Zespół wystąpił na „Przystanku Woodstock” w Kostrzynie nad Odrą, scena folkowa
Grupa wzięła udział w ósmej edycji programu MUST BE THE MUSIC, przechodząc do półfinału wynikiem głosów 3× „tak” – dostała również nagrodę internautów za najlepszy występ pierwszego odcinka. 
Zespół wziął udział w konkursie festiwalu „Reggae na Piaskach”, laureatem 10 konkursu im. Ryszarda Sarbaka w Ostrowie Wielkopolskim został Sari Ska Band.
Konkurs festiwalu „Reggaenwalde” – Sari Ska Band zdobył 2 miejsce (przegrywając 10 głosami), jednocześnie kwalifikując się do festiwalu z drugiej pozycji.
Skład.
Skład zespołu (kwiecień 2019)

</doc>
<doc id="2014674" url="https://pl.wikipedia.org/wiki?curid=2014674" title="Brasiléia">
Brasiléia

Brasiléia – miasto w Brazylii, w stanie Acre, 234 km na południowy wschód od Rio Branco. W 2013 liczyło 22 899 mieszkańców.

</doc>
<doc id="2014675" url="https://pl.wikipedia.org/wiki?curid=2014675" title="Europejskie Szlaki Kulturowe">
Europejskie Szlaki Kulturowe

Europejskie Szlaki Kulturowe lub Europejskie Drogi Kulturowe (ang. European Cultural Route) – tytuł przyznawany przez Radę Europy europejskim trasom i szlakom o szczególnym znaczeniu dla europejskiej tożsamości, kultury i wspólnego dziedzictwa oraz ukazujące różnorodność kulturową i współistnienie różnych kultur. Ustanowiono go w 1987 r. i zajmuje się nim specjalnie w tym celu powołany Europejski Instytut Dróg Kulturowych (ang. European Institute of Cultural Routes).
Istnieją trzy kategorie Szlaków Kulturowych Rady Europy: Wielki Szlak Kulturowy Rady Europy (ang. "Major Cultural Route of the Council of Europe"), Szlak Kulturowy Rady Europy (ang. "Cultural Route of the Council of Europe"), Szlak w ramach Szlaków Kulturowych Rady Europy (ang. "In the framework of the Cultural Routes of the Council of Europe").

</doc>
<doc id="2014676" url="https://pl.wikipedia.org/wiki?curid=2014676" title="Korea Północna na Letnich Igrzyskach Olimpijskich 2000">
Korea Północna na Letnich Igrzyskach Olimpijskich 2000

Koreę Północną na Letnich Igrzyskach Olimpijskich 2000 reprezentowało 31 zawodników, 14 mężczyzn i 17 kobiet.
W ramach tzw. słonecznej polityki mającej na celu pojednanie obu państw koreańskich, reprezentacja tego kraju wystąpiła w ceremonii otwarcia wspólnie z reprezentacją Korei Południowej pod tzw. Flagą Zjednoczenia.

</doc>
<doc id="2014679" url="https://pl.wikipedia.org/wiki?curid=2014679" title="Luis Tevenet">
Luis Tevenet

Luis García Tevenet (ur. 8 maja 1974 roku w Sewilli) – hiszpański trener i piłkarz, grający na pozycji napastnika.
W swojej karierze piłkarskiej Tevenet grał głównie w klubie Sevilla FC. W Primera División i Segunda División rozegrał łącznie 359 meczów, w których strzelił 70 goli.
Kariera.
Urodził się w Sewilli. Jest wychowankiem miejscowej Sevilli FC. Debiut w pierwszym zespole zaliczył 2 stycznia 1994 roku, kiedy to zagrał 29 minut w wygranym 1:0 meczu z Realem Sociedad. Następnie był głównie zawodnikiem rezerwowym.
W wieku 23 lat dołączył do drużyny "B" klubu Atlético Madryt. W pierwszej drużynie Atlético rozegrał 5 meczów w sezonie 1998/1999.
Po tym, Tevenet zaczął grać głównie w Segunda División i Segunda División B, w klubach Polideportivo Ejido, Algeciras CF, CD Numancia (z krótkim powrotem do Primera División w sezonie 2004/2005) i UE Lleida. W roku 2007 został zawodnikiem Orihuela CF. Po rozegraniu półtora sezonu zakończył karierę piłkarską i został trenerem tego klubu.
W latach 2009–2010 był trenerem Jerez Industrial CF. Od marca 2010 roku, po zwolnieniu przez zarząd Sevilli FC z funkcji trenera Manolo Jiméneza, Tevenet został asystentem nowego trenera tego klubu, Antonio Álvareza.

</doc>
<doc id="2014682" url="https://pl.wikipedia.org/wiki?curid=2014682" title="Łukasz Jurkojć">
Łukasz Jurkojć

Łukasz Jurkojć (ur. 12 sierpnia 1984 w Pile) – polski siatkarz, grający na pozycji rozgrywającego.

</doc>
<doc id="2014684" url="https://pl.wikipedia.org/wiki?curid=2014684" title="Gilbert Melendez">
Gilbert Melendez

Gilbert Melendez (ur. 12 kwietnia 1982 w Santa Ana) – amerykański zawodnik mieszanych sztuk walki (MMA), dwukrotny mistrz Strikeforce w wadze lekkiej.
Sportowa kariera.
W mieszanych sztukach walki zawodowo występuje od 2002 roku. Początkowo walczył dla organizacji WEC, której został w 2004 roku mistrzem w wadze lekkiej. W latach 2004-2005 występował w japońskiej organizacji Shooto. 
Strikeforce.
W 2006 roku związał się ze Strikeforce. 9 czerwca 2009 roku pokonał Claya Guidę, zostając mistrzem tej organizacji w wadze lekkiej. Następnie powrócił do Japonii, gdzie stoczył dwie zwycięskie walki w ówcześnie najbardziej prestiżowej organizacji MMA na świecie, PRIDE FC. 
W 2008 roku stracił mistrzostwo Strikeforce, przegrywając przez decyzję z Joshem Thomsonem. Pas odzyskał w grudniu 2009 roku, pokonując Thomsona w walce rewanżowej (również przez decyzję). 11 kwietnia 2010 roku obronił tytuł przeciwko mistrzowi organizacji DREAM, Shinyi Aoki, wygrywając pojedynek zdecydowanie na punkty. Rok później w drugiej obronie pasa pokonał przez techniczny nokaut innego Japończyka, Tatsuyę Kawajiri. Siedem miesięcy później uporał się z kolejnym pretendentem, wygrywając pewnie przez jednogłośną decyzję z Jorge Masvidalem.
19 maja 2012 roku doszło do jego trzeciej walki z Joshem Thomsonem. Mimo że Melendez był zdecydowanym faworytem, pojedynek był niespodziewanie wyrównany. W 4. rundzie mistrz był nawet bliski pierwszej w swojej karierze porażki przed czasem, gdy Thomson wyszedł mu za plecy i próbował zakończyć walkę przez duszenie. Ostatecznie, po pięciu rundach boju sędziowie niejednogłośnie przyznali zwycięstwo Melendezowi.
UFC.
Na początku 2013 roku organizacja Strikeforce zakończyła swoje istnienie, a jej zawodnicy zostali włączeni w szeregi Ultimate Fighting Championship. Melendez już w swoim pierwszym występie w nowej organizacji otrzymał szansę walki o tytuł z jej mistrzem, Bensonem Hendersonem, do której doszło 20 kwietnia w San Jose. Po bardzo wyrównanym pojedynku sędziowie przyznali niejednogłośnie zwycięstwo Hendersonowi. Ten dobry występ oraz zwycięstwo w kolejnej emocjonującej walce przeciwko Diego Sanchezowi zapewniły Melendezowi drugą walkę o mistrzostwo UFC, która odbyła się w dniu 6 grudnia 2014 roku na gali UFC 181. Tym razem Melendez uległ broniącemu tytułu Anthony’emu Pettisowi, poddając się w 2. rundzie na skutek duszenia.
13 czerwca 2015 roku Melendez poniósł trzecią porażkę w UFC, gdy został pokonany przez niejednogłośną decyzję przez byłego mistrza organizacji Bellator, Eddiego Alvareza. Ponadto po walce został zdyskwalifikowany na rok z powodu pozytywnego wyniku testu antydopingowego. W jego organizmie wykryto ślady syntetycznego testosteronu.
Po odbyciu karencji za doping, 9 września 2017 na UFC 215 zmierzył się z Jeremym Stephensem z którym ostatecznie przegrał jednogłośnie na punkty, notując tym samym czwartą porażkę z rzędu. 
8 czerwca 2019 roku Melendez powrócił do walk po prawie dwuletniej przerwie, na UFC 239 przegrał z Arnoldem Allenem, notując 8 porażkę w karierze z czego piątą z rzędu.

</doc>
<doc id="2014688" url="https://pl.wikipedia.org/wiki?curid=2014688" title="Atak na pociąg urlopowy pod Gołębiem">
Atak na pociąg urlopowy pod Gołębiem

Atak na pociąg urlopowy pod Gołębiem – akcja żołnierzy Batalionów Chłopskich, którzy w nocy z 12 na 13 maja 1943 r. zatrzymali i zaatakowali niemiecki pociąg pasażerski na obecnej linii kolejowej nr 7 pomiędzy Puławami a Gołębiem w pobliżu przystanku kolejowego Gołąb.
Tło akcji.
Ponadlokalne znaczenie linii kolejowej wiodącej z Warszawy do Lublina i dalej na Ukrainę skłoniło wczesną wiosną 1943 r. władze obwodu puławskiego Okręgu Lublin BCh do podjęcia działań, mających na celu rozpoznanie ruchu niemieckich transportów wojskowych na tej linii. Po zdobyciu niezbędnych informacji rozpoczęto działania wymierzone przeciwko tym transportom. Pierwszą akcją podjętą przez Bataliony Chłopskie był atak na pociąg urlopowy w maju 1943 r. Sukcesem zakończyła się też przeprowadzona w nocy z 12 na 13 września 1943 r. akcja wysadzenia pociągu amunicyjnego pod Gołębiem.
Przygotowania do akcji.
12 maja po całodziennych przygotowaniach żołnierze rejonów I (komendant Jan Kęsik ps. „Maczuga”) oraz II (komendant Józef Mazur ps. „Słyk”) skoncentrowali się w lasach w okolicy Gołębia. Około 50 żołnierzy Batalionów Chłopskich, dowodzonych przez Zygmunta Kozaka, dysponowało jednym ręcznym karabinem maszynowym, kilkoma pistoletami maszynowymi sten, kilkoma karabinami i bronią krótką. Ich celem było przede wszystkim zdobycie broni na żołnierzach i oficerach jadących pociągiem od strony Dęblina.
Żołnierze Batalionów Chłopskich zostali podzieleni na drużyny, z których każda miała atakować osobny wagon i to tylko z jednej strony torów. Po ich drugiej stronie znajdowała się jedna drużyna z erkaemem, która miała uniemożliwić Niemcom ucieczkę.
Przebieg akcji.
Nadjeżdżający w nocy od strony Dęblina pociąg został zatrzymany przez partyzantów w zamierzonym miejscu w lesie. Z hamującego składu Niemcy otworzyli na oślep ogień z karabinu maszynowego. Polacy oddali strzały ponad pociągiem, co spowodowało wstrzymanie ognia po stronie niemieckiej. Niemcy zostali wezwani do opuszczenia pociągu i zostawienia w nim broni. Widząc, że Polacy znajdują się tylko po jednej stronie składu, żołnierze niemieccy zaczęli wysiadać na drugą stronę. Tam otworzyła do nich z karabinu maszynowego ogień pozostawiona w tym celu drużyna. Niemcy w panice cofnęli się do wagonów i zaczęli bezładnie strzelać i obrzucać Polaków granatami. Żołnierze Batalionów Chłopskich odpowiedzieli ogniem, co było o tyle ułatwione, że wagony były cały czas oświetlone. Wobec takiego obrotu sprawy maszynista ruszył i zaczął uciekać, ciągle ostrzeliwanym pociągiem, w kierunku Puław.
Skutki akcji.
W wyniku akcji zginęło lub zostało rannych kilkudziesięciu Niemców, którzy zostali przetransportowani do szpitali w Puławach i Lublinie. Pociąg nadawał się do kapitalnego remontu. Jeden z Polaków został lekko ranny odłamkami granatu. Żołnierze Batalionów Chłopskich nie zrealizowali zakładanego celu zdobycia broni.

</doc>
<doc id="2014690" url="https://pl.wikipedia.org/wiki?curid=2014690" title="Właz pojazdu pancernego">
Właz pojazdu pancernego

Właz pojazdu pancernego – otwór w wieży i kadłubie pojazdu pancernego zamykany pokrywą, przeznaczony do wsiadania i wysiadania. W wieżach pojazdów wykonuje się na ogół dwa włazy – jeden dla dowódcy, a drugi dla działonowego. W kadłubach zazwyczaj istnieje właz dla kierowcy-mechanika oraz właz ewakuacyjno-desantowy w dnie pojazdu (występują również włazy w tylnej i górnej części). Właz zamykany jest pokrywą, której wytrzymałość na przebicie nie powinna być mniejsza niż pozostałego pancerza. Mechanizmy zamykania pokryw włazów zapewniają szybkie i łatwe ich otwieranie i zamykanie w dowolnych warunkach ich eksploatacji. Obecnie pokrywy włazów są hermetyczne.

</doc>
<doc id="2014692" url="https://pl.wikipedia.org/wiki?curid=2014692" title="Orlamünde">
Orlamünde

Orlamünde – miasto w Niemczech, w kraju związkowym Turyngia, w powiecie Saale-Holzland, wchodzi w skład wspólnoty administracyjnej Südliches Saaletal.

</doc>
<doc id="2014694" url="https://pl.wikipedia.org/wiki?curid=2014694" title="California Gurls">
California Gurls

California Gurls – piosenka nagrana przez amerykańską wokalistkę Katy Perry, pochodząca z jej albumu Teenage Dream, wydana jako pierwszy singiel 11 maja 2010 w formie dystrybucji cyfrowej. Została napisana przez Katy Perry, Bonnie McKee, Calvina Broadusa, Benjamina Levina, Maksa Martina oraz Dr. Luke’a. W utworze gościnnie pojawił się raper Snoop Dogg.
„California Gurls” jest drugim singlem Perry, a trzecim Snoop Dogga, który dotarł do pierwszego miejsca na Billboard Hot 100. Zajął pierwszą pozycję w ponad 10 krajach, w tym w Stanach Zjednoczonych, Wielkiej Brytanii i Australii. Hit roku 2010 w Kanadzie, gdzie przez 9 tygodni z rzędu utrzymał się na najwyższej pozycji.
Piosenka otrzymała nominacje Grammy 2011 w kategorii Best Pop Collaboration with Vocals.
Tło i wydanie.
W wywiadzie udzielonym dla HitQuarters, przedstawiciel wytwórni Capitol Records, Chris Anokute, powiedział, że razem z Perry wracał z 83. ceremonii wręczania Oscarów. Wówczas piosenkarka oznajmiła mu, że jej album nie jest gotowy i pracuje nad nową piosenką, która ma być o Kalifornii. Później okazało się, że utwór jest jej odpowiedzią na singel Jaya-Z i Alicii Keys „Empire State of Mind”. Podczas sesji zdjęciowej dla "Rolling Stone" Perry wytłumaczyła, że jako kalifornijska dziewczyna, postanowiła napisała odezwę do piosenki rapera, który urodził się w Nowym Jorku.
Początkowo utwór miał nazywać się „California Girls”, ale na życzenie menadżera, Katy zmieniła jego pisownię. W ten sposób chcieli ukazać wyrazy uznania dla grupy muzycznej Big Star i ich piosenki „September Gurls”. Z powodu „wycieku” singla do Internetu wytwórnia piosenkarki postanowiła przyspieszyć jego wydanie z 25 maja 2010 na 7 maja 2010. Tego samego dnia opublikowano okładkę singla, która przedstawia Perry, leżącą na plaży, w fioletowej peruce i bikini.
Odbiór krytyków.
James Montgomery z "MTV" nazwał utwór wielką, ciepłą, zdecydowaną melodią popową o tematyce wakacyjnej. Pochwalił go za niezwykle słoneczne syntezatory, siłę głosu Perry oraz część Snoop Dogga, która ukazuje rapera jako stonowanego i gotowego na przybycie ukochanych Cali Girls. "USA Today" wydał pozytywną recenzję zaliczając „California Gurls” do największych wakacyjnych hitów 2010. Nick Levine z Digital Spy przyznał piosence pięć gwiazdek na pięć, wymieniając refren i tekst jako główne zalety. "The Chicago Tribune" zrecenzował negatywnie utworu, opisując jego melodią jako nieustannie mechaniczną, a tekst nie aż tak seksowny i zmysłowy jak twierdzi sama Katy. Slant Magazine był zdania, że w refrenie piosenki brakuje haka i słychać niedociągnięcia melodii.
Występy na żywo.
Perry po raz pierwszy zaprezentowała utwór 20 maja 2010 dla telewizyjnej stacji The CW w Nowym Jorku. Razem ze Snoop Doggiem wykonała „California Gurls” podczas MTV Movie Awards 2010. 12 czerwca 2010 zaśpiewała piosenkę dla "Le Grand Journal" we Francji, a 20 czerwca 2010 na MuchMusic Video Awards w Kanadzie. Podczas pobytu w Wielkiej Brytanii Perry wystąpiła z „California Gurls” w jednym z programów emitowanych przez BBC One. Po raz kolejny wokalistka wykonała tę piosenkę w amerykańskim programie rozrywkowym Saturday Night Live.
Utwór znajduje się w set liście trasy California Dreams Tour, gdzie wykonywany jest jako ostatni. Także nim Perry zamknęła swój pierwszy koncert w Polsce, który odbył się 5 października 2010.
Teledysk.
Klip został wyreżyserowany przez Mathewa Cullena, a zainspirowany dziełem Willa Cottona, który był również jego dyrektorem artystycznym. Premiera teledysku odbyła się 15 czerwca 2010, a trwające trzy dni nagrywanie rozpoczęto 14 maja 2010. Podczas wywiadu dla MTV Perry wyjaśniła motywy klipu.
W teledysku Perry wciela się w pionka z gry Candyfornia, która łączy w sobie elementy pokera i gry planszowej. Sceneria natchniona jest częściowo przez przygody Alicji w Krainie Czarów i film Charlie i fabryka czekolady, a także przez grę planszową Candy Land, z której zaczerpnięto takie elementy dekoracji jak: lizaki, watę cukrową czy ciasteczka. Snoop Dogg pojawia się w teledysku jako król nazwany „Sugar Daddy”, który więzi kilka młodych kobiet (Queens of Candyfornia). Wokalistka porusza się po planszy, odnajduje dziewczyny, a następnie je uwalnia. Następnie razem udają się na plażę, gdzie świętują zwycięstwo. Niezadowolony z tego faktu „Sugar Daddy” zwołuje swoją armię żelowych misiów i atakuje uciekinierki i ich wybawczynię. Wówczas Perry pokonuje wroga bronią z bitej śmietany przyczepionej do piersi. Klip kończy się ujęciem, w którym raper jest zakopany po szyję w piasku i podziwia piękno kobiet.
Sukcesy.
Utwór szybko od premiery stał się wielkim hitem w Australii, Ameryce Północnej i Europie. Obecnie znajduje się na pierwszym miejscu ogólnoświatowej listy.
29 maja 2010 zadebiutował na pierwszym miejscu Canadian Hot 100. Tego samego dnia zadebiutował na drugiej pozycji Billboard Hot 100, a po kilku tygodniach znalazł się na pierwszej. Okupował również pierwsze miejsce Billboard Pop 100 i Billboard Hot Digital Download.
W Europie dotarł do pierwszego miejsca. Zadebiutował na pierwszej pozycji 24 czerwca 2010 w Irlandii, a 27 czerwca 2010 w Wielkiej Brytanii. W Polsce zajął pierwsze miejsce, w Niemczech i we Włoszech dotarł do trzeciego, we Francji do piątego, a w Finlandii do drugiego.
20 czerwca 2010 dotarł do pierwszej pozycji w Australii. Tego samego dnia uzyskał status złotego. W Nowej Zelandii najwyżej uzyskał również pierwsze miejsce.

</doc>
<doc id="2014697" url="https://pl.wikipedia.org/wiki?curid=2014697" title="Pałac Prezydencki w Nankinie">
Pałac Prezydencki w Nankinie

Pałac Prezydencki w Nankinie (chin. upr. 南京总统府, chin. trad. 南京總統府, pinyin "Nánjīng Zǒngtǒngfǔ") – pałac znajdujący się przy ulicy Changjiang w dzielnicy Xuanwu w Nankinie, pełniący dawniej funkcję siedziby prezydenta Republiki Chińskiej.
Historia.
Początki budynku sięgają czasów dynastii Ming, kiedy to na jego terenie znajdowały się kolejno dwa pałace książęce. Po wstąpieniu na tron Qingów pałac stał się siedzibą gubernatora generalnego Liangjiang (dzisiejsze prowincje Jiangsu, Anhui i Jiangxi).
Po wybuchu powstania tajpingów w pałacu zamieszkał przywódca rebeliantów Hong Xiuquan, znacznie go powiększając i rozbudowując. Jednak wraz z upadkiem powstania w 1864 roku Zeng Guofan nakazał zniszczyć większość zabudowań, a pałac ponownie stał się siedzibą gubernatora.
Po wybuchu rewolucji Xinhai i proklamacji Republiki Chińskiej pałac został siedzibą pierwszego tymczasowego prezydenta, Sun Jat-sena. Siedzibą prezydenta został ponownie po przeniesieniu stolicy do Nankinu w 1928 roku. W czasie II wojny światowej był siedzibą marionetkowego rządu Wang Jingweia. 
Budynek stracił swoją funkcję w 1949 roku, wraz z ucieczką rządu Czang Kaj-szeka na Tajwan i proklamacją Chińskiej Republiki Ludowej ze stolicą w Pekinie. Przez następne lata był siedzibą różnych instytucji rządowych aż do lat 80. XX wieku, kiedy umieszczono w nim Muzeum Historii Współczesnej.
Dawny Pałac Prezydencki w Nankinie jest jednym z nielicznych miejsc w ChRL, w których eksponowana jest flaga Republiki Chińskiej.
Architektura.
Pałac obejmuje powierzchnię i dzieli się na trzy części. Brama wejściowa zbudowana jest w stylu zachodnim. W centralnej części znajdowała się siedziba prezydenta, siedziba rządu oraz różnych urzędów. W zachodniej, zakończonej ogrodem, mieściło się pierwotnie biuro Sun Jat-sena, a za czasów Czang Kaj-szeka siedziby dowódców armii. We wschodniej, również zakończonej ogrodem, mieściła się siedziba parlamentu (Yuanu).

</doc>
<doc id="2014699" url="https://pl.wikipedia.org/wiki?curid=2014699" title="Beerfelden">
Beerfelden

Beerfelden – dzielnica miasta Oberzent w Niemczech, w kraju związkowym Hesja, w rejencji Erbach, w powiecie Odenwald. Do 31 grudnia 2017 miasto, następnego dnia połączone z gminami Rothenberg, Hesseneck oraz Sensbachtal.

</doc>
<doc id="2014702" url="https://pl.wikipedia.org/wiki?curid=2014702" title="Britta Bilač">
Britta Bilač

Britta Bilač – Vörös (ur. 4 grudnia 1968 w Saalfeld/Saale) – pochodząca z Niemiec lekkoatletka reprezentująca od 1992 roku Słowenię. Specjalizowała się w skoku wzwyż.
W 1992 oraz 1996 roku brała udział w igrzyskach olimpijskich. Złota medalistka mistrzostw Europy z 1994 roku. Podczas startów w hali wywalczyła wicemistrzostwo Europy (1990) oraz wicemistrzostwo świata (1995). Dwa razy stawała na podium igrzysk śródziemnomorskich zdobywając złoto w 1993 oraz brąz w 1997 roku. Cztery razy (w latach 1992–1994) poprawiała rekord Słowenii. Medalistka mistrzostw kraju na stadionie oraz w hali reprezentowała Słowenię w pucharze Europy. Rekord życiowy: stadion – 2,00 (14 sierpnia 1994, Helsinki); hala – 2,00 (9 lutego 1994, Frankfurt nad Menem). Oba te rezultaty są aktualnymi rekordami Słowenii. 

</doc>
<doc id="2014708" url="https://pl.wikipedia.org/wiki?curid=2014708" title="Rozdymka tygrysia">
Rozdymka tygrysia

Rozdymka tygrysia ("Takifugu rubripes") – gatunek ryby z rodziny rozdymkowatych (Tetraodontidae). Jej wnętrzności (zwłaszcza wątroba i jajniki) oraz ikra zawierają silnie toksyczną, niebezpieczną dla człowieka tetrodotoksynę (TTX).
Występowanie.
Występuje w wodach słonych i słonawych (w estuariach) północno-zachodniej części Oceanu Spokojnego – w zachodniej części Morza Japońskiego, w Morzu Wschodniochińskim i w Morzu Żółtym. Dorosłe osobniki rzadko wpływają do wód słonawych, natomiast młode są tam często spotykane.
Morfologia.
Osiąga przeciętnie 40 cm, maksymalnie 80 cm długości. Rozmnaża się w morzu, od marca do maja. Ikrę składa na kamieniach.
Jest wysoko ceniona w kuchni japońskiej.
Genom.
Pierwsza ryba i drugi kręgowiec (po człowieku), którego genom został całkowicie zsekwencjonowany i publicznie udostępniony. Jest organizmem modelowym. Genom rozdymki tygrysiej zsekwencjonowano w październiku 2001 roku w ramach "Fugu Genome Project" zainicjowanego w 1989 w Cambridge przez Sydneya Brennera. Genom ten jest najkrótszym wśród genomów kręgowców – zawiera około 365 Mpz (milionów par zasad) i – ze względu na wiele podobieństw – jest wykorzystywany do analizowania genomu ludzkiego. Zidentyfikowano ponad 30 000 genów rozdymki tygrysiej.

</doc>
<doc id="2014709" url="https://pl.wikipedia.org/wiki?curid=2014709" title="Takifugu rubripes">
Takifugu rubripes



</doc>
<doc id="2014714" url="https://pl.wikipedia.org/wiki?curid=2014714" title="Kim Pan-keun">
Kim Pan-keun

Kim Pan-keun (hangul: 김판근, ur. 5 marca 1966) - były południowokoreański piłkarz występujący na pozycji obrońcy. Obecnie jest trenerem drużyny BSP Youth Academy.
Kariera klubowa.
Kim Pan-keun jest wychowankiem drużyny Uniwersytetu Koreańskiego. W 1987 roku debiutował w pierwszej drużynie Daewoo Royals. W sumie grał tu przez siedem sezonów. Dwukrotnie triumfował w rozgrywkach K-League (w sezonach 1987 i 1991), co jest równoznaczne ze zdobyciem tytułu mistrza kraju. Został również wicemistrzem w sezonie 1990.
W styczniu 1994 podpisał kontrakt z zespołem LG Cheetahs. Grał tu przez dwa sezony. Potem odszedł do Anyang LG Cheetahs. W 1998 roku przeniósł się do australijskiego Marconi Stallions. Tutaj w 2001 roku zakończył profesjonalną karierę piłkarską.
Od 2001 roku jest trenerem klubu BSP Youth Academy.
Kariera reprezentacyjna.
Kim Pan-keun jest 49-krotnym reprezentantem Korei Południowej. Został powołany na Mistrzostwa Świata 1994 w Stanach Zjednoczonych. Grając z numerem 4 na koszulce pojawił się na boisku we wszystkich meczach grupowych: z Hiszpanią (2:2), Boliwią (0:0) i Niemcami (2:3). Zgromadzone przez jego zespół dwa punkty nie wystarczyły jednak do wyjścia z grupy i Korea zakończyła turniej po fazie grupowej.
W 1996 roku dostał powołanie na Puchar Azji rozgrywany w Zjednoczonych Emiratach Arabskich, gdzie Korea odpadła w ćwierćfinale. On zaś pojawił się na boisku w dwóch meczach grupowych: z Indonezją (4:2) i Kuwejtem (0:2).

</doc>
<doc id="2014718" url="https://pl.wikipedia.org/wiki?curid=2014718" title="Rynek w Kłobucku">
Rynek w Kłobucku

Rynek im. Jana Pawła II w Kłobucku – plac w Kłobucku. Jest on głównym elementem urbanistycznym miasta od XIV wieku, kiedy to został wytyczony po północnej stronie kościoła świętych Marcina i Małgorzaty, na niezabudowanym do tego czasu terenie.
Charakterystyka.
Rynek ma nieregularny, czworokątny kształt, co jest wynikiem wielokrotnych zmian w jego zabudowie. Położony jest w centralnej części miasta. Przy południowej pierzei umiejscowiony jest kościół parafii św. Marcina, oddzielony od rynku wysokim murem. Po przeciwnej stronie znajduje się budynek starostwa powiatowego i urzędu skarbowego. We wschodniej i zachodniej pierzei dominuje niejednolita zabudowa mieszkaniowa i usługowa.
Nawierzchnię rynku stanowią obecnie kamienne płyty i kostka. Płyta rynku jest wyprofilowana w kształt pochyłej rynny, tworzącej audytorium dla ustawianej w najniższym miejscu sceny. Plac zamknięty jest od strony północnej murem ze ścianą wodną i szklanym pawilonem. Postępuje odbudowa pierzei wschodniej.
W południowej części rynku znajduje się studnia oraz pomnik Jana Długosza.
Na rynku zbiegają się ulice: 11 Listopada, Targowa, 3 Maja, Strażacka, Jana Długosza i Kardynała Stefana Wyszyńskiego. Ulice otaczające rynek mają wspólną numerację przypisaną do adresu Rynek im. Jana Pawła II.
Historia.
Niewielki, czworokątny rynek i wychodzące z niego prostopadle ulice powstały obok istniejącej wcześniej osady, zwanej obecnie Staromieściem. Rynek, od czasu swego powstania, pełnił typową w średniowieczu funkcję handlową. Oprócz cotygodniowych, wtorkowych targów, w Kłobucku organizowano corocznie trzy duże jarmarki o znaczeniu ponadregionalnym. Odbywały się one w dni patronów kłobuckich kościołów: świętej Małgorzaty (13 lipca), świętego Marcina (11 listopada) i świętego Bartłomieja (24 sierpnia). W rynku usytuowano także drewniany ratusz, jednak dokładna data budowy nie jest znana.
Średniowieczna zabudowa rynku, oprócz kościoła, była głównie drewniana, co było powodem częstych i dotkliwych pożarów. Dwa razy, 15 października 1457 r., w wyniku napadu księcia oświęcimskiego Jana IV, i ponownie 28 marca 1469 r., z powodu zaprószenia ognia przez jednego z kowali, miasto, otoczone jeszcze wtedy wałami, prawie doszczętnie spłonęło. W pożarze, który wybuchł 18 maja 1689 r., według rejestru sporządzonego przez radę miejską i urząd lantwójtowski, spłonęło 18 domów w rynku i ponad 30 w jego pobliżu. Finansowy upadek miasta w tym czasie, znacznie utrudnił odbudowę.
Na początku XVII w. starosta krzepicki Mikołaj Wolski, wybudował w rynku murowany pałac, połączony nadziemnym przejściem z kościołem św. Marcina i Małgorzaty. Budynek nie przetrwał jednak do czasów obecnych, nie wiadomo dokładnie kiedy został zburzony.
W 1826 r., komisarz województwa kaliskiego wydał zarządzenie, o konieczności rozpoczęcia prac regulacyjnych w miastach, w tym także w Kłobucku. W tym samym roku geometra rządowy Woyda rozpoczął prace nad planem regulacji. Przeprowadził pomiary, których celem było wytyczenie granic między posiadłościami miejskimi a sąsiednimi szlacheckimi folwarkami. Regulacją objęto również rynek. Sporządzając plan, Woyda zaplanował powiększenie rynku poprzez zburzenie jednego z domów żydowskich, zlikwidowanie ogrodu, oraz zajęcie trzech niezabudowanych placów znajdujących się po wschodniej stronie rynku. Z placu miały wychodzić cztery proste ulice, a kolidujące z tym zamierzeniem domy przeznaczono do rozbiórki. Pomiarów dokonano w obecności burmistrza, ławników oraz właścicieli poszczególnych nieruchomości i zakończono je 9 stycznia 1827 roku.
Wynikiem regulacji było głównie podniesienie bezpieczeństwa przeciwpożarowego. Zabroniono stawiania w mieście domów drewnianych, zlikwidowano stodoły należące do mieszczan trudniących się rolnictwem, które usytuowane były obok domów mieszkalnych w śródmieściu. Ostatnie drewniane domy w rynku spłonęły w 1832, w ostatnim tak wielkim pożarze w Kłobucku.
1 września 1939, w trakcie bitwy pod Mokrą, przesuwające się na południe oddziały niemieckie zajęły miasto bez walki, podpalając bez przyczyny domy w rynku, przy ulicach Wieluńskiej, 3-go Maja i Pięknej.
Degradacja.
31 marca 1953 plac, wraz układem architektonicznym centrum miasta, po raz pierwszy wpisano do rejestru zabytków. Nie pomogło to jednak w utrzymaniu go w zabytkowej formie. Architektura rynku została drastycznie zmieniona w czasach PRL-u. W 1976 r. wywłaszczono prywatnych właścicieli działek we wschodniej i, znajdującej się dużo bliżej kościoła niż obecnie, północnej pierzei rynku, a ich domy zburzono. Przesunięto wschodnią pierzeję na wysokość ulicy 11 listopada i domu handlowego Merkury a północną na wysokość obecnej siedziby urzędu powiatowego. Starą, kamienną nawierzchnię rynku usunięto a w jej miejsce powstały asfaltowe chodniki i nieprzemyślnie zaprojektowany trawnik, powstał także przystanek autobusowy. Planowano budowę ratusza i pałacu ślubów, jednak plany te nie doczekały się realizacji. Rynek zatracił swój miejski charakter i z wyjątkiem przystanku autobusowego stał się miejscem odludnym.
Rewaloryzacja.
Władze miasta postanowiły przywrócić pierwotne funkcje rynku, jako miejsca spotkań mieszkańców. 6 grudnia 2005 Urząd Miasta, wraz z częstochowskim oddziałem Stowarzyszenia Architektów Polskich, ogłosił konkurs na projekt architektoniczny rewitalizacji rynku. W konkursie zgłoszono 12 prac. Rozstrzygnięcie konkursu nastąpiło 10 marca 2006. Zwyciężył projekt pracowni architektury toprojekt z Rybnika, która została zaproszona do wykonania projektu budowlanego.
Problemem w przypadku kłobuckiego rynku był brak źródeł ikonograficznych, według których można byłoby odtworzyć dokładny historyczny wygląd tego miejsca. Istnieją jedynie niedokładne opisy jego architektury. Obecna zabudowa rynku jest nieregularna i tylko częściowo nawiązuje do historycznych założeń. Nawet najnowsze z budynków powstały bez obostrzeń konserwatorskich. Miejskie plany zagospodarowania przestrzennego przewidują uregulowanie stanu architektonicznego w otoczeniu rynku.
24 września 2008 urząd gminy w Kłobucku ogłosił przetarg na wyłonienie wykonawcy remontu rynku. Latem 2009 wykonawca rozpoczął prace, na ich zakończenie miał czas do 17 maja 2010 r., jednak ze względu na ciężką zimę 2009/2010 oraz powódź w maju 2010 r. termin ten został przesunięty. Rynek oficjalnie otwarto 27 czerwca 2010 r. podczas Dni Kłobucka. Pierwszy koncert na nowym rynku zagrał zespół T.Love.
W maju 2012 r., zrewaloryzowany rynek nominowany został przez Towarzystwo Urbanistów Polskich do nagrody w konkursie na najlepiej zagospodarowaną przestrzeń publiczną.
20 września 2015 r., w trakcie corocznych Dni Długoszowskich, na rynku odsłonięty został pomnik Jana Długosza. Autorem naturalnej wielkości rzeźby wykonanej z brązu jest Jerzy Kędziora.

</doc>
<doc id="2014720" url="https://pl.wikipedia.org/wiki?curid=2014720" title="Jonjo Shelvey">
Jonjo Shelvey

Jonjo Shelvey (ur. 27 lutego 1992 w Londynie) – angielski piłkarz występujący na pozycji pomocnika w angielskim klubie Newcastle United.
Kariera klubowa.
Charlton Athletic.
Shelvey grał w młodzieżowych drużynach Arsenalu i West Hamu, któremu kibicował w dzieciństwie. W 2007 roku przeszedł do akademii Charltonu. Przełomowym sezonem w karierze Shelveya były rozgrywki 2007/08, gdy Anglik w zespole U-18 zdobył 14 goli w 23 spotkaniach, w tym 9 goli w FA Youth Cup. W zespole rezerw zadebiutował w spotkaniu przeciwko Coventry City. W kwietniu 2008 roku w wieku 16 lat i 59 dni zadebiutował w pierwszej drużynie. Dzięki temu stał się najmłodszym graczem Charltonu w historii, wyprzedzając poprzedniego właściciela tego tytułu Paula Konchesky'ego. Spotkanie to Charlton przegrał 0-3, jednakże Shelvey zaliczył bardzo obiecujący debiut. 3 stycznia 2009, na 55. dni przed swoimi 17. urodzinami Shelvey zdobył gola w spotkaniu Pucharu Anglii przeciwko Norwich City. Dzięki temu został najmłodszym strzelcem gola w historii Charltonu i wyprzedził poprzedniego rekordzistę, Petera Reevesa, który w maju 1966 roku zdobył swojego pierwszego gola w wieku 17 lat i 100 dni, również przeciwko Norwich. Pomimo zainteresowania ze strony wielu klubów, 27 lutego 2009 roku, w dniu swoich 17. urodzin Shelvey podpisał swój pierwszy profesjonalny kontrakt z Charltonem. 9 września przedłużył poprzednią umowę o rok, do 2012 roku. 4 kwietnia 2009 roku zdobył swojego pierwszego ligowego gola. Stało się to w wygranym 3-2 meczu z Southampton.
Liverpool.
W kwietniu 2010 roku Shelvey został za kwotę 1,8 miliona funtów sprzedany do Liverpoolu. W sezonie 2010/2011 wystąpił w 15 meczach Liverpoolu, w większości wchodząc z ławki rezerwowych.
Wypożyczenie do Blackpool.
30 września 2011 roku Shelvey przeniósł się do Blackpool na zasadzie trzymiesięcznego wypożyczenia. W swoim debiucie w barwach "Mandarynek" 1 października przeciw Bristol City strzelił również swoją pierwszą bramkę. W sumie w dziesięciu meczach ligowych zdobył sześć bramek.
Powrót do Liverpoolu.
30 listopada 2011 po problemach kadrowych w Liverpoolu, jego klub zdecydował się na zakończenie jego wypożyczenia. W następny weekend pierwszy raz wyszedł od pierwszych minut w lidze. 6 stycznia 2012 trafił swojego pierwszego gola dla klubu w meczu FA Cup z Oldham Athletic na Anfield. 8 maja 2012 trafił swojego pierwszego gola w Premier League w wygranym 4-1 spotkaniu z Chelsea. W sezonie 2011/2012 Shelvey zdobył z drużyną klubową Puchar Ligi Angielskiej.
10 lipca 2012 roku podpisał nowy, długoterminowy kontrakt z Liverpoolem. 20 września 2012 wszedł z ławki w meczu Ligi Europy z BSC Young Boys i trafił dwie bramki. Trzy dni później otrzymał czerwoną kartkę w derbach z Manchesterem United. Shelvey trafił również bramkę z Udinese Calcio w Lidze Europy. 22 listopada 2012 roku trafił bramkę z Young Boys na Anfield w Lidze Europy.
Swansea City.
3 lipca 2013 roku Shelvey podpisał czteroletni kontrakt z walijskim Swansea City.
Kariera reprezentacyjna.
Shelvey był kapitanem reprezentacji Anglii do lat 16, która w 2007 roku zdobyła trofeum Victory Shield. Anglik rozegrał na tym turnieju trzy spotkania i zdobył trzy gole. W 2008 roku wraz z zespołem narodowym brał także udział we francuskim turnieju Montaigu Tournament, który Anglicy wygrali po raz pierwszy od siedmiu lat. Shelvey wystąpił we wszystkich czterech spotkaniach i zdobył gola z rzutu karnego w finałowym spotkaniu przeciwko reprezentacji Francji. W październiku 2008 roku zadebiutował w reprezentacji Anglii do lat 17. Wtedy to jego zespół pokonał Estonię 7-0, a on sam zdobył bramkę.
We wrześniu 2010 roku, w debiucie w reprezentacji U-19, trafił bramkę z rzutu wolnego i był kapitanem. Jego zespół pokonał Słowację 2-0. W kolejnych dwóch meczach w U-19 również trafił bramki. We wrześniu 2011 roku zadebiutował w drużynie U-21, w wygranym 6-0 meczu z reprezentacją Azerbejdżanu.
Shelvey mógł również grać w reprezentacji Szkocji i Irlandii.
13 października 2012 roku zadebiutował w reprezentacji Anglii w meczu z reprezentacją San Marino.
Życie prywatne.
W czerwcu 2015 poślubił Daisy Evans, z którą ma urodzoną w marcu 2014 córkę Lolę Fleur.

</doc>
<doc id="2014723" url="https://pl.wikipedia.org/wiki?curid=2014723" title="Keith Taylor">
Keith Taylor

Keith Taylor (ur. 1 sierpnia 1953 w Southend-on-Sea, zm. 1 listopada 2022) – brytyjski polityk, w latach 2004–2006 jeden z dwojga głównych rzeczników angielskich Zielonych (GPEW), poseł do Parlamentu Europejskiego VII i VIII kadencji.
Życiorys.
Zanim zaangażował się w działalność polityczną, był lokalnym przedsiębiorcą. W 1999 został wybrany do rady Brighton and Hove, zaś dwa lata później został liderem frakcji Zielonych w radzie miasta. W wyborach do Izby Gmin w 2005 w okręgu Brighton Pavilion uzyskał około 22% głosów, co stanowiło wówczas historycznie najlepszy wynik kandydata GPEW.
W 2010 zrezygnował z mandatu radnego w związku z objęciem (2 czerwca tegoż roku) mandatu w Parlamencie Europejskim, w którym zastąpił wybraną do Izby Gmin Caroline Lucas. W 2014 z powodzeniem ubiegał się o europarlamentarną reelekcję, w PE zasiadał do 2019.

</doc>
<doc id="2014726" url="https://pl.wikipedia.org/wiki?curid=2014726" title="Biljal Machow">
Biljal Machow



</doc>
<doc id="2014728" url="https://pl.wikipedia.org/wiki?curid=2014728" title="Medal Pamiątkowy Wielonarodowej Dywizji Centrum-Południe w Iraku">
Medal Pamiątkowy Wielonarodowej Dywizji Centrum-Południe w Iraku

Medal Pamiątkowy Wielonarodowej Dywizji Centrum-Południe (właściwie wg nazwy oryginalnej "odznaka") (ang. "Multinational Division Central-South Commemorative Badge") – polskie odznaczenie niepaństwowe ustanowione jesienią 2003 r. przez Dowódcę Wielonarodowej Dywizji Centrum-Południe w Iraku gen. broni Andrzeja Tyszkiewicza. 
Zasady nadawania.
Medal mogli otrzymać żołnierze służący w dywizji i cywile współpracujący z dywizją, po wysłużeniu okresu 90 dni w strefie operacyjnej południowo-centralnej (po każdych następnych 90 dniach przysługiwało okucie w postaci liczby oznaczającej krotność odsłużonego okresu, którą wpinano we wstążkę pełnego odznaczenia bądź w baretkę). Odznaczenie nadawano bez względu na narodowość czy płeć. Do Medalu dołączano certyfikat (legitymację) odznaczenia.
Nadawanie medalu rozpoczęto w styczniu 2004, a zakończono po rozformowaniu dywizji w 2008.
Opis.
Odznaczenie stanowi okrągły medal z metalu barwy stalowej. Na awersie widnieje mapa Iraku z gołąbkiem pokoju niosącym w dziobie gałązkę oliwną; pod gołąbkiem: emaliowana flaga Iraku z lat ; w otoku napis: STABILIZATION FORCES : FOR SERVICE IN IRAQ rozdzielony dwiema pięcioramiennymi gwiazdkami. Na rewersie mapa świata nad wieńcem laurowym; w otoku napis: MULTINATIONAL DIVISION CENTRAL SOUTH i trzy pięcioramienne gwiazdki.
Medal jest zawieszony na wstążce (szerokości 36 mm) o trzech równych pionowych pasach: czerwonym, białym i czarnym (barwy Iraku).
Autorem odznaczenia wojskowego jest ppłk Mariusz Michalski (uczestnik I zmiany Polskiego Kontyngentu Wojskowego w Iraku). Medal był produkowany przez ART-MEDAL z Częstochowy.
Zasady noszenia.
W Polsce przyjęto precedencję noszenia medalu po państwowych i ministerialnych odznaczeniach polskich i zagranicznych, a przed medalami NATO, ONZ i UE.

</doc>
<doc id="2014729" url="https://pl.wikipedia.org/wiki?curid=2014729" title="Międzynarodowy Halowy Mityng Skoku Wzwyż &quot;Opoczno&quot;">
Międzynarodowy Halowy Mityng Skoku Wzwyż &quot;Opoczno&quot;



</doc>
<doc id="2014731" url="https://pl.wikipedia.org/wiki?curid=2014731" title="Nagroda Jeziorańskiego">
Nagroda Jeziorańskiego



</doc>
<doc id="2014735" url="https://pl.wikipedia.org/wiki?curid=2014735" title="María Espada">
María Espada

María Espada (ur. 1969 w Méridzie) – hiszpańska sopranistka, specjalizująca się w wykonaniach zarówno muzyki barokowej, jak i współczesnej.
Studiowała w rodzinnej Méridzie oraz w Real Conservatorio Superior de Música w Madrycie. Kształciła się pod kierunkiem m.in. Charlesa Bretta, Thomasa Quasthoffa, Heleny Lazarskiej, Hilde Zadek, Julii Hamari, Montserrat Caballé czy Manuela Cida.
Koncertowała z takimi artystami jak: Frans Brüggen, Andrea Marcon, Diego Fasolis, Martin Gester, Christophe Coin, Fabio Bonizzoni, Eduardo López Banzo, Jesús López Cobos, Juanjo Mena, Alberto Zedda, Antoni Ros Marbà, Josep Pons, oraz zespołami: Venice Baroque Orchestra, Orchestra of the 18th Century, L’Orfeo Baroque Orchestra, Ricercar Consort, Al Ayre Español, La Risonanza i in.
4 kwietnia 2010 wystąpiła w Filharmonii Krakowskiej w roli Angelo w oratorium Georga Friedricha Händla "La Resurrezione" (w towarzystwie Il Giardino Armonico pod dyrekcją Giovanniego Antoniniego). Koncert odbył się w ramach festiwalu Misteria Paschalia.

</doc>
<doc id="2014736" url="https://pl.wikipedia.org/wiki?curid=2014736" title="Józef Balcerzak (działacz robotniczy)">
Józef Balcerzak (działacz robotniczy)

Józef Balcerzak, ps. Noblesiak (ur. 8 marca 1903 w Warszawie, zm. 28 maja 1942 w Magdalence) – polski działacz robotniczy.
Życiorys.
Całe życie był związany z warszawskim Żoliborzem. Od 1925 członek Komunistycznej Partii Polski i lewicowego Związku Zawodowego Robotników Budowlanych, od 1932 członek Komitetu Dzielnicowego KPP Warszawa Powązki. Od 1935 działacz Klubu Frontu Ludowego, który powstał na terenie żoliborskiego osiedla WSM.
Podczas walk w obronie Warszawy we wrześniu 1939 walczył w szeregach Robotniczych Brygad Obrony Warszawy. W latach 1940–1941 współorganizator i czołowy działacz Stowarzyszenia Przyjaciół ZSRR, a następnie Związku Walki Wyzwoleńczej. Redagował pismo „Młot i Sierp”. Aresztowany przez Niemców 22 października 1941 i osadzony na Pawiaku. Rozstrzelany siedem miesięcy później w masowej egzekucji w Lesie Sękocińskim koło Magdalenki. 
Odznaczenia.
Uchwałą Prezydium Krajowej Rady Narodowej z 29 maja 1946 wraz z innymi działaczami SP ZSRR został pośmiertnie odznaczony Orderem Krzyżem Grunwaldu III klasy.
Upamiętnienie.
24 listopada 1961 uchwałą Warszawskiej Rady Narodowej został patronem ulicy w Warszawie na terenie dzielnicy Bielany. W listopadzie 2017 na mocy ustawy dekomunizacyjnej została ona zmieniona, jednak 7 grudnia 2018 Naczelny Sąd Administracyjny unieważnił tę zmianę (i zmiany kilkudziesięciu innych nazw ulic).

</doc>
<doc id="2014737" url="https://pl.wikipedia.org/wiki?curid=2014737" title="Maria Espada">
Maria Espada



</doc>
<doc id="2014738" url="https://pl.wikipedia.org/wiki?curid=2014738" title="Hawajka pąsowa">
Hawajka pąsowa

Hawajka pąsowa ("Loxops coccineus") – gatunek małego ptaka z rodziny łuszczakowatych (Fringillidae). Endemiczna dla Hawajów, jak inni przedstawiciele plemienia Drepanidini. Występuje wyłącznie na największej wyspie archipelagu – Hawaiʻi.
Systematyka.
Jest to gatunek monotypowy. Za podgatunki "L. coccineus" uznawano hawajkę ochrową ("L. ochraceus") i hawajkę rdzawą ("L. wolstenholmei"), wcześniej także hawajkę modrodziobą ("L. caeruleirostris").
Status i zagrożenia.
IUCN uznaje hawajkę pąsową za gatunek zagrożony (EN, "Endangered"). Całość populacji szacuje się na około 9300 dorosłych osobników, trend liczebności jest spadkowy. Zagraża jej wycinka lasów i spadająca liczba drzew ʻōhiʻa ("Metrosideros polymorpha"), w których dziuplach się gnieździ. Ponadto zagrożenie stanowią: podgatunek "sandwichensis" sowy błotnej, myszołów hawajski, koty domowe, szczur polinezyjski, szczur wędrowny, szczur śniady, mangusta mała oraz majna brunatna.

</doc>
<doc id="2014739" url="https://pl.wikipedia.org/wiki?curid=2014739" title="Polsko-Niemiecka Komisja Podręcznikowa">
Polsko-Niemiecka Komisja Podręcznikowa

Wspólna Polsko-Niemiecka Komisja Podręcznikowa (niem. "Gemeinsame Deutsch-Polnische Schulbuchkommission") – została założona pod patronatem komisji UNESCO w Polsce i Niemczech w roku 1972. Celem, jaki wyznaczyli sobie eksperci z obu państw jest wymiana naukowo-dydaktyczna w obszarze historii, geografii i dydaktyki. Praca komisji opiera się głównie na analizie podręczników szkolnych z obu państw, a wyniki tejże analizy są poddawane konstruktywnej ocenie w czasie konferencji naukowych oraz w seriach wydawniczych pod egidą komisji. Obecnie głównym zadaniem organizacji jest badanie sposobu narracji historycznej w podręcznikach do historii w obu krajach, oraz intensyfikacja dialogu między oboma narodami, tak żeby zoptymalizować przebieg zajęć w obu krajach i stworzyć jeden, wspólny, europejski schemat nauczania. Opiekę nad komisją do roku 2020 sprawowało Centrum Badań Historycznych Polskiej Akademii Nauk w Berlinie ze strony polskiej, od strony niemieckiej odpowiedzialny jest Instytut im. Georga Eckerta ds. Międzynarodowych Badań nad Podręcznikami Szkolnymi w Brunszwiku.
W roku 2018 na konferencji podręcznikowej w Zamościu powołana została polsko-niemiecka Grupa Robocza Nauczycieli i Nauczycielek przy Komisji Podręcznikowej. Grupa ukonstytuowała się w ciągu kolejnych dwóch lat. Obecnie zajmuje się ona opracowywaniem scenariuszy lekcyjnych na potrzeby projektu podręcznikowego. W grudniu 2020 Prezydium Komisji Podręcznikowej podjęło decyzję o włączeniu przedstawicielek Grupy Roboczej w skład Prezydium. 
Konferencje.
Polsko-niemiecka komisja podręcznikowa organizuje co dwa lata konferencję naukową, która odbywa się na przemian raz w Polsce, raz w Niemczech. Pierwsza taka konferencja odbyła się w 1972 roku w Warszawie, podczas której zaprezentowano 14 zaleceń przedstawienia stosunków polsko-niemieckich w podręcznikach do historii i geografii. Liczba zaleceń zwiększyła się do 17 w czasie kolejnego spotkania komisji w Brunszwiku.
Od roku 2016 w konferencji biorą udział także nauczyciele. Ich praca, dzięki warsztatom oraz stworzeniu wspólnej grupy roboczej łączy obszary praktyki zawodowej nauczyciela z akademickim badaniem właściwości podręczników szkolnych.
Poza tym, co roku dochodzi do spotkań prezydium Komisji, składającego się z 10 polskich i 10 niemieckich ekspertów i ekspertek w dziedzinie historii i geografii. Członkowie prezydium są wybierani przez kooptację. Również spotkania prezydium odbywają się naprzemiennie w obu krajach.
Publikacje.
Członkowie komisji w ramach swojej działalności dokonali selekcji wielu podręczników godnych polecenia, które zostały wydane między 1972 a 1995 rokiem. Dodatkowo w 2001 roku ukazał się tom: "Opinie polskich i niemieckich historyków i geografów w sprawie szkolnych podręczników do historii i geografii." Również każda konferencja obfituje w publikacje poradników dla nauczycieli i innych, pojedynczych publikacji.
Polsko-niemiecki podręcznik do historii.
W 2008 roku szefowie MSZ Polski i Niemiec (Radosław Sikorski i Frank-Walter Steinmeier) zlecili komisji pracę nad wspólnym podręcznikiem do historii. Grupa projektowa razem z wydawnictwami Eduversum z Niemiec oraz WSiP z Polski stworzyły koncept zbioru książek „Europa – nasza historia”, którą w tym samym roku przedstawili Frank-Walter Steinmeier i Witold Waszczykowski. W roku 2020 projekt podręcznikowy został zakończony opublikowaniem czterech tomów podręcznika w języku polskim oraz niemieckim. Podręcznik został stworzony w oparciu o nowatorskie koncepcje dydaktyczne, które wynikły z polsko-niemieckiego dialogu podręcznikowego m.in. otwarta wizja historii, kontrowersyjność oraz wielość perspektyw. Nie powiela przy tym ani polskiej, ani niemieckiej tradycji dydaktycznej, ale wyznacza nowy sposób pisania historii europejskiej.
Nagrody.
Komisja otrzymała w roku 2002 polsko-niemiecką nagrodę za szczególne zasługi dla rozwoju stosunków między oboma państwami, którą przyznaje się w ramach umowy o dobrym sąsiedztwie z 1991 r.
9 czerwca 2017 Komisja otrzymała też Nagrodę Viadriny za polsko-niemiecki projekt podręcznika przyznawaną przez Europejski Uniwersytet Viadrina we Frankfurcie nad Odrą.
Przewodniczący.
Na stanowisko przewodniczącego komisji mogą zostać wybrani jedynie członkowie prezydium komisji. Przewodniczącymi komisji byli:

</doc>
<doc id="2014746" url="https://pl.wikipedia.org/wiki?curid=2014746" title="Anne-Marie Colchen">
Anne-Marie Colchen

Anne-Marie Colchen (ur. 8 grudnia 1925 w Hawrze, zm. 26 stycznia 2017 w Sanary-sur-Mer) – francuska lekkoatletka (specjalistka skoku wzwyż) oraz koszykarka.
Olimpijka z Londynu (1948) – zajęła wówczas 14. miejsce w gronie skoczkiń wzwyż. W 1946 roku zdobyła złoty medal mistrzostw Europy w skoku wzwyż. Dwa razy poprawiała rekord Francji w skoku wzwyż. Oprócz lekkoatletyki trenowała także koszykówkę. Rozegrała 63 mecze w drużynie narodowej wygrywając z nią brązowy medal mistrzostw świata w Santiago w 1953 roku.

</doc>
<doc id="2014749" url="https://pl.wikipedia.org/wiki?curid=2014749" title="Stadion Auksztocki">
Stadion Auksztocki

Stadion Auksztocki (lit. "Aukštaitijos Stadion") – stadion piłkarski w Poniewieżu, na Litwie.
Położenie.
Stadion Aukštaitijos znajduje się w centrum miasta. Kompleks sportowy jest umiejscowiony pomiędzy ulicami A. Jakšto, Nevéžio i Marijonu.

</doc>
<doc id="2014751" url="https://pl.wikipedia.org/wiki?curid=2014751" title="Hawajka cynobrowa">
Hawajka cynobrowa

Hawajka cynobrowa, iwi, sierpodziób szkarłatny ("Drepanis coccinea") – gatunek małego ptaka z rodziny łuszczakowatych (Fringillidae). Tak jak inni przedstawiciele grupy hawajek (Carpodacini) – endemiczny dla Hawajów. Jest narażony na wyginięcie. Brak podgatunków. 
Morfologia.
Długość ciała 15 cm, masa ciała samców 19,9 g, samic 16,7 g. Ptak koloru krwistoczerwonego, z różowymi nogami. Skrzydła granatowe z białą plamką, ogon – granatowy, dziób – długi, różowy, zagięty w dół.
Ekologia i zachowanie.
Jej środowisko naturalne to wysokogórskie, wilgotne lasy z drzewami ohia ("Metrosideros polymorpha") i koa ("Acacia koa") i suche lasy z drzewami mamane ("Sophora chrysophylla").
Przystosowana jest do pobierania nektaru z kwiatów drzew z rodziny stroiczkowatych, jednak wskutek zmniejszenia się areału występowania tej rośliny, hawajka cynobrowa zmuszona jest do żerowania także na innych drzewach, co może przełożyć się na liczebność populacji tych ptaków. Poza tym żywi się również owadami i ich larwami.
Okres lęgowy trwa od stycznia do czerwca; gniazdo ma kształt kubeczka. Hawajka cynobrowa składa 2–3 białe jaja z brązowymi kropkami. Samica samodzielnie wysiaduje jaja oraz opiekuje się młodymi. Samiec karmi samicę w czasie inkubacji, która trwa dwa tygodnie. Młode są w pełni opierzone po 34 dniach.
Status.
Międzynarodowa Unia Ochrony Przyrody (IUCN) od 2008 uznaje hawajkę cynobrową za gatunek narażony (VU – "Vulnerable"); wcześniej, od 2000 klasyfikowała ją jako gatunek bliski zagrożenia, a od 1988 jako gatunek najmniejszej troski. Liczebność populacji szacuje się na 250–500 tysięcy dorosłych osobników. Trend liczebności populacji uznawany jest za spadkowy.

</doc>
<doc id="2014752" url="https://pl.wikipedia.org/wiki?curid=2014752" title="Vestiaria">
Vestiaria



</doc>
<doc id="2014753" url="https://pl.wikipedia.org/wiki?curid=2014753" title="Vestiaria coccinea">
Vestiaria coccinea



</doc>
<doc id="2014755" url="https://pl.wikipedia.org/wiki?curid=2014755" title="Luis Gabriel Rey">
Luis Gabriel Rey

Luis Gabriel Rey Villamizar (ur. 20 lutego 1980 w Bucaramandze) – kolumbijski piłkarz z obywatelstwem meksykańskim występujący na pozycji napastnika, obecnie zawodnik meksykańskiej Morelii.
Kariera klubowa.
Rey pochodzi z miasta Bucaramanga, treningi piłkarskie rozpoczynając w amatorskiej drużynie Club Conucos. W późniejszym czasie przeniósł się do największego klubu w rodzinnej miejscowości – Atlético Bucaramanga, do którego seniorskiego zespołu został włączony jako dziewiętnastolatek przez szkoleniowca Norberto Peluffo. W Categoría Primera A zadebiutował w 1999 roku, nie zdołał jednak wywalczyć sobie pewnej pozycji w wyjściowej jedenastce. W 2000 roku klub został przejęty przez grupę meksykańskich biznesmenów na czele z José Antonio Garcíą – właścicielem przedsiębiorstwa Grupo Pegaso. Jako właściciel karty zawodniczej piłkarza sprowadził go on do Meksyku, gdzie gracz przez kilka sezonów reprezentował barwy drugoligowych ekip Lobos BUAP, Potros Zitácuaro i Jaguares de Acapulco. Wymienione zespoły pełniły rolę klubów filialnych zarządzanego przez Garcíę zespołu Atlante FC ze stołecznego miasta Meksyk.
W styczniu 2003 Rey, dzięki udanym występom na zapleczu najwyższego szczebla, został przeniesiony do drużyny Atlante FC. W jej barwach 12 stycznia 2003 w zremisowanym 1:1 spotkaniu z Monterrey zadebiutował w meksykańskiej Primera División i od razu został podstawowym piłkarzem ekipy prowadzonej przez trenera Miguela Herrerę. Premierowego gola w lidze meksykańskiej strzelił 9 lutego tego samego roku w wygranej 3:1 konfrontacji z Pueblą. Szybko zaskarbił sobie miano rewelacji i jednego z najskuteczniejszych zawodników rozgrywek, a w jesiennym sezonie Apertura 2003 wywalczył tytuł króla strzelców ligi meksykańskiej z piętnastoma bramkami na koncie. Został tym samym pierwszym Kolumbijczykiem w historii ligi meksykańskiej, który osiągnął koronę najlepszego snajpera. Ogółem barwy Atlante reprezentował przez dwa lata, bez poważniejszych jednak sukcesów drużynowych.
Wiosną 2005 Rey został zawodnikiem zespołu Monarcas Morelia, gdzie spędził kolejne dwa i pół roku, będąc jedną z gwiazd ekipy. Nie potrafił jednak odnieść z nią większych osiągnięć, plasując się głównie w środku tabeli, zaś w późniejszym czasie razem ze swoim kolegą klubowym Rafaelem Márquezem Lugo przeniósł się do ówczesnego mistrza Meksyku – CF Pachuca (w ramach umowy między klubami w odwrotną stronę powędrował natomiast Luis Ángel Landín). Mimo częstej gry zawiódł jednak pokładane w nim oczekiwania, zdobywając tylko pięć bramek. W barwach Pachuki zanotował jednak pierwsze sukcesy zespołowe w karierze – w 2007 roku wraz z ekipą Enrique Mezy triumfował w rozgrywkach SuperLigi, a także wziął udział w Klubowych Mistrzostwach Świata (zajął na nich szóste miejsce).
W lipcu 2008 Rey powrócił do Atlante FC, tym razem mającego już siedzibę w miejscowości Cancún. W 2009 jako podstawowy napastnik wygrał z nim najbardziej prestiżowe rozgrywki Ameryki Północnej – Ligę Mistrzów CONCACAF, a bezpośrednio po tym po raz drugi w karierze podpisał umowę z drużyną Monarcas Morelia. Tam – regularnie występując w wyjściowym składzie – w 2010 roku po raz drugi w karierze wygrał SuperLigę, natomiast w wiosennym sezonie Clausura 2011 wywalczył wicemistrzostwo Meksyku. Jego wkład w ostatni z wymienionych sukcesów był jednak niewielki (zaledwie dwa gole w lidze), wobec czego zaraz potem zdecydował się odejść do niżej notowanego Jaguares de Chiapas z miasta Tuxtla Gutiérrez. Tam występował przez dwa lata, ugruntowując pozycję jednego z najbardziej bramkostrzelnych graczy w Meksyku. W międzyczasie otrzymał również meksykańskie obywatelstwo, w wyniku wieloletniego zamieszkiwania w tym kraju.
Latem 2013 Rey zasilił krajowego giganta i ówczesnego mistrza kraju – stołeczny Club América, gdzie z miejsca został kluczowym graczem linii ofensywnej, zastępując w tej roli sprzedanego Christiana Beníteza. W sezonie Apertura 2013, tworząc groźny duet napastników z Raúlem Jiménezem, zdobywając z drużyną prowadzoną przez Miguela Herrerę – swojego byłego trenera z Atlante – tytuł wicemistrza Meksyku. W sezonie Apertura 2014 wywalczył natomiast pierwszy w swojej karierze tytuł mistrza Meksyku, lecz sam odgrywał już wówczas drugoplanową rolę dla Oribe Peralty i notował głównie nieudane występy. Bezpośrednio po mistrzostwie został wystawiony na listę transferową i na zasadzie rocznego wypożyczenia przeniósł się do ekipy Puebla FC. W sezonie Clausura 2015 jako podstawowy zawodnik osiągnął z nią puchar Meksyku – Copa MX, a w tym samym roku wywalczył także krajowy superpuchar – Supercopa MX.
W styczniu 2016 Rey po raz trzeci przeszedł do Monarcas Morelia, tym razem udając się do tego klubu na wypożyczenie.
Kariera reprezentacyjna.
W seniorskiej reprezentacji Kolumbii Rey zadebiutował za kadencji selekcjonera Francisco Maturany, 30 kwietnia 2003 w zremisowanym 0:0 meczu towarzyskim z Hondurasem. Premierowego gola w kadrze narodowej strzelił natomiast niemal równo rok później, 28 kwietnia 2004 w wygranym 2:0 sparingu z Salwadorem. Wystąpił w sześciu z osiemnastu spotkań wchodzących w skład eliminacji do Mistrzostw Świata 2006, w których trzykrotnie wpisał się na listę strzelców – w konfrontacjach z Peru (5:0), Chile (1:1) oraz Paragwajem (1:0), a jego drużyna nie zdołała się ostatecznie zakwalifikować na mundial. W 2007 roku został powołany przez Jorge Luisa Pinto na turniej Copa América, gdzie rozegrał jeden mecz i pozostawał rezerwowym swojej kadry, która odpadła ostatecznie już w fazie grupowej. Ogółem swój bilans w reprezentacji zamknął na czterech zdobytych bramkach w szesnastu spotkaniach.

</doc>
<doc id="2014759" url="https://pl.wikipedia.org/wiki?curid=2014759" title="Starszy chorąży sztabowy">
Starszy chorąży sztabowy

Starszy chorąży sztabowy (st. chor. sztab.) – najwyższy podoficerski stopień wojskowy. Niższym stopniem jest starszy chorąży, a wyższym podporucznik. Kod NATO: OR-09.
W Wojsku Polskim wprowadzony w 1967 roku. Funkcjonuje w Wojskach Lądowych, Siłach Powietrznych, Wojskach Specjalnych. Stopień przynależy do korpusu podoficerów (do 2004 roku w osobnym korpusie chorążych). Odpowiada starszemu chorążemu sztabowemu marynarki w Marynarce Wojennej. 
W czasie II wojny światowej istniał tylko stopień chorąży.
W Siłach Zbrojnych PRL należał do korpusu chorążych.
Oznaczenie stopnia.
Zgodnie z przepisami ubiorczymi żołnierzy Wojska Polskiego z 1972 roku starszy chorąży sztabowy nosił na środku taśmy otokowej czapki garnizonowej podoficera umieszczone w linii równoległej do krawędzi taśmy cztery gwiazdki, bez odstępów między ramionami gwiazdek. Naramienniki obszyte wokół (z wyjątkiem miejsca wszycia rękawa) jednolitą taśmą szerokości 5 mm. Ponadto cztery gwiazdki umieszczone wzdłuż linii prostej biegnącej przez środek naramiennika; w odległości 1,2 cm od wszycia rękawa, drugą w odległości 5 mm od wierzchołka ramienia pierwszej gwiazdki do kąta wklęsłego między dwoma ramionami drugiej gwiazdki a trzecia i czwarta podobnie jak druga.

</doc>
<doc id="2014761" url="https://pl.wikipedia.org/wiki?curid=2014761" title="Iñigo Díaz de Cerio">
Iñigo Díaz de Cerio

Inigo Díaz de Cerio Conejero (ur. 15 maja 1984 w San Sebastian, miejscowości w Kraju Basków) jest hiszpańskim piłkarzem, który gra na pozycji napastnika.
Kariera klubowa.
Wychowanek młodzieżowej szkółki w Realu Sociedad, Díaz de Cerio był najlepszym strzelcem Segunda División B w sezonie 2005–2006 (wszystkie cztery grupy). Debiut w La Liga zaliczył 12 lutego 2006 roku w przegranym 1-0 pojedynku z Atlético Madryt.
W sezonie 2007–2008 zdobył 16 bramek dla Realu Sociedad, który zajął ostatecznie czwarte miejsce w rozgrywkach drugiej ligi.
8 listopada 2008 roku, w sobotę, Díaz de Cerio doznał poważnej kontuzji po zderzeniu z golkiperem SD Eibar, Zigorem. Piłkarz złamał sobie bowiem kość piszczelową i strzałkową prawej nogi. Po udanej operacji, personel medyczny klubu jasno stwierdził, że rehabilitacja potrwa "...bardzo długo..." i gracza zabraknie w większości spotkań sezonu.
Pod koniec czerwca 2009 roku Díaz de Cerio zamienił Saragossę na Athletic Bilbao, z którym podpisał czteroletni kontrakt. Na boisku pokazał się rok po odniesieniu urazu, a więc 5 listopada 2009 roku. Zagrał wówczas 30 minut w zremisowanym 1-1 spotkaniu Ligi Europejskiej z CD Nacionalem. W 2010 roku został wypożyczony do zespołu Córdoba CF.

</doc>
<doc id="2014762" url="https://pl.wikipedia.org/wiki?curid=2014762" title="Stowarzyszenie Przyjaciół ZSRR">
Stowarzyszenie Przyjaciół ZSRR

Stowarzyszenie Przyjaciół ZSRR (SP ZSRR) – konspiracyjna organizacja, którą latem 1941 założyli warszawscy działacze komunistyczni pod przewodnictwem Józefa Balcerzaka.
Organizacja początkowo nosiła nazwę Towarzystwo Przyjaciół ZSRR, założycielami jej byli żoliborscy działacze komunistyczni znani jako "„piątka żoliborska”". Byli to Józef Balcerzak, Antonina Sokolicz, Piotr Gruszczyński, Kazimierz Grodecki i Edward Bonisławski. W marcu 1940 grupa ta rozpoczęła wydawanie Biuletynu Radiowego "„Wieści ze świata”", po roku zmieniono nazwę na "Stowarzyszenie Przyjaciół ZSRR". Wiosną 1941 r. zdecydowano o powołaniu centralnego kierownictwa oraz organizacji wojskowej pod nazwą Gwardia Robotnicza. Ponieważ zainteresowanie jej działalnością rosło, zatem od sierpnia 1941 rozpoczęto wydawanie pisma "„Do Zwycięstwa”" (redagowanego przez Antoninę Sokolicz i Józefa Balcerzaka). Fala aresztowań w październiku 1941 objęła m.in. Józefa Balcerzaka, Antoniego Jędrzejczyka, Piotra Gruszczyńskiego i Bronisława Gajewskiego, co spowodowało rozbicie organizacji. Taki stan rzeczy sprawił, że w styczniu 1942 pozostali działacze Stowarzyszenia wstąpili w szeregi Polskiej Partii Robotniczej.

</doc>
<doc id="2014764" url="https://pl.wikipedia.org/wiki?curid=2014764" title="Żurawica (stacja kolejowa)">
Żurawica (stacja kolejowa)

Żurawica – stacja kolejowa PKP Polskich Linii Kolejowych znajdująca się w Żurawicy, w województwie podkarpackim, w Polsce.
W obrębie stacji znajdują się dwa przystanki osobowe: Żurawica Osobowa (pasażerska część stacji - w skład wschodzi jeden, jednokrawędziowy, 200-metrowy peron) oraz Żurawica Rozrządowa.
W roku 2017 przystanek Żurawica Osobowa obsługiwał 100–149 pasażerów na dobę.
Połączenia.
Z pasażerskiej części stacji można dojechać elektrycznymi pociągami regionalnymi do Przemyśla, Jarosławia, Przeworska, Rzeszowa, Dębicy oraz Tarnowa.

</doc>
<doc id="2014766" url="https://pl.wikipedia.org/wiki?curid=2014766" title="Jurij Jaszyn">
Jurij Jaszyn

Jurij Aleksiejewicz Jaszyn, ros. Юрий Алексеевич Яшин (ur. 12 lutego 1930 w Leningradzie, zm. 30 lipca 2011 w Moskwie) – radziecki dowódca wojskowy, generał armii, dowódca 50 Armii Rakietowej, I zastępca głównodowodzącego Wojskami Rakietowymi Przeznaczenia Strategicznego ZSRR, zastępca ministra obrony ZSRR – przewodniczący Państwowej Komisji Technicznej, deputowany do Rady Najwyższej ZSRR 11. kadencji.
Życiorys.
W latach 1946–1948 uczył się w specjalnej szkole artyleryjskiej w Leningradzie. W 1951 ukończył II Leningradzką Oficerską Szkołę Artylerii.
Od 22 marca 1951 był dowódcą plutonu w 3 Gwardyjskiej Brygadzie Artylerii Haubic Ciężkich w składzie 1 Gwardyjskiej Dywizji Artylerii Przełamania. Następnie do 1 listopada 1956 pełnił służbę w 23 Brygadzie Specjalnego Przeznaczenia w m. Kamyszyn – kolejno na stanowiskach: technik, zastępca szefa sekcji montażowej w baterii technicznej. Następnie do 1957 pełnił funkcję szefa sekcji startowej baterii ogniowej 56 Brygady Specjalnego Przeznaczenia Rezerwy Naczelnego Dowództwa w Kapustinym Jarze.
15 października 1957 został skierowany na kurs doskonalenia kadry dowódczej artylerii w Rostowskiej Wyższej Szkole Inżynieryjno-Artyleryjskiej w Rostowie nad Donem. Po ukończeniu kursu w 1957 pozostał w uczelni – pełniąc służbę na stanowiskach: zastępca szefa zespołu startowo-technicznego, zastępca dowódcy grupy zabezpieczenia szkolno-bojowego szkoły. W okresie od 30 sierpnia 1959 – do 26 lipca 1961 ukończył kolejne dwa kursy w rostowskiej uczelni. Następnie do 1964 studiował na fakultecie inżynieryjnym Wojskowej Akademii Inżynieryjnej im. F. Dzierżyńskiego w Moskwie – ukończył studia 2 lipca 1964 z wyróżnieniem i złotym medalem. Przez rok – do 31 marca 1965 pełnił służbę jako zastępca dowódcy oraz dowódca samodzielnej jednostki inżynieryjno-doświadczalnej na poligonie rakietowym w Plesiecku. Potem studiował na fakultecie dowódczym Wojskowej Akademii Inżynieryjnej im. F. Dzierżyńskiego, kończąc studia w 1968 również z wyróżnieniem i złotym medalem.
W latach 1968–1971 był zastępcą dowódcy oraz dowódcą pułku rakietowego w składzie 59 Dywizji Rakietowej w m. Kartały w obwodzie czelabińskim. Od 2 czerwca 1971 był dowódcą 14 Dywizji Rakietowej w Joszkar-Ole.
Od 19 kwietnia 1973 byłt zastępcą szefa Głównego Zarządu Uzbrojenia Rakietowego Ministerstwa Obrony ZSRR do spraw prac naukowo-badawczych i doświadczalno-konstrukcyjnych. Od 1975 pełnił funkcję komendanta 53 Naukowego Instytutu Badawczo-Doświadczalnego w Plesiecku. Pod jego bezpośrednim kierownictwem została utworzona unikalna baza eksperymentalno-doświadczalna do dalszego badania kompleksów rakietowych z rakietami na paliwo stałe.
Z dniem 5 sierpnia 1979 został wyznaczony na stanowisko dowódcy 50 Armii Rakietowej w Smoleńsku. Funkcję tę pełnił do 8 kwietnia 1981. W kwietniu 1981 został pierwszym zastępcą Głównodowodzącego Strategicznymi Wojskami Rakietowymi. W 1983 ukończył kurs akademicki w Wojskowej Akademii Sztabu Generalnego w Moskwie, a w 1985 ukończył jako ekstern studia w tej Akademii. Wniósł wielki wkład w podnoszenie gotowości bojowej wojsk oraz wdrażanie nowych wzorów techniki rakietowo-kosmicznej. Od 8 kwietnia 1981 do 11 lutego 1989 był członkiem Rady Wojskowej Strategicznych Wojsk Rakietowych ZSRR.
W lutym 1989 został wyznaczony na stanowisko zastępcy Ministra Obrony ZSRR – przewodniczącego państwowej komisji technicznej. 24 sierpnia 1991 awansował na stopień generała armii. Z dniem 5 stycznia 1992 został przewodniczącym Państwowej Komisji Technicznej przy Prezydencie Federacji Rosyjskiej. Od marca 1994 był jednocześnie przewodniczącym międzyresortowej komisji do spraw ochrony tajemnicy państwowej Federacji Rosyjskiej.
Od 1998 był dyrektorem generalnym w przedsiębiorstwie telekomunikacyjnym „Telekom-Inwest” w Moskwie.
Od 1992 do 2000 był przewodniczącym rady związku weteranów Strategicznych Wojsk Rakietowych.
Członek KPZR od 1955. Był delegatem na XXVI i XXVII Zjazd KPZR. Od 1984 był deputowanym do Rady Najwyższej ZSRR 11. kadencji.
Posiadał stopień naukowy doktora nauk technicznych (21 lipca 1983). W 1977 został laureatem Nagrody Państwowej ZSRR. Był honorowym obywatelem miasta Mirnyj (Plesieck).
Był profesorem w Międzynarodowej Akademii Kosmonautyki im. K. Ciołkowskiego, Wojskowej Akademii Wojsk Rakietowych Przeznaczenia Strategicznego im. Piotra Wielkiego oraz w Akademii Inżynieryjnej Federacji Rosyjskiej.

</doc>
<doc id="2014767" url="https://pl.wikipedia.org/wiki?curid=2014767" title="Katedra św. Ignacego w Szanghaju">
Katedra św. Ignacego w Szanghaju

Katedra św. Ignacego (聖依納爵主教座堂), zwana również Katedrą Xujiahui (徐家汇天主教堂) – katedra katolicka znajdująca się przy ulicy Puxi w dzielnicy Xujiahui w Szanghaju, pw. św. Ignacego z Loyoli. Jest największą katolicką świątynią w mieście, mogącą pomieścić 2500 osób.
Historia.
Została wzniesiona w latach 1906-1910, na miejscu wcześniejszej świątyni zbudowanej przez jezuickich misjonarzy w 1608 roku na terenie podarowanym im przez nawróconego urzędnika Xu Guangqi (1562-1633). 
Katedra doznała poważnych zniszczeń podczas rewolucji kulturalnej. Zburzono wówczas m.in. iglice wież i zerwano dach, a we wnętrzu kościoła urządzono magazyn. Zniszczono również istniejące dawniej przy świątyni bibliotekę, sierociniec, szkołę, drukarnię oraz wieżę ciśnień, z których odbudowano jedynie część szkoły i biblioteki.
Od 1978 roku kościół ponownie pełni swoje funkcje, zaś w 1980 roku odbudowano go ze zniszczeń.
Katedrę wzniesiono w stylu neogotyckim z czerwonej cegły, zaś spadzisty dach pokryto szarą dachówką. Posiada dwie wieże o wysokości 60 metrów. Wewnątrz świątyni można podziwiać m.in. gotyckie kolumny i sklepienia, witraże, stacje drogi krzyżowej oraz obraz przedstawiający Ostatnią Wieczerzę. Na witrażach treści chrześcijańskie połączono z tradycyjnymi motywami chińskimi i stąd np. w scenie zmartwychwstania umieszczono feniksa.

</doc>
<doc id="2014768" url="https://pl.wikipedia.org/wiki?curid=2014768" title="Parafia Niepokalanego Poczęcia Najświętszej Maryi Panny w Żurawicy">
Parafia Niepokalanego Poczęcia Najświętszej Maryi Panny w Żurawicy

Parafia pw. Niepokalanego Poczęcia Najświętszej Maryi Panny w Żurawicy – parafia rzymskokatolicka znajdująca się w archidiecezji przemyskiej w dekanacie Żurawica. Erygowana w 1406. Jest prowadzona przez księży diecezjalnych. Mieści się przy ulicy św. Józefa.

</doc>
<doc id="2014770" url="https://pl.wikipedia.org/wiki?curid=2014770" title="Amurru">
Amurru



</doc>
<doc id="2014771" url="https://pl.wikipedia.org/wiki?curid=2014771" title="Parafia św. Andrzeja Boboli w Żurawicy">
Parafia św. Andrzeja Boboli w Żurawicy

Parafia pw. Świętego Andrzeja Boboli w Żurawicy – parafia rzymskokatolicka z siedzibą w Żurawicy, w archidiecezji przemyskiej w dekanacie Żurawica. Erygowana w 1993. Jest prowadzona przez księży diecezjalnych.

</doc>
<doc id="2014772" url="https://pl.wikipedia.org/wiki?curid=2014772" title="Dom Komendanta w Nysie">
Dom Komendanta w Nysie

Dom Komendanta w Nysie (Stara Komendantura, Dawna Komendantura) – barokowy pałacyk w Nysie przy ulicy Grodzkiej 15, zbudowany w pierwszej połowie XVIII wieku.
Historia.
W roku 1743 po przejściu miasta we władanie pruskie, budynek stał się siedzibą dowództwa garnizonu twierdzy Nysa i pełnił tę funkcję nieprzerwanie aż do 1873 r. Później stał się własnością magistratu nyskiego. W 1897 roku w czterech pomieszczeniach na parterze otwarto ekspozycję zabytków, a od 1916 cały budynek przekształcono w muzeum. 
Podczas drugiej wojny światowej Dom Komendanta został spalony. Po długotrwałej odbudowie, w 1981 roku, stał się siedzibą Państwowego Ogniska Plastycznego. Obecnie (2020) mieści się tu Zespół Szkół i Placówek Artystycznych
Zgromadzone w Starej Komendanturze zbiory muzealne po wojnie zostały przeniesione do dawnej kliniki chirurgicznej przy ulicy Marcinkowskiego (obecnie oddział banku PKO SA), a od 1984 r. znajdują się w sąsiednim Pałacu Biskupim, dawnej rezydencji biskupów wrocławskich.

</doc>
<doc id="2014777" url="https://pl.wikipedia.org/wiki?curid=2014777" title="Junkers J 7">
Junkers J 7

Junkers J 7 – niemiecki samolot myśliwski zbudowany w 1917 w zakładach Junkersa, który pozostał w fazie prototypu.
Po zarzuceniu prac nad modelem J3 w 1916, od nowa zaczęto projektować jednomiejscowy samolot myśliwski, planując budowę modelu J5. Do zbudowania go jednak nie doszło, dlatego ułożono plany produkcji niewielkiego górnopłatu J6, co również zarzucono. Powstał natomiast prototyp dolnopłata, który otrzymał nazwę J7. 
Był jednomiejscowym myśliwcem, zbudowanym z duraluminium. Pierwszy lot odbył się w dniach 17 - 18 września 1917. Nie spełnił jednak oczekiwań konstruktorów i został poddany wielu modyfikacjom. Przerobiono m.in. lotki, podwozie i chłodnicę. Po tych zmianach przeszedł pozytywnie testy produkcyjne.
Na przełomie stycznia i lutego 1918 samolot został zaprezentowany w trakcie lotu pokazowego na lotnisku Johannisthal / Adlershof k. Berlina przed władzami wojskowymi. Dowódcy chcieli porównać jednocześnie osiągi dwóch maszyn: Junkersa i Fokkera. Jednak pilot prowadzący J7 rozbił go podczas lądowania i wojskowi odrzucili ofertę Junkersa. Kolejnego egzemplarza J7 już nie zbudowano. Doświadczenie zdobyte przy tej konstrukcji wykorzystano przy budowie modelu J9 (dlatego też czasem oba modele traktuje się łącznie).
Maszyna wykazywała się dobrymi osiągami, wysoką prędkością oraz szybkim przyspieszeniem, dzięki niskiej masie własnej.

</doc>
<doc id="2014778" url="https://pl.wikipedia.org/wiki?curid=2014778" title="Port lotniczy Paamiut">
Port lotniczy Paamiut

Port lotniczy Paamiut (IATA: JFR, ICAO: BGPT) – port lotniczy położony w Paamiut, na Grenlandii.

</doc>
<doc id="2014781" url="https://pl.wikipedia.org/wiki?curid=2014781" title="Peter Lines">
Peter Lines

Peter Lines (ur. 11 grudnia 1969 w Leeds, Anglia) – angielski snookerzysta. Trenuje w Northern Snooker Centre w Leeds.
Kariera zawodowa.
Peter Lines w gronie profesjonalistów grywa od 1991 roku.
Po raz pierwszy w fazie zasadniczej turnieju wystąpił na mistrzostwach świata w 1998 roku. W swoim turniejowym debiucie, podczas meczu pierwszej rundy, wbił break w wysokości 141 punktów - jest to do dziś nie pobity rekord wysokości breaka w turniejowym debiucie. Mimo tego sukcesu, nie udało mu się wygrać całego spotkania - przegrał z Johnem Parrottem 3-10. 
Jednym z jego dwóch największych dotychczas sukcesów był udział i dojście do ćwierćfinału turnieju China International w 1999 roku. Pokonał wtedy w pierwszej rundzie Szkota Johna Higginsa 5-1 i w drugiej rundzie Anglika Petera Ebdona 5-4. W ćwierćfinale przegrał zaś z Anglikiem Brianem Morganem 4-5.
Po kilkuletniej przerwie powrócił – dzięki zajęciu drugiego miejsca w turnieju Pontins International Open Series rozegranym w sezonie 2007/2008 – do rozgrywek Main Touru w sezonie 2008/2009.
W grudniu 2009 zakwalifikował się do fazy telewizyjnej turnieju UK Championship 2009 pokonawszy w kwalifikacjach kolejno: Xiao Guodonga 9-8 (2 runda), Iana McCullocha 9-6 (3 runda) oraz Nigela Bonda 9-6 (4 runda). W fazie zasadniczej turnieju w pierwszej rundzie pokonał Marco Fu 9-3 i w drugiej rundzie Marka Williamsa 9-8. W ćwierćfinale spotkał się ze Stephenem Maguire’em, z którym przegrał 5-9.
Ciekawostki.
Syn Petera - Oliver - jest aktualnym Mistrzem Anglii do lat 14.

</doc>
<doc id="2014786" url="https://pl.wikipedia.org/wiki?curid=2014786" title="Bislett Games 2010">
Bislett Games 2010

Bislett Games 2010 – mityng lekkoatletyczny, który odbył się w stolicy Norwegii – Oslo 4 czerwca 2010 roku. Zawody były trzecią odsłoną Diamentowej Ligi.
Rekordy.
Podczas mityngu ustanowiono 4 krajowe rekordy w kategorii seniorów:

</doc>
<doc id="2014787" url="https://pl.wikipedia.org/wiki?curid=2014787" title="Pokémon Black i White">
Pokémon Black i White

 oraz – dwie gry z serii Pokémon, wydane na konsolę Nintendo DS. W Japonii ich premiera odbyła się 18 września 2010, w USA 6 marca 2011, zaś w Europie 4 marca 2011.
Fabuła.
Gra osadzona jest w regionie znanym jako Unova (jap. イッシュ地方 "Isshu"), oddalonym od poprzednich regionów. Przybycie tu wymaga łódki lub samolotu. Głównym miastem jest Castelia City (jap. ヒウンシティ "Hiun City") z mnóstwem budynków i drapaczy chmur, które można odwiedzać. Poza miastem znajdują się fabryki i tory kolejowe.
Regionalny Pokédex w obu grach będzie się składać tylko z Pokémonów V generacji. Po raz pierwszy w historii gier Pokemon bohater nie ma domyślnych imion (gracz musi nazwać siebie sam).

</doc>
<doc id="2014789" url="https://pl.wikipedia.org/wiki?curid=2014789" title="Reyataz">
Reyataz



</doc>
<doc id="2014790" url="https://pl.wikipedia.org/wiki?curid=2014790" title="Port lotniczy León-Fanor Urroz">
Port lotniczy León-Fanor Urroz

Port lotniczy León-Fanor Urroz (ang. León (Fanor Urroz) Airport, ICAO: MNLN) – port lotniczy zlokalizowany w León, w Nikaragui.

</doc>
<doc id="2014792" url="https://pl.wikipedia.org/wiki?curid=2014792" title="Walentin Sidorkin">
Walentin Sidorkin

Walentin Sidorkin (ur. 1909) – kontradmirał, zastępca dowódcy Marynarki Wojennej do spraw administracyjno-technicznych do 1954.
Jako oficer radziecki skierowany do lWP w 1950 roku, uzyskał awans admiralski i powrócił do ZSRR.

</doc>
<doc id="2014794" url="https://pl.wikipedia.org/wiki?curid=2014794" title="Luigi Padovese">
Luigi Padovese

Luigi Padovese (ur. 31 marca 1947 w Mediolanie, zm. 3 czerwca 2010 w Iskenderun) – włoski duchowny katolicki, kapucyn, wikariusz apostolski Anatolii w latach 2004-2010, przewodniczący episkopatu Turcji, profesor i znawca starożytności chrześcijańskiej, autor wielu publikacji z zakresu literatury Ojców Kościoła.
Życiorys.
Od 1964 był członkiem Zakonu Braci Mniejszych Kapucynów. Święcenia kapłańskie przyjął 16 czerwca 1973. Wykształcenie zdobywał na Papieskim Uniwersytecie Antonianum w Rzymie oraz na rzymskim Papieskim Uniwersytecie Gregoriańskim ("Gregorianum"), jak również na Uniwersytecie w Würzburgu. Od 1977 był wykładowcą historii teologii i patrystyki na studium kapucyńskim w Mediolanie, a potem w Papieskim Instytucie Misji Zagranicznych. Został profesorem na Antonianum i (od 1995) na Gregorianum. Od 1990 kierował działem wydawniczym Franciszkańskiego Instytutu Duchowości. 11 października 2004 Jan Paweł II powołał go na wikariusza apostolskiego w Anatolii (Turcja) z siedzibą w Aleksanderetcie i ustanowił go biskupem tytularnym "Monteverde". W latach 2007-2010 był także przewodniczącym tureckiej Konferencji Episkopatu.
Został zamordowany we własnym domu w prowincji Hatay na południu Turcji przez 26-letniego kierowcę duchownego, Murata Altuna, który pracował dla niego od około czterech lat. O śmierci duchownego poinformowała agencja Anatolia. Kilka godzin po zajściu zatrzymano podejrzanego. Biskup został 23 razy pchnięty nożem, a następnie morderca podciął mu gardło. Podejrzany Kurd, przyznał się do winy i według relacji policji zeznał iż zrobił to "„w imię Allaha”".
Rzecznik Watykanu ksiądz Federico Lombardi oświadczył w pierwszej reakcji na tę zbrodnię: "To coś straszliwego, niebywałego".

</doc>
<doc id="2014797" url="https://pl.wikipedia.org/wiki?curid=2014797" title="Kuźma Sazonow">
Kuźma Sazonow

Kuźma Sazonow, (ur. we wsi Tubieliasy w guberni ufijskiej, zm. 22 stycznia 1958) – rosyjski i radziecki wojskowy, generał major.
Życiorys.
Uczestnik wojny domowej w Rosji w latach 1918–1921.
28 kwietnia 1939 został szefem sztabu Mińskiej Grupy Armijnej, 15 września 1939 został szefem sztabu 11 Armii, 10 października 1939 szefem sztabu 24 Korpusu Strzeleckiego; wraz z tymi jednostkami uczestniczył w agresji na Polskę. 29 lipca 1940 przeniesiony na analogiczne dtanowisko do 12 Korpusu Strzeleckiego, od grudnia 1940 pełnił obowiązki dowódcy Korpusu. 31 sierpnia 1941 został aresztowany pod zarzutem samowolnego opuszczenia rubieży obrony i skazany na 7 lat obozu pracy, wykonanie wyroku zawieszono na czas wojny. 22 marca 1944 przeniesiony do 51 Korpusu Strzeleckiego na stanowisko szefa sztabu, 15 sierpnia 1941 przejął dowodzenie Korpusem. Następnie dowodził 179 Dywizją Strzelecką (30 października 1941 – 9 września 1942) i 373 Dywizją Strzelecką (od 11 września 1942 do 6 lipca 1945). 13 września 1944 awansował na generała majora.
Po wojnie zajmował szereg stanowisk sztabowych i dowódczych. Zwolniony do rezerwy 25 października 1950.

</doc>
<doc id="2014798" url="https://pl.wikipedia.org/wiki?curid=2014798" title="Pistolet FEG 37M">
Pistolet FEG 37M



</doc>
<doc id="2014803" url="https://pl.wikipedia.org/wiki?curid=2014803" title="Port lotniczy Abadan">
Port lotniczy Abadan

Port lotniczy Abadan (IATA: ABD, ICAO: OIAA) – port lotniczy położony w Abadanie, w ostanie Chuzestan, w Iranie.

</doc>
<doc id="2014804" url="https://pl.wikipedia.org/wiki?curid=2014804" title="Heidi (serial telewizyjny 2007)">
Heidi (serial telewizyjny 2007)

Heidi (2007-2008) – francusko-hiszpańsko-szwajcarsko-czeski serial telewizyjny dla młodzieży, którego bohaterką jest tytułowa Heidi. Serial jest adaptacją powieści Johanny Spyri. Został wyprodukowany przez Dune i Rita Productions.
Opis fabuły.
Heidi to nastolatka, która razem z dziadkiem po śmierci rodziców zamieszkuje w szwajcarskich górach. Od przyjazdu w Alpy uczy się jedynie korespondencyjnie, ponieważ z jej domu w górach do szkoły w mieście jest bardzo daleko. Mimo usilnych próśb dziadka dziewczyna nie chce chodzić do szkoły. Dopiero praca robotników niszczących jej ukochane góry zmusza ją do normalnej nauki, mając nadzieję na lepszą walkę z tym problemem. W mieście będzie musiała stawić czoła wielu wyzwaniom oraz miejskiemu stylowi życia.

</doc>
<doc id="2014806" url="https://pl.wikipedia.org/wiki?curid=2014806" title="Krążowniki liniowe typu Moltke">
Krążowniki liniowe typu Moltke

Krążowniki liniowe typu Moltke – seria dwóch niemieckich krążowników liniowych (w Niemczech klasyfikowanych oficjalnie jako wielkie krążowniki, niem.: "Große Kreuzer"), oddanych do służby w latach 1911–1912 i uczestniczących w działaniach I wojny światowej. Stanowiły ulepszoną wersję pierwszego zbudowanego dla Kaiserliche Marine okrętu tej klasy, „Von der Tanna”, ze wzmocnionym uzbrojeniem i opancerzeniem.
Pierwszy z krążowników typu, „Moltke”, przez cały okres I wojny światowej wchodził w skład Hochseeflotte i brał udział w większości głównych bitew z Royal Navy, w tym na Dogger Bank w 1915 i jutlandzkiej w 1916 roku. Przez pewien czas uczestniczył również w kampanii na Bałtyku. Podobnie jak większość dużych okrętów Hochseeflotte został samozatopiony w Scapa Flow 21 czerwca 1919 roku.
Drugi okręt, „Goeben”, w chwili rozpoczęcia I wojny światowej wchodził w skład Eskadry Śródziemnomorskiej ("Mittelmeerdivision") i wraz z krążownikiem lekkim „Breslau”, ścigany przez okręty brytyjskie przedarł się do Konstantynopola. Wcielony formalnie w skład floty tureckiej, pod nazwą „Yavuz Sultan Selim”, nadal był obsadzony niemiecką załogą. Brał udział w walkach z Rosjanami na Morzu Czarnym i Brytyjczykami na Morzu Egejskim. Po zakończeniu I wojny światowej pozostał w składzie marynarki wojennej Turcji, w 1936 roku zmieniając nazwę na TCG „Yavuz”. Służył ostatecznie aż do 1973 roku, jako ostatni istniejący okręt klasy krążowników liniowych, po czym został zezłomowany.
Projektowanie i budowa.
Pierwsze niemieckie krążowniki liniowe: „Von der Tann” i dwie jednostki typu "Moltke", powstały w odpowiedzi na budowę w stoczniach brytyjskich okrętów typów "Invincible" i "Indefatigable". W odróżnieniu od krążowników Royal Navy, silnie uzbrojonych i o dużej prędkości maksymalnej, osiągniętej jednak kosztem redukcji opancerzenia do minimum, Niemcy stworzyli bardziej zrównoważony projekt okrętów, o zbliżonej prędkości, lecz uzbrojonego w działa o mniejszym kalibrze i dużo lepiej opancerzonego. Według taktyków Hochseeflotte, miały one przede wszystkim wypełniać działania rozpoznawcze na rzecz głównych sił floty. Projekt typu "Moltke" był dziełem biura konstrukcyjnego cesarskiej marynarki, dowodzonego przez kontradmirała Maxa Rollmanna. Zespołem konstruktorów kierował Marine-Oberbauart Albert Dietrich.
Projekt oparto o plany „Von der Tanna”, zwiększając rozmiary, dodając dodatkową wieżę artylerii głównej na rufie (umieszczoną po raz pierwszy na niemieckich okrętach w superpozycji) oraz dokonując mniejszych modyfikacji. Pierwszy z okrętów został sfinansowany z budżetu na lata 1908–1909, drugi zaś 1909–1910. Podobnie jak poprzednik, obydwa okręty zostały zbudowane w stoczni koncernu Blohm &amp; Voss w Hamburgu. Kontrakty na budowę krążowników oznaczonych „G” (numer budowy 200) i „H” (numer budowy 201) zawarto odpowiednio 17 września 1908 i 8 kwietnia 1909 roku. Stępkę pod pierwszy położono 7 grudnia 1908, pod drugi 28 sierpnia 1909 roku. Prace stoczniowe ukończono odpowiednio 30 września 1911 i 2 lipca 1912 roku. Koszt budowy każdej jednostki wynosił około 42 miliony marek w złocie.
Opis konstrukcji.
Charakterystyka ogólna.
Krążowniki liniowe typu "Moltke" miały długość całkowitą 186,6 m (186 m między pionami) i szerokość całkowitą 29,4 m (29,96 m ze złożonymi wzdłuż burt elementami sieci przeciwtorpedowych). Ich wyporność konstrukcyjna wynosiła 22 979 ton metrycznych, zaś pełna 25 400 ton (według innego źródła odpowiednio 22 616 i 25 300 ton), 3600 ton więcej, niż w przypadku „Von der Tanna”. Obciążone do wyporności pełnej zanurzały się od 8,77 m na dziobie do 9,19 m na rufie. Wysokość od kila do górnej krawędzi burty na śródokręciu wynosiła 14,08 m. Przy wyporności konstrukcyjnej pokład dziobowy znajdował się 7,3 m a rufowy 4,3 m ponad linią wodną. W sposób typowy dla niemieckich konstrukcji tamtego okresu, projekt bazował na wzdłużno-poprzecznym systemie wiązań. Grodzie wodoszczelne dzieliły kadłuby na 15 przedziałów, podwójne dno obejmowało 78% długości okrętu. Okręty były konstrukcyjnie wyposażone w zbiorniki przeciwprzechyłowe systemu Frahma, których jednak ze względu na niską skuteczność nie używano zgodnie z przeznaczeniem, wykorzystując jako dodatkowe pomieszczenia na paliwo. Wszystkie pokłady miały ciągi komunikacyjne pokryte wykładziną przeciwpoślizgową, z wyjątkiem górnego i bateryjnego, krytych drewnem tekowym.
Załoga okrętu według projektu miała wynosić 43 oficerów i 1010 podoficerów i marynarzy w okresie pokoju. W czasie wojny liczebność załogi wzrosła (w przypadku „Moltke”, gdy pełnił funkcję okrętu flagowego 1. Grupy Rozpoznawczej, o 13 oficerów i 62 marynarzy, zaś podczas bitwy jutlandzkiej liczebność załogi wynosiła 1425 osób). Mieli oni do dyspozycji dziesięć łodzi okrętowych różnych rodzajów i wielkości.
Urządzenia napędowe.
Napęd jednostek typu "Moltke" stanowiły dwa zespoły turbin parowych Parsonsa, każdy składający się z turbiny wysokiego (o średnicy 1980 mm) i niskiego ciśnienia (o średnicy 3050 mm) oraz turbin marszowej i biegu wstecznego, o łącznej projektowanej mocy na wałach 52 000 KM, umieszczonych w trzech osobnych maszynowniach. Napędzały one bezpośrednio (bez przekładni redukcyjnych) wały poruszające cztery śruby o średnicy 3,74 m każda, przy czym turbiny wysokiego ciśnienia (każda w osobnym pomieszczeniu w pierwszym, licząc od dziobu przedziale maszyn) napędzały wały zewnętrzne, zaś niskiego (we wspólnej tylnej maszynowni w osi symetrii kadłuba) wewnętrzne. Parę do turbin dostarczały 24 kotły typu Schulz-Thornycroft, o ciśnieniu roboczym 16 atmosfer, opalane węglem, umieszczone w ośmiu kotłowniach. Licząc od dziobu okrętu były to kolejno dwa przedziały po trzy pomieszczenia z dwoma kotłami każdy oraz dwa przedziały po sześć kotłów, bez rozdzielających je grodzi wzdłużnych (według innego źródła na okrętach było 12 pomieszczeń kotłowni). W 1916 roku w paleniskach kotłów „Moltke” zainstalowano rozpylacze paliwa płynnego. Planowana prędkość maksymalna, wynosząca 25,5 węzła, była przez obydwa okręty znacznie przekroczona podczas prób morskich. „Moltke” osiągnął 28,4 węzła przy mocy maszyn 85 782 KM i 332 obrotach na minutę, „Goeben” był tylko nieznacznie wolniejszy. Projektowany zapas węgla wynosił 1000 ton i mógł być w razie konieczności zwiększany do maksymalnie 3100 ton, co pozwalało przepłynąć 4120 mil morskich przy prędkości ekonomicznej 14 węzłów.
Podobnie jak pozostałe ukończone niemieckie krążowniki liniowe, z wyjątkiem „Von der Tanna”, okręty typu "Moltke" posiadały dwa stery, ustawione w układzie tandem, jeden za drugim. Główny ster miał maksymalny kąt wychylenia 38° na każdą burtę, pomocniczy jedynie 10°. Rozwiązanie to, poprawiające zwrotność w zakresie niskich prędkości, przy większych powodowało znaczne (nawet do 60%) zwalnianie jednostki przy silnym wychyleniu sterów na burtę. Ponadto, ponieważ pierwszy ster znajdował się w strefie zaburzonego przez śruby przepływu wody, jego sprawność przy większych prędkościach malała. 
Okręty były zasilane w energię elektryczną przez sześć turbogeneratorów o łącznej mocy 1500 kW, dostarczających prąd o napięciu 225 V, umieszczonych powyżej pomieszczeń maszynowni, pod pokładem pancernym.
Uzbrojenie.
Główne uzbrojenie krążowników typu "Moltke" stanowiło dziesięć dział 28 cm SK L/50 (faktyczny kaliber 283 mm), umieszczonych po dwa na podstawach Drh.L C/1908 w pięciu pancernych wieżach artyleryjskich. Trzy z nich umieszczone były w osi symetrii kadłuba: jedna na pokładzie dziobowym (tradycyjnie w marynarce niemieckiej zwana "Anton"), dwie na rufie, w superpozycji ("Dora" i "Emil"); dwie ("Bruno" i "Cäsar") diagonalnie na burtach na pokładzie śródokręcia, podobnie jak u „Von der Tanna”. Wysokość osi dział nad konstrukcyjną linią wodną wynosiły: 9 m dla wieży dziobowej, 8,4 m dla wież śródokręcia, oraz 8,6 i 6,2 m dla wież rufowych. Kąt podniesienia luf wynosił początkowo 13,5°, w 1916 roku na „Moltke” został zwiększony do 16°, co pozwoliło na zwiększenie donośności z 18 100 do 19 100 m. Sektor ostrzału wieży dziobowej wynosił 300°, obu rufowych po 290°, zaś wież śródokręcia po 180° na bliższą burtę i 125° na przeciwległą. Ta ostatnia wartość była czysto teoretyczna, ponieważ podczas strzelania ponad własnym pokładem podmuch wystrzału powodował uszkodzenia konstrukcji i wyposażenia. Zapas amunicji kalibru 280 mm wynosił 810 sztuk (po 162 jednostki ognia na wieżę).
Kierowanie ogniem artylerii głównego kalibru sprawowane było z dwóch opancerzonych stanowisk, głównego i rezerwowego, które pozyskiwały dane do strzelań ze stanowisk obserwacyjnych na marsach obu masztów. Dopiero w pierwszej połowie 1915 roku na „Moltke”, a pod koniec 1916 na „Goebenie” zainstalowano centralne przyrządy kierowania ogniem artylerii głównego i średniego kalibru, opierające się na danych pozyskiwanych z dalmierzy optycznych produkcji Zeissa.
Na artylerię średnią składało się dwanaście dział 15 cm SK L/45 (faktyczny kaliber 149,1 mm), umieszczonych w kazamatach, po sześć na burcie oraz dwanaście dział 8,8 cm SK L/45 na stanowiskach na górnym pokładzie dziobówki (cztery), na dziobowej i rufowej nadbudówce (odpowiednio dwa i cztery) oraz na pokładzie górnym za baterią dział kal. 150 mm (dwa ostatnie). Działa kal. 88 mm zostały później uznane za nieskuteczne i były sukcesywnie demontowane. W ich miejsce na rufowej nadbudówce zainstalowano cztery działa przeciwlotnicze 8,8 cm Flak L/45. Działa kal. 150 mm miały kąt podniesienia od -7 do 20° i maksymalną donośność 13 500 m przy strzelaniu pociskiem o masie 46 kg. Zapas pocisków do nich liczył po 150 jednostek na działo. Masa salwy burtowej z dział artylerii głównej i średniej (28 i 15 cm) wynosiła 3260 kg. Pierwotny zapas pocisków kal. 88 mm wynosił po 250 jednostek na działo.
Ponadto okręty posiadały cztery podwodne wyrzutnie torpedowe kal. 500 mm, umieszczone w sposób typowy dla niemieckich krążowników liniowych: jedna na dziobie, jedna na rufie po lewej stronie urządzenia sterowego oraz dwie na burtach prostopadle do osi podłużnej jednostek. Krążowniki zabierały łącznie 11 torped typu G/7, o masie 1365 kg i głowicy bojowej zawierającej 195 kg materiału wybuchowego. Maksymalny zasięg torped wynosił 4000 m przy prędkości 37 węzłów i 9300 m przy 27 węzłach.
Jesienią 1915 roku na „Moltke” prowadzono próby z użyciem wodnosamolotu.
Opancerzenie.
W porównaniu z „Von der Tannem” opancerzenie jednostek typu "Moltke" uległo wzmocnieniu. Wykonane było w całości ze stali Kruppa. Jego podstawowym elementem był pas burtowy grubości maksymalnej 270 mm, rozciągający się pomiędzy krańcami barbet skrajnych wież artyleryjskich, o wysokości 1,8 m, z czego 0,6 m znajdowało się poniżej konstrukcyjnej linii wodnej. Pod nim rozciągał się drugi pas pancerny, grubości 130 mm, chroniący burty do głębokości 1,9 m poniżej linii wodnej. Obydwa były położone na podkładzie z drewna tekowego. Pasy pancerne tworzyły boki cytadeli, chroniącej główne mechanizmy okrętowe, uzbrojenie i magazyny amunicyjne. Zamykały je poprzeczne grodzie pancerne grubości 170 mm i 100 mm. Poza cytadelą pancerz pionowy miał grubość 100 mm.
Pancerz horyzontalny składał się z dwóch pokładów pancernych: górnego grubości 25 mm oraz głównego grubości 50 mm. Kazamaty artylerii średniej chronione były płytami pancernymi grubości do 150 mm, wieże artyleryjskie miały płyty czołowe grubości 230 mm, ściany boczne 180 mm, dachy 90 mm, zaś barbety do 250 mm. Pancerne stanowisko dowodzenia miało pancerz o grubości do 350 mm. Podwodne części okrętów były chronione ciągłymi wzdłużnymi grodziami przeciwtorpedowymi o grubości 50 mm w rejonie wież artyleryjskich i komór amunicyjnych oraz 30 mm w mniej istotnych fragmentach konstrukcji.
Do 1916 roku, podobnie jak wszystkie duże okręty tego okresu, krążowniki typu "Moltke" wyposażone były w zewnętrzne sieci przeciwtorpedowe. Później, z uwagi na znikomą skuteczność tego rodzaju wyposażenia, zostały one zdemontowane.
Losy jednostek.
SMS „Moltke”.
Stępkę pod budowę wielkiego krążownika „G” położono w stoczni Blohm &amp; Voss w Hamburgu 7 grudnia 1908 roku. Wodowanie odbyło się 7 kwietnia 1910 roku. Okręt otrzymał nazwę upamiętniającą pruskiego feldmarszałka Helmuta von Moltke (1800–1891), nadał mu ją zaś bratanek patrona, szef Sztabu Generalnego, generał Helmuth von Moltke. Prace stoczniowe ukończono 30 września 1911 roku, po czym „Moltke” udał się na próby morskie. Po ich zakończeniu 31 marca 1912 roku został wcielony do 1. Grupy Rozpoznawczej (niem.: "1. Aufklärungsgruppe"). W kwietniu krążownik wszedł w skład zespołu okrętów Kaiserliche Marine, odbywających rejs do Ameryki Północnej, podczas którego wpłynął z oficjalną wizytą do portu w Nowym Jorku. Po powrocie do Kilonii okręt wykonał jeszcze jedno zadanie specjalne: eskortował jacht cesarza Wilhelma II płynącego z oficjalną wizytą do Rosji.
Podejmując normalną służbę, „Moltke” został okrętem flagowym dowódcy 1. Grupy Rozpoznawczej, kontradmirała Franza von Hippera i pełnił tę rolę do czerwca 1914 roku. Podczas I wojny światowej krążownik wziął udział w większości akcji zespołu admirała Hippera, poczynając od ataków na Yarmouth oraz Scarborough, Hartlepool i Whitby, poprzez bitwę na Dogger Bank oraz bombardowanie Yarmouth i Lowestoft aż do bitwy jutlandzkiej. Dwukrotnie działał operacyjnie na Morzu Bałtyckim: w sierpniu 1915 roku wziął udział w bitwie w Zatoce Ryskiej a w październiku 1917 roku wspierał swą artylerią operację "Albion". Podczas działań w Zatoce Ryskiej 19 sierpnia 1915 roku został poważnie uszkodzony po trafieniu torpedą przez brytyjski okręt podwodny E1. Pomimo uszkodzeń i z około 450 tonami wody w kadłubie powrócił o własnych siłach do Hamburga.
Zgodnie z warunkami rozejmu w Compiègne „Moltke” był, wraz z niemal całą Hochseeflotte, internowany w Scapa Flow, gdzie został zatopiony przez własną załogę 21 czerwca 1919 roku. Wrak został wydobyty w 1927 roku i złomowany w Rosyth w latach 1927–1929.
SMS „Goeben” – TCG „Yavuz”.
Stępkę pod budowę wielkiego krążownika „H” położono w stoczni Blohm &amp; Voss w Hamburgu 28 sierpnia 1909 roku, wodowanie odbyło się 28 marca 1911 roku. Nazwą upamiętniono pruskiego generała z czasów wojny francusko-pruskiej, Augusta Karla von Goebena (1816–1880), zaś nadał ją generał Paul von Ploetz. Prace stoczniowe ukończono 2 lipca 1912 roku, po czym rozpoczęto próby zdawczo-odbiorcze. Po ich przyspieszonym zakończeniu w sierpniu 1912 roku i uczestnictwie w jesiennych manewrach floty, krążownik został skierowany na Morze Śródziemne, do tworzonej tam (w związku z wybuchem I wojny bałkańskiej) Eskadry Śródziemnomorskiej. Wraz z lekkim krążownikiem „Breslau” opuścił Kilonię w pierwszych dniach listopada 1912 roku, by 15 listopada zawinąć do Konstantynopola.
Przed wybuchem I wojny światowej okręty eskadry odbyły szereg wizyt w portach Morza Śródziemnego, między innymi Wenecji, Neapolu i Poli. W 1914 roku na „Goebenie” nastąpiła awaria kotłów, co znacznie ograniczyło prędkość krążownika. Plany powrotu na remont do Niemiec zostały anulowane po zamachu w Sarajewie. Ostatecznie naprawę przeprowadzono w stoczni w Poli, z udziałem niemieckich specjalistów. 4 sierpnia, w dniu rozpoczęcia wojny z Francją i Wielką Brytanią, niemieckie jednostki ostrzelały porty Philippeville i Bône we francuskiej Algierii. Następnie zgodnie z rozkazami skierowały się w stronę Konstantynopola. Prowadzony przez sześć kolejnych dni pościg za niemieckimi krążownikami nie przyniósł rezultatu i obydwa okręty bezpiecznie zawinęły do portu przeznaczenia.
16 sierpnia 1914 roku „Goeben” został fikcyjnie zakupiony i formalnie wcielony do floty tureckiej (jako jej okręt flagowy) pod nazwą „Yavuz Sultan Selim”, ale pozostał obsadzony niemiecką załogą, realizującą niemieckie plany wojenne. 29 października, pomimo formalnej neutralności Turcji, artyleria krążownika zbombardowała Sewastopol, w drodze powrotnej topiąc rosyjski stawiacz min „Prut” i uszkadzając niszczyciel „Lejtenant Puszczin”. Podczas wymiany ognia „Yavuz Sultan Selim” został niegroźnie trafiony ciężkimi pociskami rosyjskiej artylerii nadbrzeżnej. Między innymi w konsekwencji tej akcji 2 listopada Rosja wypowiedziała wojnę Turcji.
18 listopada 1914 roku u wybrzeży Krymu „Yavuz Sultan Selim” starł się z eskadrą rosyjskich przeddrednotów w bitwie koło przylądka Sarycz, uszkadzając jeden z nich i samemu odnosząc uszkodzenia po trafieniu rosyjskim pociskiem w kazamaty artylerii średniej. Zginęło przy tym 13 członków załogi okrętu. W grudniu 1914 roku krążownik wszedł na dwie miny i został poważnie uszkodzony. Naprawy trwały aż do maja 1915 roku, kiedy to okręt ponownie starł się z rosyjskimi pancernikami w bitwie pod Bosforem 10 maja. Następnie okręt prowadził działania przeciwko flocie rosyjskiej na Morzu Czarnym aż do wycofania się Rosji z wojny w grudniu 1917 roku. 20 stycznia 1918 roku „Yavuz Sultan Selim” wraz z „Midilli” (dawnym SMS „Breslau”) podjęły akcję przeciwko flocie brytyjskiej w pobliżu wyspy Imroz na Morzu Egejskim. Zatopione zostały co prawda dwa monitory Royal Navy, ale tureckie okręty weszły na pole minowe. „Midilli” zatonął, zaś powracający do Dardaneli „Yavuz Sultan Selim” został poważnie uszkodzony przez wybuch trzech min i osadzony na płyciźnie. Prowizorycznie naprawiony krążownik został w maju 1918 roku wysłany do okupowanego przez Niemców Sewastopola na remont, kontynuowany później w Konstantynopolu. 2 listopada 1918 roku niemiecka załoga formalnie oddała okręt Turkom.
Okręt pozostał we flocie tureckiej w okresie międzywojennym, z nazwą skróconą do TCG „Yavuz Selim”. W latach 1926–1930 przeszedł poważną modernizację w Izmirze, w 1936 roku ponownie zmienił nazwę na TCG „Yavuz”. Podczas II wojny światowej stacjonował w Gölcük. Po wejściu Turcji do NATO otrzymał numer burtowy B70. W czynnej służbie pozostawał do 1963 roku, następnie został przesunięty do rezerwy. Na przełomie lat 60. i 70. był oferowany do sprzedaży rządowi Republiki Federalnej Niemiec, ale z różnych przyczyn transakcja nie doszła do skutku. Ostatecznie wycofany 7 czerwca 1973 roku (według innych źródeł w 1971 roku), jako ostatni okręt swojej klasy, został zezłomowany w Izmirze do lutego 1976 roku (według innych źródeł w latach 1973–1974).

</doc>
<doc id="2014807" url="https://pl.wikipedia.org/wiki?curid=2014807" title="Jemielian Sawczenko">
Jemielian Sawczenko

Jemielian Grigoriewicz Sawczenko, pol. Emilian Sawczenko (ur. w m. Dryssie, zm. 30 października 1966) – Białorusin, generał brygady ludowego Wojska Polskiego od 1945 roku, współorganizator służby kwatermistrzowskich.
Życiorys.
Był uczestnikiem rosyjskiej wojny domowej. W 1933 ukończył Wojskową Akademię im. Frunzego, a w 1941 Wojskową Akademię Sztabu Generalnego. Po napaści Niemiec na ZSRR był szefem sztabu korpusu i 67 Armii. 28 kwietnia 1943 mianowany generałem majorem. 
15 listopada 1944 został odkomenderowany do WP na zastępcę kwatermistrza WP. Podczas służby w WP używał imienia Emilian.
11 maja 1945 został odznaczony Orderem Krzyża Grunwaldu III klasy. 29 października 1945 zakończył służbę w WP i powrócił do ZSRR.
W 1953 został przeniesiony do rezerwy.
Posiadał siedem orderów i medali, w tym Order Kutuzowa II klasy.

</doc>
<doc id="2014808" url="https://pl.wikipedia.org/wiki?curid=2014808" title="Mycobacterium vaccae">
Mycobacterium vaccae

Mycobacterium vaccae – bakteria tlenowa należąca do rodziny Mycobacterium naturalnie występująca w glebie (bakterie glebowe). Jej nazwa pochodzi od łacińskiego słowa "vacca" - bydło domowe, ponieważ pierwszy opisany szczep został wyizolowany z bydlęcego łajna w Austrii. Prowadzone są badania naukowe dotyczące szczepionki "M. vaccae" obejmujące immunoterapię alergicznej astmy, nowotworów, depresji, trądu, łuszczycy, zapalenia skóry, egzemy oraz gruźlicy.
Naukowcy sądzą, że wystawienie na kontakt z "M. vaccae" może mieć działanie antydepresyjne, ponieważ pobudzają one wytwarzanie serotoniny i noradrenaliny w mózgu.
Badania wykazały, że wczesne narażenie na "M. vaccae" może złagodzić objawy gruźlicy. Jednak kolejne próby w 2002 roku nie wykazały żadnych korzyści z immunoterapii "M. vaccae" u ludzi zarażonych prątkami gruźlicy.
Badania, których wyniki ujawniono 24 maja 2010 roku, wykazały, że gdy "M. vaccae" wstrzyknięto myszom, pobudziło to u nich rozwój neuronów. Zwiększyło również poziom serotoniny, obniżając poziom lęku.

</doc>
<doc id="2014811" url="https://pl.wikipedia.org/wiki?curid=2014811" title="Dainius Gleveckas">
Dainius Gleveckas

Dainius Gleveckas (ur. 5 marca 1977 w Poniewieżu) – litewski piłkarz grający na pozycji obrońcy w Ekranasie Poniewież. 34-krotny reprezentant Litwy.

</doc>
<doc id="2014814" url="https://pl.wikipedia.org/wiki?curid=2014814" title="Shanghai Masters 2010">
Shanghai Masters 2010

Roewe Shanghai Masters 2010 – pierwszy w Main Tourze turniej rankingowy sezonu snookerowego 2010/2011. Rozgrywany był w dniach 6–12 września 2010 roku w hali widowiskowej Grand Stage w Szanghaju.
Obrońcą tytułu mistrzowskiego miał być Anglik Ronnie O’Sullivan, jednak z przyczyn osobistych nie wystąpił on w turnieju.
W finale rozegranym 12 września Anglik Allister Carter pokonał Szkota Jamiego Burnetta 10-7. Dla Cartera był to drugi tytuł rankingowy w karierze (poprzednio wygrał w Welsh Open 2009).
Relację z turnieju przeprowadzała stacja Eurosport.
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu. Jako drugi rozstawiony został aktualny mistrz świata. Następni gracze byli rozstawiani według kolejności zajmowanej na światowej liście rankingowej (w nawiasie podano rundę w której zawodnik zakończył swój udział w turnieju):
Lider światowego rankingu snookerowego John Higgins nie wystąpił w turnieju, ponieważ był zawieszony w prawach zawodnika.
Zawodnicy nierozstawieni.
Poniżsi zawodnicy uzyskali awans do turnieju Shanghai Masters poprzez udział w kwalifikacjach (w nawiasie numer zajmowany na liście rankingowej):
Przebieg turnieju.
6 września.
Pierwszego dnia turnieju rozegrano osiem spotkań rundy dzikich kart. W tych meczach zagrało 8 z 16 kwalifikantów najniżej sklasyfikowanych w światowym rankingu oraz 8 zawodników, którzy otrzymali od organizatorów turnieju tzw. „dzikie karty”.
W sesji popołudniowej rozegrano cztery spotkania, z których zwycięsko wyszli kwalifikanci: Jamie Burnett, Andrew Higginson i Ken Doherty oraz „dzikokartowiec” Jin Long. W sesji wieczornej proporcje zwycięstw były identyczne. Do pierwszej rundy przeszli także: Dave Harold, Martin Gould, Joe Delaney oraz beneficjent dzikiej karty – Mei Xiwen.
Najwyższy break rundy dzikich kart to 131 punktów Jamiego Burnetta.
7 września.
Drugi dzień turnieju to mecze pierwszej rundy fazy zasadniczej Shanghai Masters 2010.
W pierwszym spotkaniu sesji popołudniowej naprzeciwko siebie stanęli Stephen Maguire i Judd Trump. Na przerwę zawodnicy schodzili przy stanie meczu 3-1 dla Szkota. W drugiej części spotkania Judd Trump nie był już w stanie odrobić strat, a całe spotkanie zakończyło się wygraną Maguire’a 5-3. Najwyższy break tego spotkania to 135 punktów Judda Trumpa w drugim framie meczu.
Drugi mecz to spotkanie Marka Allena i Stuarta Binghama. Pierwsza część spotkania była wyrównana i zakończyła się remisem 2-2. Po przerwie mecz był już tylko jednostronny i zakończył się wynikiem 5-2 na korzyść Binghama. Najwyższy break spotkania wbity został przez Stuarta Binghama w pierwszym framie meczu i wyniósł 142 punkty.
Trzeci pojedynek stoczyli między sobą Graeme Dott i Ken Doherty. Do regulaminowej przerwy wynik spotkania wynosił 3-1 dla Dotta, jednak po przerwie Doherty zdołał odrobić straty (3-3), a zawodnicy prowadzili wyrównaną grę. Rozstrzygnięcie przyniosła dopiero ostatnia partia meczu, której zwycięzcą okazał się wicemistrz świata 2010, Graeme Dott. Wygrał on całe spotkanie 5-4. Najwyższy break spotkania to 88 punktów Kena Doherty’ego w piątej partii meczu.
W sesji wieczornej tego dnia turnieju pierwszy pojedynek stoczyli między sobą Walijczyk Ryan Day oraz Anglik Andrew Higginson. Do przerwy prowadził Higginson 3-1. Później gra była bardziej wyrównana, jednak Walijczyk nie zdołał odrobić strat. Ostatecznie wygrał Andrew Higginson 5-3. Najwyższy break spotkania zaś to 80 punktów w szóstym framie.
Drugi mecz sesji popołudniowej rozegrali między sobą Liang Wenbo i Matthew Stevens. Pierwsza część spotkania była jednostronna – zawodnicy schodzili na przerwę przy prowadzeniu Stevensa 4-0. Po przerwie jednak Chińczykowi udało się wygrać trzy kolejne frame’y, dzięki czemu doprowadził do stanu 4-3. W ósmej partii jednak lepszy okazał się Walijczyk wygrywając całe spotkanie 5-3. Najwyższy break spotkania: 75 punktów Lianga Wenbo w piątym framie.
Trzecie spotkanie wieczorem to mecz pomiędzy Marco Fu a kwalifikantem Markiem Davisem. W dość wyrównanym meczu lepszym okazał się Mark Davis, który swój awans przypieczętował breakiem w wysokości 105 punktów w decydującej, dziewiątej partii. Mark Davis – Marco Fu 5-4.
8 września.
Trzeciego dnia turnieju rozegranych zostało sześć ostatnich meczów pierwszej rundy turnieju.
W pierwszym meczu naprzeciwko siebie stanęli Mark Selby i beneficjent „dzikiej karty” Mei Xiwen. Do przerwy Mark Selby prowadził 3-1. Później także nie dał dużego pola manewru przeciwnikowi z Chin i ostatecznie wygrał całe spotkanie 5-2. Jednak to Chińczyk jest autorem najwyższego breaka spotkania: 99 punktów w szóstej partii.
Drugi mecz rozegrali między sobą dwaj Anglicy; Jamie Cope i Steve Davis. Davis wygrał pierwszego frame’a, jednak w pierwszej części spotkania nie był w stanie zagrozić Cope’owi, który schodząc na przerwę prowadził 3-1. Po powrocie do stołu Davis doprowadził do wyrównania stanu meczu wygrywając dwa kolejne frame’y. W dwóch kolejnych partiach lepszy okazał się Jamie Cope, który wygrał całe spotkanie 5-3. Najwyższy break spotkania, a zarazem jedyny powyżej 50 punktów to 51 punktów Steve’a Davisa w szóstej partii meczu.
Trzecie spotkanie sesji popołudniowej to pojedynek mistrza świata 2010 – Neila Robertsona z Peterem Ebdonem. Całe spotkanie było wyrównane. Wynik do przerwy wynosił 2-2. Losy spotkania zaś rozstrzygnęły się w ostatniej, dziewiątej partii, w której lepszym okazał się Peter Ebdon zwyciężając wynikiem 5-4. 70 punktów w siódmej partii Neila Robertsona było najwyższym breakiem w spotkaniu.
Pierwsze spotkanie w sesji wieczornej a zarazem czwarte tego dnia przy snookerowym stole zgromadziło Marka Williamsa i Ricky’ego Waldena. Pierwsza część spotkania odbywała się „pod dyktando” Waldena, który do przerwy prowadził 3-1. Po przerwie sytuacja przy stole uległa diametralnej zmianie – wszystkie frame’y wygrał Williams, który w całym spotkaniu zwyciężył 5-3. Był on także autorem najwyższego breaka w spotkaniu: 91 punktów w trzeciej partii spotkania.
Drugie spotkanie w sesji popołudniowej było również ostatnim meczem pierwszej rundy, bowiem trzecie spotkanie tego dnia wieczorem nie odbyło się. Naprzeciwko siebie przy snookerowym stole stanęli Allister Carter oraz Dave Harold. Pierwsza część spotkania była wyrównana, czego odzwierciedleniem był wynik przy którym zawodnicy schodzili na przerwę: 2-2. W drugiej części pojedynku z lepszej strony pokazał się Carter, który wygrał piątą, siódmą i ósmą partię i jednocześnie całe spotkanie 5-3. To także Carter jest autorem najwyższego breaka spotkania: 77 punktów w piątej partii meczu.
Trzecie spotkanie wieczorem nie doszło do skutku, bowiem miał to być pojedynek Ronniego O’Sullivana z Jamiem Burnettem. Jednak z powodu wycofania się O’Sullivana z turnieju, zwycięzcą poprzez walkower okazał się Jamie Burnett.
9 września.
Czwarty dzień turnieju to osiem pojedynków drugiej rundy w dwóch sesjach.
Pierwszy mecz tego dnia to spotkanie Jamiego Burnetta i Andrew Higginsona. Cały mecz przebiegał pod znakiem absolutnej dominacji Burnetta, który zwyciężył 5-0 i wbił najwyższego breaka w spotkaniu: 60 punktów w trzeciej partii.
Drugie spotkanie to pojedynek Marka Davisa i Stephena Maguire’a. Pierwsza część spotkania zakończyła się remisem 2-2. Później jednak do ofensywy przystąpił Mark Davis, który ostatecznie zwyciężył 5-3. Davis okazał się także autorem najwyższego breaka meczu, który padł w piątym framie i wyniósł 100 punktów.
W kolejnym pojedynku tego dnia przy snookerowym stole spotkali się dwaj byli Mistrzowie świata: Mark Williams i Graeme Dott. Z pierwszej części meczu zwycięsko wyszedł Dott (3-1), jednak zaraz po powrocie z przerwy Williams zdołał odrobić straty i doprowadził do wyrównania 3-3. Dalej obaj zawodnicy wygrali po jednej partii, a cały mecz rozstrzygnął się w ostatnim, dziewiątym framie. Zwycięzcą okazał się Graeme Dott, który pokonał Walijczyka 5-4. Autorem najwyższego breaka tego spotkania został Mark Williams, który w przedostatniej, ósmej partii wbił 88 punkty.
Ostatni, czwarty mecz tej sesji rozegrany został pomiędzy Jamiem Cope’em i Ding Junhuiem. W całym spotkaniu Junhuiowi udało się wygrał tylko jednego frame’a (pierwszego w meczu). W kolejnych pięciu zwyciężył Cope, który w całym meczu wygrał 5-1. To także Cope jest autorem najwyższego breaka meczu: 100 punktów w ostatniej, szóstej partii.
Piąty mecz tego dnia, a zarazem pierwszy w sesji wieczornej to pojedynek między Allisterem Carterem a Stuartem Binghamem. Do przerwy każdy z zawodników wygrał po dwa frame’y, w wyniku czego wynik do przerwy wyniósł 2-2. Później pojedynek był już bardziej jednostronny – piąty frame wygrany przez Binghama a trzy kolejne przez Cartera. Ostateczny wynik to 5-3 dla Allistera Cartera. Najwyższy break spotkania to 76 punktów Stuarta Binghama w czwartej partii meczu.
Kolejny mecz to spotkanie Shauna Murphy’ego i Matthew Stevensa. Pierwsza część spotkania to niewielka przewaga Stevensa, czego odzwierciedleniem jest jego prowadzenie 3-1. W drugiej części Stevens również nie dał zbyt dużego pola manewru Murphy’emu, który wygrał zaledwie jednego frame’a. Spotkanie to ostatecznie zakończyło się wygraną Matthew Stevensa 5-2. Shaun Murphy zaś okazał się autorem najwyższego breaka meczu: 72 punkty w szóstym framie.
W siódmym spotkaniu tego dnia naprzeciwko siebie stanęli Mark Selby i Martin Gould. W pierwszej części spotkania lepszym zawodnikiem okazał się Mark Selby, który do przerwy prowadził 3-1. W drugiej części Gould zdołał odrobić straty i doprowadzić do wyrównania 3-3. Kolejne dwie partie podzielili między sobą obaj snookerzyści. Całe spotkanie rozstrzygnęło się w ostatniej, dziewiątej partii, z której zwycięsko wyszedł Selby, wygrywając tym samym całe spotkanie 5-4. Najwyższy break meczu to 101 punktów w szóstej partii spotkania.
Ostatnie spotkanie tego dnia, a zarazem ostatnie spotkanie drugiej rundy turnieju to pojedynek między Markiem Kingiem a Peterem Ebdonem. Do przerwy wynik meczu wynosił 3-1 dla Marka Kinga. W drugiej części pojedynku Ebdon nie był w stanie nawiązać równorzędnej walki. Całe spotkanie wygrał Mark King 5-3. To także King jest autorem najwyższego breaka w meczu: 100 punktów w pierwszym framie spotkania.
10 września.
Piątego dnia turnieju rozegrano cztery pojedynki ćwierćfinałowe.
Pierwszy pojedynek tego dnia zgromadził przy snookerowym stole wicemistrza świata 2010 Graeme Dotta i Jamiego Cope’a. Pierwsza część spotkania była wyrównana, czego odzwierciedleniem jest remis 2-2. W drugiej części meczu zaś z lepszej strony pokazał się Jamie Cope, który wygrał trzy kolejne frame’y i wygrał całe spotkanie 5-2. Najwyższy break spotkania autorstwa Cope’a padł w piątej partii i wyniósł 88 punktów.
Drugi mecz w sesji popołudniowej tego dnia to pojedynek Szkota Jamiego Burnetta z Anglikiem Markiem Davisem. Pierwsza część spotkania była naznaczona przewagą Davisa, który na przerwę schodził prowadząc 3-1. Pierwszy frame po przerwie, wygrany przez Davisa doprowadził do wyniku 4-1. Po tej partii nastąpił zwrot w meczu, bowiem przegrywający dotąd Burnett wygrał kolejne cztery frame’y i ostatecznie pokonał Marka Davisa 5-4. Najwyższy break spotkania to 102 punkty Davisa w pierwszym framie spotkania.
Trzeci mecz tego dnia, już w sesji wieczornej, rozegrany został przez Marka Selby’ego i Marka Kinga. Selby pewnie zwyciężył pokonując Marka Kinga 5-1 (wynik do przerwy: 3-1). Swoją wygraną przypieczętował dwoma breakami powyżej stu punktów w dwóch ostatnich partiach (106 i 105).
W ostatnim, czwartym meczu tego dnia spotkali się Allister Carter i Matthew Stevens. Pierwsza część spotkania zakończyła się prowadzeniem Stevensa 3-1. Później jego prowadzenie wzrosło do 4-1. Po doprowadzeniu przez Cartera do remisu 4-4, faworytem w końcówce ostatniej partii stał się Walijczyk, który jednak nie trafił decydującej czarnej z punktu. Najwyższy break spotkania wbity przez Allistera Cartera padł w szóstej partii meczu i wyniósł 103 punkty.
11 września.
Tego dnia rozegrane zostały dwa pojedynki rundy półfinałowej rozgrywane do 6 wygranych frame’ów.
W pierwszym pojedynku tego dnia rozegranego po południu, przy snookerowym stole naprzeciwko siebie stanęli Szkot Jamie Burnett i Anglik Jamie Cope. Grający po raz pierwszy w karierze w półfinale turnieju rankingowego Burnett na przerwę schodził prowadząc nad Cope’em 4-0. Drugą część spotkania rozpoczął wygranym framem doprowadzając tym samym do prowadzenia w meczu 5-0. Cope’owi udało się wygrać tylko jedną, szóstą partię tego meczu. Ostatecznie zwyciężył Burnett 6-1. Najwyższy break spotkania to 58 punktów Burnetta w trzeciej partii spotkania.
Drugi mecz tego dnia, który rozegrany został wieczorem, był spotkaniem Allistera Cartera i Marka Selby’ego. Od mocnego uderzenia rozpoczął to spotkanie Mark Selby, który wygrał dwie pierwsze partie. Odpowiedź Cartera była szybka – odrobił dwa frame’y, w wyniku czego zawodnicy schodzili na przerwę przy stanie meczu 2-2. Druga część spotkania była zdecydowanie bardziej jednostronna, bowiem cztery kolejne partie wygrał Carter, który wygrał całe spotkanie 6-2. Kluczowym momentem spotkania była czwarta partia, w której Allister Carter przy dużej stracie skonstruował fenomenalnego 69-punktowego breaka mając pięć czerwonych bil pod bandami. Najwyższy break spotkania to 129 punktów Allistera Cartera w piątej partii meczu.
12 września.
Siódmy dzień turnieju to dzień, w którym rozegrany został finał Shanghai Masters 2010.
W spotkaniu finałowym naprzeciwko siebie stanęli Szkot Jamie Burnett i Anglik Allister Carter. Pierwsza sesja spotkania finałowego rozegrana w sesji popołudniowej, przebiegała bardzo równo. Na przerwę zawodnicy schodzili przy niewielkiej przewadze Cartera 5-4. Druga część meczu (sesja wieczorna) była już bardziej jednostronna na korzyść Allistera Cartera, który ostatecznie całe spotkanie wygrał 10-7. Najwyższy break meczu autorstwa Cartera padł w dwunastej partii meczu i wyniósł 72 punkty.
Runda dzikich kart.
W rundzie dzikich kart rozegrane zostały mecze pomiędzy 8 kwalifikantami najniżej sklasyfikowanymi w światowym rankingu snookerowym a 8 zawodnikami, którzy otrzymali od organizatorów turnieju dziką kartę. Mecze te zostały rozegrane 6 września w Szanghaju.
Drabinka turniejowa.
Źródło.
Breaki stupunktowe turnieju zasadniczego.
Źródło
Kwalifikacje.
Mecze kwalifikacyjne zostały rozegrane w dniach 3–6 sierpnia 2010 w Pontin’s Centre w Prestatyn w Walii. Wyłoniły one 16 zawodników, którzy w pierwszej rundzie turnieju zmierzyli się z najlepszą 16 światowego rankingu snookerowego.
Drabinka kwalifikacji.
Źródło
Breaki stupunktowe kwalifikacji.
Źródło
Nagrody.
Nagrody w finale:
Dojście do danej fazy turnieju:
Breaki:
Całość puli to £325 000.

</doc>
<doc id="2014815" url="https://pl.wikipedia.org/wiki?curid=2014815" title="Andriej Miszczenko">
Andriej Miszczenko

Andriej Awksentiewicz Miszczenko, (ur. w Lichodziejewie w obwodzie saratowskim, zm. 5 lipca 1952 w Krakowie) – Ukrainiec, radziecki wojskowy, generał major.
Życiorys.
Syn Awksientija, 1917 w armii rosyjskiej, od września 1918 żołnierz Armii Czerwonej. Uczestnik walk z armią adm. Kołczaka. Od 1921 dowódca plutonu strzeleckiego, 1926-1930 na kursach łączności w Centralnej Szkole Łączności, następnie słuchacz Akademii Wojskowej im. Frunzego w Moskwie.
Był uczestnikiem wojny radziecko-niemieckiej 1941-1945, w ostatnich dniach wojny skierowany do Wojska Polskiego, szef sztabu 1 Armii WP. Po wojnie został szefem sztabu Okręgu Wojskowego nr IV w Łodzi, w 1946 powrócił do ZSRR. W 1951 w ramach sowietyzacji kierowanej przez marszałka Konstantina Rokossowskiego powrócił do WP jako szef sztabu i zastępca dowódcy Okręgu Wojskowego nr V w Krakowie.

</doc>
<doc id="2014816" url="https://pl.wikipedia.org/wiki?curid=2014816" title="Port lotniczy Ulaangom">
Port lotniczy Ulaangom

Port Lotniczy Ulaangom (IATA: ULO, ICAO: ZMUG) – port lotniczy w Ulaangom, stolicy ajmaku uwskiego, w Mongolii.

</doc>
<doc id="2014817" url="https://pl.wikipedia.org/wiki?curid=2014817" title="Kazimierz Graff (astronom)">
Kazimierz Graff (astronom)

Kazimierz Romuald Graff (ur. 7 lutego 1878 w Próchnowie, zm. 15 lutego 1950 w Wiedniu) – polski astronom, organizator i dyrektor Obserwatorium Astronomicznego w Poznaniu i obserwatorium w Wiedniu.
Życiorys.
Urodzony w Wielkopolsce. Syn ziemianina, dzierżawcy próchnowskiego majątku Stanisława Graffa i Walentyny Rother. Uczęszczał do poznańskiego gimnazjum św. Marii Magdaleny, należał do Towarzystwa Tomasza Zana. Absolwent Uniwersytetu w Berlinie. Graff był astronomem obserwatorium URANIA w Berlinie i obserwatorium w Bergedorf pod Hamburgiem. Po odzyskaniu przez Polskę niepodległości, w 1918 Komisja Uniwersytecka ds. utworzenia Uniwersytetu Poznańskiego zaproponowała mu objęcie Katedry Meteorologii oraz utworzenie obserwatorium. W marcu 1920 został mianowany profesorem nadzwyczajnym Uniwersytetu Poznańskiego. W 1921 zrezygnował z pełnionych funkcji, obejmując bardziej intratną posadę w obserwatorium w Hamburgu. W 1928 został dyrektorem podupadającego obserwatorium w Wiedniu i przyczynił się do podniesienia jego renomy. Pracując w Wiedniu, niejednokrotnie wyjeżdżał na międzynarodowe ekspedycje, m.in. na Majorkę czy do Dalmacji. Pracując poza granicami kraju, utrzymywał stały kontakt z naukowcami z Polski. Po zajęciu Austrii przez Niemców w 1938 roku został usunięty ze stanowiska dyrektora obserwatorium, powrócił na to miejsce po zakończeniu II wojny światowej w 1945 r.
Zajmował się m.in. obserwacją planet i gwiazd, konstrukcją przyrządów astronomicznych, opracowywaniem atlasu nieba, kreślarstwem powierzchni planet, badaniem barw gwiazd. Kazimierz Graff wprowadził do astronomii nowego typu fotometry służące do pomiaru jasności gwiazd, które znalazły zastosowanie zarówno w Polsce, jak i innych krajach na świecie. Wydał kilka publikacji naukowych, m.in. jeden z najwybitniejszych na ówczesne czasy podręczników astrofizyki w języku niemieckim ("Grundriss der Astrophysik"), oraz książki o metodach wyznaczania czasu i współrzędnych geograficznych przyrządami przenośnymi.
Miał swój wkład do monumentalnego dzieła "Handbuch der Astrophysik", w którym umieścił własny rozdział o właściwościach fizycznych planet.
W uznaniu jego zasług jego nazwiskiem nazwano kratery na Księżycu i Marsie. Imieniem jego żony nazwano planetoidę (933) Susi.

</doc>
<doc id="2014819" url="https://pl.wikipedia.org/wiki?curid=2014819" title="Oberdan Catani">
Oberdan Catani

Oberdan, właśc. Oberdan Catani (ur. 29 czerwca 1919 w Sorocabie, zm. 20 czerwca 2014) - piłkarz brazylijski, występujący podczas kariery na pozycji bramkarza.
Kariera klubowa.
Prawie całą piłkarską karierę Oberdan spędził w SE Palmeiras. W klubie z São Paulo rozpoczął w 1940 roku jeszcze gdy Palmeiras występował pod nazwą Palestra Itália i występował w nim do 1954 roku. Podczas tego okresu Oberdan wygrał z Palmeiras pięciokrotnie mistrzostwo stanu São Paulo - Campeonato Paulista w: 1940, 1942, 1945, 1947 i 1950 roku.
W 1955 roku przeszedł do lokalnego rywala Juventusu, w którym zakończył karierę w 1956 roku.
Kariera reprezentacyjna.
W reprezentacji Brazylii Oberdan zadebiutował 14 maja 1944 w towarzyskim meczu z reprezentacją Urugwaju.
W 1945 roku uczestniczył w turnieju Copa América, na którym Brazylia zajęła drugie miejsce. Na tym turnieju Oberdan wystąpił w sześciu meczach z Kolumbią, Boliwią, Urugwajem, Argentyną, Ekwadorem i Chile. W tym samym roku zdobył z Brazylią Copa Julio Roca 1945 po pokonaniu Argentyny.
Mecz z reprezentacją Argentyny rozegrany 16 grudnia 1945 był jego ostatnim w reprezentacji. Ogółem w latach 1944–1945 Oberdan wystąpił w barwach "canarinhos" w dziewięciu meczach.

</doc>
<doc id="2014822" url="https://pl.wikipedia.org/wiki?curid=2014822" title="Christ Church w Oksfordzie">
Christ Church w Oksfordzie

Christ Church (dosł. „Kościół Chrystusa”) – jedno z kolegiów wchodzących w skład University of Oxford. Powstało w 1546 roku i od początku jest bardzo ściśle powiązane z Kościołem Anglii. Kaplica kolegium jest zarazem katedrą anglikańskiej diecezji Oksfordu. Dziekan katedry pełni równocześnie rolę dziekana kolegium i do 2014 roku pochodził z nominacji królewskiej. Obecny dziekan, Martyn Percy, jest pierwszym wybranym demokratycznie przez władze kolegium.
Christ Church liczy obecnie ok. 580 studentów, w tym ok. 430 słuchaczy studiów licencjackich oraz ok. 150 magistrantów i doktorantów. Kobiety mogą studiować w kolegium dopiero od 1979 roku. Jest drugim najbogatszym kolegium Uniwersytetu Oksfordzkiego. Wśród absolwentów Christ Church znalazło się trzynastu premierów Wielkiej Brytanii – jest to ponad połowa wszystkich absolwentów Oksfordu zajmujących to stanowisko i więcej niż ukończyło jakiekolwiek inne kolegium Oxbridge. Chronologicznie ostatnim spośród nich był Alec Douglas-Home. Siostrzanym kolegium jest Trinity College w Cambridge.
Nazwa.
"Christ Church" stanowi jednocześnie nazwę kolegium i połączonej z nim anglikańskiej katedry. Łacińska nazwa kolegium to "Ædes Christi" (łac. "Dom" lub "Kościół Chrystusa"), przez co Christ Church często bywa potocznie nazywane "the House" (ang. „Dom”).
Historia.
W 1524 roku Thomas Wolsey, ówczesny lord kanclerz Anglii, Arcybiskup Yorku i główny doradca króla Henryka VIII, rozwiązał położony na terenie Oksfordu klasztor (Priory of St Frideswide) i zastąpił go założonym przez siebie Cardinal College. Położony tuż przy miasteczku uniwersyteckim klasztor wydawał się idealną lokalizacją – w 1520 roku mieszkało w nim tylko dziewięć osób. Budując kolegium, Wolsey chciał wykorzystać bogactwo Kościoła w praktycznym celu i potwierdzić swój status humanistycznego intelektualisty.
Kardynał utracił swoją wpływową pozycję w 1529, przez co nie mógł dokończyć budowy kolegium. Jego majątek, w tym nieukończone kolegium, został przejęty przez Henryka VIII, który otworzył kolegium w 1546 roku i nazwał je "Ædes Christi" – Kościół Chrystusa. Zainicjował też stowarzyszenie kolegium jako instytucji akademickiej z katedrą archidiecezjalną Oksfordu. Do dziś w reprezentacyjnej jadalni kolegium nad stołem prezydialnym wisi jeden z najsłynniejszych portretów jej historycznego założyciela.
Christ Church odegrał ważną rolę podczas angielskiej wojny domowej. Prawie wiek po wzniesieniu, przez cztery lata jego mury były schronieniem króla Karola I, który zmuszony był uciekać ze stolicy przed wrogą sobie frakcją parlamentarzystów. Jadalnia Christ Church stała się miejscem obrad królewskiego parlamentu, a rezydencja dziekana – królewskim pałacem. Rodzina królewska do dziś nie zrzekła się praw do części kolegium zamieszkanej przez dziekana i jego rodzinę. Dziekańska rezydencja oficjalnie pozostaje niezamieszkanym Pałacem Królewskim, a na jej wieży znajduje się maszt, na który wciąga się flagę Zjednoczonego Królestwa tylko podczas wizyt panującego monarchy.
Kiedy syn Karola I, Karol II, został przywrócony na tron w 1660 roku, ukończono majestatyczny Tom Quad – kwadratowy plac, wokół którego stoją główne budynki kolegium. Wtedy ukończono też Tom Tower, wieżę bramną, stanowiącą główne wejście do kolegium. Tom Quad do dziś jest największym placem we wszystkich oksfordzkich kolegiach i jednym z najsłynniejszych miejsc na Uniwersytecie.
W 1717 rozpoczęto budowę biblioteki, którą zakończono w 1772. W 2006 roku zbiory biblioteki wynosiły 72000 książek.
W latach 1855–1891 dziekanem kolegium był Henry Liddell. To dla jego córki, Alicji, Lewis Carroll, ówczesny wykładowca matematyki w Christ Church, napisał "Alicję w krainie czarów".
W 1979 roku kolegium stało się koedukacyjne. W 1980 roku przyjęto na studia pierwsze kobiety.

</doc>
<doc id="2014824" url="https://pl.wikipedia.org/wiki?curid=2014824" title="Aleksander Muszyński">
Aleksander Muszyński

Aleksander Muszyński (ur. 29 lipca 1930 w Puławach-Włostowicach, zm. 2 stycznia 1981 w Warszawie) – funkcjonariusz Służby Bezpieczeństwa, magister prawa, generał brygady Milicji Obywatelskiej.
Syn Henryki i Brygidy. Absolwent Centrum Wyszkolenia MBP w Legionowie (1949–1951), następnie funkcjonariusz WUBP w Lublinie (1951–1952), kier. Referatu Ochrony Stacji Przeładunkowej PKP w Małaszewiczach (1952–1954), z-ca szefa/szef PUBP w Białej Podlaskiej (1954–1957), z-ca komendanta ds bezpieczeństwa KWMO w Białej Podlaskiej (1957–1958), z-ca kmdta KPMO w Białej Podlaskiej (1958–1961), funkcjonariusz KWMO w Lublinie (1961–1970), również nacz. z-ca nacz./nacz. Wydz. III (1966–1970), funkcjonariusz Dep. III MSW (1970-), w tym z-ca dyr. (1973–1974), I z-ca/z-ca kmdta ds SB KStMO w Warszawie (1974–1981). Stopień generała brygady MO otrzymał w 1979. Pochowany na cmentarzu Powązki Wojskowe w Warszawie (kwatera B32-tuje-16).

</doc>
<doc id="2014827" url="https://pl.wikipedia.org/wiki?curid=2014827" title="Ashrita Furman">
Ashrita Furman

Ashrita Furman (ur. 16 września 1954 w Nowym Jorku) – amerykański rekordzista, zdobywca największej liczby rekordów Guinnessa. Od roku 1979 pobił ponad 600 rekordów. Prezentując swoje wyczyny odwiedził około 30 różnych państw na 7 różnych kontynentach.

</doc>
<doc id="2014831" url="https://pl.wikipedia.org/wiki?curid=2014831" title="Mistrzostwa Świata w Lotach Narciarskich 2014">
Mistrzostwa Świata w Lotach Narciarskich 2014

Mistrzostwa Świata w Lotach Narciarskich 2014 – 23. edycja mistrzostw świata w lotach narciarskich, która odbyła się w 2014 roku w czeskim Harrachovie. Areną zmagań skoczków była mamucia skocznia Čerťák o rozmiarze 205 metrów. Zawody były zaplanowane na 14–16 marca 2014, jednak rozegrano tylko dwie serie konkursu indywidualnego pierwszego dnia, trzecią i czwartą serię dzień później oraz konkurs drużynowy odwołano z powodu niekorzystnych warunków atmosferycznych. Były to czwarte w historii zawody tej rangi rozgrywane w tym miejscu (poprzednio w 1983, 1992 i 2002 roku). Złoty medal wywalczył Niemiec Severin Freund, srebrny Norweg Anders Bardal, a brązowy Słoweniec Peter Prevc.
Przed zawodami.
Tło historyczne.
Budowa skoczni mamuciej Čerťák rozpoczęła się w 1979 roku, po zaaprobowaniu jej projektu przez Międzynarodową Federację Narciarską. Została ona otwarta w marcu 1980 roku, podczas tygodnia lotów narciarskich. Trzy lata później rozegrano na niej Mistrzostwa Świata w Lotach Narciarskich 1983, które oglądało 60 tys. widzów. Podczas tych zawodów po raz pierwszy w historii na skoczni tej pobito rekord świata w długości skoku narciarskiego – reprezentujący Czechosłowację Pavel Ploc skoczył 181 metrów.
W kolejnych latach skocznia była mocno krytykowana z powodu licznych upadków i profilu skoczni, który powodował, że w skrajnym punkcie skoczkowie lecieli około 12 metrów nad zeskokiem. Z tego powodu Międzynarodowa Federacja Narciarska zabroniła rozgrywania tutaj konkursów, twierdząc, iż maksymalna wysokość lotu zawodników nad zeskokiem z powodu bezpieczeństwa nie powinna przekraczać 5 metrów. Doprowadziło to do konieczności przebudowy obiektu, która miała miejsce w latach 1989–1992. W trakcie jej trwania punkt konstrukcyjny został przesunięty na 185 metr. Zainstalowano wówczas także siatkę przeciwwietrzną. W tym samym roku rozegrano tutaj Mistrzostwa Świata w Lotach Narciarskich 1992, będące drugą taką imprezą w historii przeprowadzoną na tym obiekcie.
9 marca 1996 roku Austriak Andreas Goldberger jako pierwszy skoczek w historii tego obiektu przekroczył granicę 200 metrów uzyskując 204 metry. W 2002 roku rozegrano tutaj Mistrzostwa Świata w Lotach Narciarskich 2002. Kolejne zawody na tej skoczni odbyły się dopiero w sezonie 2007/2008, w ramach Pucharu Świata. W 2009 roku na obiekcie zamontowano także sztuczne oświetlenie.
Mimo zmian w konstrukcji skoczni jest ona nadal krytykowana, a część ekspertów uważa ją za jeden z najtrudniejszych obiektów mamucich na świecie, głównie z powodu pierwszej fazy lotu tuż po wyjściu z progu, w której zawodnicy lecą wysoko nad zeskokiem, co prowadzi do nagłych, silnych uderzeń powietrza. Ponadto planowane tutaj zawody były często odwoływane z powodu niekorzystnych warunków atmosferycznych, a także bojkotów ze strony zawodników.
Wybór organizatora.
Harrachov kandydował wcześniej do organizacji Mistrzostw Świata w Lotach Narciarskich 2012, jednak przegrał z norweskim Vikersund stosunkiem głosów 11 do 5. Zgodnie z ustaleniami z pozostałymi miastami, w których istnieją skocznie mamucie i Międzynarodową Federacją Narciarską Harrachov miał być jedynym kandydatem do organizacji mistrzostw świata w lotach narciarskich 2 lata później. W związku z tym w 2009 roku rozpoczęto na skoczni montaż sztucznego oświetlenia, a przebudowie miały ulec także trybuny. Oficjalnych zgłoszeń kandydatur należało dokonać do końca kwietnia 2009 roku, a każdy z kandydatów musiał wpłacić kaucję o równowartości 1,5 miliona koron czeskich. Do wsparcia finansowego tego przedsięwzięcia zobowiązały się wówczas władze miasta. Zgodnie z ustaleniami Harrachov, jako jedyny zgłosił chęć organizacji tych zawodów. Ostatecznego wyboru organizatora dokonano jednogłośnie 3 czerwca 2010 roku, podczas 47. Międzynarodowego Kongresu Narciarskiego w tureckiej Antalyi.
Organizacja.
Całość kosztów organizacji mistrzostw wyceniono na ok. 70 mln koron czeskich, z czego 16 mln CZK wyłoży Ministerstwo Szkolnictwa, Młodzieży i Sportu Republiki Czeskiej, a 4 mln CZK pokryte zostaną z budżetu kraju libereckiego.
Program mistrzostw.
Przed rozpoczęciem mistrzostw świata podany został oficjalny program serii treningowych, kwalifikacyjnych i konkursowych oraz innych wydarzeń bezpośrednio związanych z mistrzostwami. Poniższa tabela przedstawia szczegółowy wykaz tych wydarzeń, zgodny z pierwotnym planem organizacji mistrzostw świata.
Obiekt.
Miejscem rywalizacji skoczków będzie skocznia Čerťák HS205 wchodząca w skład kompleksu Čerťák leżącego w czeskim Harrachovie. Jej punkt konstrukcyjny usytuowany jest na 185 metrze, a rozmiar na 205 metrze. Jest to jedna z pięciu czynnych skoczni mamucich na świecie.
Wyniki.
Konkurs indywidualny na skoczni HS 205 (14.03.2014).
Z powodu niekorzystnych warunków atmosferycznych odwołano trzecią i czwartą serię zaplanowaną na 15.03.2014.
Konkurs drużynowy na skoczni HS 205 (16.03.2014).
Konkurs odwołany z powodu niekorzystnych warunków atmosferycznych.

</doc>
<doc id="2014832" url="https://pl.wikipedia.org/wiki?curid=2014832" title="Żurawica Rozrządowa">
Żurawica Rozrządowa

Żurawica Rozrządowa – przystanek osobowy PKP Polskich Linii kolejowych znajdujący się w Żurawicy, w województwie podkarpackim, w Polsce. 
W skład przystanku wschodzą dwa perony: 200-metrowy, jednokrawędziowy przy torze w kierunku Przemyśla oraz 300-metrowy, jednokrawędziowy przy torze w stronę Rzeszowa. Dojście na dłuższy peron (peron 2.) jest możliwy dzięki kładce.
W roku 2017 stacja obsługiwała 50–99 pasażerów na dobę.
Połączenia.
Z przystanku można dojechać elektrycznymi pociągami regionalnymi do Przemyśla, Jarosławia, Przeworska, Rzeszowa, Dębicy oraz Tarnowa.

</doc>
<doc id="2014837" url="https://pl.wikipedia.org/wiki?curid=2014837" title="Piotr Orżewski">
Piotr Orżewski

Piotr Orżewski (ur. 1839, zm. 1897) – generał major armii Imperium Rosyjskiego, szef żandarmerii w guberni warszawskiej Królestwa Polskiego (od 1873 r.), komendant Oddzielnego Korpusu Żandarmów (1882−1887), generał-gubernator wileński, kowieński i grodzieński (1893-1897).

</doc>
<doc id="2014839" url="https://pl.wikipedia.org/wiki?curid=2014839" title="Karol Chodkiewicz">
Karol Chodkiewicz

Karol Hieronim Chodkiewicz (ur. 12 września 1904 w Strzelczyńcach, zm. 21 maja 1921 w Oleszce) – kadet kapral, powstaniec śląski, działacz niepodległościowy, kawaler Orderu Virtuti Militari.
Życiorys.
Urodził się 12 września 1904 w Strzelczyńcach, w ówczesnym powiecie bracławskim guberni podolskiej, w rodzinie Karola, obywatela ziemskiego i Faustyny. Uczył się w Żytomierzu i we Lwowie. Następnie kontynuował naukę w Korpusie Kadetów nr 1 w Łobzowie, w którym ukończył szóstą klasę gimnazjum.
Razem z grupą około 70 kolegów wziął udział jako ochotnik w III powstaniu śląskim. Walczył w 8 pułku piechoty, w rejonie Góry św. Anny. Poległ 21 maja 1921 w bitwie pod Oleszką. By uniknąć dostania się w ręce Niemców popełnił samobójstwo, a według innej wersji zmarł od postrzału niemieckiego). Pochowany pierwotnie w Oleszce, następnie zwłoki przeniesiono na Cmentarz Rakowicki w Krakowie (pas 26, płd.).
Tablica ku jego czci znajduje się na ścianie kaplicy pw. Nawiedzenia NMP we wsi Oleszka. W tejże wsi głaz narzutowy z tablicą w miejscu jego śmierci. Tablica upamiętniająca Chodkiewicza jest także wmurowana w mur Wawelu przy drodze prowadzącej do głównego wejścia. Jest patronem 7 Wołczyńskiej Drużyny Harcerzy "Flammae" .
Jego biograf literacki Ludwik Łakomy przyjął błędnie i ukazał swojego bohatera, jako chełpiącego się przy każdej sposobności pochodzeniem z rodu hetmana Chodkiewicza, co stanowiło błąd historyczny powielany niekiedy do dzisiaj.
Od 2016 patron skweru w Katowicach, na terenie osiedla Tysiąclecia. Jego imieniem nazwano także jedną z ulic Kielc.

</doc>
<doc id="2014849" url="https://pl.wikipedia.org/wiki?curid=2014849" title="Diana Munz">
Diana Munz

Diana Munz (ur. 19 czerwca 1982 w Cleveland), amerykańska pływaczka, mistrzyni olimpijska z Sydney z 2000 roku, trzykrotna medalistka Igrzysk, pięciokrotna medalistka Mistrzostw świata. Specjalizuje się w stylu dowolnym. Cztery razy zwyciężała w Mistrzostwach Pacyfiku w Jokohamie w 2002 roku.

</doc>
<doc id="2014850" url="https://pl.wikipedia.org/wiki?curid=2014850" title="Herb Zdun">
Herb Zdun

Herb Zdun – jeden z symboli miasta Zduny i gminy Zduny w postaci herbu.
Wygląd i symbolika.
Herb przedstawia na błękitnej tarczy głowę świętego Jana Chrzciciela z siwymi włosami na złotej misie. 
Symbolika herbu nawiązuje do wezwania kościoła parafialnego w mieście.
Historia.
Herb ten jest dawnym herbem miasta Zduny Niemieckie, jednego z trzech odrębnych ośrodków miejskich (obok Zdun Starych i Sieniutowa), tworzących obecne miasto Zduny. Te trzy miasta połączyły się w 1772 w jeden organizm miejski – Zduny. Herb miasta określony został w Statucie Gminy Zduny – Uchwała nr IX/70/03 Rady Miejskiej w Zdunach z dnia 16 października 2003.

</doc>
<doc id="2014851" url="https://pl.wikipedia.org/wiki?curid=2014851" title="César Villaluz">
César Villaluz

César Osvaldo Villaluz Martínez (ur. 18 lipca 1988 w mieście Meksyk) – meksykański piłkarz występujący na pozycji prawego pomocnika, obecnie zawodnik Chiapas.
Kariera klubowa.
Villaluz pochodzi ze stołecznego miasta Meksyk i jest wychowankiem akademii juniorskiej tamtejszego klubu Cruz Azul, w której rozpoczął treningi w wieku dwunastu lat. Do seniorskiej drużyny został natomiast włączony już jako siedemnastolatek przez szkoleniowca Isaaca Mizrahiego i w meksykańskiej Primera División zadebiutował 2 kwietnia 2006 w przegranym 1:2 meczu z San Luis. Premierowego gola w najwyższej klasie rozgrywkowej strzelił natomiast 3 maja tego samego roku w konfrontacji z Tolucą, również przegraną 1:2. W wyjściowej jedenastce zaczął jednak regularnie pojawiać się dopiero rok później, w wiosennym sezonie Clausura 2008 zdobywając z Cruz Azul tytuł wicemistrza kraju. Sukces ten powtórzył również pół roku później, podczas jesiennych rozgrywek Apertura 2008, natomiast w 2009 roku dotarł do finału najbardziej prestiżowych rozgrywek północnoamerykańskiego kontynentu – Ligi Mistrzów CONCACAF. W sezonie Apertura 2009 zdobył swoje trzecie wicemistrzostwo Meksyku, bezpośrednio po tym sukcesie tracąc jednak na stałe miejsce w pierwszym składzie. W 2010 roku po raz drugi doszedł z Cruz Azul do finału północnoamerykańskiej Ligi Mistrzów.
Wiosną 2012 Villaluz przeniósł się do klubu San Luis FC z siedzibą w San Luis Potosí. Tam, mimo początkowych regularnych występów, już po kilku miesiącach został relegowany do roli rezerwowego, a ogółem barwy San Luis reprezentował przez półtora roku bez większych sukcesów. W maju 2013 był bliski transferu do drużyny Tigres UANL, jednak nie przeszedł w niej testów medycznych i ostatecznie zasilił ekipę Chiapas FC z miasta Tuxtla Gutiérrez, która nabyła licencję jego dotychczasowej drużyny.
Kariera reprezentacyjna.
W 2005 roku Villaluz został powołany przez trenera Jesúsa Ramíreza do reprezentacji Meksyku U-17 na Młodzieżowe Mistrzostwa Ameryki Północnej. Tam pełnił rolę podstawowego zawodnika swojej drużyny, rozegrał wszystkie trzy spotkania w pełnym wymiarze czasowym i zdobył bramkę w konfrontacji z Kanadą (2:0), zaś jego kadra zakwalifikowała się na Mistrzostwa Świata U-17 w Peru. Podczas młodzieżowego mundialu również miał zapewnione miejsce w wyjściowej jedenastce; wystąpił w pięciu meczach, strzelając trzy gole; jednego w fazie grupowej z Urugwajem (2:0) i dwa w półfinale z Holandią (4:0), a Meksykanie zdobyli wówczas tytuł mistrzów świata, po pokonaniu w finale Brazylii (3:0). W 2006 roku znalazł się ogłoszonym przez Ramíreza składzie reprezentacji Meksyku U-23 na Igrzyska Ameryki Środkowej i Karaibów w Cartagenie. Tam był podstawowym graczem swojego zespołu i rozegrał wszystkie trzy spotkania od pierwszej do ostatniej minuty, zaś jego kadra odpadła z rozgrywek męskiego turnieju piłkarskiego w ćwierćfinale.
W 2007 roku Villaluz w barwach reprezentacji Meksyku U-20 wziął udział w kolejnych Młodzieżowych Mistrzostwa Ameryki Północnej, gdzie dwukrotnie pojawiał się na boisku, dwa razy wpisując się także na listę strzelców; w spotkaniach z Saint Kitts i Nevis (2:0) i Jamajką (2:0), natomiast jego zespół zdołał awansować na Mistrzostwa Świata U-20 w Kanadzie. Na młodzieżowym mundialu wciąż miał pewne miejsce w wyjściowym składzie i wystąpił w czterech spotkaniach, a Meksykanie, ponownie prowadzeni przez Jesúsa Ramíreza, odpadli ze światowego czempionatu w ćwierćfinale. W 2008 roku był podstawowym piłkarzem reprezentacji Meksyku U-23, trenowanej przez Hugo Sáncheza, w której barwach wystąpił w turnieju kwalifikacyjnym do Igrzysk Olimpijskich w Pekinie. Rozegrał na nim wszystkie trzy mecze w pełnym wymiarze czasowym i strzelił gola w konfrontacji z Haiti (5:1), jednak jego drużyna nie zdołała się ostatecznie dostać na olimpiadę.
W seniorskiej reprezentacji Meksyku Villaluz zadebiutował za kadencji selekcjonera Hugo Sáncheza, 22 sierpnia 2007 w przegranym 0:1 meczu towarzyskim z Kolumbią. Premierowego gola w kadrze narodowej strzelił natomiast 17 października tego samego roku w przegranym 2:3 sparingu z Gwatemalą. W późniejszym czasie występował w udanych dla jego drużyny eliminacjach do Mistrzostw Świata 2010, podczas których rozegrał dwa spotkania.

</doc>
<doc id="2014853" url="https://pl.wikipedia.org/wiki?curid=2014853" title="ClinicalTrials.gov">
ClinicalTrials.gov

ClinicalTrials.gov – strona internetowa amerykańskiego Narodowego Instytutu Zdrowia zawierająca informacje na temat badań klinicznych.

</doc>
<doc id="2014858" url="https://pl.wikipedia.org/wiki?curid=2014858" title="Moon Zoo">
Moon Zoo

Moon Zoo – jeden z ogólnodostępnych internetowych projektów astronomicznych, zapoczątkowanych projektem Galaxy Zoo. Z tego projektu wywodzi się zakrojona na szeroką skalę inicjatywa nazwana „Zooniverse”, do której należą również takie zoo-projekty jak: Galaxy Zoo Mergers, Galaxy Zoo Supernovae, Solar Stormwatch, Galaxy Zoo Hubble i inne. Celem „Zooniverse” jest stworzenie miejsca dla całego pakietu projektów, które pozwolą każdemu, kto ma dostęp do internetu, przyczynić się do rozwoju nauki. Wszystkie z nich wykorzystują możliwości internetu poprzez udział internautów w badaniach naukowych, wspierających projekty badawcze opracowane przez astronomów, a które wymagają udziału dużej liczby uczestników. Są to badania, które wymagają szczególnie inteligencji oraz spostrzegawczości człowieka (wykorzystanie komputerów nie daje w tych badaniach oczekiwanych rezultatów).
Projekt Moon Zoo funkcjonował od maja 2010 do czerwca 2015 roku. Miał on na celu badanie kształtów, rozmiarów i rozmieszczenia kraterów oraz ilości głazów na powierzchni Księżyca. Do badań wykorzystano zdjęcia jego powierzchni uzyskane z Lunar Reconnaissance Orbiter (LRO), sondy kosmicznej wyniesionej 18 czerwca 2009 i umieszczonej na orbicie ziemskiego satelity przez NASA.
Uczestnictwo.
Udział w projekcie mógł wziąć każdy (nie był określony wiek ani wykształcenie uczestnika), kto zarejestrował się na stronie projektu oraz zapoznał się z tzw. „Samouczkiem badania kraterów”. Następnie uczestnik otrzymywał losowo wybrane zdjęcia powierzchni Księżyca, a jego zadaniem była identyfikacja i klasyfikacja kraterów, które można zobaczyć na obrazie. Kolejnym zadaniem była obserwacja i policzenie ewentualnych głazów, które mogą znajdować się w pobliżu kraterów. Ostatnim zadaniem do wykonania było przyjrzenie się obrazowi i zwrócenie uwagi na wszelkie osobliwości, które mogą się wydać obserwatorowi „naukowo ciekawe” lub wyjątkowe, np. podłużne doły lub rowy, pęknięcia, linie, ślady toczących się głazów po zboczu lub wijące się kanały. Do rzeczy ciekawych należy zaliczyć również kawałki odpadków kosmicznych (czyli pozostawione przez człowieka lądowniki lub części urządzeń i sprzętu naukowego), które są rozrzucone po powierzchni Księżyca. Zdjęcia z aparatu LRO wykorzystywane przez Moon Zoo są tak wysokiej rozdzielczości, że można dostrzec nawet ślady astronautów sprzed 40 lat.
Cele naukowe.
Celem Moon Zoo było dostarczenie szczegółowych danych o liczbie i charakterystyce kraterów na jak największej powierzchni Księżyca. W przeciwieństwie do Ziemi, gdzie warunki atmosferyczne oraz ziemska tektonika zacierają ślady uderzeń meteorytów, na powierzchni Księżyca nawet najmniejsze kratery mogą przetrwać miliardy lat. Większość kraterów na jego powierzchni pochodzi z początków tworzenia się Układu Słonecznego, kiedy przestrzeń międzyplanetarną wypełniało dużo drobnych ciał i resztek z tworzących się planet i asteroid. Oznacza to, że liczba kraterów na konkretnej powierzchni daje informacje o wieku globu oraz o tym, z jaką średnią częstotliwością meteoroidy i planetoidy uderzają w powierzchnię Księżyca. Z kolei poprzez obliczenie liczby „nowych” i „starych” kraterów można określić obecne tempo strumienia przelotu drobnych oraz większych ciał niebieskich oraz uderzeń na obszarze Ziemia-Księżyc. Jest to szczególnie ważne do obliczenia prawdopodobieństwa zderzeń z Ziemią ciał Układu Słonecznego zagrażających nam w szczególny sposób.
Natomiast określenie lokalizacji oraz identyfikacja sprzętu i części rakiet oraz uszkodzonych próbników pozostawionych lub rozbitych na powierzchni Księżyca ma duże znaczenie dla planowania miejsca kolejnych misji bezzałogowych lub załogowych, w celu określenia bezpiecznego miejsca ewentualnego lądowania. Dotyczy to również opisania i oznaczenia miejsc z największą ilością kamieni i głazów.
Naukowcy mieli nadzieję, iż Moon Zoo doprowadzi również przy okazji do odkrycia wielu niezwykłych elementów powierzchni lub obiektów.

</doc>
<doc id="2014859" url="https://pl.wikipedia.org/wiki?curid=2014859" title="World Open">
World Open



</doc>
<doc id="2014863" url="https://pl.wikipedia.org/wiki?curid=2014863" title="Parafia św. Jana Chrzciciela w Zdunach">
Parafia św. Jana Chrzciciela w Zdunach

Parafia Świętego Jana Chrzciciela w Zdunach – parafia rzymskokatolicka należąca do dekanatu Zduny diecezji kaliskiej. Została utworzona w 1261. Kościół parafialny barokowy zbudowany w latach 1719–1730, wyposażenie wnętrza barokowe i rokokowe. 

</doc>
<doc id="2014865" url="https://pl.wikipedia.org/wiki?curid=2014865" title="Atrichornis rufescens">
Atrichornis rufescens



</doc>
<doc id="2014867" url="https://pl.wikipedia.org/wiki?curid=2014867" title="Pagodroma nivea">
Pagodroma nivea



</doc>
<doc id="2014868" url="https://pl.wikipedia.org/wiki?curid=2014868" title="Pagodroma">
Pagodroma



</doc>
<doc id="2014869" url="https://pl.wikipedia.org/wiki?curid=2014869" title="World Open 2010">
World Open 2010

World Open 2010 był drugim turniejem rankingowym w sezonie snookerowym 2010/2011. Rozegrany został w dniach 18 – 26 września 2010 roku, a miejscem jego rozegrania była hala widowiskowa Scottish Exhibition and Conference Centre w Glasgow.
Obrońcą tytułu był Neil Robertson, który zdołał obronić tytuł pokonując w finale Ronnie O’Sullivana 5-1.
Podobnie jak w poprzednim roku, pary w kolejnych rundach nie były określone przez drabinkę tylko poprzez losowanie. Zmiana nastąpiła jednak w kwalifikacjach, w których brali udział wszyscy zawodnicy (także z czołowej 16 światowego rankingu), oraz w tym, że wszystkie mecze, zarówno kwalifikacyjne jak i te z fazy zasadniczej turnieju (oprócz finału), rozgrywane były do 3 zwycięskich frame’ów. Finał rozegrany został do 5 wygranych frame’ów.
W Polsce turniej transmitowała komercyjna stacja Eurosport.
Nagrody.
Zwycięzca: £100 000
II miejsce: £40 000
Półfinalista: £20 000
Ćwierćfinalista: £12 500
Last 16: £7 500
Last 32: £5 000
Last 64: £2 500
Last 96: £1 500
Najwyższy break kwalifikacji: £500
Najwyższy break fazy zasadniczej turnieju: £4 000
Maksymalny break w kwalifikacjach: nie przewidziano
Maksymalny break w fazie zasadniczej turnieju: nie przewidziano
Łączna pula nagród: £502 500
Zawodnicy.
W tegorocznej edycji turnieju World Open wszyscy zawodnicy brali udział w kwalifikacjach. Wyłoniły one 32 zawodników, którzy wzięli udział w fazie zasadniczej turnieju (w nawiasie podano miejsce zajmowane wówczas przez zawodnika w światowym rankingu snookerowym):
Przebieg turnieju.
"Ta sekcja będzie uzupełniana w trakcie trwania turnieju"
Kwalifikacje.
Mecze kwalifikacyjne odbyły się w dniach 21 – 24 sierpnia 2010 roku w Pontin's Centre w Prestatyn w Walii. Wyłoniły one 16 zawodników, którzy w pierwszej rundzie turnieju zmierzyli się z najlepszą 16 światowego rankingu snookerowego.
Mecze kwalifikacji.
Runda 1.
"Wszyscy zakwalifikowani amatorzy i zawodowcy z miejsc 65 - 96 światowego rankingu snookerowego""Do 3 frame’ów"
Runda 2.
"Zwycięzcy pojedynków pierwszej rundy i zawodowcy z miejsc 33 - 64 światowego rankingu snookerowego""Do 3 frame’ów"
Runda 3.
"Zwycięzcy pojedynków drugiej rundy i zawodowcy z miejsc 1 - 32 światowego rankingu snookerowego""Do 3 frame’ów"
Mecze rozegrane w Glasgow:

</doc>
<doc id="2014870" url="https://pl.wikipedia.org/wiki?curid=2014870" title="Galbula dea">
Galbula dea



</doc>
<doc id="2014871" url="https://pl.wikipedia.org/wiki?curid=2014871" title="Grand Prix 2010">
Grand Prix 2010



</doc>
<doc id="2014873" url="https://pl.wikipedia.org/wiki?curid=2014873" title="Mia i Migunki">
Mia i Migunki

Mia i Migunki (fr. "Mia et le Migou", 2008) – francuski przygodowy film animowany w reżyserii Jacques-Rémy Girerd, wyprodukowany przez studio Folimage.
Film w Polsce miał swoją premierę w kinie z okazji 5. urodzin stacji MiniMini. Teraz emitowany jest w niektóre weekendy na kanale ZigZap.
Fabuła.
W trakcie budowy luksusowego kompleksu hotelowego, który powstaje w sercu rozległego i pięknego lasu, jeden z robotników – Pedro zostaje uwięziony w podziemnym tunelu. Jego córeczka, Mia postanawia odszukać zaginionego ojca. Dziewczynka wędruje przez pełen tajemnic las. Niespodziewanie spotyka w nim zagadkowe stworzonka zwane Migunkami. Okazuje się, że pilnują one drzewa, bez którego wyginęłyby wszystkie istoty żyjące na Ziemi. Migunki wyjaśniają Mii, że budowa hotelu zagraża dalszemu istnieniu lasu. Mia oraz jej nowo poznani przyjaciele zamierzają ratować okolicę przed katastrofą ekologiczną.
Wersja polska.
Opracowanie i udźwiękowienie wersji polskiej: Studio Sonica
Reżyseria: Miriam Aleksandrowicz
Dialogi polskie: Joanna Kuryłko
Dźwięk i montaż: Maciej Brzeziński
Organizacja produkcji: Agnieszka Kudelska
Wystąpili:
oraz
Teksty piosenek i kierownictwo muzyczne: Marek Krejzler
Śpiewali: Katarzyna Owczarz i Bartosz Opania

</doc>
<doc id="2014878" url="https://pl.wikipedia.org/wiki?curid=2014878" title="Herb Kleczewa">
Herb Kleczewa

Herb Kleczewa – jeden z symboli miasta Kleczew i gminy Kleczew w postaci herbu. W 1366 r. Kleczew otrzymał prawo miejskie. Pierwsza znana pieczęć pochodzi dopiero z XVII w.
Wygląd i symbolika.
Herb przedstawia na czerwonej tarczy herbowej typu późnogotyckiego dwie srebrne, boniowane i oflankowane wieże z trzema czarnymi oknami, w proporcji 2:1, pod którymi widnieje złota ryba.

</doc>
<doc id="2014884" url="https://pl.wikipedia.org/wiki?curid=2014884" title="Mauzoleum Sun Jat-sena">
Mauzoleum Sun Jat-sena

Mauzoleum Sun Jat-sena – grobowiec chińskiego polityka i pierwszego prezydenta Republiki Chińskiej Sun Jat-sena, położony w Nankinie, w prowincji Jiangsu, w Chinach. Mauzoleum znajduje się na zboczu góry Zijin i zajmuje powierzchnię ok. 80000 m². 
Sun Jat-sen zmarł 12 marca 1925 roku w Pekinie. W tym samym roku wybrano projekt budowy mauzoleum przedstawiony przez architekta Lu Yanzhi, którego realizację rozpoczęto w 1926 roku i ukończono trzy lata później. 1 czerwca 1929 roku, z Pekinu sprowadzono trumnę z ciałem Sun Jat-sena i umieszczono ją w mauzoleum.
Cały kompleks leży na osi północ-południe i swoim układem przypomina tradycyjne grobowce chińskich cesarzy. Przed głównym wejściem do mauzoleum znajduje się plac w kształcie półksiężyca. Przy wejściu stoi duża brama paifang zbudowana z białego marmuru i pokryta niebieskimi dachówkami. Za paifang ciągnie się droga mająca 480 m długości i 40 m szerokości, wzdłuż której rosną sosny i cyprysy. Prowadzi ona do głównej bramy mauzoleum, która ma ok. 16,5 m wysokości i 27 m szerokości. Brama ma trzy łukowate przejścia, w których umieszczono miedziane wrota. W górnej części budynku widnieje złoty napis w języku chińskim "Świat jest wspólnotą". Za bramą mieści się marmurowy, kwadratowy pawilon, wewnątrz którego stoi 9-metrowa stela wzniesiona dla upamiętnienia Sun Jat-sena. Na steli wyryto złotą inskrypcję, której autorem był polityk Tan Yankai. Za pawilonem znajduje się prawie 400 schodów prowadzących do sali grobowej.
Sala znajduje się na wysokości ok. 158 m i jest najwyżej położonym obiektem w mauzoleum. Budowla ma 29 m wysokości. Przy sali mieszczą się dekoracyjne kolumny huabiao. Wewnątrz Sali stoi mierzący 4,6 m wysokości posąg wykonany z włoskiego marmuru, przedstawiający siedzącego Sun Jat-sena, odzianego w długą szatę i trzymającego zwój na kolanach. Na postumencie pod posągiem umieszczono płaskorzeźby ukazujące sceny z życia polityka. W sali mieści się 12 filarów z czarnego granitu; na suficie ułożono techniką mozaiki białe słońce na niebieskim tle – symbol Republiki Chińskiej i Kuomintangu. Za posągiem znajdują się drzwi prowadzące do komnaty grobowej. Komnata ma półkolisty kształt, w jej centralnej części umieszczono kamienny sarkofag Sun Jat-sena, w którym złożono jego ciało.

</doc>
<doc id="2014885" url="https://pl.wikipedia.org/wiki?curid=2014885" title="Cmentarz żydowski w Kleczewie">
Cmentarz żydowski w Kleczewie

Cmentarz żydowski w Kleczewie – kirkut mieścił się w Kleczewie przy Alei 600-Lecia. Mieścił się za bóżnicą i mykwą. W czasie II wojny światowej został zniszczony przez nazistów, którzy na jego miejscu zbudowali stadion, który istnieje do chwili obecnej.

</doc>
<doc id="2014888" url="https://pl.wikipedia.org/wiki?curid=2014888" title="Cmentarz żydowski w Książu Wielkopolskim">
Cmentarz żydowski w Książu Wielkopolskim

Cmentarz żydowski w Książu Wielkopolskim – nieistniejący obecnie kirkut społeczności żydowskiej w Książu Wielkopolskim. Mieścił się około 0,5 km na północ od miasta. W czasie II wojny światowej został całkowicie zdewastowany przez hitlerowców. Nie zachowała się żadna macewa.

</doc>
<doc id="2014896" url="https://pl.wikipedia.org/wiki?curid=2014896" title="Słownik Kangxi">
Słownik Kangxi

Słownik Kangxi () – wielki słownik języka chińskiego, skompilowany na początku XVIII w. na rozkaz cesarza Kangxi z mandżurskiej dynastii Qing i wydany po raz pierwszy w roku 1716. Ustabilizowano wówczas istniejący wcześniej słownik Zihui oparty na wykorzystaniu 214 tzw. kluczy, czyli podstawowych elementów znaków pisma chińskiego. Słownik Kangxi obejmuje 47 tysięcy znaków, podaje wymowę słów w tradycyjnym systemie fanqie.
Przygotowanie.
Redaktorzy słownika Kangxi, Zhang Yushu (張玉書) oraz Chen Tingjing (陳廷敬), opierali się na dwóch słownikach napisanych w czasach dynastii Ming: "Zihui" z 1615 roku (字彙, "Zbiór znaków") autorstwa Mei Yingzuo (梅膺祚) oraz Zhengzitong (正字通, "Właściwe użycie znaków") z 1627 roku, napisany przez Zhang Zilie (張自烈).
Ponieważ cesarski edykt nakazywał utworzenie słownika w zaledwie 5 lat, jego pierwsza wersja roiła się od błędów. XIX-wieczny cesarz Daoguang polecił znaleźć je i nanieść do słownika stosowne poprawki. Wydane w 1831 roku nowe wydanie słownika, zatytułowane "Zidian kaozheng" (字典考證), zawierało wykaz 2588 błędów w słowniku Kangxi, w większości w cytatach.
Nowe wydanie słownika zawierało 47035 znaków i 1995 graficznych wariantów znaków o tej samej wymowie i znaczeniu. Łącznie dało to 49930 różnych ideogramów. Kolejność znaków w słowniku oparto na wykorzystaniu 214 tzw. kluczy, czyli podstawowych elementów znaków pisma chińskiego, oraz na ilości kresek w każdym znaku. Choć 214 kluczy po raz pierwszy użyto w słowniku Zihui, dopiero po wydaniu "Kangxi zidian" udało się spopularyzować ten podział zapisu tradycyjnych chińskich znaków. Dlatego klucze te do dziś noszą nazwę "kluczy Kangxi".
Słownik Kangxi został zapisany i opublikowany w wielu formach, począwszy od pochodzących ze starej dynastii Qing drewnianych bloków, poprzez tradycyjną chińską oprawę na specjalnym papierze, skończywszy na dostępnej w internecie formie cyfrowej.

</doc>
<doc id="2014905" url="https://pl.wikipedia.org/wiki?curid=2014905" title="Cesar Villaluz">
Cesar Villaluz



</doc>
<doc id="2014910" url="https://pl.wikipedia.org/wiki?curid=2014910" title="Kingdom (serial telewizyjny)">
Kingdom (serial telewizyjny)

Kingdom to brytyjski serial wyprodukowany dla sieci telewizyjnej ITV. Głównym bohaterem jest Peter Kingdom, w którego rolę wcielił się Stephen Fry, radca prawny prowadzący kancelarię w małym miasteczku położonym w hrabstwie Norfolk. Fabuła koncentruje się na jego kontaktach z rodziną i pracy z ekscentrycznymi mieszkańcami miasteczka Market Shipborough.
W październiku 2009 Stephen Fry ogłosił na swoim blogu, że ITV anulowało serial, co zostało później potwierdzone przez stację. 
W Polsce serial emitowany jest na kanale "Hallmark Channel Polska".

</doc>
<doc id="2014913" url="https://pl.wikipedia.org/wiki?curid=2014913" title="Kalevi Aho">
Kalevi Aho

Kalevi Aho (ur. 9 marca 1949 w Forssa) – fiński kompozytor i pedagog.
Życiorys.
Edukację muzyczną rozpoczął w wieku 10 lat od nauki gry na skrzypcach, w rodzinnym Forssa, na południu Finlandii. Już wtedy podejmował pierwsze próby kompozytorskie. W 1968 wyjechał do Helsinek by kontynuować naukę gry na skrzypcach i studiować kompozycję w Akademii Sibeliusa pod kierunkiem Einojuhaniego Rautavaary. Dyplom otrzymał w 1971. Następnie przez rok (1971–1972) kontynuował studia kompozytorskie w Staatliche Hochschule für Musik und darstellende Kunst w Berlinie u Borisa Blachera.
W latach 1974–1988 wykładał muzykologię na Uniwersytecie Helsińskim, a w latach 1988–1993 piastował stanowisko profesora kompozycji w Akademii Sibeliusa. W 1992 został kompozytorem-rezydentem Orkiestry Symfonicznej Lahti. Dyrygent Osmo Vänskä wraz z tą orkiestrą nagrał wiele jego ówczesnych kompozycji. W 1993 zdecydował się zrezygnować z dalszej działalności pedagogicznej i całkowicie poświęcić się twórczości kompozytorskiej.
W 1994 otrzymał 15-letnie stypendium twórcze od rządu fińskiego.
Twórczość.
W swojej twórczości Aho preferuje wielkie formy orkiestrowe – symfonie, koncerty. Komponuje też opery, utwory kameralne i instrumentalne. Jego utwory z tych czasów wykazują powiązania z neoklasycyzmem jak np. wykorzystanie kontrapunktu (głównie fugi) i stylizacje na starsze formy, takie jak walc. W następnej dekadzie komponował w stylach modernistycznym oraz postmodernistycznym. Użycie przez niego ironii oraz zestawienie kontrastujących nastrojów, stylów muzycznych i gatunków jest porównywane do twórczości Gustava Mahlera i Alfreda Sznitke. W twórczości widać również wpływy Einojuhaniego Rautavaary i Dmitrija Szostakowicza.
Kompozycje.
Utwory kameralne.
oraz kompozycje na instrumenty solowe, utwory wokalnych i in.

</doc>
<doc id="2014918" url="https://pl.wikipedia.org/wiki?curid=2014918" title="Ramūnas Radavičius">
Ramūnas Radavičius

Ramūnas Radavičius (ur. 20 stycznia 1980 w Wilnie) − litewski piłkarz grający na pozycji obrońcy w Žalgirisie Wilno. W reprezentacji Litwy zadebiutował w 2010 roku. Do tej pory rozegrał w niej 21 meczów, w których zdobył jedną bramkę (stan na 30 marca 2013).

</doc>
<doc id="2014919" url="https://pl.wikipedia.org/wiki?curid=2014919" title="Süstedt">
Süstedt

Süstedt – dzielnica miasteczka Bruchhausen-Vilsen. Do 31 października 2016 miejscowość i gmina Niemczech, w kraju związkowym Dolna Saksonia, w powiecie Diepholz, w gminie zbiorowej Bruchhausen-Vilsen.

</doc>
<doc id="2014920" url="https://pl.wikipedia.org/wiki?curid=2014920" title="Suestedt">
Suestedt



</doc>
<doc id="2014921" url="https://pl.wikipedia.org/wiki?curid=2014921" title="Asendorf (powiat Diepholz)">
Asendorf (powiat Diepholz)

Asendorf (dolnoniem. "Asendörp") – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Bruchhausen-Vilsen.

</doc>
<doc id="2014922" url="https://pl.wikipedia.org/wiki?curid=2014922" title="Asendörp">
Asendörp



</doc>
<doc id="2014923" url="https://pl.wikipedia.org/wiki?curid=2014923" title="Asendoerp">
Asendoerp



</doc>
<doc id="2014924" url="https://pl.wikipedia.org/wiki?curid=2014924" title="Poezja epoki Tang">
Poezja epoki Tang

Poezja epoki Tang, poezja okresu Tang () - zbiorcze określenie utworów poetyckich powstałych w okresie dynastii Tang (618 - 907 n.e.) odznaczających się charakterystycznym, bardzo cenionym stylem. Zbiór Quantangshi sporządzony za rządów cesarza Kangxi z dynastii Qing obejmuje prawie 50 tysięcy wierszy napisanych przez ponad 2200 autorów. Najsławniejszymi poetami tego okresu są Li Bai (李白), Wang Wei (王維) oraz Du Fu (杜甫).

</doc>
<doc id="2014926" url="https://pl.wikipedia.org/wiki?curid=2014926" title="UK Championship 2010">
UK Championship 2010

12BET.com UK Championship 2010 – trzeci turniej rankingowy sezonu snookerowego 2010/2011. W dniach 4–12 grudnia 2010 roku miejscem jego rozegrania była hala widowiskowa Telford International Centre w Telford.
Obrońcą tytułu mistrzowskiego był Ding Junhui, który przegrał w meczu II rundy z Markiem Allenem 8:9.
W finale powracający po sześciomiesięcznym zawieszeniu John Higgins pokonał Marka Williamsa 10-9. Dla Szkota był to 22. tytuł w karierze zdobyty w turnieju rankingowym, a zarazem trzeci w UK Championship (poprzednio w 1998 i 2000).
W Polsce turniej transmitowała stacja komercyjna Eurosport.
Nagrody.
Finansowe.
Łączna pula nagród: £625 000
Rankingowe.
Zawodnicy odpadający w swoim pierwszym meczu otrzymują połowę punktów (liczba podana w nawiasach).
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu. Jako drugi rozstawiony został aktualny mistrz świata. Następni gracze byli rozstawiani według kolejności zajmowanej na światowej liście rankingowej (według nowych przepisów od obecnego sezonu aktualizowanego przed UK Championship): 
Zawodnicy nierozstawieni.
W nawiasie podano miejsce w oficjalnym rankingu:
Przebieg turnieju.
"Ta sekcja będzie uzupełniana w trakcie trwania turnieju"
Kwalifikacje.
Mecze kwalifikacyjne do turnieju UK Championship odbyły się w dniach 23–30 listopada 2010 roku w Pontin’s Centre w Prestatyn w Walii. Wyłoniły one 16 zawodników, którzy zagrali w pierwszej rundzie w parach z zawodnikami rozstawionymi.

</doc>
<doc id="2014928" url="https://pl.wikipedia.org/wiki?curid=2014928" title="Freistatt (Niemcy)">
Freistatt (Niemcy)

Freistatt – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Kirchdorf.

</doc>
<doc id="2014933" url="https://pl.wikipedia.org/wiki?curid=2014933" title="Masters Snooker 2011">
Masters Snooker 2011

2011 Ladbrokes Mobile Masters – nierankingowy turniej snookerowy rozgrywany w dniach 9 – 16 stycznia 2011 roku w hali widowiskowej Wembley Arena w Londynie. W sezonie 2010/2011 po raz pierwszy sponsorem turnieju była firma Ladbrokes.
W tym roku nie zostały przyznane dzikie karty i pierwsza szesnastka oficjalnego rankingu zagrała od pierwszej rundy turnieju. Warunkiem dostania dzikiej karty na turniej Masters dla zawodnika spoza szesnastki rankingu było wyłącznie zwycięstwo w UK Championship. Jednak turniej ten wygrał zawodnik z szesnastki rankingu i w związku z tym dzikiej karty na turniej Masters w tym sezonie organizatorzy nie przyznali. Trzeba tu także zaznaczyć, że Barry Hearn (nowy prezes Światowej Federacji Snookera i Bilarda Angielskiego) zmienił zasady m.in. w rankingu światowym snookerzystów. Ranking jest teraz częściej rewizjonowany, a ostatnia rewizja nastąpiła właśnie przed turniejem Masters (po UK Championship).
Zmieniła się także formuła turnieju – wszystkie 15 meczów rozegrano na jednym stole, który stał na środku sali Wembley Arena. Codziennie, oprócz ostatniego dnia turnieju, rozgrywane były po dwa mecze – jeden w sesji popołudniowej, a drugi w sesji wieczornej. Finał natomiast został podzielony na dwie sesje, ale odbywające się tego samego dnia.
Tytułu mistrzowskiego bronił Mark Selby, który w finale poprzedniego roku pokonał Ronnie’ego O’Sullivana 10-9 (mimo iż przegrywał wcześniej 6-9). W tym roku obrońca tytułu odpadł z turnieju po przegranej w I rundzie z rozstawionym z numerem 15 Markiem Kingiem 4-6.
W Polsce turniej transmituje stacja komercyjna Eurosport.
Zawodnicy.
W turnieju na 1. pozycji rozstawiony został obrońca tytułu, Mark Selby. Jako drugi rozstawiony został aktualny Mistrz świata, Neil Robertson. Następni gracze byli rozstawiani według kolejności miejsc, zajmowanych na światowej liście rankingowej: 
Przebieg turnieju.
9 stycznia.
W niedzielnie popołudnie, w pierwszym meczu turnieju, zmierzyli się dwaj Anglicy, rozstawiony z numerem 15. Mark King i obrońca tytułu Mark Selby. Mecz lepiej rozpoczął Mark Selby, który wygrał dwa pierwsze frejmy. W pierwszej partii padł brejk w wysokości 78 punktów. Z kolei Mark King wygrał dwie kolejne partie, dzięki czemu obaj zawodnicy schodzili na przerwę z remisem. Starszy z Anglików, w trzeciej partii, wbił brejka w wysokości 139 punktów, który później przez kilka dni był najwyższym brejkiem turnieju. Po przerwie Mark King wysunął się na 2-frejmowe prowadzenie, wbijając przy tym 2 brejki powyżej 50 punktów (57, 55). Jednak szósta partia była wyrównana, w trakcie jej trwania Mark Selby wbił brejka w wysokości 59 punktów. Siódmą i ósmą partię bez problemu wygrał obrońca tytułu, wbijając w trakcie ich swoją jedyną setkę w turnieju w wysokości 106 punktów. Przy remisie 4-4 rozpoczęła się dominacja Marka Kinga, który do zera wygrał obie partie potrzebne mu do zwycięstwa. W tych frejmach wbijał kolejno brejki w wysokości 79, 50, 77.
Skrócone wyniki meczu Mark Selby – Mark King: 78(70)-15, 60-46, 0-139(139), 18-73, 42-81(57), 59(59)-64(55), 70-0, 115(106)-1, 0-123(79), 0-127(50,77).
Wieczorem ponownie zmierzyło się dwóch Anglików. Naprzeciw sobie stanęli Ali Carter i Peter Ebdon. Mecz lepiej rozpoczął ten drugi, który objął prowadzenie 2-0 wbijając brejki w wysokości 50 i 76 punktów. Trzeciego frejma wygrał wyżej rozstawiony Anglik dzięki wbiciu 83 punktów w jednym podejściu. Ostatniego frejma przed przerwą wygrał ponownie Peter Ebdon i to on na koniec pierwszej części spotkania prowadził 3-1. Po przerwie odrabiać starty zaczął Ali Carter. Doprowadził on do remisu 3-3 dzięki brejkom: 83 i 56 punktów. Od tej chwili mecz się wyrównał. Po kolei wynik osiągał remisy 4-4 i 5-5. W ostatniej partii meczu, lepszy okazał się Peter Ebdon, który około pierwszej w nocy czasu środkowoeuropejskiego zakończył swój mecz.
Skrócone wyniki meczu Allister Carter – Peter Ebdon: 6-77(50), 48-80(76), 83(83)-0, 1-88(88), 83(83)-4, 72(56)-0, 0-73, 67-35, 2-56, 72-64, 9-65.

</doc>
<doc id="2014935" url="https://pl.wikipedia.org/wiki?curid=2014935" title="Kirchdorf (Dolna Saksonia)">
Kirchdorf (Dolna Saksonia)

Kirchdorf – miejscowość i gmina Niemczech, w kraju związkowym Dolna Saksonia, w powiecie Diepholz, siedziba gminy zbiorowej Kirchdorf.

</doc>
<doc id="2014936" url="https://pl.wikipedia.org/wiki?curid=2014936" title="Parafia Świętej Trójcy i Najświętszej Maryi Panny Różańcowej w Byczynie">
Parafia Świętej Trójcy i Najświętszej Maryi Panny Różańcowej w Byczynie

Parafia Świętej Trójcy i Najświętszej Maryi Panny Różańcowej – rzymskokatolicka parafia mieszcząca się przy ulicy Parkowej 5 w Byczynie, należąca do dekanatu Wołczyn w diecezji kaliskiej.
Liczebność i zasięg parafii.
Parafię zamieszkuje 3300 parafian i swoim zasięgiem obejmuje ona miejscowości:
Przedszkola i szkoły.
Opieką duszpasterską parafia obejmuje:

</doc>
<doc id="2014937" url="https://pl.wikipedia.org/wiki?curid=2014937" title="Varrel (Dolna Saksonia)">
Varrel (Dolna Saksonia)

Varrel – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Kirchdorf.

</doc>
<doc id="2014940" url="https://pl.wikipedia.org/wiki?curid=2014940" title="Frederick Pitcher">
Frederick Pitcher

Frederick „Freddie” William Pitcher (ur. 5 lutego 1967 na Nauru) – nauruański koszykarz i polityk, prezydent Nauru od 10 listopada do 15 listopada 2011.
Kariera sportowa.
Przed zaangażowaniem się w politykę, Pitcher uprawiał koszykówkę, grając przez ok. 20 lat dla reprezentacji narodowej. Grał także w ligach zagranicznych, m.in. na Filipinach, czy w Japonii. Po zakończeniu kariery sportowej zaczął trenować innych koszykarzy ze swego kraju, a także rozpoczął pracę z dziećmi.
Pitcher był także przewodniczącym Nauruańskiej Federacji Koszykówki.
Kariera polityczna.
Studiował na Macquarie University w Sydney. Po raz pierwszy dostał się do nauruańskiego parlamentu w 2004, reprezentując okręg wyborczy Ubenide. W drugim gabinecie Ludwiga Scotty'ego był ministrem rozwoju i przemysłu, Nauruańskiej Korporacji Fosforytowej, kultury i turystyki, i środowiska. W 2007 uzyskał reelekcję. W wyniku kryzysu, spowodowanego przez wybór Marcusa Stephena na prezydenta, ustawą z marca 2008, zakazującą posiadania podwójnego obywatelstwa przez deputowanych, został pozbawiony mandatu (posiada również paszport australijski). Regulację tę uchylił jednak Sąd Najwyższy. W rozpisywanych w kwietniu 2008, marcu 2010 oraz czerwcu 2010 wyborach został wybrany ponownie.
W gabinetach Stephena odpowiadał za finanse (pierwszy gabinet) i media, zasoby naturalne, handel, przemysł i środowisko (drugi gabinet).
10 listopada 2011, po rezygnacji Stephena, został wybrany nowym prezydentem republiki (w głosowaniu w parlamencie pokonał Miltona Dube). 15 listopada 2011, po przejściu w szeregi opozycji ministra Sprenta Dabwido i utracie przez rząd większości parlamentarnej, otrzymał od parlamentu wotum nieufności. Nowym szefem państwa (stosunkiem głosów 9 do 8) został wybrany Dabwido. 
W wyniku wyborów z 8 czerwca 2013 roku, znalazł się poza izbą.

</doc>
<doc id="2014941" url="https://pl.wikipedia.org/wiki?curid=2014941" title="Varrel">
Varrel

Niemcy:
Zobacz też:

</doc>
<doc id="2014943" url="https://pl.wikipedia.org/wiki?curid=2014943" title="Cheb (jezioro)">
Cheb (jezioro)



</doc>
<doc id="2014944" url="https://pl.wikipedia.org/wiki?curid=2014944" title="Gardocki">
Gardocki

Gardocki – nazwisko polskie.
Z zakończeniem –cki męskie, z zakończeniem –cka żeńskie.
Historia.
Nazwisko pochodzi prawdopodobnie od imienia słowiańskiego Gardomir. W języku starosłowiańskim „gardo” oznacza człowieka dumnego, wyniosłego, lub budzącego grozę, okropnego. Społeczeństwo polskie w ramach chrystianizacji, przyjmowało imiona chrześcijańskie, często pozostawiając obok dawne imię pogańskie (np. Jan Gardota). Najwcześniejsze wzmianki o tym nazwisku można spotkać w dokumentach z 1388 roku.
W 1420 roku, szlachcic Gardota z rodu Rolów, pochodzący z Gadomca, otrzymał nadanie 10 włók w ziemi wiskiej. Założoną tam miejscowość nazwano Gardoty od przydomka właściciela. W ramach popularyzowania nazwisk z końcówkami -cki, -ski, -dzki, przekształcono nazwisko na Gardocki. Jeszcze w XVII wieku można spotkać nieprzekształconą formę Gardota. Jednym z pierwszych potomków Gardoty był Marcin z Gardot, właściciel wsi Gardoty. Zajmował się on bartnictwem. Gardoccy herbu Rola już w XV wieku byli bardzo rozrodzeni. Jeszcze w XVII wieku, sami zasiedlali swoją wieś. Zajmowali się bartnictwem i rzemiosłem. Z niewyjaśnionych przyczyn, herbem rodziny Gardockich został herb Jacyna. Obecnie w samych Gardotach jest tylko 13 osób o tym nazwisku.
Demografia.
W roku 2010 w Polsce osób z nazwiskiem Gardocki było 589 mężczyzn i 538 kobiet. Podczas wielkich emigracji w czasie II wojny światowej lub po wojnie za granicą również osiedliły się osoby z tym nazwiskiem.

</doc>
<doc id="2014947" url="https://pl.wikipedia.org/wiki?curid=2014947" title="Bahrenborstel">
Bahrenborstel

Bahrenborstel (dolnoniem. "Boornbössel") – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Kirchdorf.

</doc>
<doc id="2014949" url="https://pl.wikipedia.org/wiki?curid=2014949" title="Boornbössel">
Boornbössel



</doc>
<doc id="2014950" url="https://pl.wikipedia.org/wiki?curid=2014950" title="Boornboessel">
Boornboessel



</doc>
<doc id="2014956" url="https://pl.wikipedia.org/wiki?curid=2014956" title="Formuladeildin (2006)">
Formuladeildin (2006)

W roku 2006 na Wyspach Owczych odbyła się 64. edycja Formuladeildin, czyli pierwszej ligi tego archipelagu w piłce nożnej mężczyzn. Tytułu mistrzowskiego bronił B36 Tórshavn, jednak musiał on ustąpić miejsca HB Tórshavn, który zdobył to trofeum po raz dziewiętnasty w swojej historii.
Przebieg.
Po raz drugi rozgrywki pierwszoligowe na Wyspach Owczych noszą nazwę "Formuladeildin". Wcześniej, do roku 2005, nazywały się one "1. deild".
Podobnie, jak współcześnie, w roku 2006 w rozgrywkach brało udział 10 drużyn. Zasadę tę wprowadzono w roku 1988, kiedy ich liczbę zwiększono z ośmiu. Od 1979 istnieje możliwość spadku do niższej ligi, jednak od roku 2006 zniesiono baraże, tak jak obecnie, oba najgorsze zespoły zostały zdegradowane. Były to: B68 Toftir oraz ÍF Fuglafjørður.
Pierwsze miejsce w tabeli zajął klub HB Tórshavn, który w poprzednim sezonie był trzeci, drugie zaś przypadło EB/Streymur, poprzednio piątemu. Ostatnie miejsce na podium zajął poprzedni mistrz archipelagu B36 Tórshavn, a za nim usytuował się KÍ Klaksvík, wcześniej siódmy. Piąte, z czwartego, miejsce przypadło NSÍ Runavík, a szóste, z dziewiątego, GÍ Gøta. Ostatnie, bezpieczne lokaty zajęły kluby: Skála ÍF (poprzednio drugi) oraz VB/Sumba (poprzednio również ósmy). Świeżo promowany B68 Toftir opuścił ligę, zajmując dziewiąte miejsce, a ostatnia lokata przypadła ÍF Fuglafjørður, który poprzednio był szósty.
Królem strzelców, po raz drugi z rzędu, został gracz NSÍ Runavík, Christian Høgni Jacobsen, z dorobkiem osiemnastu goli.
Za zwycięstwo, od roku 1995 przyznaje się na Wyspach Owczych trzy punkty, a od roku 2005 zamiast dwóch meczów grupowych każdy klub rozgrywa trzy mecze.
Zespoły z Formuladeildin 2006 dostały szansę gry w europejskich rozgrywkach. Mistrz archipelagu, HB Tórshavn, dostał się do pierwszej rundy kwalifikacyjnej Ligi Mistrzów 2007/08, gdzie przegrał dwumecz z islandzkim Hafnarfjarðar 1:4 (1:4, 0:0). Bramkę dla Farerczyków zdobył Duńczyk Tommy Fredsgaard Nielsen (44', gol samobójczy). Kolejne dwie drużyny, EB/Streymur i B36 Tórshavn wzięły udział w pierwszej rundzie kwalifikacyjnej Pucharu UEFA 2007/08. Pierwszy z nich przegrał dwumecz z fińskim Myllykosken Pallo -47 1:2 (0:1, 1:1). Jedyną bramkę dla klubu z Wysp Owczych zdobył Károly Potemkin (86'). B36 Tórshavn został zakwalifikowany, jako zdobywca Pucharu Wysp Owczych. Przegrał dwumecz z litewskim Ekranas Poniewież 3:6 (1:3, 2:3). Bramki dla wyspiarzy zdobywali: Ingi Højsted (41', pierwszy mecz), Bergur Midjord (85', drugi mecz) oraz Fróði Benjaminsen (86', drugi mecz, rzut karny). Ostatnim klubem, który zagrał w europejskich rozgrywkach był KÍ Klaksvík, który trafił do pierwszej rundy Pucharu Intertoto 2007, gdzie przegrał swój dwumecz przeciwko szwedzkiemu Hammarby IF 1:3 (0:1, 1:2). Bramkę dla Farerczyków zdobył Kaj Ennigarð (37').
Zespoły.
W rozgrywkach wzięło udział 10 drużyn. Na miejscu TB Tvøroyri pojawił się B68 Toftir.
Wyniki.
Lider kolejka po kolejce
Strzelcy.
Królem strzelców turnieju został zawodnik drużyny NSÍ Runavík Christian Høgni Jacobsen, który strzelił 18 bramek.
Nagrody i wyróżnienia.
Z okazji Formuladeldin 2006 przyznano kilka nagród zawodnikom:

</doc>
<doc id="2014957" url="https://pl.wikipedia.org/wiki?curid=2014957" title="Liga Europejska w piłce siatkowej kobiet 2010">
Liga Europejska w piłce siatkowej kobiet 2010

2. edycja Ligi Europejskiej siatkarek rozpoczęła się 5 czerwca 2010 roku. W fazie grupowej występowało 8 drużyn podzielonych na 2 grupy. Z każdej grupy awansowały dwie najlepsze reprezentacje. Turniej finałowy został rozegrany w Ankarze, gdzie zwyciężyła reprezentacja Serbii pokonując w finale reprezentacje Bułgarii 3:1. Tym samym Serbki obroniły tytuł wywalczony rok wcześniej.

</doc>
<doc id="2014958" url="https://pl.wikipedia.org/wiki?curid=2014958" title="Wehrbleck">
Wehrbleck

Wehrbleck – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Kirchdorf.

</doc>
<doc id="2014961" url="https://pl.wikipedia.org/wiki?curid=2014961" title="Barver">
Barver

Barver – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Rehden.

</doc>
<doc id="2014964" url="https://pl.wikipedia.org/wiki?curid=2014964" title="Hemsloh">
Hemsloh

Hemsloh (dolnoniem. "Hemzel") – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Rehden.

</doc>
<doc id="2014965" url="https://pl.wikipedia.org/wiki?curid=2014965" title="Hemzel">
Hemzel



</doc>
<doc id="2014968" url="https://pl.wikipedia.org/wiki?curid=2014968" title="Wetschen">
Wetschen

Wetschen – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Rehden.

</doc>
<doc id="2014969" url="https://pl.wikipedia.org/wiki?curid=2014969" title="Parafia Wniebowzięcia Najświętszej Maryi Panny w Brańsku">
Parafia Wniebowzięcia Najświętszej Maryi Panny w Brańsku

Parafia pw. Wniebowzięcia Najświętszej Maryi Panny w Brańsku – rzymskokatolicka parafia należąca do dekanatu Brańsk, diecezji drohiczyńskiej, metropolii białostockiej. Siedziba parafii mieści się przy ulicy Kościelnej, pod numerem 3.
Historia.
Parafia powstała w połowie XV wieku.
5 kwietnia 2020 r. podczas niedzielnego nabożeństwa w kościele należącym do parafii miała miejsce interwencja policji w związku z naruszeniem przez miejscowych wiernych i duchowieństwo rzymskokatolickie narodowej kwarantanny, wprowadzonej przez polski rząd na skutek globalnej pandemii koronawirusa SARS-CoV-2. Ówczesne regulacje przeciwepidemiczne ograniczały maksymalną liczbę uczestników zgromadzeń publicznych i uroczystości religijnych do 5 osób, natomiast w świątyni zgromadziło się ponad 50 wiernych. Wobec miejscowej parafii rzymskokatolickiej wszczęte zostało wstępne postępowanie wyjaśniające mające na celu skierowanie sprawy do sądu. Zdarzenie to było komentowane w lokalnych środkach masowego przekazu.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="2014972" url="https://pl.wikipedia.org/wiki?curid=2014972" title="Dickel (gmina)">
Dickel (gmina)

Dickel – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Rehden.

</doc>
<doc id="2014976" url="https://pl.wikipedia.org/wiki?curid=2014976" title="Dickel">
Dickel

Niemcy:
Osoby:

</doc>
<doc id="2014981" url="https://pl.wikipedia.org/wiki?curid=2014981" title="Rehden (Niemcy)">
Rehden (Niemcy)

Rehden – miejscowość i gmina Niemczech, w kraju związkowym Dolna Saksonia, w powiecie Diepholz, siedziba gminy zbiorowej Rehden.

</doc>
<doc id="2014983" url="https://pl.wikipedia.org/wiki?curid=2014983" title="Rehden">
Rehden

Niemcy:
Dawna nazwa miejscowości w Polsce:
Zobacz też:

</doc>
<doc id="2014986" url="https://pl.wikipedia.org/wiki?curid=2014986" title="Dušan Kuciak">
Dušan Kuciak

Dušan Kuciak (ur. 21 maja 1985 w Żylinie) – słowacki piłkarz występujący na pozycji bramkarza w polskim klubie Lechia Gdańsk. Reprezentant Słowacji od 2006.
Kariera klubowa.
Trenčín i Żylina.
Dušan Kuciak w wieku szesnastu lat przeszedł z juniorskiego składu MŠK Žilina do ówczesnego pierwszoligowego zespołu z Trenčína. Po dwóch latach został sprowadzony do macierzystego klubu, gdzie grał jako junior. Miał zastąpić Jána Muchę (który jednak przedłużył kontrakt do 2005, po czym odszedł do Legii Warszawa). Niewiele grając w słowackim klubie, Kuciak został wypożyczony w 2005 do West Ham United. W angielskim zespole nie zagrał żadnego meczu, po czym został z powrotem przeniesiony do Żyliny. Wówczas został głównym bramkarzem drużyny, w której rozegrał 80 meczów.
FC Vaslui.
26 czerwca 2008 FC Vaslui kupił Dušana Kuciaka za 800.000 €. W zespole zastąpił Cristiana Hăisana. Rozegrał w jego barwach 102 spotkania.
Legia Warszawa.
1 sierpnia 2011 został zawodnikiem Legii Warszawa. W polskim zespole zadebiutował 25 sierpnia tegoż roku w wygranym 3:2 meczu kwalifikacji do Ligi Europy UEFA ze Spartakiem Moskwa. W Ekstraklasie debiutował 28 sierpnia 2011 w meczu z ŁKS-em Łódź (3:1). W debiutanckim sezonie 2011/2012, pozostał niepokonany przez 759. minut. Ten wyczyn jest drugim wynikiem w historii Legii (Władysław Grotyński zachował czyste konto przez 762. minuty) oraz czwartym w Ekstraklasie. W drużynie Legii występował do końca 2015. Rozegrał 193 meczów w barwach warszawskiego zespołu (131 w Ekstraklasie, 13 w Pucharze Polski, 37 w Lidze Europy, 10 w eliminacjach do Ligi Mistrzów oraz 2 o Superpuchar Polski).
Hull City.
1 lutego 2016 na mocy transferu gotówkowego o wartości 250.000 funtów został zawodnikiem angielskiego klubu Hull City A.F.C., z którym związał się półtorarocznym kontraktem. 23 sierpnia 2016 zadebiutował w barwach angielskiej drużyny w meczu pucharu ligi angielskiej przeciwko Exeter City i był to jego jedyny oficjalny mecz w barwach angielskiej drużyny. Pełnił przez dwie rundy rolę trzeciego bramkarza i po jednym sezonie angielski klub zdecydował o wystawieniu bramkarza na listę transferową.
Lechia Gdańsk.
3 lutego 2017 został zawodnikiem Lechii Gdańsk. 12 lutego 2017 Dušan Kuciak zadebiutował w bramce Biało-Zielonych w Ekstraklasie w meczu z Jagiellonią Białystok (3:0). Dušan Kuciak od swojego debiutanckiego meczu z Jagą rozegrał już 95 meczów ligowych, 3 w Pucharze Polski, 2 w Lidze Europy oraz 1 o Superpuchar Polski.
30 października 2021 roku Dušan Kuciak wystąpił w meczu Lechii Gdańsk z Wartą Poznań, dzięki czemu został liderem klasyfikacji obcokrajowców z największą liczbą występów w Ekstraklasie.
Życie prywatne.
Jego starszy brat Martin (ur. 1982) również był bramkarzem.

</doc>
<doc id="2014989" url="https://pl.wikipedia.org/wiki?curid=2014989" title="Ewa Pałuska">
Ewa Pałuska

Ewa Pałuska (ur. 1975 w Olsztynie) – polska aktorka teatralna i filmowa.
Absolwentka Studium Aktorskiego przy Teatrze Jaracza. Po uzyskaniu dyplomu w 1998 r. pracowała w Teatrze im. S. Żeromskiego w Kielcach; od 2004 w Teatrze im. Stefana Jaracza w Olsztynie. Jeszcze podczas pracy w Kielcach otrzymała „Dziką różę” – nagrodę dziennikarzy dla najlepszego aktora. W Olsztynie nagrodzono ją w 2006 roku w plebiscycie „Teatralna Kreacja Roku” za rolę Żony w "Nie-Boskiej komedii". Ma w swym dorobku teatralnym role takie jak Alina w "Balladynie", tytułowa Antygona w dramacie Sofoklesa, czy Helena Bułhakow w sztuce Macieja Wojtyszki.

</doc>
<doc id="2014990" url="https://pl.wikipedia.org/wiki?curid=2014990" title="Ehrenburg (Dolna Saksonia)">
Ehrenburg (Dolna Saksonia)

Ehrenburg (dolnoniem. "Ehrenborg") – miejscowość i gmina Niemczech, w kraju związkowym Dolna Saksonia, w powiecie Diepholz, wchodzi w skład gminy zbiorowej Schwaförden.

</doc>
<doc id="2014995" url="https://pl.wikipedia.org/wiki?curid=2014995" title="Lista odcinków serialu Powodzenia Charlie!">
Lista odcinków serialu Powodzenia Charlie!



</doc>
<doc id="2014997" url="https://pl.wikipedia.org/wiki?curid=2014997" title="Łaszak annamicki">
Łaszak annamicki

Łaszak annamicki, kunołaz laotański ("Chrotogale owstoni") – gatunek drapieżnego ssaka z podrodziny kunołazów (Hemigalinae) w obrębie rodziny wiwerowatych (Viverridae). Jedyny przedstawiciel rodzaju łaszak ("Chrotogale"). Gatunek słabo poznany, w muzeach znajduje się tylko kilkanaście okazów tego ssaka.
Taksonomia.
Rodzaj i gatunek po raz pierwszy zgodnie z zasadami nazewnictwa binominalnego opisał w 1912 roku Oldfield Thomas nadając im odpowiednio nazwy "Chrotogale" i "Chrotogale owstoni". Holotyp pochodził z zatoki Yen nad rzeką Songhoi, w Wietnamie. Jedyny przedstawiciel rodzaju łaszak ("Chrotogale"). 
Corbet i Hill zaproponowali w 1994 roku umieszczenie tego gatunku w rodzaju "Hemigalus", lecz zostało to zakwestionowane w 2000 roku. Analiza filogenetyczna przeprowadzona w 2004 roku przez Verona i współpracowników wskazuje na istnienie dwóch różnych geograficznych kladów wspieranych przez osiem synapomorfii. Autorzy "Illustrated Checklist of the Mammals of the World" uznają ten gatunek za monotypowy.
Występowanie i biotop.
Gatunek ten występuje w północnym i centralnym Laosie, Wietnamie oraz w południowych Chinach: w prowincji Yunnan i Regionie Autonomicznym Guangxi Zhuang. Prawdopodobnie może występować też w Kambodży, lecz nie zostało to na razie potwierdzone. Siedliska tego gatunku są słabo poznane. Zamieszkuje górskie i nizinne wiecznie zielone lasy, lasy liściaste i bambusowe, głównie w pobliżu źródeł wody. Spotykany również w silnie zdegradowanych lasach. Okoliczni myśliwi widywali ten gatunek w pobliżu wiosek.
Morfologia.
Długość ciała (bez ogona) 56–72 cm, długość ogona 35–47 cm, długość ucha 4–6 cm; masa ciała 2,5–4,2 kg. Sierść koloru kremowobiałego. Na bokach ciała, szyi, kończynach oraz ogonie znajdują się rzędy ciemnych plam i pasów. Koniec długiego ogona koloru ciemnego. Od klatki piersiowej do krocza ciągnie się wąska, pomarańczowa linia. Głowa dość mała z długim, zwężającym się pyskiem, dużymi oczami i uszami. W wąskiej szczęce znajdują się małe zęby. Siekacze są blisko osadzone, szerokie i ułożone w półkole, po czym można ten gatunek odróżnić od innych przedstawicieli rodziny łaszowatych. Uzębienie podobne jest do uzębienia kunołaza pręgowanego ("Hemigalus derbyanus"), co jest związane z ich podobną dietą. Wzór zębowy: I formula_1 C formula_2 P formula_3 M formula_4 = 40.
Tryb życia.
Niewiele wiadomo na temat trybu życia tego ssaka. Prowadzi głównie naziemny, samotny i nocny tryb życia. W poszukiwaniu zdobyczy potrafi wspinać się na drzewa. Na schronienie wykorzystuje pnie dużych drzew, naturalne otwory w drzewach, skałach lub w glebie. Do znakowania terenu i odstraszania wrogów używa gruczołów zapachowych, które wydzielają nieprzyjemny zapach. W niewoli samce i samice nie przejawiają wobec siebie agresji i wrogości. Na podstawie obserwacji zwierząt trzymanych w niewoli można stwierdzić, że okres rozrodczy przypada na styczeń-marzec, ale może trwać do listopada. Ciąża u samic trwa około 60 dni. Po tym okresie rodzą się 1-3 młode o masie urodzeniowej 75-88 g. U samic mogą występować jeden lub dwa mioty rocznie. Głównym pożywieniem kunołaza laotańskiego są dżdżownice. Pokarm uzupełnia, zjadając inne bezkręgowce i owoce. Do zdobywania pożywienia używa przednich łap i długiego pyska.
Znaczenie.
W północnych Indochinach poluje się na tego ssaka, gdyż uważa się, że jego mięso ma właściwości lecznicze.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii VU (zagrożony wyginięciem). Stan populacji jest słabo poznany. Głównym zagrożeniem dla tego gatunku jest degradacja środowiska i utrata naturalnych siedlisk oraz polowania dla mięsa i skór.

</doc>
<doc id="2014998" url="https://pl.wikipedia.org/wiki?curid=2014998" title="Fanny Horn Birkeland">
Fanny Horn Birkeland

Fanny Horn Birkeland z d. Welle-Strand (ur. 8 marca 1988 w Oslo) – norweska biathlonistka i biegaczka narciarska, srebrna medalistka olimpijska i trzykrotna medalistka mistrzostw świata.
Kariera.
Po raz pierwszy na arenie międzynarodowej pojawiła się 24 listopada 2007 roku w Geilo, kiedy w zawodach Pucharu IBU juniorów zajęła czwarte miejsce w sprincie. W 2008 roku wystartowała na mistrzostwach świata juniorów w Ruhpolding, gdzie zajęła czwarte miejsce w sztafecie, dziewiąte w sprincie, dziesiąte w biegu pościgowym i 23. miejsce w biegu indywidualnym.
W zawodach Pucharu Świata zadebiutowała 2 grudnia 2009 roku w Östersund, zajmując 62. miejsce w biegu indywidualnym. Pierwsze pucharowe punkty wywalczyła 10 grudnia 2010 roku w Hochfilzen, gdzie zajęła 30. miejsce w sprincie. Na podium zawodów tego cyklu jedyny raz stanęła 16 stycznia 2015 roku w Ruhpolding, wygrywając rywalizację w sprincie. W zawodach tych wyprzedziła Darję Domraczewą z Białorusi i swą rodaczkę - Tiril Eckhoff. Najlepsze wyniki osiągnęła w sezonie 2013/2014, kiedy zajęła 27. miejsce w klasyfikacji generalnej.
Podczas mistrzostw świata w Ruhpolding w 2012 roku wspólnie z Elise Ringen, Synnøve Solemdal i Torą Berger wywalczyła brązowy medal w sztafecie. Trzecie miejsce zajęła także w sztafecie mieszanej na rozgrywanych trzy lata później mistrzostwach świata w Kontiolahti. Startowała tam razem z Tiril Eckhoff, Johannesem Thingnesem Bø i Tarjei Bø. W 2016 roku razem z Synnøve Solemdal, Tiril Eckhoff i Marte Olsbu zwyciężyła w sztafecie na mistrzostwach świata w Oslo. Ponadto wywalczyła brązowy medal w tej konkurencji na igrzyskach olimpijskich w Soczi w 2014 roku. Był to jej jedyny start olimpijski. Była też między innymi dziewiąta w biegu masowym podczas MŚ 2016.
W 2017 roku zakończyła karierę.
Od 2015 roku jej mężem jest Lars Helge Birkeland.

</doc>
<doc id="2014999" url="https://pl.wikipedia.org/wiki?curid=2014999" title="Chrotogale owstoni">
Chrotogale owstoni



</doc>
<doc id="2015000" url="https://pl.wikipedia.org/wiki?curid=2015000" title="Ehrenburg">
Ehrenburg

Niemcy:
Inne:
Zobacz też:

</doc>
<doc id="2015001" url="https://pl.wikipedia.org/wiki?curid=2015001" title="Chrotogale">
Chrotogale



</doc>
<doc id="2015002" url="https://pl.wikipedia.org/wiki?curid=2015002" title="Ehrenborg">
Ehrenborg



</doc>
<doc id="2015003" url="https://pl.wikipedia.org/wiki?curid=2015003" title="Antoni Parol">
Antoni Parol

Antoni Parol, ps. „Zielony” (ur. 3 czerwca 1902 w Żabieńcu, zm. 1944 w Flossenbürg (KL)) – działacz ruchu robotniczego, kierowca i monter samochodowy.
Życiorys.
W latach 1936–1938 działał w Komunistycznej Partii Polski. Od września 1939 członek działającej na warszawskim Żoliborzu grupy „Młot i Sierp”. Od stycznia 1942 był członkiem Polskiej Partii Robotniczej i żołnierzem Gwardii Ludowej. Brał udział w napadzie na Komunalną Kasę Oszczędności (30 listopada 1942). Od stycznia 1943 należał do dowództwa Gwardii Ludowej dzielnicy Warszawa Żoliborz-Bielany. W kwietniu 1943 awansował na dowódcę dzielnicowego oddziału Gwardii Ludowej, został też członkiem Komitetu Dzielnicowego Polskiej Partii Robotniczej Warszawa Żoliborz. Podczas powstania warszawskiego walczył na Starym Mieście, tam też schwytany przez Gestapo. Zginął w obozie koncentracyjnym w Flossenbürg (KL). 
Upamiętnienie.
Od 24 listopada 1961 do 9 listopada 2017 r. był patronem ulicy w Warszawie na terenie dzielnicy Bielany. Po czasowej zmianie nazwy na ulicę Józefa Sawy Calińskiego, decyzją z 7 grudnia 2018 roku poprzednia nazwa została przywrócona.

</doc>
<doc id="2015005" url="https://pl.wikipedia.org/wiki?curid=2015005" title="Parafia Matki Łaski Bożej w Halinowie">
Parafia Matki Łaski Bożej w Halinowie

Parafia pw. Matki Łaski Bożej w Halinowie – parafia rzymskokatolicka w dekanacie Sulejówek diecezji warszawsko-praskiej. Erygowana w 1987. Kościół parafialny został zbudowany w latach 90. XX wieku. Mieści się przy ulicy Okuniewskiej.

</doc>
<doc id="2015006" url="https://pl.wikipedia.org/wiki?curid=2015006" title="Lista nagród i nominacji Taylor Swift">
Lista nagród i nominacji Taylor Swift

Artykuł przedstawia listę nagród i nominacji amerykańskiej wokalistki Taylor Swift.
W 2005 roku Taylor podpisała kontrakt z wytwórnią Big Machine i została najmłodszą autorką piosenek zatrudnioną przez Sony/ATV Music. Wokalistka ma na koncie dziewięć albumów studyjnych: "Taylor Swift", "Fearless", "Speak Now", "Red", "1989", " reputation," " Lover, Folklore, Evermore i Midnights." Album "Fearless" wydany w 2008 roku jest najczęściej nagradzaną płytą country w historii oraz najlepiej sprzedającym się albumem 2008 i 2009 roku w Stanach Zjednoczonych. Z kolei jej pierwszy, w pełni popowy album, "1989," jest najczęściej kupowaną płytą od 2002 roku. Łącznie Swift otrzymała 709 nominacji, wygrała 449 nagród. 21 nagród to nagrody specjalne (Pinnacle Award, Dick Clark Award for Excellence, 2010 NARM Artist of the Year, HAL David Starlight Award, Ultimate Choice, Crystal Milestone Award, Jim Reeves International Award, International Artist Achievement Award, 2011 Harmony Award, 4 rekordy Guinnessa, 2012 Ripple Of Hope Gala Award, 2012 Big Help Award, 2012 BMA Woman of the Year, 2011 &amp; 2014 Billboard Woman of the Year, IFPI Global Recording Artist of 2014, 2015 ELLE's Woman of the Year i ACM's 50th Anniversary Milestone Award).
Academy of Country Music Awards.
Academy of Country Music Awards to coroczne rozdanie nagród muzyki country. Po raz pierwszy impreza odbyła się w 1964 roku. Taylor była nominowana do tej nagrody dwadzieścia sześć razy, wygrywając pięć nagród. Academy of Country Music Awards uhonorowało Taylor nagrodą Crystal Milestone Award w 2009 roku, Jim Reeves International Award w 2011 roku oraz 50th Anniversary Milestone Awards w 2015. W 2009 roku Taylor została najmłodszym artystą w historii, który wygrał w kategorii "Album roku" ("Fearless"). Została również drugą artystką (po Carrie Underwood), która wygrała w kategorii "Wokalistka roku" dwa lata z rzędu (2011 i 2012). Swift jest najmłodszą osobą, która wygrała w kategorii Entertainer of the Year.
American Country Awards.
American Country Awards to nagrody przyznawane w kategorii muzyki country, zwycięzców wybierają fani. Show jest transmitowane na kanale Fox Network. Nagrody są przyznawane w kategorii muzyka, teledyski i trasy koncertowe.
American Country Countdown Awards.
Pierwsze rozdanie nagród American Country Countdown Awards odbyło się w 2014 roku. American Country Countdown Awards są przyznawane wyłącznie ze statystyk AirPlay Radio ze źródeł takich jak Soundscan, Pollstar i MediaBase.
American Music Awards.
American Music Awards to rozdanie nagród muzycznych, odbywające się od 1973 roku. Show transmitowane jest przez American Broadcasting Company. Swift zdobyła 35 nominacji i 34 nagrody. 23 listopada 2014 Swift została pierwszą osobą odznaczoną nagrodą Dick Clark Awards For Excellence – specjalną nagrodą przyznaną za jej wyjątkowe osiągnięcia.
APRA Music Awards.
APRA Music Awards to kilka ceremonii rozdania nagród odbywających się w Australii. Są przyznawane przez Australasian Performing Right Association za umiejętność pisania piosenek, sprzedaż płyt i singli oraz dla artystów.
ARIA Music Awards.
Australian Recording Industry Association Music Awards (popularnie nazywane ARIA Music Awards lub ARIA Awards) to coroczna seria rozdań nagród odbywająca się w Australii, nagradzająca australijski przemysł muzyczny.
ASCAP Awards.
Amerykańskie Stowarzyszenie Kompozytorów, Autorów i Wydawców (ASCAP) jest organizacją non-profit, która chroni prawa autorskie oraz wydajności muzyczne swoich członków poprzez monitorowanie ich występów publicznych, za pośrednictwem transmisji lub występów na żywo i odpowiednio je porównuje. Swift zdobyła trzy nagrody.
BBC Music Awards.
BBC Music Awards to nagrody muzyczne przyznawane przez stację BBC. Po raz pierwszy zostały wręczone w grudniu 2014 roku, traktowane jako podsumowanie muzycznych wydarzeń ostatnich dwunastu miesięcy.
Billboard Music Awards.
Billboard Music Awards.
Billboard Music Awards zostały przerwane między rokiem 2007 a 2010, ale zwycięzcy w wielu kategoriach zostali ogłoszeni poprzez Billboard razem, jako część podsumowujące ich sukcesy na koniec roku. Rozdanie nagród powróciło w 2011 roku. Taylor zdobyła 54 nominacje, wygrała 28, włącznie z 11 zdobytymi w latach 2007–2010 i opublikowanymi przez magazyn Billboard.
Billboard Woman Of The Year.
W 2011 roku Taylor została najmłodszą osobą okrzykniętą przez magazyn Billboard tytułem Kobiety Roku. Pod uwagę brano wówczas liczne osiągnięcia wokalistki, między innymi milionowa sprzedaż jej albumów Fearless oraz Speak Now. W 2014 roku Swift ponownie została okrzyknięta Kobietą Roku. Jest pierwszą osobą, która zdobyła ten tytuł dwa razy.
Billboard Touring Awards.
Billboard Touring Awards to utworzone w 2006 roku coroczne spotkanie sponsorowane przez magazyn "Billboard", żeby nagrodzić najlepsze występy na żywo. Swift zdobyła 3 nagrody z 10 nominacji.
BMI Awards.
Nagrody BMI są przyznawane przez Broadcast Music Inc. żeby nagrodzić tekściarzy w różnych gatunkach, jak country i pop. Swift otrzymała 35 BMI Country Music Awards, 1 BMI London Awards i 17 BMI Pop Awards.
Brit Awards.
Brit Awards przyznawane są corocznie, począwszy od 1977 roku, przez British Phonographic Industry, aby uhonorować artystów brytyjskich, a także międzynarodowych muzyków, którzy są najpopularniejsi w Wielkiej Brytanii.
BMI Awards.
Broadcast Music Incorporated corocznie nagradza autorów tekstów piosenek. Na 56. ceremonii rozdania BMI Awards, „Teardrops on My Guitar”, napisana przez Taylor Swift i Liz Rose została uznana za najlepszy utwór country roku. Wyróżnienia zyskały również piosenki „Tim McGraw” (2007) oraz „Our Song” (2008). Rok później „Teardrops on My Guitar” został ponownie nagrodzony przez BMI, tym razem w kategorii popowej. Poza tym Swift otrzymała nagrodę prezesa BMI, honorującą indywidualnych twórców, zasługujących na wyjątkowe wyróżnienie. Statuetka ta wręczana jest okazjonalnie, w przypadku artystów, mających znaczny wpływ na rozwój przemysłu muzycznego.
Canadian Country Music Association Awards.
Canadian Country Music Association Awards wręczane są od 1982 roku, aby uhonorować najpopularniejszych muzyków country w Kanadzie.
Channel V Thailand Music Video Awards.
Channel [V] Thailand Music Video Awards wręczane są przez telewizję muzyczną Channel [V] Thailand najpopularniejszym artystom w Tajlandii.
CMT Awards.
CMT Online Awards.
CMT Online Awards są przyznawane corocznie, począwszy od 2006 roku, przez Country Music Television. Zwycięzców wybierają fani, bowiem zliczana jest liczba odtworzeń wideoklipów oraz wizyt na profilach artystów na stronie CMT.com. Wygrani w poszczególnych kategoriach cieszyli się największą popularnością internetową.
CMT Music Awards.
CMT Music Awards, zapoczątkowane w 2002 roku przez Country Music Television, corocznie honorują twórców muzyki country. Taylor Swift otrzymała dziesięć nominacji, wygrywając pięć nagród.
Country Music Association Awards.
Country Music Association Awards przyznawane są od 1967 roku. Taylor Swift nominowana była do nagrody sześciokrotnie, wygrywając pięć statuetek. Jako dziewiętnastolatka Swift była najmłodszą wokalistką nominowaną oraz zdobywającą nagrodę dla artysty roku. Taylor otrzymała poza tym wyróżnienie dla najlepszego amerykańskiego artysty na arenie międzynarodowej, honorujące twórców, którzy popularyzują muzykę country na całym świecie.
Grammy Awards.
Grammy są przyznawane corocznie przez National Academy of Recording Arts and Sciences, począwszy od 1958 roku. Podczas 52. ceremonii wręczenia statuetek, Swift stała się najmłodszą artystką w historii, która otrzymała nagrodę dla albumu roku, a także pierwszym solowym artystą country, który wygrał w tej kategorii.
Juno Awards.
Nagrody Juno to najważniejsze wyróżnienia (statuetki) kanadyjskiego przemysłu muzycznego, wręczane od 1970 roku.
MTV.
MTV Europe Music Awards.
MTV Europe Music Awards wręczane są od 1994 roku przez MTV Networks Europe, aby wyróżnić najpopularniejszych artystów w Europie.
MTV Video Music Awards.
MTV Video Music Awards są wręczane od 1984 roku przez MTV, aby uhonorować twórców najlepszych wideoklipów. Taylor Swift otrzymała dwie nominacje, wygrywając jedną nagrodę, za najlepszy kobiecy teledysk. Stała się tym samym pierwszą artystką country w historii, która otrzymała statuetkę VMA.
MTV Movie Awards.
Taylor Swift otrzymała jedną nominację do MTV Movie Awards.
Los Premios MTV Latinoamérica.
Los Premios MTV Latinoamérica to południowoamerykańska wersja MTV Video Music Awards. Swift nominowana była do tychże nagród trzykrotnie.
MYX Music Award.
MYX Music Awards honorują najpopularniejszych artystów na Filipinach, natomiast kategoria ulubiony wideoklip międzynarodowy jest jedynym wyróżnieniem dla artystów spoza kraju.
Nashville Music Awards.
Nashville Music Awards wręczane są corocznie, od 1995 roku, honorując artystów reprezentujących każdy gatunek muzyczny.
Nashville Songwriters Association International Award.
Nashville Songwriters Association International Award wręczana jest najlepszym autorom utworów danego roku. Swift stała się najmłodszą artystką w historii, która zdobyła wyróżnienie.
Nickelodeon Kids' Choice Awards.
Nickelodeon Australian Kids' Choice Awards.
Nickelodeon Australian Kids' Choice Awards jest australijską wersją amerykańskich Nickelodeon Kids' Choice Awards. Zwycięzcy w poszczególnych kategoriach wybierani są przez widzów telewizji Nickelodeon w wieku 12–19 lat.
Nickelodeon Kids' Choice Awards U.S..
Nickelodeon Kids' Choice Awards przyznawane są na podstawie głosów widzów telewizji Nickelodeon.
People's Choice Awards.
People's Choice Awards wręczane są na podstawie głosów Amerykanów, którzy wybierają swoje ulubione m.in.: filmy, seriale oraz wokalistów.
Teen Choice Awards.
Teen Choice Awards wręczane są corocznie, począwszy od 1999 roku, a gala transmitowana jest przez Fox Broadcasting Company.
Young Hollywood Awards.
Young Hollywood Awards wręczane są obiecującym oraz debiutującym aktorom Hollywood. Na 10. gali wręczenia Young Hollywood Awards, Swift otrzymała wyróżnienie dla najlepiej rokującej gwiazdy, mimo że nie miała na swoim koncie ról filmowych. Stała się jednocześnie pierwszym muzykiem, który został wyróżniony tą nagrodą.
World Music Awards.
World Music Awards są wręczane od 1989 roku i honorują najpopularniejszych artystów na całym świecie. Nagrody oparte są na sprzedaży poszczególnych wydawnictw, a dane dostarcza International Federation of the Phonographic Industry (IFPI).
Inne wyróżnienia.
Pod koniec 2009 roku Associated Press wyróżnił Swift jako artystkę roku.
W lutym 2010 roku Taylor otrzymała nagrodę RIAA dla artystki z największą liczbą certyfikowanych cyfrowo utworów za 25 piosenek w jej wykonaniu, które uzyskały status złoty lub platynowy.

</doc>
<doc id="2015013" url="https://pl.wikipedia.org/wiki?curid=2015013" title="Ted Armgren">
Ted Armgren

Ted Armgren (ur. 27 maja 1988) – szwedzki biathlonista. Dwukrotny uczestnik mistrzostw świata juniorów. Reprezentant kraju na Mistrzostwach Europy w biathlonie w 2010.

</doc>
<doc id="2015014" url="https://pl.wikipedia.org/wiki?curid=2015014" title="Jan Sechkini">
Jan Sechkini



</doc>
<doc id="2015023" url="https://pl.wikipedia.org/wiki?curid=2015023" title="Wilhelm Hasselmann">
Wilhelm Hasselmann

Wilhelm Hasselmann (ur. 25 września 1844 roku w Bremie; zm. 25 lutego 1916 r. w Nowym Jorku) – niemiecki, socjalistyczny polityk i redaktor socjaldemokratycznych gazet.
Studiował na politechnice w Hanowerze. Należał do Powszechnego Związku Robotniczego oraz Socjaldemokratycznej Partii Robotniczej Niemiec, a później do SPD. W latach 1874-1877 oraz 1878-1880 zasiadał w Reichstagu. Współpracował z Johannem Mostem. Stale krytykował Bismarcka. Jego rządy określał mianem "Kanzlerdiktatur". Głosił też pochwałę rosyjskich rewolucjonistów – narodników. Redagował naczelne pismo lassalczyków „Neuer Social-Demokrat".
Z powodu głoszenia skrajnie lewicowych oraz anarchistycznych poglądów został w 1880 roku wykluczony z szeregów partii. W czasie represji Bismarcka przeciwko socjalistom wyemigrował do USA.

</doc>
<doc id="2015035" url="https://pl.wikipedia.org/wiki?curid=2015035" title="Józefitki">
Józefitki

Józefitki (siostry od świętego Józefa) – potoczna nazwa katolickich żeńskich zakonów i zgromadzeń zakonnych, które za patrona obrały świętego Józefa z Nazaretu. Aktualnie jest na świecie 54 zgromadzeń (w Polsce są dwa zgromadzenia: józefitki i józefitki z Cluny).

</doc>
<doc id="2015038" url="https://pl.wikipedia.org/wiki?curid=2015038" title="Unia – Partia dla Słowacji">
Unia – Partia dla Słowacji

Unia – Partia dla Słowacji (słow. "Únia – Strana pre Slovensko") – słowacka koalicja wyborcza powstała w 2010 obejmująca Wolne Forum, Kandydatów Obywatelskich oraz Ligę – Partię Obywatelsko-Liberalną. 
Historia.
Koalicja centroprawicowych ugrupowań powstała przed wyborami 2010. Wśród jej podmiotów znaleźli się Wolne Forum, Kandydaci Obywatelscy oraz Liga – Partia Obywatelsko-Liberalna. Z list Unii kandydują również przedstawiciele Partii Zielonych Słowacji. Wśród kandydatów koalicji znalazła się była działaczka Słowackiej Unii Chrześcijańskiej i Demokratycznej Zuzana Martináková. Przewodniczącym ugrupowania jest Milan Cilek. 
W wyborach 2010 koalicja uzyskała 0,70% głosów.

</doc>
<doc id="2015040" url="https://pl.wikipedia.org/wiki?curid=2015040" title="Morze Visayan">
Morze Visayan

Morze Visayan – niewielkie morze w obrębie archipelagu Filipin położone pomiędzy wyspami: Masbate na północy, Leyte na wschodzie, Cebu i Negros na południu i Panay na zachodzie. Największą wyspą morza Visayan jest Bantayan.
Przez kanał Jintotolo na północnym zachodzie jest połączone z morzem Sibuyan, na północnym wschodzie z morzem Samar, na południowym wschodzie z morzem Camotes, przez cieśninę Tanon na południu z morzem Bohol oraz przez cieśninę Guimaras i zatokę Panay z morzem Sulu.

</doc>
<doc id="2015042" url="https://pl.wikipedia.org/wiki?curid=2015042" title="Louis Vivin">
Louis Vivin

Louis Vivin (ur. 28 lipca 1861 w Hadol, zm. 28 maja 1936 w Paryżu) – francuski malarz, prymitywista.
W latach 1881-1925 jako urzędnik pocztowy, malarstwem zajmował się amatorsko i nie posiadał artystycznego wykształcenia. Początkowo wystawiał na pokazach ulicznych, po przejściu na emeryturę w 1923 zajmował się wyłącznie malowaniem. W 1925 został odkryty przez niemieckiego kolekcjonera i teoretyka sztuki Wilhelma Uhdego (1874-1947) i zdobył znaczne uznanie wśród koneserów sztuki naiwnej.
Louis Vivin malował widoki Paryża, sceny rodzajowe i myśliwskie oraz martwe natury, głównie kwiaty. Jego realistyczne prace odznaczają się chłodną, niemal monochromatyczną kolorystyką i linearyzmem. Vivin ignorował zasady harmonii kolorów i perspektywy, koncentrował się natomiast na drobiazgowym przedstawieniu szczegółów. Obok Henriego Rousseau uważany jest za jednego najwybitniejszych francuskich malarzy naiwnych.

</doc>
<doc id="2015045" url="https://pl.wikipedia.org/wiki?curid=2015045" title="Jerzy Słomiński (muzyk)">
Jerzy Słomiński (muzyk)

Jerzy Słomiński, pseud. Słoma (ur. 13 marca 1957 w Warszawie) – polski bębniarz, architekt. Jerzego "Słomę" Słomińskiego można uznać za prekursora gry na bębnach w Polsce, jest również autorem tekstów. Śpiewa, grywa na mandolinie, perkusji i akustycznej gitarze.
Biografia i działalność artystyczna.
Studia na warszawskiej ASP rozpoczął w 1978. Miał indywidualny tok studiów u Oskara Hansena. Kilka lat po wprowadzeniu stanu wojennego wyjechał z Warszawy i osiadł w Lasach Kozłowieckich, gdzie jako pierwszy w Polsce zajął się wytwarzaniem profesjonalnych bębnów typu conga. Założył też muzyczną społeczność złożoną z około 20 rodzin. Jak mówił, zaczął robić bębny, żeby mieć na czym grać.
W swojej karierze współpracował m.in. z Jackiem Kleyffem, Orkiestrą Na Zdrowie, Brygadą Kryzys, Osjanem, Orkiestrą Razem, Izraelem i Antoniną Krzysztoń. Występował w zespole stworzonym przez niego o nazwie „Słoma i Przedwietrze”, a następnie „Słoma i D'Roots Brothers”. W grupie występują również synowie artysty, Jonasz i Daniel. Formacja na swoim koncie ma debiutancką płytę zatytułowaną "Zagrania". Muzycy od początku istnienia grupy grają bardzo różnorodnie, od pierwotnych form bębniarskich, przez ska, reggae, funk, r&amp;b, afro-beat oraz jazz aż do melodii i piosenek brzmiących i kołyszących rumbą czy sambą.
W 1997 założył zespół Bębnoluby, początkowo projektem autorskim, następnie realizowany z grupą przyjaciół. W skład repertuaru wchodziły kompozycje, będące kompilacją różnych nurtów i tradycji, przeprowadzając słuchaczy przez poszczególne etapy rozwoju muzyki, nawiązując do muzyki afrykańskiej, karaibskiej, a poprzez udział trąbki i saksofonu do jazzu.
Dyskografia.
Z Orkiestrą Na Zdrowie:

</doc>
<doc id="2015048" url="https://pl.wikipedia.org/wiki?curid=2015048" title="Rekordziści Polski w długości skoku narciarskiego">
Rekordziści Polski w długości skoku narciarskiego

Rekordziści Polski w długości skoku narciarskiego:

</doc>
<doc id="2015053" url="https://pl.wikipedia.org/wiki?curid=2015053" title="Aleksandretta">
Aleksandretta



</doc>
<doc id="2015055" url="https://pl.wikipedia.org/wiki?curid=2015055" title="Wojciech Sławiński">
Wojciech Sławiński

Wojciech Sławiński (ur. ok. 1860 w Łodzi, zm. 1888 w Irkucku) – działacz socjalistyczny i robotniczy, stolarz, poeta rewolucyjny.
Życiorys.
Jest postacią często wymienianą w literaturze omawiającej działalność I Proletariatu, ponieważ jako jedyny tworzył pieśni rewolucyjne. Pochodził z Łodzi gdzie pracował jako czeladnik stolarski. Zaangażował się w działalność I Proletariatu ok. 1883 roku, na organizowanych spotkaniach z robotnikami i chłopami śpiewał pisane przez siebie pieśni. Charakteryzowała je niezgrabna forma, były bardzo długie (nawet do 20 zwrotek), Sławiński pisał je wykorzystując linię melodyczną ówczesnych pieśni kościelnych. Do czasów współczesnych zachowały się tylko fragmenty nielicznych utworów. Aresztowany w 1885 został osadzony w Cytadeli Warszawskiej, wyrokiem sądu skazano go na 5 lat zesłania. Zmarł w drodze do miejsca obywania kary.

</doc>
<doc id="2015057" url="https://pl.wikipedia.org/wiki?curid=2015057" title="Zatoka Aleksandretty">
Zatoka Aleksandretty



</doc>
<doc id="2015062" url="https://pl.wikipedia.org/wiki?curid=2015062" title="Droga N3 (Holandia)">
Droga N3 (Holandia)

Autostrada N3 (nl. "Rijksweg 3") - znajduje się w południowo-zachodniej części holandii. Jest kontynuacją drogi N214 od węzła Papendrecht do węzła Dordrecht i dalej jako droga N217. Jest łącznikiem autostrad A15 i A16.

</doc>
<doc id="2015064" url="https://pl.wikipedia.org/wiki?curid=2015064" title="Zrzeszenie Robotników Słowacji">
Zrzeszenie Robotników Słowacji

Zrzeszenie Robotników Słowacji (słow. "Združenie robotníkov Slovenska", ZRS) – słowacka partia polityczna o profilu lewicowym, w latach 1994–1998 część koalicji rządzącej, obecnie ugrupowanie pozaparlamentarne. 
Historia.
Ugrupowanie zostało założone w 1992 przez dysydentów z Partii Demokratycznej Lewicy, zaś zarejestrowane jako partia polityczna 26 kwietnia 1994. W wyborach 1994 partia uzyskała 7,34% głosów oraz 13 mandatów, zostając jednym z trzech podmiotów koalicji tworzącej rząd Vladimíra Mečiara. Partia odwoływała się do grup pokrzywdzonych w wyniku transformacji gospodarczej, protestując jednocześnie przeciwko prywatyzacji majątku narodowego. Sceptycznie odnosiła się do integracji z Unią Europejską i NATO, nie nawiązując kontaktów z partiami Europy Zachodniej. 
W wyniku wyborów 1998 ZRS uzyskała 1,30% głosów i znalazła się poza parlamentem. W wyborach 2002 partia uzyskała 0,54% głosów, zaś cztery lata później 0,29%. Ugrupowanie nie brało udziału w wyborach do Parlamentu Europejskiego 2004 i 2009. 
Przewodniczącym partii pozostaje od 1994 Ján Ľupták. Ugrupowanie ubiegało się o mandaty poselskie w wyborach 2010, uzyskując 0,24% głosów.

</doc>
<doc id="2015066" url="https://pl.wikipedia.org/wiki?curid=2015066" title="Bazofil">
Bazofil

Bazofile, granulocyty zasadochłonne – morfotyczne składniki krwi z grupy leukocytów (białych krwinek), których cytoplazma zawiera ziarnistości barwiące się barwnikami zasadowymi na kolor niebieski. Komórki te mają około 10 μm średnicy, kulisty kształt oraz wydłużone jądro z dwoma lub więcej przewężeniami (jądro segmentowane). Swoją fizjologią przypominają komórki tuczne (mastocyty). Stanowią do 1% wszystkich leukocytów oraz około 2% wszystkich granulocytów. Podwyższoną liczbę bazofili we krwi nazywa się bazofilią.
Komórki te powstają w czerwonym szpiku kostnym z nieukierunkowanych komórek macierzystych (CFU-GEMM), które pod wpływem odpowiednich cytokin (m.in. interleukina 3 (IL-3), IL-4, IL-10, SCF, NGF) przekształcają się w linię rozwojową bazofilów (CFU-Baso).
Mają zdolność do fagocytozy, choć mniejszą niż neutrofile. W swoich ziarnistościach magazynują m.in.: histaminę, która rozszerza naczynia krwionośne i zwiększa ich przepuszczalność, heparynę obniżającą krzepliwość krwi oraz serotoninę. Substancje te uwalniają pod wpływem immunoglobulin E, kiedy to bazofile zostają pobudzone do reakcji (alergicznej lub anafilaktycznej).

</doc>
<doc id="2015067" url="https://pl.wikipedia.org/wiki?curid=2015067" title="Jan Rąb">
Jan Rąb

Jan Stanisław Rąb (ur. 30 października 1919 w Krasnem, zm. 16 marca 1989) – polski ksiądz katolicki, pedagog, pisarz i historyk regionu, autor wielu prac literackich, w tym przewodników turystycznych, badacz biografii Wincentego Pola.
Życiorys.
Urodził się w chłopskiej rodzinie Józefa Rąba i Marii z domu Chadała. Od 1930 uczęszczał do I Gimnazjum im Ks. Stanisława Konarskiego w Rzeszowie, gdzie w 1938 zdał egzamin dojrzałości. W 1938 wstąpił do Seminarium Duchownego w Przemyślu. Święcenia kapłańskie otrzymał w 1943. Studiował teologię na Uniwersytecie Jagiellońskim. Pracował jako wikariusz na parafiach w Mrowli, Przybyszówce i w Iwoniczu. W 1950 został mianowany wikariuszem eksponowanym w Iwoniczu-Zdroju. Oprócz prowadzonej pracy duszpasterskiej, zajął się intensywnie odbudową zdrojowego kościoła. W wyniku jego starań 25 lutego 1957 biskup Franciszek Barda wydzielił z dotychczasowej parafii Iwonicz samodzielną parafię Iwonicz-Zdrój. Jej pierwszym proboszczem został ks. J. Rąb. Od 1967 dziekan dekanatu rymanowskiego. Od 1975 kanonik gremialny Brzozowskiej Kapituły Kolegiackiej. W 1974 obronił pracę doktorską "Kapituła Kolegiacka w Brzozowie".
Był autorem ponad 300 prac dotyczących duszpasterstwa, historii kościoła, monografii historycznych ale też radiestezji, którą się zajmował. Są to m.in.: "Zarys dziejów parafii diecezji przemyskiej", "Krasne, wieś obok Rzeszowa", "Iwonicz-Zdrój i okolica T I i II", "Kościelne dzieje Brzozowa", "Słownik Biograficzny wybitnych ludzi jasielskiego". Na szczególną uwagę zasługują jego przewodniki turystyczne: "Krosno nad Wisłokiem", "Województwo krośnieńskie", "Iwonicz-Zdrój", "Rymanów-Zdrój i okolice" (cztery wydania).
Został pochowany na starym cmentarzu w Iwoniczu.
W uznaniu zasług dla parafii i miejscowości poświęcono mu pamiątkową tablicę na ścianie nowego kościoła w Iwoniczu-Zdroju. Szkoła Podstawowa w Iwoniczu-Zdroju otrzymała w 2005 roku jego imię. Jego wychowankowie organizują cyklicznie zjazdy byłych ministrantów.

</doc>
<doc id="2015069" url="https://pl.wikipedia.org/wiki?curid=2015069" title="Droga N11 (Holandia)">
Droga N11 (Holandia)

Droga ekspresowa N11 (nl. "Autoweg 11") - droga łącząca autostradę A4 (węzeł Zoeterwoude-Rijndijk) z autostradą A12 (węzeł Bodegraven).

</doc>
<doc id="2015070" url="https://pl.wikipedia.org/wiki?curid=2015070" title="Rozalia Felsenhardt">
Rozalia Felsenhardt

Rozalia Felsenhardt (ur. 1864, zm. 1887 w Krasnojarsku) – działaczka socjalistyczna I Proletariatu, nauczycielka.
Biogram.
Zaangażowała się w działalność I Proletariatu w 1884, w środowisko socjalistów wprowadziła ją Maria Bohuszewiczówna. Aktywnie była zaangażowana w tworzenie kółek socjalistycznych, od lipca 1884 członkini Komitetu Centralnego I Proletariatu. Aresztowana we wrześniu 1885, osadzona w Cytadeli Warszawskiej. Więziono ją w jednej celi z Marią Bohuszewiczówną i Julią Razumiejczyk. W maju 1887 została skazana na zesłanie, chorując na ostatnie stadium gruźlicy zmarła kilka dni po Marii Bohuszewiczównie na jednym z etapów. Była narzeczoną Feliksa Kona, jednak władze carskie odmówiły uwięzionej na zawarcie związku małżeńskiego.

</doc>
<doc id="2015073" url="https://pl.wikipedia.org/wiki?curid=2015073" title="Lista planetoid 24001–25000">
Lista planetoid 24001–25000

Lista obejmuje 1000 kolejnych planetoid posiadających numery, zaczynając od 24001. takiego obiektu. Planetoidy te zostały odkryte w okresie od 24 września 1960 do 19 lutego 2001. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer.
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="2015074" url="https://pl.wikipedia.org/wiki?curid=2015074" title="Byrynszy liga">
Byrynszy liga

Byrynszy liga (kaz. Қазақстан бірінші лигасы) – liga będąca drugim poziomem rozgrywek piłkarskich w Kazachstanie. Organizowana jest od 1992 roku przez Kazachski Związek Piłki Nożnej. Rozgrywana jest systemem wiosna - jesień. Najlepsze drużyny awansują do Priemjer-Ligi.

</doc>
<doc id="2015075" url="https://pl.wikipedia.org/wiki?curid=2015075" title="Pierwaja liga kazachska w piłce nożnej">
Pierwaja liga kazachska w piłce nożnej



</doc>
<doc id="2015076" url="https://pl.wikipedia.org/wiki?curid=2015076" title="Guillaume Lemay-Thivierge">
Guillaume Lemay-Thivierge

Guillaume Lemay-Thivierge (ur. 28 lutego 1976 roku w Saint-Jérôme, w prowincji Quebec) - kanadyjski aktor, producent filmowy i spadochroniarz.
Po raz pierwszy wystąpił na ekranie w wieku ośmiu lat.

</doc>
<doc id="2015081" url="https://pl.wikipedia.org/wiki?curid=2015081" title="Konstanty Podbielski">
Konstanty Podbielski

Konstanty Podbielski (ur. 1824 w Gumowie, zm. 1886 Obwód jakucki) – działacz socjalistyczny I Proletariatu, cieśla.
Pochodził z rodziny drobnoszlacheckiej, rodzice Paweł i Karolina podawali się za chłopstwo. Wychowywał się u wuja, który był ekonomem we wsi Jedwabno. Przeszedł powierzchowną edukację domową, potrafił czytać tylko drukowane litery. Nie zdobył też żadnego zawodu, do czasu ożenku był nadzorcą folwarcznym. Później osiadł w Warszawie i pracował jako pomocnik cieśli. W działalność proletariacką został zaangażowany przez Zygmunta Poznańskiego, w jego domu Poznański organizował zebrania kółek socjalistycznych. Podbielski pełnił funkcję agitatora, był ateistą i swój sposób głoszenia haseł socjalistycznych opierał na podważaniu wiary katolickiej. Miejscem jego działania były okolice Grójca. Aresztowany 1883 przez żandarmerię został osadzony za szerzenie propagandy socjalistycznej. Podczas śledztwa nie przyznał się do winy, zdradziła go żona. Podczas przesłuchania przyznała, że przywoziła mu z Warszawy tajne druki. W 1885 roku został skazany na pięć lat zesłania, zmarł rok później.

</doc>
<doc id="2015084" url="https://pl.wikipedia.org/wiki?curid=2015084" title="Katedra Świętego Marcina w Utrechcie">
Katedra Świętego Marcina w Utrechcie

Katedra Świętego Marcina w Utrechcie niderl. "Sint-Maarten Domkerk van Utrecht" – historyczny kościół katedralny diecezji Utrechtu (dziś Prowincja Utrecht, Holandia), jeden z największych gotyckich kościołów w północnych Niderlandach, główny kościół biskupi tego regionu. Pod wezwaniem świętego Marcina. W 1580 przejęty przez Kalwinów. Cenny przykład architektury gotyckiej, jedyny kościół w Niderlandach, który przyjął formy francuskiego gotyku klasycznego. dominantą świątyni jest wysoka na 112,32 m wieża zachodnia, która pojawiała się w wielu dziełach malarstwa, m.in. w Ołtarzu Gandawskim Huberta i Jana van Eycków.
Dzieje.
Burzliwa historia katedry utrechckiej sięga VII wieku. Około 600 roku powstała drewniana kaplica dedykowana świętemu Marcinowi, fundowana przez duchowieństwo frankijskie, którego działalność na tym terenie popierali królowie merowińscy. Nieznane jest pierwotne położenie kaplicy, wiadomo że wkrótce zniszczyli ją pogańscy Fryzowie. Święty Wilibrord (zm. 739), biskup schrystianizowanej Fryzji wzniósł w miejscu obecnej katedry kamienny kościół, który przetrwał do IX wieku, kiedy uległ zniszczeniom w wyniku najazdu Normanów. Odbudował ją w X stuleciu biskup Balderyk. Założone jeszcze za urzędu Wilibrorda biskupstwo Utrechtu w 799 roku zostało włączone do arcybiskupstwa kolońskiego. Katedra Balderyka spłonęła i następnie za biskupa Adalbolda II wzniesiono kolejny romański kościół, konsekrowany w 1023. Wówczas już Utrecht był znaczącym miastem w Rzeszy. Od czasów panowania dynastii salickiej cesarz był honorowym kanonikiem katedralnym. W Utrechcie zmarli cesarze Konrad II (1039) i Henryk V (1125). Wszakże zostali pochowani w katedrze w Spirze, w katedrze w Utrechcie znajdują się serca tych cesarzy. Świadectwem obecności najwyższych władz Rzeszy są tzw. kamienie cesarskie ("keizerssteentjes") umieszczone w prezbiterium.
Katedra Adalbolda przetrwała do roku 1253 kiedy miał miejsce pożar pustoszący niemal całe miasto. Rok później, ówczesny hierarcha Hendrik van Vianden zainicjował wzniesienie nowej gotyckiej katedry. Prace nad wielką świątynią, wzorowaną na katedrze kolońskiej trwały aż do XVI stulecia. W 1295 roku konsekrowano gotyckie prezbiterium. Wieżę zachodnią wzniesiono w latach 1321-1382. Rok 1515 uznaje się za datę ukończenia budowy całej katedry.
Reformacja, która objęła także Niderlandy przyniosła kres rządów katolickich biskupów w Utrechcie. W 1572 w ramach zainicjowanego przez Kalwinów ikonoklazmu zniszczono bogaty wystrój wnętrza ze względu na liczne wizerunki Marii i świętych i niezgodną z myślą Jana Kalwina dotyczącą idei wystroju świątyni chrześcijańskiej. W 1580 roku władze miasta przekazały katedrę Kalwinom, którzy sprawowali pieczę nad świątynią z przerwą w latach 1673/74 kiedy to Utrecht okupowały wojska francuskiego króla Ludwika XIV. Przez ten okres w katedrze odbywały się katolickie nabożeństwa. Los licznych mieszkańców miasta wyznania katolickiego w XVI i XVII wieku był trudny; swoje nabożeństwa odprawiali w "schuilkerken" - kościołach urządzanych głównie wewnątrz domów mieszczańskich. Ponadto modlili się w kaplicy Św. Gertrudy, która stała się katedrą katolicką. W 1853 roku restytuowano arcybiskupstwo utrechckie, którego siedzibą stał się należący w średniowieczu do karmelitów kościół Św. Katarzyny.
1 sierpnia 1674 Utrecht nawiedziła burza z wichurą, która spowodowała runięcie korpusu nawowego. Powodem tych zniszczeń były także wadliwa konstrukcja i liczne niedokończenia w pracach budowlanych nad tą częścią świątyni. Pomimo restauracji kościoła w XIX i na początku XX wieku nigdy nie zrekonstruowano korpusu nawowego.
Architektura.
W obecnym stanie katedra składa się z prezbiterium, transeptu i zabudowań dawnego monasterium kanonickiego przylegającego do katedry od strony południowej. Wieża zachodnia jest dziś odrębną budowlą.
Prezbiterium składa się z trzech przęseł, czwarte jest zamknięte poligonalnie (7/12). Prezbiterium flankują nawy boczne o układzie bazylikowym, połączone wieńcem kaplic. Kaplice znajdują się także przy nawach bocznych prezbiterium, mają plan prostokątny. Po północnej stronie prezbiterium mieści się także zakrystia i skarbiec. W całości zachował się transept, natomiast z pierwotnego korpusu nawowego zachowały się jedynie dwa przęsła nawy południowej. Dzięki przekazom ikonograficznym wiadomo iż bazylikowy, pięcionawowy korpus liczył siedem przęseł. Ponadto od północnej strony do katedry przylegała dwunawowa kaplica.
Prezbiterium ma formę charakterystyczną dla gotyku klasycznego. Bezpośredni wpływ na kształt tej części świątyni miała katedra w Kolonii; biskupstwo Utrechtu, podlegało arcybiskupstwu, a następnie elektoratowi kolońskiemu. Wewnątrz zastosowano trójkondygnacyjny podział - smukłe arkady międzynawowe, tryforium i kondygnacja okien. Wnętrze nakryte jest sklepieniem krzyżowo-żebrowym wspartym na służkach które przylegają w górnej partii do ścian, poniżej tryforium do filarów wiązkowych. Zastosowano klasyczny podział okien i tryforium, w przęśle absydialnym są dwudzielne, w pozostałych czterodzielne. Zgoła odmiennie wygląda obejście, które "de facto" jest ściśle zintegrowane z wieńcem kaplic, kosztem klasycznego przedłużenia naw bocznych. Każda kaplica jest trójbocznie zamknięta, ma plan nieregularnego wydłużonego sześcioboku. Na zewnątrz zastosowano system przyporowy. Powyżej potężnych czterouskokowe przypory kaplic wznoszą się filary przyporowe (połączone ze ścianą prezbiterium łękami oporowymi) zwieńczone fialami. Rozglifione okna prezbiterium zwieńczone są wimpergami.
Transept posiada zbliżone do prezbiterium formy architektoniczne. Wyróżniającą cechą tej części kościoła jest wyeksponowanie elewacji transeptu poprzez przeprucie niemal całych ścian (powyżej portalów po koronę muru) ostrołukowymi oknami o wyszukanej dekoracji maswerkowej. Architektura kaplic nie jest jednorodna, znaczna część z nich nakryta jest sklepieniami gwiaździstymi i sieciowymi, artykulacja i dekoracja elewacji jest późnogotycka.
Z zabudowań monasterium kanonickiego zachowały się trzy skrzydła krużganku i przylegający do nich od strony południowej kapitularz o siedmiu przęsłach.
Wystrój wnętrza.
Dawny, bogaty wystrój wnętrza został zniszczony, bądź usunięty w wyniku ruchów ikonoklastycznych w 1572 roku. Przetrwały dwa późnogotyckie tryptyki, jednakże ze śladami zniszczeń głównie na głowach postaci Maryi i świętych. W kaplicy Rudolfa van Diepholt zachowało się gotyckie malowidło przedstawiające Grupę Ukrzyżowania. Z dzieł sztuki sepulkralnej wyróżnia się gotycki nagrobek biskupa Gwijde van Henegouwen, (brata Jana II, księcia Holandii i Hainatu, który był również biskupem Utrechtu w latach 1301-1317), tumbowy z całopostaciowym wizerunkiem hierarchy i postaciami świętych na bokach tumby (ze zniszczonymi przez ikonoklastów głowami).
Wieża katedralna.
Licząca 112,32 m wysokości wieża znana jako Domtoren zbudowana jest na planie kwadratu i składa się z trzech części (bloków). Najniższa część liczy trzy kondygnacje. Niegdyś w drugiej kondygnacji znajdowała się prywatna kaplica biskupia, powyżej zaś pomieszczenie zamieszkane przez strażników; wieża pełniła funkcję wartowniczą, podobnie jak obwarowania miejskie. Część środkowa ma zbliżony plan lecz ma nieco węższe boki, wewnątrz mieszczą się dzwony. Najwyższa część ma plan oktogonalny. Elewacje zdobią liczne okna, ślepe okna i wnęki z bogatą dekoracją maswerkową przez co wieża zyskuje na wertykalności. Część oktogonalna jest ażurowa; ściany niemal w całości są przeprute oknami zwieńczonymi wimpergami. Wieża jest zwieńczona przysadzistym ostrosłupowym hełmem.
Budowa wieży spotkała się z krytyką kaznodziei Geerta Groote, który napisał specjalny traktat "Contra turrim Traiectensem" ("Przeciwko wieży utrechckiej") zarzucając próżność tej inwestycji. Architektura wieży zainspirowała budowniczych kościołów m.in. w Amersfoort, Rhenen i Groningen.
Wieża jest także ważnym punktem turystycznym. Każdy z trzech bloków zwieńczony jest balustradą. Po przejściu schodów liczących 465 stopni znajduje się wejście na główną platformę widokową usytuowaną u nasady hełmu. Roztacza się z niej rozległa panorama Utrechtu i okolic, zaś przy dobrej widzialności dostrzegalna jest zabudowa innych miast m.in. Hagi, Haarlemu, Rotterdamu i Amsterdamu.
Dzwony.
Wewnątrz środkowej części wieży wisi 14 dzwonów, w tym siedem zabytkowych, które stanowią zachowaną część dawnego zespołu 13 dzwonów, które odlał w 1505 r. działający w Niderlandach oraz w niemieckiej Saksonii i Turyngii Gerhard van Wou. Największy z nich nazywa się "Salvator". Siedem współczesnych dzwonów odlanych w ludwisarni Eijsbouts w Asten. Wszystkie dzwony biją wyłącznie podczas głównych świąt kościelnych i państwowych i najważniejszych dla miasta okoliczności:
Wszystkie dzwony biją także z okazji otwarcia Festiwalu Muzyki Dawnej "Oude-Muziek-Festivals" o godz. 12.
Lista dzwonów.
Na podstawie:
Ikonografia.
Katedra utrechcka z charakterystyczną wieżą pojawia się w licznych dziełach malarstwa, począwszy od gotyku. Ikonografia katedry upowszechniła się w XV i XVI wieku, w malarstwie niderlandzkim i dolnoreńskim, a także gdańskim. Do najstarszych przedstawień zalicza się m.in. Ołtarz Gandawski (1432) (Katedra Św. Bawona w Gandawie) i Madonna kanclerza Rolin (ok. 1435 Paryż, Luwr) pędzla Jana van Eycka. W przypadku pierwszego dzieła katedra utrechcka figuruje w środkowej części horyzontu sceny Adoracji Baranka Mistycznego. Z późniejszych dzieł m.in. w "Ukrzyżowaniu" pędzla Mistrza Utrechckiego, obrazie o podobnym temacie Mistrza Zdjęcia z Krzyża z Kolekcji Figdorskiej. Motyw katedry utrechckiej znany jest też w malarstwie miniaturowym, czego przykładem jest miniatura "Modlitwy Króla Dawida" w Godzinkach Vreela (ok. 1450-60). Z malarstwa dolnoreńskiego m.in. portrecie nieznanego mężczyzny Mistrza Świętego Bartłomieja (ok. 1460, Wallraf-Richartz-Museum w Kolonii). Katedra utrechcka pojawia się również w "Kalwarii" pędzla Mistrza z Frankfurtu (prawdopodobnie znanego jako Hendrik van Wueluwe), namalowanej około 1520 (Städel Museum, Frankfurt nad Menem) a także w tryptyku Trzech Króli pędzla Jacoba van Utrecht (ok 1520, Wallraf-Richartz-Museum) W Muzeum Narodowym we Wrocławiu prezentowany jest obraz "Modlitwa świętego Hieronima" pędzla anonima niderlandzkiego z ok. 1475, gdzie tło zdobi pejzaż z sylwetką świątyni. Ponadto wieża katedry utrechckiej widoczna jest w tle cyklu pasyjnego na rewersie prawego skrzydła Tryptyku Jerozolimskiego w kościele Mariackim w Gdańsku (obecnie w MNW).
Z dzieł malarstwa holenderskiego XVII wieku wyróżnia się obraz "Miasto" pędzla Joosta C. Droochsloot (ok. 1630, Utrecht, Centraal Museum), które de facto jest panoramą Utrechtu.

</doc>
<doc id="2015086" url="https://pl.wikipedia.org/wiki?curid=2015086" title="Funkcjonał liniowy nieciągły">
Funkcjonał liniowy nieciągły



</doc>
<doc id="2015091" url="https://pl.wikipedia.org/wiki?curid=2015091" title="Lista planetoid 95001–96000">
Lista planetoid 95001–96000

Lista obejmuje 1000 kolejnych planetoid posiadających numery, zaczynając od 95001. takiego obiektu. Planetoidy te zostały odkryte w okresie od 17 grudnia 2001 do 15 lipca 2004. Spis nie zawiera wszystkich asteroid odkrytych w tym czasie, gdyż nie każda jednakowo szybko otrzymuje kolejny numer. 
Uwaga. W kolumnie "Odległość" podano średnią odległość obiektu od Słońca, wyrażoną w jednostkach astronomicznych.

</doc>
<doc id="2015095" url="https://pl.wikipedia.org/wiki?curid=2015095" title="Michał Stanisław Kossakowski">
Michał Stanisław Kossakowski

Michał Stanisław Kossakowski (ur. 26 listopada 1883 w Warszawie, zm. 23 stycznia 1962 w Brwinowie) – polski ziemianin, dyplomata, bankowiec.
Życiorys.
Syn Stanisława Kazimierza i Michaliny z Zaleskich. Ukończył szkołę realną w Warszawie. Po uzyskaniu matury w warszawskim Gimnazjum Władysława IV studiował na Wydziale Rolniczym Politechniki Ryskiej. Podczas studiów został członkiem Korporacji Akademickiej Arkonia. Studia kontynuował na Uniwersytecie we Fryburgu Szwajcarskim (ekonomia polityczna i nauki prawne), lecz nie ukończył ich, gdyż musiał zająć się sprawami majątku i rodziny.
Właściciel majątku Nidoki w guberni kowieńskiej. Od 1906 honorowy sędzia pokoju powiatu wiłkomierskiego oraz członek wielu organizacji dobroczynnych. W 1915 pracował w Centralnym Komitecie Obywatelskim i Polskim Komitecie Pomocy Sanitarnej w Kijowie i Mińsku. W tym ostatnim był członkiem Rady Polskiej Ziemi Mińskiej, pełnił funkcje zarządcy szkoły im. Emilii Plater, zrzeszenia Miłośników Sceny Polskiej, Towarzystwa Literackiego i Dziennika Polskiego. Był ponadto organizatorem Towarzystwa Przyjaciół Żołnierza Polskiego, Towarzystwa Wiedzy Naukowej oraz „obchodu kościuszkowskiego”.
Po wkroczeniu do Mińska wojsk niemieckich organizował z ramienia Ministerstwa Spraw Wewnętrznych repatriację uchodźców. W 1918 organizował zjazdy ziemian w Wilnie. W grudniu 1918 uczestnik samoobrony Wilna, a następnie na czele Komitetu Obrony Kresów Wschodnich, delegat Polskiej Rady Narodowej na Litwie i członek zjednoczonych Delegacji Rad Narodowych na Litwie i Białorusi. W 1919 przedstawiciel komisaryczny Zarządu Cywilnego Ziem Wschodnich, jego zastępca i kierownik ekspozytury w Warszawie. Następnie delegat do rokowań z przedstawicielami Rosji Sowieckiej w sprawie wymiany jeńców, więźniów politycznych i zakładników. W 1920 delegat Ministerstwa Spraw Zagranicznych do Rygi. Ochotnik wojska polskiego, a następnie delegat Ministerstwa Spraw Zagranicznych przy generale Lucjanie Żeligowskim oraz naczelnik Biura Spraw Litwy Środkowej w MSZ.
Po opuszczeniu służby państwowej dyrektor i wiceprezes Banku Zachodniego, prezes Rady Zjednoczonego Banku Ziemiańskiego w Warszawie. Od 1935 dyrektor oddziału krakowskiego, a od 1938 oddziału poznańskiego Banku Polskiego S.A.
Autor „Diariusza” obejmującego okres od 1915 do 1922 r., stanowiącego cenne źródło faktów społeczno-politycznych dla badaczy tego okresu. Pierwszy tom (dwie części) Diariusza wydany został z komentarzami historycznymi pod redakcją M. Mądzika przez Wydawnictwo Uniwersytetu Marii Curie-Skłodowskiej w 2010 r. Tom drugi i trzeci wydane zostały pod redakcją M. Korzeniowskiego, D. Tarasiuka i K. Latawca w 2016 r.

</doc>
<doc id="2015097" url="https://pl.wikipedia.org/wiki?curid=2015097" title="Józef Mineyko">
Józef Mineyko

Józef Mineyko (ur. 10 marca 1879 r. - zm. 3 września 1970 r.) – polski ziemianin, bankowiec.
Syn Bronisława i Anny z Morykonich. Ukończył szkołę realną w Wilnie. Studiował na Wydziale Handlowym Politechniki Ryskiej. Podczas studiów został członkiem Korporacji Akademickiej Arkonia. Studia kontynuował na Uniwersytecie w Genewie.
Gospodarował we własnych dobrach w guberni wileńskiej. Po 1905 r. współzałożyciel i dyrektor (do 1917 r.) Banku Towarzystwa Wzajemnego Kredytu w Wilnie. Współpracował z biskupem Edwardem Roppe przy zakładaniu Partii Konstytucyjnych Katolików. Od 1910 r. przedstawiciel pierwszego Rosyjskiego Towarzystwa Ubezpieczeń.
W II RP Dyrektor Banku Ziemiańskiego w Warszawie. Delegat Ministerstwa Rolnictwa i Reform Rolnych.
Był żonaty z Natalią Matwiejewną Maszewską.
Pochowany na cmentarzu Powązkowskim (kwatera 204-5-12,13).

</doc>
<doc id="2015100" url="https://pl.wikipedia.org/wiki?curid=2015100" title="Maciej Miszkiń">
Maciej Miszkiń

Maciej Miszkiń (ur. 4 marca 1983 w Sokółce) – polski kick-bokser, bokser wagi półciężkiej, trener i komentator boksu.
Kick-boxing.
Maciej Miszkiń sześć lat trenował kick-boxing, a jego największym sukcesem w tym sporcie było zdobycie wicemistrzostwa Europy. W 2007 zdobył wicemistrzostwo Polski w kick-boxingu, w formule low kick. W 2008 został mistrzem Polski w formule K-1, w kategorii do 81 kilogramów.
Kariera bokserska.
9 maja 2009 Miszkiń zadebiutował na zawodowym ringu, pokonując w drugiej rundzie przez nokaut Słowaka Miroslava Kvockę.
W listopadzie 2009 nawiązał współpracę z grupą promotorską KnockOut Promotions. Pierwszym pojedynkiem z nowym sztabem trenerskim była walka z Bułgarem Grigorem Sarohanianem. Po sześciu rundach, jednogłośnie na punkty wygrał Miszkiń.
15 maja 2010 Maciej Miszkiń wystąpił na gali w Łodzi, gdzie pojedynkiem wieczoru była walka o tytuł mistrza świata federacji WBC w kategorii junior ciężkiej, między Krzysztofem Włodarczykiem a Giacobbe Fragomenim. W piątej rundzie, przez techniczny nokaut, pokonał Rosjanina z niemieckim paszportem Amira Hacimuradova.
12 czerwca 2010 Miszkiń stoczył swój dziesiąty pojedynek na zawodowym ringu. Po sześciu rundach zwyciężył Rumuna Vitali Mirzę stosunkiem głosów dwa do remisu.
17 listopada 2012 Maciej Miszkiń stoczył piętnastą walkę w zawodowej karierze. Po sześciorundowym pojedynku wygrał z Bartłomiejem Grafką, jednogłośnie na punkt stosunkiem 59:56, 59:55 oraz 58:56.
23 listopada 2013 po rocznej przerwie od boksowania, spowodowanej kontuzjami, Maciej Miszkiń doznał pierwszej porażki w zawodowej karierze, przegrywając w trzeciej rundzie z Vincentem Feigenbutzem, poprzez decyzję trenera o poddaniu zawodnika.
26 kwietnia 2014, na gali boksu zawodowego w Legionowie, Miszkiń przegrał niejednogłośnie na punkty w ośmiorundowy pojedynek z Pawłem Głażewskim, stosunkiem dwa do remisu (75:78, 74:78 oraz 76:76).
18 października 2014 w Nowym Dworze Mazowieckim, przegrał niejednogłośnie na punkty w kolejny ośmiorundowy pojedynek (76:76, 75:77 i 74:77) z Białorusinem Aliaksandrem Sushchytsem.
Zwyciężając jednogłośnie na punkty 60:54, 59:55 i 59:55 na dystansie sześciu rund Łotysza Dmitrijsa Ovsjannikovsa 31 stycznia 2015 w Toruniu, przerwał serię trzech kolejnych porażek.
18 kwietnia 2015 w Legionowie wygrał jednogłośnie na punkty 97:93, 99:91 i 99:91 na dystansie dziesięciu rund w rewanżowym pojedynku z Pawłem Głażewskim.
26 września 2015, podczas gali boksu zawodowego w łódzkiej Atlas Arenie, Maciej Miszkiń odniósł 18. zawodowe zwycięstwo. Pokonał w czwartej rundzie przez techniczny nokaut 41-letniego Tomasza Gargulę.
9 marca 2016 zakończył sportową karierę. Został komentatorem boksu w Polsacie Sport, a potem na antenie TVP Sport.

</doc>
<doc id="2015107" url="https://pl.wikipedia.org/wiki?curid=2015107" title="Pływanie z płetwami na Halowych Igrzyskach Azjatyckich 2007">
Pływanie z płetwami na Halowych Igrzyskach Azjatyckich 2007

Pływanie z płetwami na Halowych Igrzyskach Azjatyckich 2007 odbyło się w hali Macau Olympic Aquatic Centre w dniach 27 – 28 października 2007. W tabeli medalowej tryumfowali zawodnicy z Chin, którzy zdobyli łącznie 10 medali, w tym 7 złotych.

</doc>
<doc id="2015111" url="https://pl.wikipedia.org/wiki?curid=2015111" title="Jesus College w Oksfordzie">
Jesus College w Oksfordzie

Jesus College ("Kolegium Jezusowe", pełna nazwa: Jesus College in the University of Oxford of Queen Elizabeth's Foundation, "Kolegium Jezusowe na Uniwersytecie Oksfordzkim, Fundacji Królowej Elżbiety") – jedno z kolegiów wchodzących w skład University of Oxford. Zostało założone 27 czerwca 1571 roku przez królową Elżbietę I, a głównym inicjatorem jego powstania był walijski duchowny i prawnik Hugh Price, znany także jako ap Rhys. Pierwotnym celem istnienia kolegium miało być przede wszystkim kształcenie anglikańskich księży, choć z czasem otworzyło się również na studentów i badaczy świeckich. Aż do drugiej połowy XIX wieku większość profesorów i studentów kolegium stanowili Walijczycy. Kobiety mogą do niego należeć od 1974 roku. 
Obecnie kolegium skupia ok. 475 studentów, z czego ok. 325 osób stanowią słuchacze studiów licencjackich, a ok. 150 osób to magistranci i doktoranci. Od 2005 roku dyrektorem Jesus College jest John Krebs (lord Krebs), jeden z czołowych brytyjskich ornitologów. Siostrzanym kolegium na Uniwersytecie Cambridge jest tamtejsze Jesus College. Wśród znanych absolwentów kolegium byli m.in. dwukrotny premier Wielkiej Brytanii Harold Wilson, były premier Jamajki Norman Manley oraz archeolog i podróżnik Thomas Edward Lawrence (znany szerzej jako Lawrence z Arabii).

</doc>
<doc id="2015113" url="https://pl.wikipedia.org/wiki?curid=2015113" title="Mistrzostwa Europy w Gimnastyce Sportowej 2010">
Mistrzostwa Europy w Gimnastyce Sportowej 2010

Mistrzostwa Europy w Gimnastyce Sportowej 2010 odbyły się w dniach 21 kwietnia - 2 maja 2010 w Birmingham. Były to dwudzieste ósme mistrzostwa kobiet i dwudzieste dziewiąte dla mężczyzn.

</doc>
<doc id="2015120" url="https://pl.wikipedia.org/wiki?curid=2015120" title="10048 Gronbech">
10048 Gronbech



</doc>
<doc id="2015121" url="https://pl.wikipedia.org/wiki?curid=2015121" title="33061 Vaclavmorava">
33061 Vaclavmorava



</doc>
<doc id="2015125" url="https://pl.wikipedia.org/wiki?curid=2015125" title="31109 Janpalous">
31109 Janpalous



</doc>
<doc id="2015127" url="https://pl.wikipedia.org/wiki?curid=2015127" title="Wilhelm Uhde">
Wilhelm Uhde

Wilhelm Uhde (ur. 28 października 1874 we Friedebergu, zm. 17 sierpnia 1947 w Paryżu) – niemiecki marszand i kolekcjoner, krytyk sztuki, opiekun i przyjaciel artystów, odkrywca talentu kilku francuskich malarzy naiwnych.
Życiorys.
Studiował początkowo prawo w Monachium, po pobycie we Florencji zainteresował się sztuką i w 1904 przeniósł na stałe do Paryża. Jako jeden z pierwszych kolekcjonerów kupował obrazy Pabla Picassa i Georges’a Braque’a, organizował też wystawy kubistów i impresjonistów. Uważany jest za odkrywcę wielu prymitywistów, m.in. Celnika Rousseau, Louisa Vivina, Séraphine Louis, André Bauchanta i Camille Bombois. W 1914 został uznany za wroga Francji i wydalony do Niemiec, jego zbiory skonfiskowano. Powrócił do Francji w połowie lat 20., organizował wystawy i wspierał malarzy, publikował też prace na temat sztuki. W 1938 pozbawiono go obywatelstwa niemieckiego, a we Francji kolejny raz skonfiskowano majątek. II wojnę światową przeżył ukrywając się na południu kraju, pomocy udzielił mu w tym czasie Jean Cassou. Zmarł 17 sierpnia 1947 w Paryżu, przed śmiercią zdołał zorganizować wystawę prac Séraphine Louis w Galerie de France.
W 2008 francuski reżyser Martin Provost nakręcił film "Séraphine", który był poświęcony życiu i twórczości odkrytej przez Wilhelma Uhdego malarki naiwnej Séraphine Louis. Obraz był filmowym wydarzeniem roku we Francji, nagrodzono go siedmioma Cezarami w najważniejszych kategoriach.

</doc>
<doc id="2015132" url="https://pl.wikipedia.org/wiki?curid=2015132" title="Sanko">
Sanko



</doc>
<doc id="2015133" url="https://pl.wikipedia.org/wiki?curid=2015133" title="We Are the Luniz">
We Are the Luniz

We Are the Luniz – nieoficjalny, studyjny album duetu Luniz, wydany w 2005 roku, nakładem wytwórni War Xone Records.

</doc>
<doc id="2015134" url="https://pl.wikipedia.org/wiki?curid=2015134" title="Teologia queer">
Teologia queer

Teologia queer – nurt współczesnej teologii wyzwolenia w ramach nominalnego chrześcijaństwa, próbujący na nowo zdefiniować język teologiczny, tak by był w stanie wyrazić „"naturę nieheteronormatywnego doświadczenia religijnego"”.
Teologia queer sugeruje zaprzestanie postrzegania homoseksualizmu jako grzesznego i promowania „"nowych wzorców partnerstwa"”. Teologia ta odrzuca klasyczną metafizykę chrześcijańską oraz tradycję uważając, że jest ona „"szowinistyczna i represyjna"”. Dlatego też odrzuca ona lub stara się przeinterpretować znaczenie jednoznacznych tekstów biblijnych czy tekstów patrystycznych, które stanowczo potępiają homoseksualizm (por. 1 Kor 6,9).

</doc>
<doc id="2015135" url="https://pl.wikipedia.org/wiki?curid=2015135" title="Giedrius Tomkevičius">
Giedrius Tomkevičius

Giedrius Tomkevičius (ur. 29 lutego 1984) – litewski piłkarz grający na pozycji obrońcy w Ekranasie Poniewież. Jednokrotny reprezentant Litwy, w kadrze zadebiutował w 2008 roku.

</doc>
<doc id="2015136" url="https://pl.wikipedia.org/wiki?curid=2015136" title="Pardofelis badia">
Pardofelis badia



</doc>
<doc id="2015138" url="https://pl.wikipedia.org/wiki?curid=2015138" title="Łaźnia Miejska w Katowicach">
Łaźnia Miejska w Katowicach



</doc>
<doc id="2015139" url="https://pl.wikipedia.org/wiki?curid=2015139" title="Adrian Demianowski">
Adrian Demianowski

Adrian Demianowski (ur. 7 września 1887 we Lwowie, zm. 29 grudnia 1959) – polski lekarz psychiatra, profesor psychiatrii Akademii Medycznej we Wrocławiu.
Życiorys.
Urodził się we Lwowie i tam ukończył studia na Wydziale Lekarskim Uniwersytetu Jana Kazimierza uzyskując tytuł doktora wszech nauk lekarskich, a następnie w roku 1923 Wydział Filozoficzny ze stopniem naukowym doktora filozofii. Habilitował się w tym samym roku jako docent psychiatrii również we Lwowie. Staże specjalizacyjne odbywał w Klinice Neurologiczno-Psychiatrycznej Uniwersytetu Jana Kazimierza pod kierunkiem Henryka Halbana, a następnie w Wiedniu u Juliusa Wagnera-Jauregga i w Zurychu u Eugena Bleulera.
W roku 1918 brał udział w obronie Lwowa, w latach 1919-1922 był komendantem Wojskowego Szpitala Psychiatrycznego we Lwowie, za co został wyróżniony Krzyżem Obrony Lwowa i odznaką „Orlęta”.
Wykłady z psychiatrii prowadził w latach 1924-1939 jako docent psychiatrii, w okresie 1940-1941, tj. do momentu opuszczenia Lwowa przez Armię Czerwoną był kierownikiem katedry psychiatrii w Lwowskim Instytucie Medycznym. Po wojnie w roku 1944 mianowany profesorem nadzwyczajnym psychiatrii, w roku 1946 przeniósł się do Wrocławia, gdzie pracował do śmierci jako kierownik Kliniki Psychiatrycznej Uniwersytetu Wrocławskiego, a potem AM. Klinikę tę organizował od podstaw, gdyż stary budynek kliniki uległ całkowitemu zniszczeniu w trakcie działań wojennych.
Przewodniczył Oddziałowi Wrocławskiemu Polskiego Towarzystwa Psychiatrycznego, był także członkiem zarządu głównego Polskiego Towarzystwa Higieny Psychicznej. Promotor kilku przewodów doktorskich i opiekun habilitacji Kazimierza Dąbrowskiego, Tadeusza Bilikiewicza oraz Lucjana Korzeniowskiego. W roku 1954 przeniesiony z przyczyn politycznych w stan spoczynku, ale w roku 1957 zrehabilitowany powrócił do pracy w katedrze.

</doc>
<doc id="2015140" url="https://pl.wikipedia.org/wiki?curid=2015140" title="Pandelis Kapetanos">
Pandelis Kapetanos

Pandelis Kapetanos (gr. Παντελής Καπετάνος, ur. 8 czerwca 1983) – grecki piłkarz, napastnik. Od 2014 jest zawodnikiem Skody Ksanti.
Karierę zaczynał w małym klubie w mieście Kozani (Macedonia Zachodnia). W latach 2002-2005 był zawodnikiem Iraklisu, następnie występował w AEK (2006-2008). Od 2008 do 2010 roku był zawodnikiem Steauy, do rumuńskiego klubu trafił na zasadzie wolnego transferu. W 2011 roku odszedł do CFR Cluj. W 2013 roku wrócił do Steauy.
W reprezentacji Grecji Kapetanos zadebiutował w marcu 2010 w spotkaniu z Senegalem. W tym samym roku został powołany przez Otto Rehhagela do kadry na mistrzostwa świata.
Piłkarzem jest także jego młodszy brat Kostas.

</doc>
<doc id="2015141" url="https://pl.wikipedia.org/wiki?curid=2015141" title="Deimantas Bička">
Deimantas Bička

Deimantas Bička (ur. 13 stycznia 1972 w Poniewieżu) – były litewski piłkarz grający na pozycji pomocnika. Jego ostatnim klubem w zawodowej karierze był Ekranas Poniewież. W 1993 roku dwukrotnie wystąpił w reprezentacji Litwy.

</doc>
<doc id="2015142" url="https://pl.wikipedia.org/wiki?curid=2015142" title="Sheila Lerwill">
Sheila Lerwill

Sheila Lerwill, z domu Alexander (ur. 16 sierpnia 1928 w Londynie) – brytyjska lekkoatletka, która specjalizowała się w skoku wzwyż.
W 1952 roku podczas swojego jedynego występu na igrzyskach olimpijskich wywalczyła srebrny medal. Mistrzyni Europy w skoku wzwyż z Brukseli (1950). W 1951 roku poprawiła wynikiem 1,72 rekord świata, dwukrotnie była też rekordzistką Wielkiej Brytanii. Rekord życiowy: 1,72 (7 lipca 1951, Londyn).

</doc>
<doc id="2015147" url="https://pl.wikipedia.org/wiki?curid=2015147" title="Bilbil złotolicy">
Bilbil złotolicy

Bilbil złotolicy ("Pycnonotus finlaysoni") − gatunek małego ptaka z rodziny bilbili (Pycnonotidae). Zamieszkuje południowo-wschodnią Azję – Mjanmę, Laos, Malezję, Kambodżę, Tajlandię, Wietnam i południowe Chiny.
Podgatunki i zasięg występowania.
Wyróżniono trzy podgatunki "P. finlaysoni":
Biotop.
Gatunek ten występuje w wilgotnych nizinnych i podgórskich lasach subtropikalnych i tropikalnych.
Status.
Międzynarodowa Unia Ochrony Przyrody (IUCN) uznaje bilbila złotolicego za gatunek najmniejszej troski (LC – "least concern"). Liczebność populacji nie została oszacowana, aczkolwiek ptak ten opisywany jest jako lokalnie pospolity, choć w Chinach rzadki. Trend liczebności populacji uznaje się za stabilny.
IUCN od 2016 roku traktuje bilbila birmańskiego ("P. (f.) davisoni") jako osobny gatunek i zalicza go do kategorii „najmniejszej troski”. Liczebność populacji nie została oszacowana, ale jej trend uznaje się za stabilny.

</doc>
<doc id="2015149" url="https://pl.wikipedia.org/wiki?curid=2015149" title="Max Nadoleczny">
Max Nadoleczny

Max Nadoleczny-Millioud (ur. 16 marca 1874 w Zurychu, zm. 6 listopada 1940 tamże) – szwajcarsko-niemiecki lekarz foniatra.
Syn austriackiego oficera Johanna Nadoleczny′ego i jego żony Marii Sulzberger. Ukończył gimnazjum w Mainz, studiował w Monachium, Kilonii i Berlinie.
Uczeń Hermanna Gutzmanna. Większość kariery naukowej spędził w Monachium. Był autorem około 125 prac. Jeden z założycieli Deutsche Gesellschaft für Sprach- und Stimmheilkunde.

</doc>
<doc id="2015151" url="https://pl.wikipedia.org/wiki?curid=2015151" title="Ekspedycja 25">
Ekspedycja 25

Ekspedycja 25 – stała załoga Międzynarodowej Stacji Kosmicznej. Misja trwała od września do listopada 2010 r.
Załoga.
Załoga stacji składała się z sześciorga członków, którzy przebywali na niej wspólnie od września do listopada 2010 roku (liczba w nawiasie oznacza liczbę lotów odbytych przez każdego z astronautów, łącznie z Ekspedycją 25):

</doc>
<doc id="2015156" url="https://pl.wikipedia.org/wiki?curid=2015156" title="Maurício Rua">
Maurício Rua

Maurício Milani Rua, wym. [] (ur. 25 listopada 1981 w Kurytybie) – brazylijski zawodnik mieszanych sztuk walki MMA, zwycięzca PRIDE Middleweight GP w 2005 roku oraz mistrz UFC w wadze półciężkiej w latach 2010–2011.
Kariera MMA.
PRIDE FC.
W październiku 2003, niespełna rok po rozpoczęciu profesjonalnej kariery MMA, zadebiutował w PRIDE FC – ówcześnie najbardziej prestiżowej organizacji MMA na świecie. Wygrał 4 pierwsze walki przed czasem, nokautując leżących rywali efektownymi kopnięciami.
Zwycięstwa te sprawiły, że otrzymał w 2005 roku zaproszenie do udziału w prestiżowym turnieju PRIDE Middleweight Grand Prix, w którym wystąpili najlepsi zawodnicy organizacji w wadze do 93 kg. W pierwszej rundzie Rua znokautował kopnięciami jednego z faworytów turnieju, Quintona Jacksona. W ćwierćfinale stoczył zażarty bój z rodakiem Antônio Rogério Nogueirą, którego pokonał przez decyzję sędziów. Walka ta jest uznawana za jedną z najlepszych w historii PRIDE FC. Półfinały i finał zostały rozegrane jednego dnia – 28 sierpnia 2005 roku, podczas gali "PRIDE Final Conflict 2005" w Saitamie. Rua awansował do finału, pokonawszy przez TKO Alistaira Overeema. Zmierzył się w nim z innym Brazylijczykiem, utytułowanym grapplerem Ricardo Aroną. Rua znokautował go w pierwszej rundzie walki ciosami młotkowymi, zwyciężając w całym turnieju.
W lutym 2006 roku odniósł swoją jedyną porażkę w PRIDE, gdy przegrał z Markiem Colemanem przez TKO z powodu złamania ręki. Po rehabilitacji stoczył w Japonii jeszcze 4 walki, wszystkie wygrywając (m.in. z Randlemanem i rewanż z Overeemem).
UFC.
W 2007 roku PRIDE FC została zakupiona przez właścicieli konkurencyjnej amerykańskiej organizacji Ultimate Fighting Championship (UFC). Rua zadebiutował w niej we wrześniu, podczas gali UFC 76. Będąc nieprzygotowanym kondycyjnie do walki, przegrał przez poddanie z niżej notowanym Forrestem Griffinem. Dodatkowo doznał ciężkiej kontuzji kolana, która wyeliminowała go z kolejnych startów na niemal 15 miesięcy.
Do "octagonu" powrócił w styczniu 2009 roku, gdy pokonał Marka Colemana, rewanżując mu się za porażkę sprzed trzech lat. Trzy miesiące później znokautował byłego mistrza UFC Chucka Liddella. Zwycięstwo nad Liddellem otworzyło przed Ruą szansę walki o mistrzostwo UFC w wadze półciężkiej z niepokonanym Lyoto Machidą. Doszło do niej 24 października 2009 roku (UFC 104) w Los Angeles. Machida pokonał rodaka przez jednogłośną decyzję sędziów po 5 rundach walki. Werdykt był jednak kontrowersyjny i spotkał się z powszechną krytyką kibiców i prasy. W odpowiedzi władze UFC zapowiedziały walkę rewanżową. Rozegrana została ona 8 maja 2010 roku w Montrealu ("UFC 113"). Rua odebrał Machidzie tytuł, nokautując go w pierwszej rundzie.
Mistrzostwo stracił w jego pierwszej obronie, gdy 19 marca 2011 roku przegrał w Newark przez TKO z Jonem Jonesem. Brazylijczyk został całkowicie zdominowany, przegrywając zdecydowanie dwie pierwsze rundy. W trzeciej, gdy został powalony ciosem sierpowym w korpus, walka została w końcu przerwana przez sędziego.
W sierpniu 2011 roku, podczas gali UFC w Rio de Janeiro zrewanżował się Forrestowi Griffinowi za porażkę sprzed czterech lat, nokautując go ciosami pięściami w pierwszej rundzie. 19 listopada 2011 roku na gali "UFC 139" uległ Danowi Hendersonowi, przegrywając jednogłośną decyzją sędziowską. 4 sierpnia 2012 roku wygrał pojedynek z Brandonem Verą przez KO w 4. rundzie na gali "UFC on FOX 4 : Rua vs. Vera ".
Na gali "UFC on FOX 5 : Henderson vs. Diaz", która odbyła się 8 grudnia 2012 roku przegrał po 3 rundach jednogłośną decyzją sędziowską z młodym szwedem Alexandrem Gustafssonem. 
Następną walkę stoczył 17 sierpnia 2013 roku w Bostonie z Chaelem Sonnenem, którą przegrał przez poddanie. 
W latach 2013-2015 wygrywał m.in. z Rogério Nogueira w rewanżowym starciu na punkty oraz przegrywał - również w rewanżu z Hendersonem przez TKO. 
Na gali "UFC 198: Werdum vs. Miocic", która odbyła się 14 maja 2016 roku w Kurytybie po bardzo wyrównaj walce wygrał z Amerykaninem Coreyem Andersonem. 
21 stycznia 2023 roku na "UFC 283" zmierzył się z Ukraińcem, Ihorem Potierią. Przegrał walkę przez techniczny nokaut w pierwszej rundzie. W wywiadzie po walce ogłosił zakończenie kariery sportowej. 

</doc>
<doc id="2015157" url="https://pl.wikipedia.org/wiki?curid=2015157" title="Ekspedycja 26">
Ekspedycja 26

Ekspedycja 26 – stała załoga Międzynarodowej Stacji Kosmicznej. Misja trwała od listopada 2010 do marca 2011.
Załoga.
Załoga stacji składała się z sześciu członków, którzy przebywali na niej wspólnie od listopada 2010 do marca 2011 roku (liczba w nawiasie oznacza liczbę lotów odbytych przez każdego z astronautów, łącznie z Ekspedycją 26):
Spacery kosmiczne.
W trakcie miały miejsce dwa rosyjskie spacery kosmiczne. Pierwszy (EVA-27) został przeprowadzony w piątek, 21 stycznia 2011. Drugi (EVA-28) odbył się 16 lutego 2011. W obu spacerach udział wzięli kosmonauci Oleg Skripoczka i Dmitrij Kondratiew.

</doc>
<doc id="2015160" url="https://pl.wikipedia.org/wiki?curid=2015160" title="Anna Abert">
Anna Abert

Anna Amalie Abert (ur. 19 września 1906 w Halle, zm. 4 stycznia 1996 w Kilonii) – niemiecka muzykolog, córka Hermanna.
Studiowała muzykologię na uniwersytecie w Berlinie u swojego ojca, następnie u Friedricha Blumego, Arnolda Scheringa, Hansa Joachima Mosera na uniwersytecie w Kilonii. W 1934 r., dzięki pomocy promotorów, Curta Sachsa i Ericha Moriza von Hornbostla, uzyskała w Wolfenbüttel tytuł doktora muzykologii na podstawie rozprawy dyplomowej pt. "Die stilistischen Voraussetzungen der "Cantiones sacare" von Heinrich Schütz". Od roku następnego rozpoczęła pracę naukową na stanowisku asystentki w Kilonii, gdzie w 1943 habilitowała się na podstawie pracy "Claudio Monteverdi und das musikalische Drama" (wyd. Lippstadt 1954), zaś w 1949 uzyskała tytuł profesora zwyczajnego akademii. Pracę naukową zakończyła wraz z odejściem na emeryturę i porzuceniem pracy wykładowcy w 1971 r.
Książki:

</doc>
<doc id="2015163" url="https://pl.wikipedia.org/wiki?curid=2015163" title="Albin Łubniewicz">
Albin Łubniewicz

Albin Łubniewicz lub Albin Lubniewicz (ur. 1910 w Wilnie, zm. 1986 w Łodzi) – polski malarz, artysta współczesny.
Prace artysty były prezentowane na licznych wystawach zbiorowych i indywidualnych w kraju i za granicą. W 1957 otrzymał Nagrodę Miasta Łodzi za całokształt pracy twórczej w dziedzinie malarstwa sztalugowego i ściennego. Prace Albina Łubniewicza znajdują się w zbiorach 
Muzeum Sztuki w Łodzi. Mąż polskiej rzeźbiarki Jadwigi Janus.

</doc>
<doc id="2015164" url="https://pl.wikipedia.org/wiki?curid=2015164" title="Bilbil kreskowany">
Bilbil kreskowany

Bilbil kreskowany ("Alcurus striatus") − gatunek małego, azjatyckiego ptaka z rodziny bilbili (Pycnonotidae).
Systematyka.
Takson ten obecnie jest zwykle umieszczany w monotypowym rodzaju "Alcurus", choć niektórzy autorzy nadal zaliczają go do "Pycnonotus".
Wyróżniono trzy podgatunki "A. striatus":
Występowanie.
Siedliskiem bilbila kreskowanego są subtropikalne i tropikalne lasy mgliste Bhutanu, Chin, Indii, Laosu, Mjanmy, Nepalu, Tajlandii i Wietnamu.
Status.
Międzynarodowa Unia Ochrony Przyrody (IUCN) uznaje bilbila kreskowanego za gatunek najmniejszej troski (LC, "least concern") nieprzerwanie od 1988 roku. Liczebność populacji nie jest dokładnie znana, aczkolwiek ptak ten opisywany jest jako dość pospolity. Trend liczebności populacji uznaje się za stabilny.

</doc>
<doc id="2015177" url="https://pl.wikipedia.org/wiki?curid=2015177" title="Edmond Leburton">
Edmond Leburton

Edmond Leburton (ur. 18 kwietnia 1915 w Waremme, zm. 15 czerwca 1997 tamże) – belgijski i waloński polityk oraz samorządowiec, działacz ugrupowań socjalistycznych, deputowany i minister, w latach 1973–1974 premier Belgii, przewodniczący Izby Reprezentantów (1977–1979).
Życiorys.
W 1935 ukończył nauki społeczne i polityczne na Uniwersytecie w Liège. Pracował jako urzędnik w ministerstwie spraw zagranicznych. W 1940 w trakcie II wojny światowej został wzięty do niewoli. Po ucieczce dołączył do ruchu oporu, był dowódcą jednej z grup w ramach "Armée secrète", a także udzielał się w podziemnym ruchu socjalistycznym. Działacz Belgijskiej Partii Socjalistycznej i po jej rozpadzie w 1978 walońskiej Partii Socjalistycznej. Od 1945 pracował przez kilkanaście lat jako wykładowca. W drugiej połowie lat 40. współpracował z ministrem pracy Léonem-Éli Trocletem.
Od 1947 do 1987 sprawował urząd burmistrza Warreme, do 1988 był także radnym miejskim. Między 1946 a 1981 członek Izby Reprezentantów. W latach 1980–1981 zasiadał w radzie regionalnej Walonii. Był ministrem: zdrowia publicznego i rodziny (1954–1958), spraw społecznych (1961–1965), do spraw koordynacji polityki infrastrukturalnej (1965–1966) i gospodarki (1969–1971). W 1947 dołączył do biura partii, od 1971 do 1973 obok Flamanda Josa Van Eynde pełnił funkcję współprzewodniczącego Belgijskiej Partii Socjalistycznej. Od stycznia 1973 do kwietnia 1974 sprawował urząd premiera Belgii. W latach 1977–1979 był przewodniczącym niższej izby belgijskiego parlamentu.
W 1947 zawarł związek małżeński z Charolotte Joniaux, miał dwóch synów.

</doc>
<doc id="2015180" url="https://pl.wikipedia.org/wiki?curid=2015180" title="Séraphine Louis">
Séraphine Louis

Séraphine Louis, znana też jako Séraphine de Senlis (ur. 3 września 1864 w Arsy, zm. 11 grudnia 1942 w Erquery) – francuska malarka, prymitywistka.
Życiorys.
Urodziła się w ubogiej rodzinie, w dzieciństwie zajmowała się wypasem bydła, później pracowała jako sprzątaczka i pomoc domowa. Nie wiadomo kiedy zaczęła malować, jej twórczość odkrył przypadkowo w 1912 niemiecki kolekcjoner i krytyk sztuki Wilhelm Uhde. Marchand zakupił kilka jej obrazów i zachęcał do malowania, jednak w 1914 został deportowany do Niemiec i utracił kontakt z Seraphine. Po powrocie do Francji w 1927 Uhde odszukał byłą podopieczną i przyczynił się do rozpropagowania jej twórczości. Zaopatrywał ją w farby, podobrazia, kupował też jej prace. Po 1930 artystka znalazła się w zakładzie dla umysłowo chorych Clermont z rozpoznaniem zaawansowanej psychozy. Wkrótce została zapomniana i uważano nawet, że zmarła w 1934. W rzeczywistości przeżyła do 1942 roku, przyczyną jej śmierci był prawdopodobnie głód, który panował w czasie hitlerowskiej okupacji we francuskich szpitalach i przytułkach. Seraphine Louis spoczęła bezimiennie w masowym grobie.
Twórczość.
Artystka malowała wyłącznie motywy roślinne, kwiaty, liście i owoce. Tworzyła, z wielką dbałością o szczegóły, fantastyczne kompozycje o żywej kolorystyce. Początkowo używała naturalnych barwników, które sama otrzymywała z roślin, wosku i krwi zwierząt, później Wilhelm Uhde zaopatrywał ją w profesjonalne przybory malarskie. Malarka utrzymywała, że maluje pod wpływem wewnętrznej potrzeby i z woli „anioła stróża i Matki Boskiej”.
Prace Séraphine Louis znajdują się głównie w zbiorach francuskich, m.in. w Musée Maillol w Paryżu, Musée d’art de Senlis, Musée d’art naïf w Nicei i Musée d’Art moderne Lille Métropole w Villeneuve-d’Ascq.
Upamiętnienie.
W 2008 francuski reżyser Martin Provost nakręcił film "Séraphine" poświęcony życiu i twórczości malarki. Obraz był filmowym wydarzeniem roku we Francji, nagrodzono go siedmioma Cezarami w najważniejszych kategoriach.

</doc>
<doc id="2015181" url="https://pl.wikipedia.org/wiki?curid=2015181" title="Séraphine de Senlis">
Séraphine de Senlis



</doc>
<doc id="2015183" url="https://pl.wikipedia.org/wiki?curid=2015183" title="St John’s College w Oksfordzie">
St John’s College w Oksfordzie

St John’s College (Kolegium Św. Jana) – jedno z kolegiów wchodzących w skład Uniwersytetu Oksfordzkiego. Według ostatniego zestawienia tzw. tabeli Norringtona, będącej rankingiem oksfordzkich kolegiów według wyników egzaminów licencjackich, jest najlepszym spośród nich. Zostało założone w 1555 przez zamożnego kupca Thomasa White’a, późniejszego Lorda Burmistrza Londynu. Częścią darowizny White’a dla kolegium była parafia św. Idziego w Oksfordzie, której cały obszar stanowił wcześniej jego własność. Do dziś władze kolegium zachowały formalne prawo rekomendowania biskupowi kandydatów na probostwo w tej parafii. Fundusze St John’s szacowane są na 304 miliony funtów, co czyni je najbogatszym z oksfordzkich kolegiów. Patronem kolegium jest św. Jan Chrzciciel.
Do St John’s College należy ok. 650 studentów, w tym ok. 370 słuchaczy studiów licencjackich oraz ok. 250 magistrantów i doktorantów. Z kolegium związanych też jest ok. 100 pracowników naukowych. Siostrzanym kolegium, na Uniwersytecie w Cambridge, jest Sidney Sussex College.

</doc>
<doc id="2015194" url="https://pl.wikipedia.org/wiki?curid=2015194" title="Álomból ébredve">
Álomból ébredve

Álomból ébredve (węg. "Wybudzony ze snu") – osiemnasty album węgierskiego zespołu Bikini, wydany w 2002 roku na MC i CD.

</doc>
<doc id="2015196" url="https://pl.wikipedia.org/wiki?curid=2015196" title="Herb Sompolna">
Herb Sompolna

Herb Sompolna – jeden z symboli miasta Sompolno i gminy Sompolno w postaci herbu.
Wygląd i symbolika.
Herb przedstawia na czerwonej tarczy krzyż biały i białą literę „W” w heraldycznie lewym dolnym rogu.
Herb gminy zawiązuje do herbu Dębno, który należał do założyciela miasta – arcybiskupa gnieźnieńskiego Jakuba z Sienna.
Historia.
Herb został określony uchwałą nr LII/353/02 z 10 października 2002 roku w sprawie Statutu Gminy Sompolno.

</doc>
<doc id="2015200" url="https://pl.wikipedia.org/wiki?curid=2015200" title="Bertrand Marchand">
Bertrand Marchand

Bertrand Marchand (ur. 27 kwietnia 1953) to francuski trener i piłkarz. W czasie swojej kariery piłkarskiej występował w takich klubach jak Stade Rennais, Montmorillon i Thouars Foot 79. Po zakończeniu kariery został trenerem i samodzielnie prowadził takie kluby jak Thouars Foot 79, En Avant Guingamp, Club Africain Tunis, Étoile Sportive du Sahel i Al-Khor.

</doc>
<doc id="2015203" url="https://pl.wikipedia.org/wiki?curid=2015203" title="Zbigniew Zieliński (1918–2003)">
Zbigniew Zieliński (1918–2003)

Zbigniew Zieliński (ur. 4 lipca 1918 w Jarosławiu, zm. 16 maja 2003 w Krakowie) – polski naukowiec, założyciel jarosławskiej Fundacji Pomocy Edukacyjnej dla Młodzieży im. Tadeusza i Heleny Zielińskich.
Urodził się jako syn Tadeusza i Heleny Zielińskich. Naukę rozpoczął w Szkole Podstawowej im. Stanisława Konarskiego w Jarosławiu. Ze szkoły powszechnej przeszedł do II gimnazjum im. Augusta Witkowskiego.
W pierwszych dniach września zgłosił się jako ochotnik do 24 pułku artylerii lekkiej w Jarosławiu i został wcielony jako kanonier. Brał udział w walkach nad Dunajcem a później w akcjach w czasie odwrotu przez Jarosław, Rawę Ruską i Tarnopol. Po dostaniu i ucieczce z niewoli sowieckiej powrócił do Jarosławia. We wrześniu 1940 roku rozpoczął naukę w Państwowej Szkole Budowlanej w Jarosławiu, którą ukończył w czerwcu 1942 ze świadectwem technika budowlanego. Według akt AGH w dniu 11 czerwca 1943 roku złożył w trybie tajnym maturę liceum ogólnokształcącego typu humanistycznego. W sierpniu 1943 roku został zatrudniony jako technik budowlany w biurze budowlanym Kolei Wschodniej w Jarosławiu, gdzie pracował do wyzwolenia Jarosławia spod niemieckiej okupacji. Równolegle do pracy zarobkowej podjął działalność konspiracyjną. W 1941 roku przystąpił do ZWZ przyjmując pseudonim "Olsztyna", a w roku 1942 był już żołnierzem Armii Krajowej. Brał udział w działalności wywiadowczej i akcjach sabotażowych. W roku 1943 ukończył konspiracyjną Szkołę Podchorążych. Zakończył działalność w Armii Krajowej w stopniu podporucznika. Dowództwo AK odznaczyło go Krzyżem Walecznych oraz Srebrnym Krzyżem Zasługi z Mieczami.
Po półrocznym pobycie w Poznańskiem przybył do Krakowa i w maju 1945 rozpoczął studia na Wydziale Komunikacji (specjalność lotnicza), należącym do Wydziałów Politechnicznych Akademii Górniczej. Studia te zakończył w 1950 roku i uzyskał dyplom magistra inżyniera mechanika.
W dniu 1 listopada 1950 podjął pracę na Wydziale Mechanizacji Górnictwa i Hutnictwa AGH w Krakowie w charakterze młodszego asystenta w Katedrze Wytrzymałości Materiałów. Później przechodzi na stanowisko asystenta a następnie adiunkta. Pod kierunkiem prof. Stefana Ziemby uzyskał 20 maja 1960 tytuł doktora nauk technicznych. W lutym 1964 roku odszedł z AGJH na własną prośbę. W dniu 1 kwietnia 1964 został pracownikiem naukowym w Instytucie Odlewnictwa w Krakowie, w Zakładzie Wytrzymałości Materiałów. Zajmował tam stanowisko adiunkta, kierownika pracowni, a następnie w 1966 roku docenta. W tymże roku na podstawie rozprawy habilitacyjnej uzyskał na Politechnice Krakowskiej stopień docenta habilitowanego. Odszedł z Instytutu w końcu kwietnia 1969 roku.
W roku 1969 wyjechał do Wielkiej Brytanii. Około roku pracował jako pracownik naukowy w firmie Jabcok &amp; Willcox w Glasgow. Tam też uczył się języka angielskiego. Następnie udał się do Afryki Południowej, gdzie objął stanowisko kierownika laboratorium w Johannesburgu. Laboratorium to pracuje dla kopalni diamentów. Po przejściu na emeryturę przez jakiś czas działał jako asystent maklera następnie przeprowadził się do Kanady. Do Polski powrócił w 1992 roku. W 1992 roku założył w Jarosławiu fundację imienia swoich rodziców. Fundacja Pomocy Edukacyjnej dla Młodzieży im. Heleny i Tadeusza Zielińskich w Jarosławiu utrzymuje się z prowadzonej stacji benzynowej.
Zmarł nagle 16 maja 2003 roku w Krakowie. Pochowany został na starym cmentarzu w Jarosławiu.

</doc>
<doc id="2015206" url="https://pl.wikipedia.org/wiki?curid=2015206" title="Św. Bernard ze Sieny">
Św. Bernard ze Sieny



</doc>
<doc id="2015207" url="https://pl.wikipedia.org/wiki?curid=2015207" title="Cmentarz żydowski w Sompolnie">
Cmentarz żydowski w Sompolnie

Cmentarz żydowski w Sompolnie – kirkut mieścił się na północ od drogi z Sompolna do Ślesina, blisko cmentarza luterańskiego. Powstał w 1816 roku. Ostatni pogrzeb odbył się w 1942. W czasie II wojny światowej został całkowicie zniszczony przez niemieckich nazistów. Macewy użyto do utwardzania ulic. W związku z tym nie zachował się żaden nagrobek.

</doc>
<doc id="2015211" url="https://pl.wikipedia.org/wiki?curid=2015211" title="Bruk-Bet Nieciecza">
Bruk-Bet Nieciecza



</doc>
<doc id="2015212" url="https://pl.wikipedia.org/wiki?curid=2015212" title="KP(b)U">
KP(b)U



</doc>
<doc id="2015213" url="https://pl.wikipedia.org/wiki?curid=2015213" title="Roselyne Lefrançois">
Roselyne Lefrançois

Roselyne Lefrançois (ur. 20 czerwca 1950 w Saint-Malo) – francuska polityk, nauczycielka, samorządowiec, posłanka do Parlamentu Europejskiego (2007–2009).
Życiorys.
Ukończyła studia ekonomiczne oraz z zakresu socjologii. W latach 1977–2007 wykonywała zawód nauczyciela w Rennes. Od połowy lat 90. powoływana także na urząd jednego z wielu zastępców mera tego miasta. W 1996 przystąpiła do Partii Socjalistycznej. Wchodziła w skład kierowniczych organów różnych organizacji społecznych, w tym Konferencji Morskich Regionów Peryferyjnych (CRPM) i Konferencji Miast Łuku Atlantyckiego (CVAA). Otrzymała tytuł honorowego obywatela Sybina w Rumunii.
W 2007 z ramienia PS objęła mandat posłanki do Parlamentu Europejskiego (zastępując Marie-Line Reynaud). Była członkinią grupy Partii Europejskich Socjalistów, pracowała m.in. w Komisji Wolności Obywatelskich, Sprawiedliwości i Spraw Wewnętrznych oraz w Komisji Praw Kobiet i Równouprawnienia. W PE zasiadała do 2009.

</doc>
<doc id="2015214" url="https://pl.wikipedia.org/wiki?curid=2015214" title="Gerald Abraham">
Gerald Abraham

Gerald Ernest Heal Abraham (ur. 9 marca 1904 w Newport, zm. 18 marca 1988 w Liverpoolu) – angielski muzykolog, dziennikarz i krytyk muzyczny.
Życiorys.
W latach 1935-1947 działał w radio londyńskim: najpierw jako redaktor w Radio Times, później w "Listener". W 1942 r. został kierownikiem działu płytowego BBC. W 1947 r. rozpoczął działalność naukową jako profesor muzykologii na Uniwersytecie w Liverpoolu. Prace Abrahama świadczą o jego żywym zainteresowaniu muzyką słowiańską, w szczególności zaś rosyjską. Mimo licznych sukcesów wydawniczych, praca jego nie spotkała się z szerokim odbiorem wśród studentów muzykologii, na co bardzo liczył. Dlatego już od 1962 r. postanowił popularyzować muzykę wschodnioeuropejską w sposób praktyczny rozpoczynając ponownie pracę w BBC. Po przejściu na emeryturę w 1967 r. zajął się krytyką muzyczną i pisaniem artykułów popularnonaukowych do brytyjskich czasopism wiążąc się w tym okresie z "The Daily Telegraph" jako stały korespondent gazety.
Działalność.
W trakcie swojej pracy w radio Abraham propagował nadawanie tradycyjnych utworów ludowych, takich krajów jak Rosja, Ukraina, czy Polska, ukazując jednocześnie mistrzów muzyki poważnej tych krajów nieznanych Anglii, albo źle interpretowanych (np. Fryderyk Chopin, Nikołaj Rimski-Korsakow). Gerald Abraham był jednym z nielicznych do tej pory na Zachodzie znawców muzyki słowiańskiej, a w szczególności rosyjskiej. Jako autor jednego z pierwszych syntetycznych opracowań stylu twórczości Chopina wziął udział I Międzynarodowym Kongresie Muzykologicznym poświęconym twórczości tego kompozytora (odbyłym w Warszawie w 1960 r.) wygłaszając referat "Chopin i orkiestra" (ang. "Chopin in the Orchestra").

</doc>
<doc id="2015217" url="https://pl.wikipedia.org/wiki?curid=2015217" title="Zespół Burnetta">
Zespół Burnetta

Zespół Burnetta (ang. milk-alkali syndrome) – hiperkalcemia i zasadowica metaboliczna spowodowana nadmiernym spożywaniem przetworów mlecznych bogatych w łatwo przyswajalny wapń i leków alkalizujących. Nieleczony może prowadzić do niewydolności nerek.
Schorzenie zostało po raz pierwszy opisane przez Charlesa Hoyta Burnetta.

</doc>
<doc id="2015218" url="https://pl.wikipedia.org/wiki?curid=2015218" title="Parafia św. Marii Magdaleny w Sompolnie">
Parafia św. Marii Magdaleny w Sompolnie

Parafia Świętej Marii Magdaleny w Sompolnie - rzymskokatolicka parafia położona w mieście Sompolno. Administracyjnie należy do diecezji włocławskiej (dekanat sompoleński). 
Odpust parafialny odbywa się w święto Świętej Marii Magdaleny - 22 lipca.
Proboszcz 

</doc>
<doc id="2015225" url="https://pl.wikipedia.org/wiki?curid=2015225" title="DB Bahn">
DB Bahn



</doc>
<doc id="2015227" url="https://pl.wikipedia.org/wiki?curid=2015227" title="Justin Scott">
Justin Scott

Justin Scott (ur. 1944 w Nowym Jorku) – amerykański pisarz. Autor 23 thrillerów i powieści kryminalnych. Jego najbardziej znanym pseudonimem jako autor jest Paul Garrison, J.S. Blazer, Alexander Cole. Pisze powieści powiązane z morzem. Od 2009 roku wspólnie z najpopularniejszym konkurentem Clive’em Cusslerem wydał cztery książki, których bohaterem jest Isaac Bell.
Życiorys.
Justin Scott wychował się na Long Island w rodzinie profesjonalnych pisarzy: ojciec A. Leslie Scott napisał 250 powieści, matka Lily K. Scott pisała powieści z kilku gatunków: powieści, historie miłosne, opowiadania. Siostra Scotta, Alison Scott Skelton, jest także pisarką.
Scott zarabiał na życie jako pisarz, pracował jako kierowca ciężarówki, w barze w Hell’s Kitchen. Podróżował do Rosji, Chin i Szkocji.
Życie prywatne.
Obecnie Scott mieszka z żoną, Amber Edwards, która jest filmowcem, w Newtown, w stanie Connecticut.

</doc>
<doc id="2015229" url="https://pl.wikipedia.org/wiki?curid=2015229" title="DB Netz">
DB Netz

DB Netz AG – spółka zależna Deutsche Bahn odpowiedzialna za zarządzanie infrastrukturą kolejową w Niemczech.
Działalność.
Przedsiębiorstwo zarządza siecią kolejową o największej długości w Europie. W jej skład w 2009 r. wchodziło 34 tys. km linii kolejowych, 73 tys. rozjazdów, sieć trakcyjna, urządzenia sterowania i bezpieczeństwa ruchu rozlokowane w 4700 nastawniach. W zarządzie DB Netz znajdowało się także 27 900 mostów i wiaduktów oraz 797 tuneli o łącznej długości 482 km.

</doc>
<doc id="2015230" url="https://pl.wikipedia.org/wiki?curid=2015230" title="Stadion Bruk-Bet Nieciecza">
Stadion Bruk-Bet Nieciecza



</doc>
<doc id="2015231" url="https://pl.wikipedia.org/wiki?curid=2015231" title="Carl Lang">
Carl Lang

Carl Lang (ur. 20 września 1957 w Vernon) – francuski polityk, wieloletni działacz Frontu Narodowego, od 1994 do 2009 deputowany do Parlamentu Europejskiego.
Życiorys.
Kształcił się w zawodzie fizykoterapeuty-masażysty. W 1978 przystąpił do Frontu Narodowego. W tym samym roku został sekretarzem federalnym tej partii w Eure. W 1982 wszedł do komitetu centralnego FN, a w 1985 do biura politycznego tego ugrupowania. W latach 1988–1995 i 1999–2005 był sekretarzem generalnym, pełnił też funkcję wiceprzewodniczącego partii.
Od 1986 do 1992 był radnym regionalnym w Górnej Normandii. Przez kilkanaście lat (od 1992) zasiadał w radzie departamentu Nord, przez rok (1995–1996) był jednocześnie radnym miejskim w Lille.
W 1994 po raz pierwszy został wybrany do Parlamentu Europejskiego. Skutecznie ubiegał się o reelekcję w 1999 i 2004. Był posłem niezrzeszonym, od stycznia do listopada 2007 działał w istniejącej wówczas nowo powstałej grupie politycznej w Europarlamencie pod nazwą Tożsamość, Tradycja i Suwerenność. Pracował głównie w Komisji Zatrudnienia i Spraw Socjalnych.
W 2008 wszedł w konflikt z władzami FN. W 2009 wraz z grupą liderów Frontu Narodowego (wśród których znaleźli się europosłowie Fernand Le Rachinel i Jean-Claude Martinez) odszedł z partii, zakładając Partię Francji. Bez powodzenia w tym samym roku ubiegał się o reelekcję w wyborach europejskich.

</doc>
<doc id="2015232" url="https://pl.wikipedia.org/wiki?curid=2015232" title="DB Fernverkehr">
DB Fernverkehr

DB Fernverkehr AG – niemiecki przewoźnik kolejowy obsługujący dalekobieżne połączenia kolejowe w ruchu osobowym.
Spółka należy do grupy kapitałowej Deutsche Bahn AG, tworząc wraz z DB Regio, Arriva i DB Vertrieb podstawowy obszar działalności grupy – "DB Bahn".

</doc>
<doc id="2015235" url="https://pl.wikipedia.org/wiki?curid=2015235" title="Uncyclopedia">
Uncyclopedia

Uncyclopedia (wersja polska pod nazwą Nonsensopedia) – witryna internetowa parodiująca Wikipedię, założona w 2005 roku i posiadająca, według własnych wskazań, ponad 35 tysięcy haseł, a w Polsce ponad 17 tysięcy. Logo serwisu (ziemniak z naniesionym obrysem puzzli, oznaczonych różnymi symbolami) jest parodią logo Wikipedii. Uncyclopedia tworzona jest w języku angielskim, lecz na jej wzór powstały także podobne serwisy w innych językach (w tym polska Nonsensopedia).
Historia.
Uncyclopedia została założona 5 stycznia 2005 roku, w domenie Uncyclopedia.org. Szybki rozwój serwisu zmusił autorów do migracji na nowe serwery. 26 maja 2005 roku ukazało się oświadczenie wiceprezesa Wikii, w którym poinformowano, że ta będzie hostować Uncyclopedię. 26 lutego 2019 roku Wikia zdecydowała o usunięciu ze swojego serwisu Uncyclopedii i pokrewnych projektów w innych językach, w tym Nonsensopedii. Społeczności różnych wersji językowych podjęły decyzję o przeniesieniu się na różne, niezwiązane z Wikią hostingi. 
Cele i zawartość.
Celem Uncyclopedii jest publikowanie humorystycznych artykułów i zdjęć. Przeważnie mają one niewiele wspólnego z rzeczywistością, co może dezorientować mniej doświadczonych internautów.
Projekty siostrzane.
Uncyclopedia, według jej własnych informacji, ma 10 tzw. projektów siostrzanych, czyli wyspecjalizowanych serwisów będących nawiązaniem do projektów siostrzanych Wikipedii. Należy do nich, między innymi, Unquotable (w Polsce Noncytaty), zamieszczający cytaty znanych osobistości (na wzór Wikicytatów), czasem wymyślone na potrzeby witryny, i UnNews (w Polsce NonNews) które gromadzi humorystycznie przedstawione informacje, zwykle z podaniem prawdziwych źródeł tak, jak Wikinews.
Krytyka.
Uncyclopedii zarzuca się, że jest podatna na uprawianie w niej cyberprzemocy, a zawarte w niej hasła mogą negatywnie wpływać na wizerunek opisywanych w niej podmiotów. Krytykowana jest też za rasistowski humor. Przed Uncyclopedią przestrzegało ministerstwo bezpieczeństwa wewnętrznego Malezji, dostęp do niej jest zabroniony w Chińskiej Republice Ludowej.
Polska wersja.
Polskojęzyczna wersja Uncyclopedii, Nonsensopedia (zwana również potocznie „Nonsą”), została założona 14 września 2005 na Wikii jako „polska Uncyclopedia”. Od 17 września 2005 encyklopedia nosi obecną nazwę (tę datę uznaje się za oficjalną). Jej hasłem jest „Polska encyklopedia humoru” (dawniej "Encyklopedia bez treści"). W przeciwieństwie do swojego anglojęzycznego odpowiednika, nie parodiuje ona Wikipedii. W marcu 2019 roku Nonsensopedia przeniosła się na nowy adres – nonsa.pl, ze względu na wymówienie dotychczasowego hostingu przez Wikię.

</doc>
<doc id="2015236" url="https://pl.wikipedia.org/wiki?curid=2015236" title="Cmentarz żydowski w Okonku">
Cmentarz żydowski w Okonku

Cmentarz żydowski w Okonku – kirkut w Okonku powstał po roku 1750. Była to niewielka nekropolia. Mieściła się między dawną ulicą Tempelburgerstraße (dziś Chłopickiego) a Forststraße. Podczas Nocy kryształowej w 1938 kirkut został zdewastowany, a piękne macewy wywieziono. Od tej chwili nie było na nim pochówków. Obecnie cmentarz porośnięty jest drzewami.

</doc>
<doc id="2015238" url="https://pl.wikipedia.org/wiki?curid=2015238" title="DB Netze">
DB Netze



</doc>
<doc id="2015239" url="https://pl.wikipedia.org/wiki?curid=2015239" title="Menachem">
Menachem



</doc>
<doc id="2015241" url="https://pl.wikipedia.org/wiki?curid=2015241" title="Park Jung-bae">
Park Jung-bae

Park Jung-bae (19 lutego 1967) - były południowokoreański piłkarz występujący na pozycji obrońcy.
Kariera klubowa.
Park Jung-bae jest wychowankiem klubu LG Cheetahs. W pierwszej drużynie grał tu od 1990 roku. Już w pierwszym sezonie wywalczył z tym zespołem mistrzostwo Korei Południowej. W styczniu 1994 trafił do Daewoo Royals. Po trzech sezonach odszedł do drużyny Ulsan Hyundai Horang-i. Tutaj największym jego sukcesem był triumf w Pucharze K-League i wicemistrzostwo kraju oraz drugie miejsce w Pucharze Korei Południowej.
W 1999 roku Park zakończył profesjonalną karierę piłkarską.
Kariera reprezentacyjna.
Park Jung-bae jest 36-krotnym reprezentantem Korei Południowej. W drużynie narodowej strzelił 2 gole. Został powołany na Mistrzostwa Świata 1994 w Stanach Zjednoczonych. Grając z numerem 5 na koszulce pojawił się na boisku we wszystkich meczach grupowych: z Hiszpanią (2:2), Boliwią (0:0 i żółta kartka) i Niemcami (2:3). Zgromadzone przez jego zespół dwa punkty nie wystarczyły jednak do wyjścia z grupy i Korea zakończyła turniej po fazie grupowej.

</doc>
<doc id="2015242" url="https://pl.wikipedia.org/wiki?curid=2015242" title="Wiaczesław Cwietajew">
Wiaczesław Cwietajew

Wiaczesław Dmitrijewicz Cwietajew (ros. Вячеслав Дмитриевич Цветаев, ur. w stanicy Małoarchangielska, zm. 11 sierpnia 1950 w Moskwie) – radziecki generał, Rosjanin, Bohater Związku Radzieckiego, generał pułkownik.
Życiorys.
Urodził się w stanicy Małoarchangielskiej (obecnie jest to obwód orłowski), koło miasta Małoarchangielsk, w rodzinie pracownika kolei. Ukończył 6 klas gimnazjum.
Po wybuchu I wojny światowej powołany do armii rosyjskiej, gdzie dosłużył się stopnia porucznika. Był dowódcą kompanii i batalionu. W styczniu 1918 roku został zdemobilizowany i rozpoczął pracę w zakładach maszynowych w Moskwie.
W 1918 roku w związku z interwencją aliantów w czasie wojny domowej, wstąpił do Armii Czerwonej i został dowódcą kompanii w 4 Moskiewskim Pułku, biorącym udział w walkach z wojskami alianckimi na północy Rosji. W czasie tych walk okazał się dobrym dowódcą i kolejno dowodził batalionem, pułkiem i brygadą. W 1919 roku został dowódcą 54 Dywizji Strzeleckiej, walczącej w północnej części Rosji, gdzie wsławiła się w zdobyciu Archangielska. Po wyparciu wojsk alianckich, dywizja pod jego dowództwem została przerzucona na Front Zachodni, gdzie wzięła udział w wojnie polsko-bolszewickiej.
Po podpisaniu pokoju z Polską ukończył wyższy kurs dowódców. Następnie udał się na Środkowy Wschód, gdzie prowadziła walki z basmaczami i gdzie został dowódcą kolejno 2 i 3 Dywizji Turkiestańskiej. W 1927 roku ukończył wyższy kurs dowódczy w Akademii Wojskowej im. M. Frunzego, a w 1931 roku został starszym wykładowcą w tej akademii.
W 1937 roku został dowódcą 57 Dywizji Strzeleckiej. W dniu 1 maja 1938 roku w czasie parady w miejscowości Czugujewka doszło do wybuchu improwizowanej bomby, w wyniku czego zostało rannych 11 żołnierzy 57 Dywizji Strzeleckiej. W związku z tym zdarzeniem został aresztowany pod zarzutem działalności kontrrewolucyjnej. W więzieniu przebywał do 9 września 1939 roku, kiedy został uniewinniony od zarzutów. Po wyjściu z więzienia został ponownie wykładowcą w Akademii im. Frunzego.
Po ataku Niemiec na ZSRR w lipcu 1941 roku został dowódcą grupy wojsk 7 Armii (Front Karelski), następnie zastępcą dowódcy 4 Armii i dowódca 10 Armii Rezerwowej. Od grudnia 1942 roku był dowódcą 5 Armii Uderzeniowej, którą to funkcję pełnił do maja 1944 roku. W maju 1944 roku został zastępcą dowódcy 1 Frontu Białoruskiego, a we wrześniu dowódcą 6 Armii. Jeszcze we wrześniu 1944 roku został dowódcą 33 Armii, którą dowodził do zakończenia II wojny światowej. Brał udział m.in. w walkach w rejonie Puław, wyzwalaniu Kalisza, Śremu i Świebodzina
W dniu 6 kwietnia 1945 roku za umiejętne dowodzenie i osobistą odwagę został wyróżniony tytułem Bohatera Związku Radzieckiego.
W lipcu 1945 roku został zastępcą dowódcy Południowej Grupy Wojsk i funkcję tę pełnił do stycznia 1947 roku, kiedy został jej dowódcą. Południową Grupą Wojsk dowodził do stycznia 1948 roku, do momentu jej rozformowania. Został wtedy komendantem Akademii im. Frunzego.
Zmarł w Moskwie, pochowany został na cmentarzu Nowodziewiczym.

</doc>
<doc id="2015244" url="https://pl.wikipedia.org/wiki?curid=2015244" title="DB Stadtverkehr">
DB Stadtverkehr



</doc>
<doc id="2015245" url="https://pl.wikipedia.org/wiki?curid=2015245" title="Parafia Matki Bożej od Wykupu Niewolników w Okonku">
Parafia Matki Bożej od Wykupu Niewolników w Okonku

Parafia pw. Matki Bożej od Wykupu Niewolników w Okonku – parafia należąca do dekanatu Jastrowie, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1951 roku. Siedziba parafii mieści się przy ulicy Niepodległości.
Miejsca kultu.
Kościół parafialny.
Kościół pw. Matki Bożej od Wykupu Niewolników w Okonku – świątynia zbudowana w 1856, poświęcona w 1945. 

</doc>
<doc id="2015246" url="https://pl.wikipedia.org/wiki?curid=2015246" title="DB Schenker Rail">
DB Schenker Rail



</doc>
<doc id="2015248" url="https://pl.wikipedia.org/wiki?curid=2015248" title="4.25 Sports Club">
4.25 Sports Club

4.25체육단, Sa-i-o ch'eyuktan, Klub 25 kwietnia – klub piłkarski z Korei Północnej. Występuje w I lidze północnokoreańskiej; wielokrotny mistrz kraju.

</doc>
<doc id="2015253" url="https://pl.wikipedia.org/wiki?curid=2015253" title="Tatara">
Tatara

 – tradycyjny japoński piec do wytapiania żelaza i stali. (Uwaga: słowo "tatara" oznacza w języku japońskim "miechy". Przyjęło się jednak nazywać tak całe urządzenie)
W piecach tatara z węgla sosnowego, czarnego piasku żelazowego oraz mineralnych rud żelaza wytapiana jest , rodzaj bardzo czystej japońskiej stali wykorzystywanej głównie do tworzenia samurajskich mieczy , znanych powszechnie jako .
Piec jest wykonany z gliny i ma wymiary około 1,1 m wysokości, 3 m długości i 4 m szerokości.

</doc>
<doc id="2015254" url="https://pl.wikipedia.org/wiki?curid=2015254" title="April 25">
April 25



</doc>
<doc id="2015255" url="https://pl.wikipedia.org/wiki?curid=2015255" title="Lydia Schénardi">
Lydia Schénardi

Lydia Schénardi (ur. 27 czerwca 1952 w Montreuil, zm. 11 grudnia 2020) – francuska polityk, działaczka Frontu Narodowego, deputowana do Parlamentu Europejskiego VII kadencji.
Życiorys.
W latach 80. podjęła działalność we Froncie Narodowym (jej mąż Jean-Pierre Schénardi z ramienia tej partii zasiadał w Zgromadzeniu Narodowym). Kandydowała bez powodzenia w różnych wyborach z ramienia FN. W 1998 została radną regionalną w Île-de-France. W 2007 weszła w skład ścisłych władz krajowych partii.
W wyborach w 2004 uzyskała mandat posłanki do Parlamentu Europejskiego. Była deputowaną niezrzeszoną, od stycznia do listopada 2007 działała w istniejącej wówczas nowo powstałej grupie politycznej w Europarlamencie pod nazwą Tożsamość, Tradycja i Suwerenność. Pracowała głównie w Komisji Przemysłu, Badań Naukowych i Energii oraz w Komisji Praw Kobiet i Równouprawnienia. W PE zasiadała do 2009. W 2010 zasiadła w radzie regionu Prowansja-Alpy-Lazurowe Wybrzeże.

</doc>
<doc id="2015257" url="https://pl.wikipedia.org/wiki?curid=2015257" title="Hrabstwo Grand Bassa">
Hrabstwo Grand Bassa



</doc>
<doc id="2015258" url="https://pl.wikipedia.org/wiki?curid=2015258" title="Hrabstwo Grand Gedeh">
Hrabstwo Grand Gedeh



</doc>
<doc id="2015262" url="https://pl.wikipedia.org/wiki?curid=2015262" title="Cmentarz żydowski w Barwicach">
Cmentarz żydowski w Barwicach

Cmentarz żydowski w Barwicach – kirkut mieścił się na północ od cmentarza komunalnego. Położony był blisko linii kolejowej, na południowy zachód od stacji. Przetrwał II wojnę światową i okres po 1945 roku. Prawdopodobnie około roku 1960 uległ zniszczeniu. Zachowały się dwa słupy z ogrodzenia. Dziś w miejscu dawnego kirkutu są polskie nagrobki.

</doc>
<doc id="2015264" url="https://pl.wikipedia.org/wiki?curid=2015264" title="Patrick Louis">
Patrick Louis

Patrick Louis (ur. 22 października 1955 w Vitry-le-François) – francuski polityk, wykładowca akademicki, poseł do Parlamentu Europejskiego VI kadencji.
Życiorys.
Absolwent ekonomii na Université Jean-Moulin-Lyon-III. Na tej samej uczelni doktoryzował się w zakresie nauk politycznych, a także zajął się działalnością naukową (od 1984 na stanowisku profesora ekonomii). Prowadził też wykłady na uczelniach w Stanach Zjednoczonych, Rumunii, Czechach i Libanie.
W pierwszej połowie lat 90. nawiązał ścisłą współpracę z Philippe'em de Villiersem. Razem z nim współtworzył Ruch dla Francji. W 1998 został z jego ramienia radnym regionalnym n a sześcioletnią kadencję, w 2008 objął stanowisko sekretarza generalnego tego ugrupowania (które zajmował do czasu rozwiązania partii w 2018). Uzyskiwał też mandat radnego Lyonu.
W wyborach w 2004 został wybrany do Parlamentu Europejskiego z listy MPF. Zasiadał w grupie Niepodległość i Demokracja, pracował w Komisji Przemysłu, Badań Naukowych i Energii oraz w Komisji Transportu i Turystyki. W 2009 nie uzyskał reelekcji (kandydował z ramienia Libertas Francja). Rok później wszedł w skład rady regionalnej Rodan-Alpy z koalicji prezydenckiej, zasiadał w niej do 2015.

</doc>
<doc id="2015267" url="https://pl.wikipedia.org/wiki?curid=2015267" title="Parafia św. Stefana Węgierskiego w Barwicach">
Parafia św. Stefana Węgierskiego w Barwicach

Parafia pw. św. Stefana Węgierskiego w Barwicach – rzymskokatolicka parafia należąca do dekanatu Barwice, diecezji koszalińsko-kołobrzeskiej, metropolii szczecińsko-kamieńskiej. Została utworzona w 1951 roku. Siedziba parafii mieści się w Barwicach.
Miejsca święte.
Kościół parafialny.
Kościół pw. św. Stefana Węgierskiego w Barwicach
Duszpasterze.
Proboszczowie:

</doc>
<doc id="2015268" url="https://pl.wikipedia.org/wiki?curid=2015268" title="French Open 2010 (turniej legend kobiet)">
French Open 2010 (turniej legend kobiet)



</doc>
<doc id="2015271" url="https://pl.wikipedia.org/wiki?curid=2015271" title="Energetik Pawłodar">
Energetik Pawłodar



</doc>
<doc id="2015272" url="https://pl.wikipedia.org/wiki?curid=2015272" title="Pulwy">
Pulwy

Pulwy – rozległy obszar łąk, pastwisk, mokradeł i bagien, położony na północnym Mazowszu. Zajmuje ok. 60 km², na terenie gmin Rząśnik i Długosiodło. Pulwy położone są między Puszczą Białą a Narwią.
Niegdyś cały teren zajmowały bagna, których meliorowanie rozpoczęto jeszcze przed wojną. Obecnie teren jest w większości zmeliorowany. Woda, kanałem przechodzącym przez wsie: Wincentowo, Cygany i Ulaski jest odprowadzana do Narwi.
Część południowa Pulw to rozległe i bezdrzewne łąki, użytkowane rolnie i koszone. Od północy ogranicza je tzw. „Rząśnicka Droga”, idąca po nasypie dawnej kolejki do wywozu torfu. Od południa Pulwy stykają się z Puszczą Białą. Obszar przecina gęsta sieć kanałów, łącząca się z kanałem głównym. 
Północna część, położona na północ od „Rząśnickiej Drogi” i dochodząca do doliny Narwi to mozaika łąk, pastwisk, pól uprawnych, zarastających dołów potorfowych, łozowisk i niewielkich lasków sosnowych. Obszar bagna Pulwy znajduje się na liście obszarów objętych programem Natura 2000.
W związku z planami osuszenia bagien w początku XIX wieku na obszar Pulw przybyli osadnicy niemieccy. Pamiątką po nich są zdewastowane ewangelickie cmentarze położone we wsiach Wincentowo, Nury i Marianowo. Ewangeliccy mieszkańcy Pulw wznosili także kościoły i budynki szkolne. Drewniany kościół ewangelicki w Marianowie został w 1945 r. odkupiony przez ks. Stanisława Żuławskiego, proboszcza parafii św. Jana Chrzciciela w Kuninie i przeniesiony do Kunina, gdzie stoi do dziś.
8 marca 1935 r. decyzją Ministra Rolnictwa i Reform Rolnych na terenie części bagna Pulwy oraz folwarku Rząśnik utworzono Państwowe Gospodarstwo Łąkowe.
W rejonie bagna Pulwy operował oddział Jana Kmiołka ps. Wir.
W środku Pulw znajduje się wieś Grądy Polewne, połączona z Porządziem i Rząśnikiem drogami idącymi po groblach.
Ptaki.
Niektóre gatunki ptaków występujące na terenie Pulw:
Na terenie Pulw znajduje się obszar specjalnej ochrony ptaków „Bagno Pulwy” PLB140015, obejmujący 4112,4 ha.

</doc>
<doc id="2015274" url="https://pl.wikipedia.org/wiki?curid=2015274" title="Yossi Piamenta">
Yossi Piamenta

Yossi Piamenta (Yosi Piamenta) (ur. w 1951 w Jerozolimie, zm. 2016 w Nowym Jorku) – izraelski muzyk, wirtuoz gitary elektrycznej, z racji tego, że jest ortodoksyjnym Żydem, nazywany chasydzkim Hendrixem.
W 1963 mieszkał w Tel Awiwie, tam od swojego wuja - muzyka Alberta Piamenty - otrzymał pierwszą gitarę.
W 1974 wraz ze swoim bratem, flecistą Avi Piamentą, stworzył zespół "Piamenta Band". W 1976 spotkali się z amerykańskim saksofonistą jazzowym Stanem Getzem. Getz oczarowany muzyką zespołu zaprosił muzyków na nagrania do Nowego Jorku, co stało się początkiem kariery "Piamenta Band".
W Stanach Zjednoczonych m.in. pod wpływem ruchu Baal teszuwa - Powracających do Judaizmu - zwrócił się intensywnie ku religii żydowskiej.
"Piamenta Band" ma własny, niepowtarzalny styl - gra muzykę chasydzką z wpływami rocka, bluesa, jazzu, muzyki arabskiej i sefardyjskiej. Sam Yossi Piamenta twierdził, że inspirację czerpie z kulturowej różnorodności Jerozolimy.
Zespół wykonywał też covery znanych utworów, jednak z własnymi, religijnymi tekstami.

</doc>
<doc id="2015275" url="https://pl.wikipedia.org/wiki?curid=2015275" title="Mrzygłód (dzielnica Myszkowa)">
Mrzygłód (dzielnica Myszkowa)



</doc>
<doc id="2015278" url="https://pl.wikipedia.org/wiki?curid=2015278" title="Ojoceratops">
Ojoceratops

Ojoceratops – rodzaj ceratopsa z rodziny Ceratopsidae i podrodziny Chasmosaurinae żyjącego w późnej kredzie (późny kampan lub mastrycht) lub we wczesnym trzeciorzędzie (wczesny danu]) na obszarze dzisiejszej Ameryki Północnej. Jego znaleziska mogą reprezentować rodzaj "Triceratops". Opisany na podstawie skamieniałych kości czaszki, w tym wyrastającej z tyłu czaszki kostnej kryzy, odkrytych w 2005 roku w skałach formacji Ojo Alamo na północnym zachodzie stanu Nowy Meksyk. Tylna część kryzy "Ojoceratops" miała kształt zbliżony do kwadratu, czym różniła się od kryzy triceratopsa. Jednak niektórzy naukowcy uważają, że "O. fowleri" nie odróżnia się na tyle od innych ceratopsów, aby uznać jego ważność - taki kształt kryzy jest obecny u co najmniej jednego osobnika "Triceratops".

</doc>
<doc id="2015280" url="https://pl.wikipedia.org/wiki?curid=2015280" title="Jean Saint-Josse">
Jean Saint-Josse

Jean Saint-Josse (ur. 22 marca 1944 w Coarraze) – francuski polityk, współzałożyciel i wieloletni przewodniczący partii Łowiectwo, Wędkarstwo, Przyroda, Tradycja, poseł do Parlamentu Europejskiego V kadencji.
Życiorys.
Rozpoczął nieukończone studia ekonomiczne, pracował jako sprzedawca odzieży, dyrektor radia NRJ-Pau i kierownik małego wydawnictwa specjalizującego się w publikacjach poświęconych polowaniom i tradycji. W 1995 stanął na czele organizacji myśliwych w Pirenejach Atlantyckich, założył też organizację obrony polowań tradycyjnych.
Działał w gaullistowskim Zgromadzeniu na rzecz Republiki. W 1989 znalazł się wśród twórców suwerenistycznego ugrupowania Łowiectwo, Wędkarstwo, Przyroda, Tradycja (CPNT). W 1998 stanął na czele tej partii. Od 1992 do 1999 był radnym Akwitanii. Od 1995 wybierany na urząd mera miejscowości Coarraze.
W 1999 z listy CPNT został posłem do Parlamentu Europejskiego V kadencji. Zasiadał w Grupie na rzecz Europy Demokracji i Różnorodności (jako jej wiceprzewodniczący). Pracował m.in. w Komisji Zatrudnienia i Spraw Socjalnych. W PE zasiadał do 2004.
W 2002 wystartował w wyborach prezydenckich, uzyskując w pierwszej turze wynik 4,23% głosów. Wezwał do poparcia w drugiej turze Jacques'a Chiraca.
W 2008 zrezygnował w przywództwa w CPNT (zastąpił go Frédéric Nihous).

</doc>
<doc id="2015281" url="https://pl.wikipedia.org/wiki?curid=2015281" title="Bagno Pulwy">
Bagno Pulwy



</doc>
<doc id="2015284" url="https://pl.wikipedia.org/wiki?curid=2015284" title="Mercury (wyspa)">
Mercury (wyspa)

Wyspa Mercury () – niewielka, skalista wyspa na Wybrzeżu Diamentowym w Namibii, na Oceanie Atlantyckim. Mimo niewielkich rozmiarów jest ona uznawana przez Bird Life i inne grupy ekologów za jedną z ostoi ptaków. Wyspa jest zarządzana przez Ministerstwo Rybołówstwa i Zasobów Morskich Namibii.
Położenie.
Wyspa Mercury znajduje się 1,5 km od brzegu, w odległości ok. 100 km na północ od Lüderitz. Wyspa ma wymiary 750x270 metrów, a jej najwyższy punkt (Jupiter Peak) wznosi się 35 metrów nad poziomem morza). Ma strome, skaliste wybrzeże, jest pozbawiona roślinności. Jest pokryta grubą warstwą guana ptasiego i posiada siedem jaskiń (jedna z nich całkowicie przecina wyspę). Jej najbliższym sąsiadem jest wyspa Ichaboe, leżąca około 65 km na południe.
Stacja badawcza ptaków.
W związku z tym, że wyspa jest ważnym miejscem lęgowym ptaków, nie jest dostępna do zwiedzania. Na stałe przebywają tam tylko osoby prowadzące stację badawczą ptaków, zbudowaną na betonowych filarach przy północno-wschodnim krańcu wyspy. Od lutego 2001 dom jest zasilany przez baterie słoneczne. Na wyspie są też ruiny starego molo, tarasy i położona na najwyższym wzniesieniu stacja meteorologiczna.
Przyroda.
Mercury jest jedną z dwóch najważniejszych wysp lęgowych ptaków morskich u wybrzeży Namibii. Na 3 ha żyje:
Wraz z wyspami Ichaboe, Halifax i Pasession, tworzy środowisko życia całej populacji namibijskich hodowli głuptaków przylądkowych. Mieszka na niej 96% populacji zagrożonych afrykańskich pingwinów przylądkowych oraz niemal jedna czwarta światowej populacji lęgowej kormoranów koroniastych.
Incydent lotniczy.
22 kwietnia 2010 na wyspie Mercury doszło do incydentu, w którym poważnego uszczerbku doznała awifauna tego obszaru. Na wyspie próbował lądować kenijski śmigłowiec linii lotniczych Tropic Air o numerze identyfikacyjnym 5YBXE, pilotowany przez Bena Simpsona. Na pokładzie znajdował się on, przewodnik Andre Schoeman i trzech turystów. Podczas tej próby podmuch wirnika spowodował zniszczenie ok. stu ptasich gniazd i wrzucenie do morza ok. 600 jaj i piskląt wielu gatunków, w tym kormorana białorzytnego (wyspę zamieszkiwało trzy czwarte jego populacji). Następnie śmigłowiec wylądował na plaży na zatoce w Parku Narodowym Namib-Naukluft w pobliżu wraku Otavi i zaburzył życie kolonii fok.
Rzecznik Namibian Coast Conservation and Management Project Gys Reitz powiedział, że śmigłowiec z turystami zwiedzał pobliski Park Narodowy Namib-Naukluft na nadbrzeżnej pustyni Namib, a próba lądowania była niezgodna z przepisami. Według NACOMA była to „największa katastrofa dla różnorodności biologicznej w przeciągu ostatnich lat”. Po wypadku pilot Simpson powiedział, że nie wiedział, że nie mógł lądować na wyspie.

</doc>
<doc id="2015285" url="https://pl.wikipedia.org/wiki?curid=2015285" title="Dominykas Galkevičius">
Dominykas Galkevičius

Dominykas Galkevičius (ur. 16 października 1986 w Janowie) – litewski piłkarz występujący na pozycji pomocnika w FK Kauno Žalgiris.

</doc>
<doc id="2015286" url="https://pl.wikipedia.org/wiki?curid=2015286" title="Cmentarz żydowski w Złocieńcu">
Cmentarz żydowski w Złocieńcu

Cmentarz żydowski w Złocieńcu – kirkut powstał po 1840 roku. Mieścił się w zachodniej części miejscowości, przy dawnej ul. Birkholzer Straße (dziś Brzozowa), przy torach kolejowych ze Złocieńca do Stargardu. Cmentarz przetrwał II wojnę światową, ale został opuszczony i zarosły go chwasty. Polacy wybudowali na jego miejscu magazyn. Nie zachowały się żadne macewy.

</doc>
<doc id="2015288" url="https://pl.wikipedia.org/wiki?curid=2015288" title="Jarda Paciorek">
Jarda Paciorek



</doc>
<doc id="2015289" url="https://pl.wikipedia.org/wiki?curid=2015289" title="Włodzimierz (Kotlarow)">
Włodzimierz (Kotlarow)

Włodzimierz, imię świeckie Władimir Sawwicz Kotlarow (ur. 27 maja 1929 w Aktiubińsku, zm. 19 stycznia 2022 w Petersburgu) – biskup Rosyjskiego Kościoła Prawosławnego, metropolita petersburski i ładoski w latach 1995–2014.
Życiorys.
Wczesna działalność.
Urodził się w rodzinie prawosławnego diakona jako szóste, najmłodsze dziecko w rodzinie. Ukończył technikum w Dżambule przygotowujące do wykonywania zawodu księgowego, po czym wyjechał do Moskwy na naukę w seminarium duchownym. Po jego ukończeniu w 1952 wrócił do Kazachstanu i podjął pracę psalmisty w soborze św. Mikołaja w Ałmaty. 22 maja 1953 przyjął święcenia diakońskie, zaś w roku następnym – kapłańskie, jako celibatariusz, z rąk metropolity ałmackiego Mikołaja. W tym samym roku podjął w trybie zaocznym studia teologiczne na Leningradzkiej Akademii Duchownej, które ukończył po pięciu latach w trybie stacjonarnym. Po uzyskaniu dyplomu kandydata teologii został zatrudniony w Akademii jako wykładowca liturgiki (do 1962), a następnie Pisma Świętego Starego Testamentu. W tym samym charakterze pracował również w leningradzkim seminarium duchownym. 
Pod wpływem biskupa jarosławskiego i rostowskiego Nikodema w lutym 1962 złożył wieczyste śluby zakonne w ławrze Troicko-Siergijewskiej, po czym został włączony do składu rosyjskiej misji w Jerozolimie, z godnością archimandryty. Obok Witalija Borowoja był jednym z prawosławnych obserwatorów Soboru Watykańskiego II. 29 listopada 1962 otrzymał nominację na biskupa zwienigorodzkiego, wikariusza eparchii moskiewskiej. Jego uroczysta chirotonia miała miejsce 30 grudnia tego samego roku z udziałem konsekratorów: patriarchy moskiewskiego i całej Rusi Aleksego, metropolity krutickiego i kołomieńskiego Pimena, arcybiskupów leningradzkiego Nikodema i suroskiego Antoniego oraz biskupa Filareta. Natychmiast po tym wydarzeniu biskup Włodzimierz wyjechał do Genewy jako przedstawiciel Rosyjskiego Kościoła Prawosławnego przy Światowej Radzie Kościołów.
Biskup.
30 marca 1964 na polecenie Synodu Rosyjskiego Kościoła Prawosławnego wrócił do Rosji i objął katedrę woroneską i lipiecką. Już w roku następnym został wyznaczony na honorowego przedstawiciela Patriarchatu Moskiewskiego przy Patriarchacie Antiocheńskim, tytularnego biskupa podolskiego. Do Rosji wrócił w listopadzie 1966, obejmując katedrę kirowską i słobodzką. 7 października 1967 przeniesiony do eparchii berlińskiej i niemieckiej, z godnością egzarchy patriarchy Moskwy dla Europy Środkowej. 20 października tego samego roku podniesiony do godności arcybiskupiej. 
W 1970 wyznaczony na arcybiskupa rostowskiego i nowoczerkaskiego, po trzech latach przeniesiony na katedrę irkucką i czycką. Następnie w latach 1975–1980 był arcybiskupem włodzimierskim i suzdalskim, zaś 1980–1987 – krasnodarskim i kubańskim. W 1987 przeniesiony na katedrę pskowską. Jego wielokrotne przenosiny, według słów duchownego, wynikały z interwencji władz radzieckich w działalność Kościoła.
25 lutego 1992 Synod Rosyjskiego Kościoła Prawosławnego nadał mu godność metropolity, zaś w roku następnym ponownie skierował do eparchii rostowskiej i nowoczerkaskiej. 27 grudnia 1995 metropolita Włodzimierz został metropolitą petersburskim i ładoskim, co łączy się z honorowym członkostwem w Świętym Synodzie. Był również tytularnym proboszczem parafii przy soborze Włodzimierskiej Ikony Matki Bożej w Petersburgu.
Początkowo zdecydowany zwolennik ekumenizmu, po konflikcie z częścią duchowieństwa petersburskiego odnoszącego się do tej idei negatywnie, zmienił swoje stanowisko na bardziej sceptyczne.
W 2014 odszedł w stan spoczynku z uwagi na wiek. Jako miejsce jego pobytu wyznaczono Ławrę św. Aleksandra Newskiego w Petersburgu i zachowano godność honorowego proboszcza soboru Włodzimierskiej Ikony Matki Bożej.
Zmarł w 2022 r. Pochowany na Cmentarzu Mikołajewskim w Ławrze Aleksandra Newskiego w Petersburgu.

</doc>
<doc id="2015290" url="https://pl.wikipedia.org/wiki?curid=2015290" title="Aurimas Kučys">
Aurimas Kučys

Aurimas Kučys (ur. 22 lutego 1981 w Poniewieżu) – litewski piłkarz grający na pozycji pomocnika w Ekranasie Poniewież. Rozegrał ponad dwieście spotkań w litewskiej ekstraklasie. Ma także na koncie 16 występów w reprezentacji Litwy.

</doc>
<doc id="2015291" url="https://pl.wikipedia.org/wiki?curid=2015291" title="Boks tajski na Halowych Igrzyskach Azjatyckich 2007">
Boks tajski na Halowych Igrzyskach Azjatyckich 2007

Muay thai (boks tajski) na Halowych Igrzyskach Azjatyckich 2007, odbył się w hali Macau East Asian Games Dome w Makau w dniach 29 października – 3 listopada 2007. Startowali tylko mężczyźni. Zawodnicy startowali w 9 kategoriach wagowych. Tabelę medalową z trzema złotymi krążkami wygrali reprezentanci Tajlandii.

</doc>
<doc id="2015292" url="https://pl.wikipedia.org/wiki?curid=2015292" title="Nihontō">
Nihontō



</doc>
<doc id="2015293" url="https://pl.wikipedia.org/wiki?curid=2015293" title="Muay thai na Halowych Igrzyskach Azjatyckich 2007">
Muay thai na Halowych Igrzyskach Azjatyckich 2007



</doc>
<doc id="2015298" url="https://pl.wikipedia.org/wiki?curid=2015298" title="Benoit Chamoux">
Benoit Chamoux



</doc>
<doc id="2015299" url="https://pl.wikipedia.org/wiki?curid=2015299" title="André Bauchant">
André Bauchant

André Bauchant (ur. 24 kwietnia 1873 w Château-Renault, zm. 12 sierpnia 1958 w Montoire-sur-le-Loir) – francuski malarz, prymitywista.
Początkowo pracował w zawodzie ogrodnika, jego uzdolnienia plastyczne wyszły na jaw podczas służby wojskowej w czasie I wojny światowej. Zaczął malować w wieku 46 lat, natomiast jego prace zostały wystawiono po raz pierwszy w 1921 w Salonie Jesiennym. Zaprojektował m.in. dekoracje dla zespołu Ballets Russes do inscenizacji baletu Igora Strawinskiego "Apollon musagète" (1928). Jego twórczość cenili artyści i krytycy sztuki, m.in. Jacques Lipchitz, Le Corbusier, Amédée Ozenfant i Siergiej Diagilew.
André Bauchant malował sceny rodzajowe, tematy biblijne, mitologiczne i historyczne, martwe natury (kwiaty) i pejzaże. Często korzystał ze starych ilustracji jako źródła inspiracji, jego prace odznaczają się drobiazgowością w oddaniu szczegółów. Kolorystyka, początkowo blada i chłodna, stopniowo ożywiała się i ocieplała. Za odkrywcę talentu malarza uchodzi niemiecki kolekcjoner i krytyk sztuki Wilhelm Uhde.
Prace artysty posiadają m.in. Muzeum Sztuki Naiwnej w Laval (Musée d'Art Naïf de Laval), Museum of Modern Art w Nowym Jorku i Tate Gallery w Londynie.

</doc>
<doc id="2015304" url="https://pl.wikipedia.org/wiki?curid=2015304" title="Maicosuel">
Maicosuel

Maicosuel Reginaldo de Matos (ur. 16 czerwca 1986 w Cosmópolis) – brazylijski piłkarz występujący na pozycji pomocnika w klubie São Paulo.
Kariera.
Maicosuel karierę rozpoczął w klubie Guarani FC. W sezonie 2007/2008 zadebiutował w Campeonato Brasileiro w barwach klubu Cruzeiro EC. W 2008 roku został wypożyczony do klubu SE Palmeiras, a w 2009 roku do Botafogo FR. W 2009 roku stał się piłkarzem niemieckiego TSG 1899 Hoffenheim, a rok później za 4,5 miliona euro odszedł do Botafogo.

</doc>
<doc id="2015308" url="https://pl.wikipedia.org/wiki?curid=2015308" title="Monosson">
Monosson

Zobacz też:

</doc>
<doc id="2015310" url="https://pl.wikipedia.org/wiki?curid=2015310" title="Rafael Márquez Lugo">
Rafael Márquez Lugo

Rafael "Rafa" Márquez Lugo (ur. 2 listopada 1981 w mieście Meksyk) – meksykański piłkarz występujący na pozycji napastnika.
Kariera klubowa.
Márquez Lugo pochodzi ze stołecznego miasta Meksyk i jest wychowankiem akademii juniorskiej tamtejszego klubu Pumas UNAM. Do pierwszej drużyny został włączony jako osiemnastolatek przez tymczasowych szkoleniowców Javiera Garaya oraz Raúla Servína i w meksykańskiej Primera División zadebiutował 10 września 2000 w zremisowanym 0:0 spotkaniu z Monterrey. Premierowego gola w najwyższej klasie rozgrywkowej strzelił za to 21 października 2001 w wygranej 2:1 konfrontacji z La Piedad i od tamtego czasu zaczął notować regularne występy, jednak nie odniósł z Pumas żadnego osiągnięcia. W styczniu 2003 został zawodnikiem niżej notowanej ekipy Jaguares de Chiapas z siedzibą w Tuxtla Gutiérrez, gdzie występował przez kolejny rok – przez pierwsze sześć miesięcy jako podstawowy zawodnik, lecz później został relegowany do roli rezerwowego. W późniejszym czasie przeniósł się do klubu Monarcas Morelia, w którego barwach z miejsca wywalczył sobie pewną pozycję w formacji ofensywnej. Barwy Morelii reprezentował przez kolejne trzy i pół roku, będąc kluczowym zawodnikiem zespołu i kilkakrotnie znajdował się w czołówce strzelców ligi, lecz nie zdołał odnieść z tą drużyną poważniejszych sukcesów.
Latem 2007 Márquez Lugo razem ze swoim kolegą klubowym Luisem Gabrielem Reyem przeszedł do ówczesnego mistrza Meksyku – zespołu CF Pachuca. W tym samym roku triumfował z nią w rozgrywkach SuperLigi, a także wziął udział w Klubowych Mistrzostwach Świata, podczas których zajął ze swoją drużyną dopiero piąte, przedostatnie miejsce. Podczas pobytu w Pachuce nie potrafił spełnić pokładanych w nim dużych oczekiwań i często pełnił rolę rezerwowego, wobec czego już po upływie sześciu miesięcy udał się na wypożyczenie do ekipy Tecos UAG z miasta Guadalajara, gdzie również spędził pół roku, tym razem jednak bez sukcesów. W lipcu 2008, został wypożyczony na sześć miesięcy do stołecznego zespołu Club América, w którego barwach nie potrafił sobie jednak wywalczyć miejsca w pierwszym składzie.
W styczniu 2009, również na zasadzie wypożyczenia, Márquez Lugo zasilił drużynę Atlante FC z siedzibą w Cancún, gdzie odzyskał dobrą formę, będąc czołowym strzelcem ekipy. W 2009 roku triumfował z nią w rozgrywkach Ligi Mistrzów CONCACAF, a kilka miesięcy później po raz drugi wziął udział w Klubowych Mistrzostwach Świata, podczas których strzelił gola w meczu o trzecie miejsce z południowokoreańskim Pohang Steelers (1:1, 3:4 k.), zaś Atlante zajęło ostatecznie czwartą lokatę. Po upływie półtora roku po raz drugi w karierze został piłkarzem Monarcas Morelia; tam, podobnie jak podczas pierwszego pobytu w zespole, został podstawowym napastnikiem pierwszego składu. Tym razem osiągnął jednak z Morelią kilka sukcesów drużynowych – w 2010 roku po raz drugi w karierze wygrał z ekipą prowadzoną przez Tomása Boya rozgrywki SuperLigi, zaś w wiosennym sezonie Clausura 2011 wywalczył tytuł wicemistrza kraju.
Latem 2012 Márquez Lugo za sumę 3,3 miliona dolarów przeszedł do klubu Chivas de Guadalajara, gdzie od razu wywalczył sobie miejsce w pierwszej jedenastce i został najskuteczniejszym graczem drużyny. Jego udane występy zaowocowały regularnymi powołaniami do kadry narodowej. Dobrą serię przerwała poważna kontuzja kolana, której doznał w jednym ze spotkań ligowych w marcu 2014 i w jej wyniku musiał pauzować przez pięć miesięcy. Bezpośrednio po rekonwalescencji jego uraz odnowił się, wobec czego konieczna była kolejna, kilkumiesięczna przerwa w grze. W kwietniu 2015, po ponad roku leczenia kontuzji, zawodnik zdecydował się zakończyć profesjonalną karierę z powodu problemów zdrowotnych z kolanem w wieku 33 lat. Ogółem w 376 meczach w lidze meksykańskiej strzelił 111 goli.
Kariera reprezentacyjna.
W 2004 roku Márquez Lugo został powołany przez szkoleniowca Ricardo La Volpe do reprezentacji Meksyku U-23 na północnoamerykański turniej kwalifikacyjny do Igrzysk Olimpijskich w Atenach. Tam pełnił rolę podstawowego napastnika swojej drużyny i wystąpił we wszystkich pięciu spotkaniach, trzykrotnie wpisując się na listę strzelców; w fazie grupowej z Jamajką (4:0) i dwa razy w półfinale z USA (4:0), zaś jego kadra triumfowała ostatecznie w tych rozgrywkach, pokonując w finale po dogrywce Kostarykę (1:0). Kilka miesięcy później znalazł się w składzie na Igrzyska Olimpijskie w Atenach, gdzie rozegrał wszystkie trzy możliwe mecze, tworząc duet napastników z Omarem Bravo i zdobył bramkę w konfrontacji z gospodarzami – Grecją (3:2). Meksykanie zanotowali wówczas bilans zwycięstwa, remisu i porażki, odpadając z męskiego turnieju piłkarskiego już w fazie grupowej.
W seniorskiej reprezentacji Meksyku Márquez Lugo zadebiutował za kadencji argentyńskiego selekcjonera Ricardo La Volpe, 27 października 2004 w wygranym 2:1 meczu towarzyskim z Ekwadorem. W 2005 roku został powołany na Puchar Konfederacji, gdzie pozostawał jednak rezerwowym drużyny i wystąpił tylko w jednym z pięciu możliwych spotkań, a jego kadra dotarła wówczas do półfinału, zajmując ostatecznie na niemieckich boiskach czwarte miejsce. Kilka dni później znalazł się natomiast w ogłoszonym przez La Volpe składzie na Złoty Puchar CONCACAF. Tam z kolei był jednym z ważniejszych graczy zespołu, rozgrywając trzy z czterech meczów, jednak ani razu nie wpisał się na listę strzelców, zaś Meksykanie zakończyli swój udział w turnieju na ćwierćfinale.
W 2011 roku Márquez Lugo po sześciu latach powrócił do kadry narodowej, kiedy to został powołany przez Luisa Fernando Tenę do rezerwowej reprezentacji Meksyku na Copa América, złożonej głównie z graczy z rocznika '89, jako jeden z trzech starszych piłkarzy. Podczas tych rozgrywek miał pewne miejsce w składzie, rozgrywając wszystkie trzy mecze w wyjściowym składzie, jednak nie zdobył w nich żadnego gola, a jego drużyna po komplecie porażek odpadła z rozgrywanego na argentyńskich boiskach turnieju już w fazie grupowej. Premierowego i zarazem jedynego gola w reprezentacji strzelił 25 stycznia 2012 w wygranym 3:1 sparingu z Wenezuelą, natomiast w 2013 roku znalazł się w ogłoszonym przez selekcjonera José Manuela de la Torre składzie na swój drugi Złoty Puchar CONCACAF. Podczas tego turnieju wystąpił we wszystkich pięciu spotkaniach od pierwszej minuty, lecz ponownie nie zdołał wpisać się na listę strzelców, a Meksykanie, grający wówczas w rezerwowym składzie złożonym z graczy występujących w krajowej lidze, zakończyli swój udział w Złotym Pucharze na półfinale. Ogółem swój bilans reprezentacyjny zamknął na szesnastu występach.

</doc>
<doc id="2015311" url="https://pl.wikipedia.org/wiki?curid=2015311" title="MZ (motocykl)">
MZ (motocykl)



</doc>
<doc id="2015315" url="https://pl.wikipedia.org/wiki?curid=2015315" title="George Clinton (muzyk)">
George Clinton (muzyk)

George Edward Clinton (ur. 22 lipca 1941 w Kannapolis) – amerykański muzyk funkowy (klawiszowiec, wokalista, piosenkarz, autor tekstów, producent muzyczny). Prekursor gatunku muzyki funkowej – P-Funk. Założyciel grup Parliament i Funkadelic, artysta solowy od 1981. Został nazwany najwybitniejszym prekursorem muzyki funkowej, razem z Jamesem Brownem i Sly Stone'em. Został członkiem Rock and Roll Hall of Fame, po wprowadzeniu w 1997, razem z 15 innymi członkami grup Parliament i Funkadelic.

</doc>
<doc id="2015316" url="https://pl.wikipedia.org/wiki?curid=2015316" title="Herb powiatu żywieckiego">
Herb powiatu żywieckiego

Herb powiatu żywieckiego - został wprowadzony 1 stycznia 2002 roku. Ma kształt hiszpańskiej tarczy dwudzielnej w słup (czyli klasycznej tarczy herbowej podzielonej w pionie na dwie części). W pobocznej prawej na błękitnym tle znajduje się herb miasta Żywca: złoty orzeł śląski nad czarną głową żubra. W pobocznej lewej trzy skośne pasy - czerwony, żółty i błękitny. Zdaniem autora projektu symbolizują one czystość gór, kolory szlaków turystycznych w Beskidach, otwarcie na nowe wezwania współczesności oraz ukierunkowanie na wszechstronny rozwój, uwzględniający regionalną tradycję, naturalne walory przyrodnicze oraz turystyczny charakter powiatu. Autorem herbu jest artysta plastyk Marek Ciślak, który wcześniej był autorem logo powiatu.

</doc>
<doc id="2015318" url="https://pl.wikipedia.org/wiki?curid=2015318" title="Wincenty Buksznis">
Wincenty Buksznis

Wincenty Buksznis (ur. 2 stycznia 1859 w Warszawie, zm. 28 stycznia 1932 w Moskwie) – polski i radziecki działacz socjalistyczny i komunistyczny, ślusarz.
Życiorys.
Urodził się w biednej, robotniczej rodzinie. O rodzicach wiadomo tylko tyle, że nazywali się Antoni i Petronela. Buksznis pracował w fabryce Lilpop, Rau i Loewenstein jako ślusarz. Od ok. 1882 zaangażował się w działalność proletariacką, organizował wiece i spotkania z robotnikami. Prawdopodobnie był jednym z przywódców Warszawskiego Komitetu Robotniczego. Po aresztowaniu we wrześniu 1885 działaczy I Proletariatu został jednym z członków ostatniego składu Komitetu Centralnego. Aresztowany 1 lipca 1886 został osadzony w Cytadeli Warszawskiej. Z zachowanych materiałów wiadomo, że aktywnie grypsował (zachował się w archiwach jego gryps do Julii Razumiejczyk). W marcu 1888 sąd skazał go na karę 10 lat zesłania na Syberię Wschodnią z zakazem powrotu do kraju. Po odbyciu wyroku pozostał na Syberii, a następnie uczestniczył w rewolucji w 1905 w Irkucku. W 1917 wstąpił do Socjaldemokratycznej Partii Robotniczej Rosji i uczestniczył w Rewolucji Październikowej oraz w rosyjskiej wojnie domowej. Po rozwiązaniu partii socjaldemokratycznej przystał do Komunistycznej Partii Związku Radzieckiego. Jego pozycja w tym ugrupowaniu była na tyle wysoka, że znajdował się w kręgach bezpośrednio związanych z Włodzimierzem Leninem.

</doc>
<doc id="2015319" url="https://pl.wikipedia.org/wiki?curid=2015319" title="Trango Nameless Tower">
Trango Nameless Tower



</doc>
<doc id="2015323" url="https://pl.wikipedia.org/wiki?curid=2015323" title="Today">
Today



</doc>
<doc id="2015325" url="https://pl.wikipedia.org/wiki?curid=2015325" title="Marius Skinderis">
Marius Skinderis

Marius Skinderis (ur. 13 października 1974 w Poniewieżu) – litewski piłkarz grający na pozycji obrońcy, a wcześniej pomocnika, 16-krotny reprezentant Litwy, trener piłkarski.
Kariera piłkarska.
Kariera klubowa.
W 1993 rozpoczął karierę piłkarską w Ekranasie Poniewież. W sezonie 1995/96 bronił barw Karedy Szawle, po czym powrócił do Ekranasu. W 1998 wyjechał do Polski, gdzie został piłkarzem GKS Bełchatów. W 2001 przeniósł się do ukraińskiej Stali Ałczewsk. Latem 2001 przeszedł do Metałurha Donieck, ale po pół roku został przeniesiony do drugiej drużyny, a po zakończeniu sezonu opuścił doniecki klub. Następnie występował w ormiańskim Spartaku Erywań, łotewskim Liepājas Metalurgs oraz białoruskim Naftanie Nowopołock. W 2007 powrócił do ojczyzny, gdzie został piłkarzem Sūduvy Mariampol. W 2010 po raz trzeci powrócił do rodzimego Ekranasu.
Kariera reprezentacyjna.
W latach 1997-2002 występował w narodowej reprezentacji Litwy.

</doc>
<doc id="2015326" url="https://pl.wikipedia.org/wiki?curid=2015326" title="Nasza Kompanija Astana">
Nasza Kompanija Astana

Nasza Kompanija Astana (kaz. Наша Компания Астана Футбол Клубы) – kazachski klub piłkarski z siedzibą w Astanie.
Historia.
Chronologia nazw:
Klub został założony w 1997 jako "Nasza Kompanija Akmoła" i debiutował w Birinszi liga. Zajął 1. miejsce w strefie wschodniej, a w turnieju finałowym tylko 4. miejsce. Ale tak jak zwycięzca z przyczyn finansowych zrezygnował z gry w najwyższej lidze, a 3. miejsce zajęła druga drużyna Kajratu, to klub otrzymał prawo w następnym sezonie występować w Wysszej Lidze. Po zakończeniu sezonu 1998, w którym zajął 12. miejsce klub został rozformowany. Po roku przerwy w 2000 ponownie startował w Birinszi liga, w której najpierw zajął 1. miejsce w strefie centralnej, a potem w turnieju finałowym tylko 3. miejsce. Ale tak jak najwyższa liga została poszerzona to klub zdobył awans do Wysszej Ligi. A już na początku 2001 połączył się z Batyrem Ekibastuz i pod nazwą "Ekibastuziec-NK Astana" kontynuował tradycje ekibastuzkiego klubu.

</doc>
<doc id="2015327" url="https://pl.wikipedia.org/wiki?curid=2015327" title="Maria Demianowska">
Maria Demianowska

Maria Demianowska z domu Chądzyńska (ur. 8 grudnia 1890, zm. 4 lipca 1976) – polska lekarka psychiatra i neurolog, kierownik Kliniki Psychiatrii AM we Wrocławiu.
Studia lekarskie ukończyła na Wydziale Lekarskim Uniwersytetu Jana Kazimierza we Lwowie w roku 1919. Pracę podjęła w Klinice Neurologicznej Uniwersytetu Lwowskiego u Henryka Halbana. W okresie 1925-1940 pełniła funkcję neurologa w przychodni PKP, nie zrywając swojego związku z Kliniką, do której wróciła z początkiem wojny jako neurolog, uzupełniając jednocześnie wykształcenie psychiatryczne. Niebawem podjęła pracę jako prymariusz Oddziału Dziecięcego Szpitala Psychiatrycznego w Kulparkowie (1940-1944). Po opuszczeniu Lwowa przez kilka miesięcy piastowała stanowisko st. asystenta Kliniki Neurologiczno-Psychiatrycznej UJ w Krakowie. W grudniu 1945 wyjechała wraz z mężem Adrianem Demianowskim do Wrocławia, gdzie rozpoczęła pracę jako adiunkt w Klinika Psychiatrii we Wrocławiu. Stanowisko docenta uzyskała w roku 1956. Po śmierci męża w roku 1960 objęła kierownictwo Kliniki, które sprawowała do roku 1964.
W okresie lwowskim jej zainteresowania naukowe skupione były na problemach neurologii, w późniejszym okresie wrocławskim dominuje problematyka psychiatryczna. Interesowała się czynnie dydaktyką, opracowała skrypt psychiatrii klinicznej, a także psychiatrii dziecięcej dla nauczycieli szkół specjalnych, pracowała nad zagadnieniem rozwoju mowy u dzieci zaniedbanych środowiskowo i nad zaburzeniami psychicznymi okresu pokwitania. Była kolekcjonerem antyków.

</doc>
<doc id="2015330" url="https://pl.wikipedia.org/wiki?curid=2015330" title="Lethem">
Lethem

Lethem – miasto w południowo-zachodniej Gujanie, w regionie Upper Takutu-Upper Essequibo. Miasto położone jest na sawannie Rupununi, nad rzeką Takutu, przy granicy brazylijsko-gujańskiej, naprzeciwko brazylijskiego miasta Bonfim. W 2013 roku Lethem liczyło 1503 mieszkańców.
W mieście znajduje się port lotniczy Lethem.

</doc>
<doc id="2015333" url="https://pl.wikipedia.org/wiki?curid=2015333" title="Port lotniczy Multan">
Port lotniczy Multan

Port lotniczy Multan (IATA: MUX, ICAO: OPMT) – międzynarodowy port lotniczy położony w mieście Multan, w prowincji Pendżab, w Pakistanie.

</doc>
<doc id="2015334" url="https://pl.wikipedia.org/wiki?curid=2015334" title="Stała ekranowania">
Stała ekranowania

Stała ekranowania – wielkość fizyczna związana z przesunięciem chemicznym w jądrowym rezonansie magnetycznym, zależna od gęstości elektronowej wokół jądra. Określa lokalną sumę pól magnetycznych indukowanych w cząsteczce przez zewnętrzne pole magnetyczne oddziaływające z chmurą elektronową.
Ekranowanie jąder magnetycznych przez elektrony, efekt dia- i paramagnetyczny.
Zewnętrzne pole magnetyczne wpływa na ładunek elektryczny (w tym przypadku ładunek elektronów), powodując krążenie tego ładunku w kierunku prostopadłym do kierunku przyłożonego pola. Indukowany ruch ładunku powoduje pojawienie się momentu magnetycznego, którego wektor będzie skierowany w kierunku przeciwnym do pola indukującego. Wektor indukowanego pola zmniejsza indukcje pola zewnętrznego B0 na czym polega zjawisko przesłaniania (efekt diamagnetyczny).
formula_1
gdzie formula_2 jest udziałem elektronów w efektywnym polu magnetycznym doświadczanym przez jądro podlegające rezonansowi.
Możliwe jest także zjawisko odsłaniania (efekt paramagnetyczny). Na przykład w molekule halogenowodoru, której wiązanie jest ustalone prostopadle do zewnętrznego pola magnetycznego, na proton działa niewielki moment magnetyczny indukowany przez jego elektron, oraz większy moment pochodzący od elektronów atomu fluoru, który będzie się układał przy protonie zgodnie z B0, a więc:
formula_3
Empiryczny opis ekranowania.
Widmo NMR w znacznej części zawdzięczamy oddziaływaniu jąder magnetycznych z elektronami. Rzeczywiste pole magnetyczne z jakim oddziałuje jądro nie jest równe polu generowanemu przez aparat NMR. Pole odczuwane przez jądra jest nazywane polem lokalnym (Blok). Zależność między polem lokalnym a polem zewnętrznym jest dana równaniem definiującym stałą ekranowania danego jądra magnetycznego w cząsteczce (σ):
formula_4
Znana jest empiryczna zależność, zgodnie z którym na przesunięcie chemiczne jądra magnetycznego w cząsteczce rejestrowane w pomiarze NMR mają wpływ trzy udziały:
formula_5
Udział rozpuszczalnikowy w ekranowaniu.
Rozpuszczalnik, w którym dokonuje się rejestracji widma rezonansu magnetycznego może również wnosić swój udział do stałej ekranowania. Udział ten spowodowany może być z różnymi rodzajami oddziaływań między rozpuszczalnikiem a badaną substancją rozpuszczoną (tworzenie wiązań wodorowych, kompleksów itp.) W przypadku rozpuszczalników aromatycznych istotny wpływ może mieć ich anizotropia podatności magnetycznych i efekty związane z ekranowaniem niektórych atomów w badanych cząsteczkach przez obszary o zwiększonej gęstości elektronowej nad pierścieniami aromatycznymi.
Stała ekranowania jako pochodna energii.
Stałą ekranowania można wyrazić jako drugą pochodną energii po indukcji zewnętrznego pola magnetycznego i momencie magnetycznym jądra:
Dla układów zamkniętopowłokowych stała ekranowania można wyrazić jako sumę części diamagnetycznej (liczonej jako wartość oczekiwana) oraz paramagnetycznej (liczonej jako liniowa funkcja odpowiedzi).

</doc>
<doc id="2015343" url="https://pl.wikipedia.org/wiki?curid=2015343" title="Egidijus Varnas">
Egidijus Varnas

Egidijus Varnas (ur. 31 lipca 1975) – litewski piłkarz grający na pozycji pomocnika. Od 2006 roku piłkarz klubu Ekranas Poniewież. Dwukrotny reprezentant Litwy, w kadrze zadebiutował w 2001 roku.

</doc>
<doc id="2015346" url="https://pl.wikipedia.org/wiki?curid=2015346" title="Gebesee">
Gebesee

Gebesee – miasto w Niemczech, w kraju związkowym Turyngia, w powiecie Sömmerda, siedziba wspólnoty administracyjnej Gera-Aue.
Współpraca.
Miejscowość partnerska:

</doc>
<doc id="2015348" url="https://pl.wikipedia.org/wiki?curid=2015348" title="Weida">
Weida

Weida () – miasto w Niemczech, w kraju związkowym Turyngia, w powiecie Greiz, nad rzeką Weidą.
Miasto pełni funkcję „gminy realizującej” () dla gminy wiejskiej Crimla.
Historia.
We wczesnym średniowieczu obszar zamieszkiwali Słowianie. Miejscowość po raz pierwszy wzmiankowana w XII w. Stanowiła część Vogtlandu, znajdującego się w późnym średniowieczu pod zwierzchnictwem Czech jako lenno. Pomiędzy 1163 a 1193 wzniesiono tu zamek, w którym rezydowali lokalni wójtowie do 1427. W XV w. miasto włączone zostało do Saksonii. W XVII w. działała tu mennica. W latach 1657–1718 miasto przynależało do księstwa Saksonii-Zeitz, po czym od 1718 do 1763 znajdowało się we władaniu Augusta II i Augusta III. Od 1806 część Królestwa Saksonii, a od 1815 Księstwa Saksonii-Weimar-Eisenach, wraz z którym w 1871 znalazło się w granicach Niemiec.
31 grudnia 2013 do miasta przyłączono trzy gminy: Hohenölsen, Schömberg i Steinsdorf, które stały się automatycznie jego dzielnicami.
Współpraca.
Miejscowości partnerskie:

</doc>
<doc id="2015349" url="https://pl.wikipedia.org/wiki?curid=2015349" title="Santa Rosa de Lima (Salwador)">
Santa Rosa de Lima (Salwador)

Santa Rosa de Lima – miasto we wschodnim Salwadorze, w departamencie La Unión. Ludność (2007): 13,6 tys. (miasto), 27,7 tys. (gmina).
Miasto nazwane zostało na cześć św. Róży z Limy.

</doc>
<doc id="2015352" url="https://pl.wikipedia.org/wiki?curid=2015352" title="Camille Bombois">
Camille Bombois

Camille Bombois (ur. 3 lutego 1883 w Venarey-les-Laumes, zm. 6 czerwca 1970) – francuski malarz prymitywista, jeden z malarzy naiwnych odkrytych przez Wilhelma Uhdego.
Wychował się na barce rzecznej na której pływał jego ojciec, później pracował jako robotnik rolny, występował w cyrku jako siłacz, był dróżnikiem i pracownikiem na placu budowy paryskiego metra. Podczas I wojny światowej walczył na froncie, za co otrzymał kilka odznaczeń. Ostatecznie osiadł w Paryżu i podjął pracę na nocnej zmianie w drukarni, dzięki temu mógł w dzień malować. W 1922 został zauważony na ulicznej wystawie przez Wilhelma Uhdego, który pomógł mu się usamodzielnić i skoncentrować wyłącznie na sztuce.
Camille Bombois znany jest głównie ze scen cyrkowych i jarmarcznych, które są retrospekcją jego przeżyć z lat młodości. Prace malarza odznaczają się witalnością, żywą kolorystyką, dbałością o szczegóły i deformacją postaci w scenach figuralnych.
Prace malarza znajdują się głównie w kolekcjach prywatnych oraz muzeach francuskich m.in. w Musée Maillol w Paryżu.

</doc>
<doc id="2015354" url="https://pl.wikipedia.org/wiki?curid=2015354" title="Kodeks ucznia">
Kodeks ucznia

Kodeks ucznia – zbiór praw i obowiązków uczniowskich określający relacje między uczniem i nauczycielem w szkolnym procesie edukacyjnym obejmującym kształcenie i wychowanie, respektujący zasadę wspomagania rodziców w dziele wychowania. Znane są dwa kodeksy ucznia opracowane na szczeblu ministerstwa:
Powyższe zarządzenie pozbawiono mocy prawnej i zobowiązano poszczególne szkoły do samodzielnego opracowania praw i obowiązków ucznia oraz nagród i kar: „(...) system kar i nagród stosowanych wobec ucznia, określony w statucie szkoły, nie może być sprzeczny z polskim i międzynarodowym prawem w zakresie praw człowieka, obywatela, praw dziecka, z ogólną normą państwa demokratycznego”. Nie jest jednak tak, że szkoły mogą dowolnie regulować w statucie prawa i obowiązki uczniów. Jak bowiem zauważa Mikołaj Wolanin, „szkoły publiczne [...] są [...] związane zasadą legalizmu (czasem nazywaną zasadą praworządności) wyrażaną przez art. 7 Konstytucji Rzeczypospolitej Polskiej [...] To zatem sprawia, że szkoły publiczne, uchwalając swój statut i tym samym regulując kwestię obowiązków osób, które będą się w ich murach uczyły, muszą przestrzegać licznych przepisów prawa, które je obowiązują, w tym także wszelkich konstytucyjnych zasad oraz międzynarodowych praw przewidywanych właściwymi ratyfikowanymi umowami”.
Opracowania te często zamieszczane są w statutach szkół pod nazwą kodeksu ucznia. Współodpowiedzialność Ministerstwa Edukacji Narodowej za wychowanie w placówkach oświatowych ustała z momentem uchylenia „Kodeksu ucznia” na mocy Zarządzenia nr 14 Ministra Edukacji Narodowej z dnia 19 czerwca 1992 roku. Ranga kodeksu ucznia stanowi element dyskusji nad wychowaniem w polskich szkołach.
Podejście do kodeksów ucznia w poszczególnych krajach bywa różne. Przykładowo, w Chicago (USA) „Kodeks Ucznia” dla szkół publicznych ustanawia wydział oświaty tego miasta, który jako organ prowadzący (odpowiednik kuratorium) czuwa zarazem nad przestrzeganiem ustaleń zawartych w tym dokumencie. Ów Kodeks Ucznia musi być zgodny z Kodeksem Szkolnym stanu Illinois. Na uwagę zasługuje fakt, że rodzice z dziećmi otrzymują kopię „Kodeksu Ucznia” wraz z „pokwitowaniem”, na którym są zobowiązani potwierdzić otrzymanie tego dokumentu, oraz złożyć pisemną deklarację przestrzegania zawartych w Kodeksie zasad.
Na ogół kodeksy ucznia występujące w odrębnej postaci składają się ze wstępu (preambuły), praw ucznia, obowiązków ucznia, nagród, kar oraz postanowień końcowych, zgodnie ze swoimi pierwowzorami.

</doc>
<doc id="2015360" url="https://pl.wikipedia.org/wiki?curid=2015360" title="Ummerstadt">
Ummerstadt

Ummerstadt – miasto w Niemczech, w kraju związkowym Turyngia, w powiecie Hildburghausen, wchodzi w skład wspólnoty administracyjnej Heldburger Unterland.

</doc>
<doc id="2015362" url="https://pl.wikipedia.org/wiki?curid=2015362" title="Santa Rosa de Lima">
Santa Rosa de Lima



</doc>
<doc id="2015363" url="https://pl.wikipedia.org/wiki?curid=2015363" title="Prałatura terytorialna">
Prałatura terytorialna

Prałatura terytorialna – jednostka administracyjna Kościoła rzymskokatolickiego, zaliczana przez Kodeks prawa kanonicznego do kościołów partykularnych. Definicja prałatury terytorialnej w kodeksie jest określona słowami:
Prałaci terytorialni (łac. Praelatus nullius) zwykle mają święcenia biskupie. Nie należy tego urzędu mylić z godnością prałata.

</doc>
<doc id="2015364" url="https://pl.wikipedia.org/wiki?curid=2015364" title="Lindsay Mintenko">
Lindsay Mintenko

Lindsay Mintenko (dawniej Benko) (ur. 29 listopada 1976 w Elkhart w stanie Indiana) – amerykańska pływaczka, mistrzyni olimpijska z Sydney z 2000 i z Aten z 2004 roku, trzykrotna medalistka igrzysk, dziesięciokrotna medalistka Mistrzostw świata na basenie 25 m. Specjalizuje się w stylu dowolnym i stylu grzbietowym.

</doc>
<doc id="2015367" url="https://pl.wikipedia.org/wiki?curid=2015367" title="Schkölen">
Schkölen

Schkölen – miasto w Niemczech, w kraju związkowym Turyngia, w powiecie Saale-Holzland. Od 1 stycznia 2012 wchodzi w skład nowo utworzonej wspólnoty administracyjnej Heideland-Elstertal-Schkölen.

</doc>
<doc id="2015369" url="https://pl.wikipedia.org/wiki?curid=2015369" title="Port lotniczy Myeik">
Port lotniczy Myeik

Port lotniczy Myeik – międzynarodowy port lotniczy położony w Myeik, w Mjanmie.

</doc>
<doc id="2015372" url="https://pl.wikipedia.org/wiki?curid=2015372" title="Kindelbrück">
Kindelbrück

Kindelbrück – miejscowość i gmina "(Landgemeinde)" w Niemczech, w kraju związkowym Turyngia, w powiecie Sömmerda, siedziba wspólnoty administracyjnej Kindelbrück. Do 31 grudnia 2018 miasto.
1 stycznia 2019 do Kindelbrücka przyłączono gminy Bilzingsleben, Frömmstedt oraz Kannawurf, które stały się jej częściami "(Ortsteil)".

</doc>
<doc id="2015375" url="https://pl.wikipedia.org/wiki?curid=2015375" title="Port lotniczy Rundu">
Port lotniczy Rundu

Port lotniczy Rundu (IATA: NDU, ICAO: FYRU) – port lotniczy położony w Rundu, w Namibii.

</doc>
<doc id="2015376" url="https://pl.wikipedia.org/wiki?curid=2015376" title="Urfahrschanze">
Urfahrschanze

Urfahrschanze – kompleks skoczni narciarskich o punktach konstrukcyjnych K80, K50 i K25 znajdujący się w austriackim Schwarzach im Pongau.
Kompleks został zdemontowany. W jego miejsce w 2012 zbudowano nowy, noszący nazwę Nachwuchsschanzen. W jego skład wchodzą skocznie K50, K30, K15 i K7.

</doc>
<doc id="2015379" url="https://pl.wikipedia.org/wiki?curid=2015379" title="Port lotniczy Vilankulo">
Port lotniczy Vilankulo

Port lotniczy Vilankulo (port. Aeroporto Vilankulo, IATA: VNX, ICAO: FQVL) – port lotniczy zlokalizowany w Vilankulo, w Mozambiku.

</doc>
<doc id="2015380" url="https://pl.wikipedia.org/wiki?curid=2015380" title="Wyścig Niemiec WTCC">
Wyścig Niemiec WTCC

Wyścig Niemiec WTCC – runda World Touring Car Championship rozgrywana w latach 2005–2011 na torze Motorsport Arena Oschersleben we wschodniej części miasta Oschersleben w Niemczech. W 2015 roku runda powróciła do kalendarza. Nowym miejscem rozgrywania stał się historyczny tor Nürburgring Nordschleife.

</doc>
<doc id="2015381" url="https://pl.wikipedia.org/wiki?curid=2015381" title="Shinobu Terajima">
Shinobu Terajima

 (ur. 28 grudnia 1972 w Kioto) − japońska aktorka filmowa. Laureatka Srebrnego Niedźwiedzia dla najlepszej aktorki na 60. MFF w Berlinie za rolę w filmie "Gąsienica" (2010).
Jest córką japońskiej aktorki Sumiko Fuji.

</doc>
<doc id="2015382" url="https://pl.wikipedia.org/wiki?curid=2015382" title="Today (audycja radiowa)">
Today (audycja radiowa)

Today ("Dziś", nazwa oficjalna: the Today programme) – poranna informacyjno-publicystyczna audycja radiowa emitowana sześć razy w tygodniu na antenie BBC Radio 4. Od poniedziałku do piątku jest nadawana od 6:00 do 9:00, a w soboty od 7:00 do 9:00. Jest najpopularniejszą pozycją programową Radio 4, ze średnią słuchalnością 6,6 mln osób tygodniowo i 11.6 mln kwartalnie. W plebiscycie przeprowadzonym w 2005 roku wśród członków Izby Gmin, politycy uznali "Today" za najbardziej wpływowy program informacyjny w brytyjskich mediach elektronicznych. Audycja jest nadawana nieprzerwanie od 28 października 1957 roku. Obecnie jej studio mieści się w gmachu Broadcasting House w centrum Londynu.
Formuła.
Podobnie jak większość tego typu programów, "Today" składa się z takich elementów jak regularne serwisy informacyjne, pogodowe, sportowe i ekonomiczne. Dodatkowo codziennie wcześnie rano nadawana jest "modlitwa dnia", a nieco później "myśl dnia", zwykle przygotowana przez prominentnego duchownego lub teologa reprezentującego jedno z głównych obecnych w Wielkiej Brytanii wyznań. W czasie sesji parlamentu nadawane jest podsumowanie obrad z poprzedniego dnia. Najważniejszym segmentem są jednak rozmowy z gośćmi, przede wszystkim politykami i ekspertami, uzupełniane materiałami reporterskimi, zarówno nagranymi wcześniej, jak i nadawanymi na żywo. Za kulminacyjny moment programu uważana jest rozmowa o 8:10, niemal zawsze dotycząca najważniejszych wydarzeń politycznych. Żartobliwym zwyczajem prezenterów jest wygłaszanie, popartych wyłącznie własną intuicją i poczuciem humoru, rekomendacji dotyczących planowanych na dany dzień zakładów na wyścigi konne. Często są do tego zapraszani również goście (np. 27 maja 2010 roku w roli "eksperta wyścigowego" wystąpił premier David Cameron).
Krytyka.
Styl prowadzenia rozmów z gośćmi przez prezenterów "Today" uznawany jest za bardzo konfrontacyjny, a niekiedy wręcz agresywny, nawet według brytyjskich standardów, które i tak zakładają dużo twardszą postawę dziennikarza wobec gościa niż ma to zwykle miejsce np. w Polsce. W opublikowanym w lipcu 2013 wewnętrznym raporcie, przygotowanym na zlecenie rady nadzorczej BBC, program został skrytykowany za stawianie swoich gości w sytuacji, w której muszą być przygotowani na wszelkie możliwe pytania zadawane w mało uprzejmy sposób czy wręcz w formie połajanek, w dodatku wcześnie rano i na żywo, co sprawia, że nawet dobrze przygotowana merytorycznie osoba może wypaść niezasłużenie źle. Jako wyróżniającego się pod tym negatywnym względem prezentera programu raport wymienił jego największą dziennikarską gwiazdę, Johna Humphrysa.
Prezenterzy.
"Today" ma sześcioro głównych prezenterów, przy czym każde wydanie prowadzi dwóch lub dwoje z nich. Serwisy informacyjne mają osobnych prezenterów, spoza tego grona. Prowadzenie programu jest często uznawane za jedną z najbardziej prestiżowych, ale też najtrudniejszych funkcji, jakie może wykonywać w BBC dziennikarz radiowy. Praca ta zarezerwowana jest dla bardzo doświadczonych dziennikarzy – najmłodsza z prezenterów ma obecnie 40 lat (Mishal Husain), a najstarszy 70 lat (John Humphrys). Obecnie głównymi prezenterami są: 
Dostępność.
"Today" dostępne jest na żywo na antenie BBC Radio 4, które można odbierać w Wielkiej Brytanii w analogowym (w tym na falach długich) oraz cyfrowym przekazie naziemnym. Stacja jest także emitowana w Internecie. Dodatkowo wydań "Today" z ostatniego tygodnia można słuchać w całości w systemie "audio on demand", na platformie BBC iPlayer (jest to bezpłatne, również dla użytkowników spoza Wielkiej Brytanii). Najciekawsze fragmenty programu, w formie pojedynczych wywiadów i materiałów, po kilka z każdego wydania, są także dostępne jako podcast.

</doc>
<doc id="2015383" url="https://pl.wikipedia.org/wiki?curid=2015383" title="Jassy Turkiestan">
Jassy Turkiestan

Jassy Turkiestan (kaz. Яссы Футбол Клубы) – kazachski klub piłkarski z siedzibą w Turkiestanie.
Historia.
Chronologia nazw:
Klub został założony w 1990 jako "Montażnik Turkiestan" i debiutował we Wtoroj Niższej Lidze, strefie 8 Mistrzostw ZSRR, w której występował do 1991.
Po uzyskaniu przez Kazachstan niepodległości w 1992 debiutował w Wysszej Lidze. Już w następnym roku nazywał się "Jassy Turkiestan". W 1994 zajął 15. miejsce i spadł do Birinszi Liga. W 2003 zajął 1. miejsce i awansował do Superligi. Na początku 2004 przeniósł się do Sajramu i zmienił nazwę na "Jassy-Sajram". Powrót do Superligi był nieudany, klub zajął 15. spadł i spadł z powrotem do Birinszi liga. W 2005 po 8. kolejkach z przyczyn finansowych zrezygnował z dalszych rozgrywek i został rozformowany.
W 2021 klub został reaktywowany w Turkiestanie.

</doc>
<doc id="2015384" url="https://pl.wikipedia.org/wiki?curid=2015384" title="Montażnik Turkiestan">
Montażnik Turkiestan



</doc>
<doc id="2015387" url="https://pl.wikipedia.org/wiki?curid=2015387" title="Bas cyfrowany">
Bas cyfrowany



</doc>
<doc id="2015388" url="https://pl.wikipedia.org/wiki?curid=2015388" title="Generałbas">
Generałbas



</doc>
<doc id="2015389" url="https://pl.wikipedia.org/wiki?curid=2015389" title="Basso continuato">
Basso continuato



</doc>
<doc id="2015390" url="https://pl.wikipedia.org/wiki?curid=2015390" title="Bassus generalis">
Bassus generalis



</doc>
<doc id="2015391" url="https://pl.wikipedia.org/wiki?curid=2015391" title="Generalbaß">
Generalbaß



</doc>
<doc id="2015392" url="https://pl.wikipedia.org/wiki?curid=2015392" title="Generalbass">
Generalbass



</doc>
<doc id="2015394" url="https://pl.wikipedia.org/wiki?curid=2015394" title="Lindsay Benko">
Lindsay Benko



</doc>
<doc id="2015395" url="https://pl.wikipedia.org/wiki?curid=2015395" title="Kompleks skoczni narciarskich w Wörgl">
Kompleks skoczni narciarskich w Wörgl

Kompleks skoczni narciarskich w Wörgl – kompleks skoczni narciarskich położony w austriackiej miejscowości Wörgl. W skład kompleksu początkowo wchodziła skocznia normalna Latella-Schanze; została ona zdemontowana podczas przebudowy kompleksu.
W latach 2006-08 dokonano remontu obiektów. Z powodu problemów finansowych przebudowę skoczni średniej zakończono dopiero w 2011, nie ukończono również skoczni normalnej. W skład kompleksu wchodzą:

</doc>
<doc id="2015399" url="https://pl.wikipedia.org/wiki?curid=2015399" title="Sayaxché">
Sayaxché

Sayaxché – miasto i gmina w północnej Gwatemali, w departamencie Petén. Miasto położone jest nad rzeką Pasión, w bezpośrednim sąsiedztwie Parku Narodowego El Rosario. Według danych szacunkowych w 2012 roku liczba ludności miasta wyniosła 16 099 mieszkańców.
Jest siedzibą władz gminy o tej samej nazwie, która w 2012 roku liczyła 114 780 mieszkańców. Gmina obszarowo jest jedną z większych w Gwatemali, a jej powierzchnia zajmuje 3084 km².
W mieście znajduje się stadion Estadio Municipal La Pasión. Swoje mecze rozgrywa na nim klub piłkarski Deportivo Sayaxché.

</doc>
<doc id="2015400" url="https://pl.wikipedia.org/wiki?curid=2015400" title="Sayaxche">
Sayaxche



</doc>
<doc id="2015403" url="https://pl.wikipedia.org/wiki?curid=2015403" title="Herb Annopola">
Herb Annopola

Herb Annopola – jeden z symboli miasta Annopol i gminy Annopol w postaci herbu.
Wygląd i symbolika.
Herb przedstawia w polu czerwonym en face siedzącą postać Świętej Anny ubraną w zieloną suknię, biały płaszcz, żółte pantofle, posiadającą złoty nimb wokół głowy, prawą dłoń ma ułożoną na piersi, lewą otwartą skierowaną w heraldycznie lewą stronę. Po obu stronach Świętej widnieją srebrne, majuskulne litery S i A.
Symbolika herbu związana jest ze Świętą Anną jako patronką miasta i parafii.

</doc>
<doc id="2015405" url="https://pl.wikipedia.org/wiki?curid=2015405" title="Józef Szmaus">
Józef Szmaus

Józef Szmaus "(ps. Kleryk)"(ur. 1855 w Zgierzu, zm. 1907 w okolicach Jakucka na Syberii) – działacz socjalistyczny, tokarz.
Życiorys.
Był wyjątkowo zaangażowany w działalność proletariacką, był jednym z twórców tzw. grupy zgierskiej. Poza działalnością agitacyjną był jednym z największych przemytników zakazanej literatury, druków i papieru używanego do drukowania ulotek. Mimo że jeden z ogromnych transportów został przechwycony przez żandarmerię na granicy w Szczypiornie, Szmausowi udało się odeprzeć oskarżenia. Aby nie wzbudzać podejrzeń przeniósł się do Warszawy i wraz z Henrykiem Dulębą prowadził mydlarnię. Była to również skrzynka kontaktowa i miejsce spotkań działaczy I Proletariatu. Został wyznaczony przez organizację do wykonania wyroku na prowokatorze, tkaczu ze Zgierza – Józefie Śremskim. Śremski był uczestnikiem jednego z kółek partyjnych, który został zwerbowany przez władze carskie. Egzekucja nie powiodła się, a Józef Szmaus został 14 października 1883 pojmany. Osadzono go w Cytadeli Warszawskiej, a sąd w 1885 skazał go na karę śmierci zamienioną na 20 lat katorgi na Sachalinie. Pozwolono mu wyjechać wraz z żoną i dziećmi. W 1894 katorgę zamieniono na zesłanie, a po 1905 pozwolono przesiedlić się na kontynent. Miał zakaz powrotu do Królestwa Polskiego, osiedlił się w okolicach Jakucka i prowadził tam pośrednictwo handlowe. Ze wspomnień Bronisława Piłsudskiego wynika, że zmarł pod koniec 1906. Po latach do ojczyzny powrócili synowie Józefa Szmausa.

</doc>
<doc id="2015410" url="https://pl.wikipedia.org/wiki?curid=2015410" title="Brita (przedsiębiorstwo)">
Brita (przedsiębiorstwo)

BRITA GmbH – niemieckie przedsiębiorstwo specjalizujące się w produktach do filtracji wody.
Historia.
Przedsiębiorstwo zostało założone w 1966 roku przez Heinza Hankammera. Od roku 1999 zarządzane jest przez przedstawiciela drugiej generacji rodziny – Markusa Hankammera. Nazwa przedsiębiorstwa wywodzi się od imienia córki założyciela. Główna siedziba znajduje się w Taunusstein, niedaleko Wiesbaden w Niemczech. Przedsiębiorstwo zatrudnia około 950 pracowników, zaś swoje przedstawicielstwa ma w około 14 krajach, zarówno w formie oddziałów, jak i podmiotów joint venture. Dystrybuuje swoje produkty w około 60 krajach na 5 kontynentach.
Profil.
Przedsiębiorstwo zajmuje się produkcją filtrów do wody zarówno dla potrzeb gospodarstw domowych, jak i profesjonalnych firm gastronomicznych oraz z sektora AGD. Produkty firmy Brita obejmują filtry dzbankowe, filtry nakranowe, pojemniki o dużej pojemności z filtrem, rozbudowane systemy filtrujące do wody oraz wkłady filtrujące zintegrowane z produkowanymi przez firmy partnerskie urządzeniami AGD – wszystkie z zastosowaniem granulowanego węgla aktywowanego oraz wymiennika jonowego. Działanie produkowanych przez firmę wkładów filtrujących ma na celu redukcję twardości wody oraz usunięcie innych substancji wpływających negatywnie na smak i zapach wody, takich jak chlor i jego związki.
W 1996 roku BRITA otrzymała tytuł „Cichy zwycięzca”, udzielony przez Harvard Business School Press, Boston. Nagrodę otrzymują firmy, które odkryły niszę na rynku, utworzyły dla niej rynek zbytu i konsekwentnie go rozwinęły.
Brita Group:
Brita GmbH, Niemcy (siedziba główna)
Brita Water Filter Systems PTY Ltd., Australia
Brita Sarl, Francja
Brita Manufacturing (UK) Limited BMC, Wielka Brytania
Brita Water Filter Systems Ltd., Wielka Brytania
Brita Italia S.r.l. Unipersonale, Włochy
Brita Japan KK, Japonia
Brita Korea, Korea
Brita Benelux B.V., Holandia
Brita Polska Sp. z o.o., Polska
Brita AG, Szwajcaria
Brita Spain S.L., Hiszpania
Mavea LLC, Stany Zjednoczone
Mavea Canada Inc., Kanada
Joint venture
Usha Shriram BRITA Pvt. Ltd., Indie

</doc>
<doc id="2015411" url="https://pl.wikipedia.org/wiki?curid=2015411" title="Narodowy Związek Polski w Kanadzie">
Narodowy Związek Polski w Kanadzie



</doc>
<doc id="2015412" url="https://pl.wikipedia.org/wiki?curid=2015412" title="Siekierezada">
Siekierezada



</doc>
<doc id="2015415" url="https://pl.wikipedia.org/wiki?curid=2015415" title="Charles Reznikoff">
Charles Reznikoff

Charles Reznikoff (ur. 31 sierpnia 1894 w Brooklynie, zm. 22 stycznia 1976 w Nowym Jorku) – amerykański poeta, pisarz i dramaturg. Przedstawiciel szkoły .
Życiorys.
Urodził się w rodzinie żydowskich emigrantów z Rosji. Studiował najpierw dziennikarstwo, a potem prawo, studia na New York University ukończył w 1916. Przez pewien czas pracował w rodzinnej firmie jako komiwojażer. Później zatrudnił się w wydawnictwie publikującym książki z dziedziny prawa. Wraz z Louisem Zukofskym i założył oficynę wydawniczą Objectivist Press, publikującą dzieła obiektywistów.
Twórczość.
Początkowo wpływ na jego wiersze wywierała poetyka imagistyczna, później przejął się ideami obiektywizmu. Debiutował w 1918 tomem "Rhythms" ("Rytmy"). Dużym osiągnięciem artystycznym był ogłoszony w 1959 tom "Insciptions". W 1969 ukazała się "Family Chronicle" ("Kronika rodzinna"). Twórca pracował nad obszernym poematem o historii amerykańskiej diaspory żydowskiej "Testimony: The United States 1885–1915" ("Świadectwo. Stany Zjednoczone 1885–1915"), ale planowanej czterotomowej całości nie ukończył (publikacja części dzieła 1965, 1968). Ogłosił też tom "Holocaust" (1975). Ponadto jest autorem m.in. powieści "By the Waters of Manhattan" ("Nad wodami Manhattanu") z 1930.
W 1971 otrzymał Morton Dauwen Zabel Prize przyznawaną przez The National Institute of Arts and Letters.
Na język polski poezje Reznikoffa tłumaczył Piotr Sommer. W 1991 wydał ich wybór pt. "Graffiti", duży blok jego wierszy włączył też do swej antologii "O krok od nich. Przekłady z poetów amerykańskich" (2006, 2018). W 2019 roku opublikował obszerny wybór wierszy i poematów Reznikoffa pt. "Co robisz na naszej ulicy", za który otrzymał Nagrodę Literacką Gdynia w dziedzinie przekładu.

</doc>
<doc id="2015417" url="https://pl.wikipedia.org/wiki?curid=2015417" title="Bełcząca">
Bełcząca

Bełcząca – rzeka w Warszawie, lewy dopływ rzeki Wisły, obecnie całkowicie skanalizowana. 
Opis.
Rzeka wypływała ze źródła w pobliżu ulicy Bagno, płynęła ulicą Nalewki (obecnie Stare Nalewki, do 2019 ul. Bohaterów Getta) i wpadała do Wisły w pobliżu obecnego mostu Gdańskiego. Nazwa "Bełcząca" nawiązywała do bełkotu wody.
Została skanalizowana w II połowie XVIII wieku. Być może śladem jej przebiegu jest źródło Zdrój Królewski na terenie parku Traugutta, ponadto jej opisywany przebieg niekiedy krzyżuje się z opisywanym Strumieniem Nowomiejskim, mającym mieć źródła w okolicy ulic Nalewki, Gęsiej i Franciszkańskiej i być założeniem dla przebiegu Wału Zygmuntowskiego.

</doc>
<doc id="2015420" url="https://pl.wikipedia.org/wiki?curid=2015420" title="Dragon Hill HS140">
Dragon Hill HS140



</doc>
<doc id="2015421" url="https://pl.wikipedia.org/wiki?curid=2015421" title="Rus-M">
Rus-M

Ruś-M, Rus-M (Русь-М) – anulowany program budowy rodziny rosyjskich rakiet nośnych. 
Historia i założenia programu.
W związku z projektem nowego załogowo-transportowego statku kosmicznego PPTS i potrzebą budowy rakiety nośnej umożliwiającej wyniesienie go na niską orbitę wokółziemską, Rosyjska Federalna Agencja Kosmiczna ogłosiła na początku 2009 r. przetarg na realizację tego projektu. Wybrano konsorcjum pod przewodnictwem CSKB-Progress (ЦСКБ-Прогресс), którego zadaniem było przygotowanie projektu, a następnie budowa nowej rodziny rakiet nośnych.
Głównym celem rakiet Ruś-M miało być przede wszystkim wynoszenie przyszłych załogowych statków kosmicznych. Podstawowym kryterium jakie postawiono przed nową konstrukcją była jej niezawodność. Zakładano, że powinna ona kontynuować lot w przypadku awarii jednego z silników, aby wynieść statek załogowy na orbitę i umożliwić jego zejście w miejsce awaryjnego lądowania w Oceanie Spokojnym na północ od przyszłego kosmodromu Wostocznyj – miejsca operowania tej rakiety.
Przyjęto, że elementy rakiety będą transportowane między zakładami produkcyjnymi a kosmodromem Wostocznyj drogą kolejową, co narzuciło wymogi co do rozmiarów konstrukcji. Średnica gotowego bloku nie powinna była przekraczać 3,8 m. To ograniczenie oraz wymogi bezpieczeństwa narzuciły z kolei sposób konstrukcji przyszłej rakiety, postawiono na jej modułowość. Pierwszy stopień miał składać się z 3-5 takich samych bloków zawierających zbiorniki na paliwo i utleniacz oraz silnik.
Przyjęta koncepcja modułowej konstrukcji rakiety pozwoliła na opracowanie rakiety składającej się z 5 bloków umożliwiającej wynoszenie ładunków o masie do 50 t. Kolejnym ważnym zagadnieniem była ochrona środowiska, dlatego też paliwem przewidzianym do napędu pierwszego stopnia była nafta, zaś ciekły wodór przewidziano jako paliwo do napędu drugiego stopnia rakiety.
Według wstępnych założeń do przygotowywanej koncepcji projektu, który miał być zaprezentowany Rosyjskiej Federalnej Agencji Kosmicznej na przełomie sierpnia i września 2010 r., rodzina rakiet Ruś-M miała składać się z następujących rakiet:
Program został anulowany w 2011 r.
Dane techniczne wersji podstawowej (Ruś-MP).
Silnik rakietowy RD-180 stanowi mniejszą wersję silnika RD-170 stosowanego w dużych rosyjskich rakietach nośnych, takich jak Energia czy Zenit (wersja RD-171). Silnik w wersji RD-180 jest obecnie używany w amerykańskich rakietach Atlas V. Jest to dwukomorowy silnik na paliwo ciekłe.

</doc>
<doc id="2015422" url="https://pl.wikipedia.org/wiki?curid=2015422" title="Dragon Hill HS100">
Dragon Hill HS100



</doc>
<doc id="2015423" url="https://pl.wikipedia.org/wiki?curid=2015423" title="Barcsi SC">
Barcsi SC

Barcsi SC – węgierski klub piłkarski z siedzibą w Barcsu.
Władze klubu.
Prezes: Miklós Hamarics
Przewodniczący: Kaviczki Károly, Márkus József, Dr. Nuszpl Árpád, Dr.Kis M János, Süveges Sándor, Szabadi József
Trener:József Ott
Sekcja młodzików: József Márkus
Kierownik Techniczny: Nándor Szabó
Menadżer: Dárdai Pál
Stadion.
Swoje mecze Barcsi SC rozgrywa na stadionie BSC-pálya, znajdującym się na północ od centrum miasta i zajmującym 3 hektary powierzchni. Wymiary boiska – 110 m x 65 m.

</doc>
<doc id="2015424" url="https://pl.wikipedia.org/wiki?curid=2015424" title="Krokodyle (film)">
Krokodyle (film)

Krokodyle (niem. "Vorstadtkrokodile", 2009) – niemiecki film wyreżyserowany przez Christiana Dittera. W Polsce emitowany na kanale ZigZap oraz TV Puls.
Opis fabuły.
Hannes (Nick Romeo Reimann) to dziesięcioletni chłopiec, wychowywany przez matkę. Pragnie dostać się do grupy "Krokodyli" czyli najlepszego gangu w mieście. W czasie próby jego życiu grozi niebezpieczeństwo. Ratuje go Kai (Fabian Halbig), chłopak poruszający się na wózku, który także chce dołączyć do grupy. "Krokodyle" nie chcą chłopca, jednak ten ma im coś do zaoferowania. Może dostarczyć "Krokodylom" ważnych informacji, którzy chcą złapać złodziei i odebrać 1000 euro nagrody.
Obsada.
Krokodyle.
oraz

</doc>
<doc id="2015425" url="https://pl.wikipedia.org/wiki?curid=2015425" title="Herb Piask">
Herb Piask

Herb Piask – jeden z symboli miasta Piaski i gminy Piaski w postaci herbu.
Wygląd i symbolika.
Herb przedstawia w polu czerwonym tarczy herbowej trzy rogi myśliwskie barwy czarnej ze złotymi okuciami, połączone ustnikami w gwiazdę. Herb nawiązuje kształtem do herbu szlacheckiego Trąby, którym posługiwał się Janusz Świerczowski, właściciel miasta w latach 1509-1514.
Historia.
W XV w. Piaski stanowiły własność Jana z Piask herbu Pomian. Dwie zachowane pieczęci z XVI i XVIII w. przedstawiają godło szlacheckiego herbu Trąby.

</doc>
<doc id="2015426" url="https://pl.wikipedia.org/wiki?curid=2015426" title="The Best – Póki to nie zabronione">
The Best – Póki to nie zabronione

The Best – Póki to nie zabronione – album kompilacyjny zespołu Kobranocka, wydany w 2004 roku, nakładem wydawnictwa Agencja Artystyczna MTJ.
Muzyka i słowa: Kobranocka, oprócz: (7) muz. Die Toten Hosen, sł. pol. Rafał Bryndal. Foto: Krupek. Projekt graficzny: Anna Stępniak. 14 maja 2007 roku została wydana reedycja albumu.

</doc>
<doc id="2015429" url="https://pl.wikipedia.org/wiki?curid=2015429" title="Platon (Kulbusch)">
Platon (Kulbusch)

Płaton, imię świeckie Paul Kulbusch (ur. 13 lipca 1869 w Pootsi, zm. 14 stycznia 1919 w Tartu) – biskup Rosyjskiego Kościoła Prawosławnego. Święty nowomęczennik prawosławny. 
Życiorys.
Kapłan.
Urodził się w rodzinie psalmisty i nauczyciela, pracującego w cerkwi i parafialnej szkole w Arusaare. W 1884 rozpoczął naukę w seminarium duchownym w Rydze, która trwała sześć lat. Jako najlepszy student w swoim roczniku został skierowany na dalsze studia teologiczne w Petersburskiej Akademii Duchownej. Również tam uzyskiwał wyróżniające się wyniki i w 1894 zdobył dyplom kandydata teologii. 5 grudnia tego samego roku przyjął święcenia kapłańskie jako celibatariusz w soborze Świętych Piotra i Pawła w Petersburgu. Objął równocześnie funkcję proboszcza parafii św. Izydora w Petersburgu – estońskojęzycznej parafii prawosławnej w stolicy Rosji. Parafię tę współtworzył jeszcze jako student akademii. Ks. Pawieł Kulbusch rozpoczął starania na rzecz budowy wolno stojącej świątyni parafialnej oraz organizacji estońskojęzycznej szkoły parafialnej. Sam prowadził zbiórkę środków finansowych, otrzymując wsparcie materialne m.in. od późniejszego świętego prawosławnego, Jana Kronsztadzkiego. Szkoła rozpoczęła swoją działalność w październiku 1898. Dyrektorem placówki został ks. Kulbusch. 
W 1898 kapłan założył w Petersburgu Bractwo św. Izydora Jurjewskiego, którego zadaniem było skupianie prawosławnych Estończyków, wydawanie publikacji religijnych w tym języku, a także udzielanie wsparcia materialnego najuboższym. Ks. Kulbusch zyskał również reputację znakomitego kaznodziei i objął szereg funkcji administracyjnych w eparchii petersburskiej. W latach 1903–1907 została wzniesiona cerkiew parafialna, której patronem został św. Izydor Jurjewski, a o której budowę kapłan zabiegał od początku swojej pracy duszpasterskiej. Ze względu na doskonałą opinię, jaką cieszył się duchowny, kilkakrotnie proponowano mu złożenie ślubów zakonnych i objęcie katedry biskupiej. Za każdym razem ks. Kulbusch odmawiał. Zgodził się jedynie zostać dziekanem estońskich parafii w eparchii petersburskiej, których liczba w XX stuleciu wzrosła do dwunastu. Swoją decyzję motywował chęcią skupieniu się jedynie na pracy wśród prawosławnych Estończyków.
Biskup.
8 sierpnia 1917 w Tartu, na zjeździe duchowieństwa i świeckich eparchii ryskiej, oprócz wyboru delegatów na Sobór Lokalny Rosyjskiego Kościoła Prawosławnego, postanowiono przedstawić władzom kościelnym projekt powołania wikariatu rewelskiego, który gromadziłby wszystkie etnicznie estońskie parafie prawosławne na terenie eparchii. Jako kandydata na biskupa rewelskiego, wikariusza eparchii ryskiej zgłoszono ks. Kulbuscha. Sobór Lokalny pozytywnie rozpatrzył prośbę, zaś nowo wybrany patriarcha Moskwy i całej Rusi Tichon z wielkim uznaniem wypowiadał się o przyszłym biskupie. 
Ks. Kulbusch przyjął przedstawioną mu propozycję. Złożył śluby zakonne, przyjmując imię Platon, zaś 31 grudnia 1917 przyjął chirotonię biskupią z rąk metropolity petersburskiego i gdowskiego Beniamina oraz biskupa łuskiego Artemiusza. Ceremonia miała miejsce w soborze św. Aleksandra Newskiego w Tallinnie. Sobór Biskupów Rosyjskiego Kościoła Prawosławnego powierzył nowo wyświęconemu hierarsze tymczasowy zarząd całej eparchii ryskiej z tymczasową siedzibą w Tartu. Biskup Platon natychmiast po objęciu urzędu zaczął działać na rzecz odbudowy sieci prawosławnych parafii na ziemiach łotewskich i estońskich, mimo trudności, jakich doznawał w tym zakresie ze stron okupacyjnych wojsk niemieckich, utrudniających mu poruszanie się po kraju. W listopadzie 1918 zachorował na grypę hiszpankę.
Śmierć i upamiętnienie.
22 grudnia 1918, w czasie wojny estońsko-bolszewickiej, miasto Tartu zostało zajęte przez bolszewików w czasie ich ofensywy w kierunku zachodnim. Władzę przejęła Estońska Komuna Ludu Pracującego, rząd złożony z estońskich zwolenników rewolucji październikowej. 2 stycznia 1919 organ ten wydał nakaz aresztowania biskupa Platona, który mimo choroby został razem z grupą innych uwięzionych osadzony w budynku Banku Kredytowego. W następnych dniach, gdy wyparcie bolszewików z Tartu stało się nieuniknione, komisarze Komuny wybrali z grupy uwięzionych 20 osób, w tym biskupa, które zostały bez sądu zamordowane w piwnicy banku. Ciało biskupa Platona (Kulbuscha), odnalezione po 14 stycznia, gdy do miasta weszły wojska estońskie, miało na sobie 7 ran kłutych i 4 postrzałowe. Twarz hierarchy była zmasakrowana; biskup został rozpoznany jedynie po noszonej na szyi panagii. Razem z nim zginęło dwóch innych kapłanów prawosławnych: Mihail Bleive i Nikołaj Bieżanicki.
18 stycznia 1919 w soborze Zaśnięcia Matki Bożej w Tartu miało miejsce nabożeństwo pogrzebowe, zaś ciało biskupa pochowano 9 lutego w soborze Przemienienia Pańskiego w Tallinnie. W 1929 w pobliżu soboru zostało wzniesione popiersie hierarchy. Dwa lata później, przy finansowym udziale państwa, w miejscu pochówku hierarchy wykonano marmurowy sarkofag. 
W 2000 Sobór Biskupów Rosyjskiego Kościoła Prawosławnego zaliczył biskupa Platona (Kulbuscha) w poczet Soboru Świętych Nowomęczenników i Wyznawców Rosyjskich. W tym samym roku kanonizował go Patriarchat Konstantynopolitański.

</doc>
<doc id="2015434" url="https://pl.wikipedia.org/wiki?curid=2015434" title="Škoda 109E">
Škoda 109E

Škoda 109E "Emil Zátopek" (seria "380 ČD", seria "381 ŽSSK") – czeska lokomotywa elektryczna wyprodukowana w latach 2008–2011 przez Škoda Transportation.
Prace nad elektrowozem typu 109E rozpoczęto w 2004 r. w związku z ogłoszeniem przez ČD przetargu na lokomotywy wielosystemowe. Projekt firmy Škoda został jedynym oferowanym, kiedy oferta firmy Siemens (lokomotywa EuroSprinter ES64U4) została odrzucona z powodów formalnych. Lokomotywę zaprezentowano w 2008. W latach 2008–2009 przeprowadzono jazdy próbne na torze doświadczalnym Velim.
W 2010 lokomotywa serii 380 rozpoczęła próbne jazdy ze składami towarowymi spółki ČD Cargo w Czechach. 
Wersje.
Obecnie istnieją dwie wersje lokomotywy: 109E1 i 190E2, które różnią się parametrami eksploatacyjnymi.
109E1.
Produkowana dla České dráhy, oznaczenie serii 380.
Prędkość konstrukcyjna wynosi 200 km/h. Wyprodukowano 20 sztuk.
109E2.
Jest to wersja dostarczona do słowackiego odbiorcy ZSSK, oznaczenie serii 381.
Od typu E1 różni się m.in. obniżoną prędkością maksymalną, ustaloną na 160 km/h oraz zastosowaniem systemu ETCS poziomu pierwszego .
Jest przystosowana do prowadzenia pociągów typu push-pull. Wyprodukowano 2 sztuki tego typu lokomotywy.
Wersja dla DB.
W czerwcu 2013 roku niemiecki przewoźnik z grupy DB, DB Regio, podpisał umowę na dostarczenie 6 składów pociągów pasażerskich push-pull. 
Każdy pociąg składał się będzie z 5 wagonów dwupiętrowych, wagonu sterowniczego oraz dedykowanej lokomotywy 109E.
Przewoźnik wymagał, by skład pociągu mógł poruszać się z maksymalną prędkością nie mniejszą niż 190 km/h.
DB Regio planuje użytkować zamówione składy na trasie Norymberga - Ingolstadt - Monachium.

</doc>
<doc id="2015442" url="https://pl.wikipedia.org/wiki?curid=2015442" title="Parafia Podwyższenia Krzyża Świętego w Piaskach">
Parafia Podwyższenia Krzyża Świętego w Piaskach

Parafia Podwyższenia Krzyża Świętego w Piaskach - parafia rzymskokatolicka w Piaskach, należąca do archidiecezji lubelskiej i Dekanatu Piaski. Została erygowana w 1325. Mieści się przy ulicy Lubelskiej.

</doc>
<doc id="2015443" url="https://pl.wikipedia.org/wiki?curid=2015443" title="Teratoscincus scincus keyserlingii">
Teratoscincus scincus keyserlingii



</doc>
<doc id="2015444" url="https://pl.wikipedia.org/wiki?curid=2015444" title="Ojoceratops fowleri">
Ojoceratops fowleri



</doc>
<doc id="2015446" url="https://pl.wikipedia.org/wiki?curid=2015446" title="European Triode Festival">
European Triode Festival

European Triode Festival (ETF) – cykliczna impreza dla miłośników techniki lampowej z całego świata organizowana od 2000 roku w różnych miastach Europy Zachodniej, m.in. w latach 2009–2011 w Stella-Plage (Francja), a od roku 2012 w Berlinie (Niemcy). Podczas festiwalu jego uczestnicy demonstrują własnoręcznie wykonane urządzenia, np. wzmacniacze audio oparte na triodach oraz prowadzą o nich dyskusje.

</doc>
<doc id="2015447" url="https://pl.wikipedia.org/wiki?curid=2015447" title="Tandem (układ konstrukcyjny)">
Tandem (układ konstrukcyjny)



</doc>
<doc id="2015450" url="https://pl.wikipedia.org/wiki?curid=2015450" title="Tandem (ujednoznacznienie)">
Tandem (ujednoznacznienie)



</doc>
<doc id="2015451" url="https://pl.wikipedia.org/wiki?curid=2015451" title="Rai Movie">
Rai Movie

Rai Movie – włoska stacja telewizyjna o tematyce filmowej, należąca do RAI.
Rai Movie otrzymało licencję na nadawanie 1 września 1997 roku, a wystartowała 1 lipca 1999 roku jako RaiSat Cinema. Od 31 lipca 2003 roku do 31 października 2006 roku obowiązywała nazwa RaiSat Cinema World. 18 maja 2010 roku zmieniono nazwę stacji na Rai Movie.

</doc>
<doc id="2015452" url="https://pl.wikipedia.org/wiki?curid=2015452" title="Herb Przedborza">
Herb Przedborza

Herb Przedborza – jeden z symboli miasta Przedbórz i gminy Przedbórz w postaci herbu.
Wygląd i symbolika.
Herb Przedborza przedstawia w polu srebrnym dwie wieże czerwone, każda z trzema blankami złotymi, i daszkami stożkowymi czarnymi, flankujące zamkniętą bramę złotą. W postawie herbu widnieje napis "1405" czarny.
Elementy architektoniczne w postaci wież i bramy są uniwersalnymi symbolami samorządu miejskiego. Liczba 1405 to rok nadania praw miejskich.
Historia.
Godło herbowe nawiązuje do najstarszej znanej pieczęci z 1551 r. Herb zatwierdzony został przez radę miejską uchwałą nr XXV/123/96 29 listopada 1996 roku.

</doc>
<doc id="2015455" url="https://pl.wikipedia.org/wiki?curid=2015455" title="Josip Iličić">
Josip Iličić

Josip Iličić (ur. 29 stycznia 1988 w Prijedorze) – słoweński piłkarz pochodzenia chorwackiego grający na pozycji napastnika/pomocnika w słoweńskim klubie NK Maribor.
Życiorys.
Urodził się w 1988 roku na terenie dzisiejszej Bośni i Hercegowiny w rodzinie bośniackich Chorwatów z okolic Sanskiego Mostu. Będąc dzieckiem, wyjechał tuż przed wojną domową wraz z matką Aną i bratem do rodziny w Słowenii. Zamieszkali w Kranju. Powodem wyprowadzki był rozwód Any z ojcem Josipa i ciężka sytuacja bytowa rodziny. Treningi piłkarskie rozpoczął w miejscowym NK Triglav. Następnie był juniorem NK Britof. W 2007 roku został piłkarzem SC Bonifika, a rok później odszedł do stołecznego Interblocku Lublana. W ciągu dwóch sezonów spędzonych w tym klubie rozegrał 55 meczów ligowych, w których zdobył 12 bramek. 1 lipca 2010 został piłkarzem NK Maribor. W jego barwach zdążył rozegrać 5 meczów ligowych, po czym 27 sierpnia tego samego roku odszedł do włoskiego US Città di Palermo. W rozgrywkach Serie A zadebiutował 12 września 2010 w przegranym 2:3 meczu przeciwko Brescia Calcio. Pierwszego ligowego gola zdobył natomiast równo tydzień później w przegranym 1:2 meczu spotkaniu Interowi Mediolan. 23 lipca 2013 został piłkarzem ACF Fiorentina. Kwota odstępnego wyniosła około 9 milionów euro.
Nigdy nie rozważał reprezentowania Chorwacji, gdyż całe życie spędził w Słowenii i jest związany emocjonalnie wyłącznie z tym krajem. W seniorskiej reprezentacji Słowenii zadebiutował 11 sierpnia 2010 w wygranym 2:0 meczu przeciwko Australii.

</doc>
<doc id="2015456" url="https://pl.wikipedia.org/wiki?curid=2015456" title="Andrzej Brzeszczyński">
Andrzej Brzeszczyński

Andrzej Brzeszczyński (ur. 30 czerwca 1960) – polski piłkarz.
Karierę rozpoczynał w Mazovii Mińsk Mazowiecki, a następnie grał w Pogoni Siedlce. W 1984 trafił do Korony Kielce, która występowała wówczas w rozgrywkach II ligi. Cztery lata później został zawodnikiem Motoru Lublin, z którym w sezonie 1988/1989 awansował po barażach do I ligi. Zadebiutował w niej 29 lipca 1989 w meczu z Widzewem Łódź, w którym strzelił jedną z dwóch bramek dla swojego klubu, a przez następne 2,5 roku rozegrał w niej 68 spotkań. Wiosną 1992 odszedł do Czuwaju Przemyśl, zaś w 1993 powrócił do Motoru, w którego barwach ostatni raz wystąpił w sierpniu 1994, grając pełne 90 minut w pojedynku z Pomezanią Malbork. Piłkarską karierę kontynuował później w niemieckim klubie SV Arnstadt/Rudisleben oraz polskich Hetmanie Gołąb i LZS Dąbrowica.

</doc>
<doc id="2015460" url="https://pl.wikipedia.org/wiki?curid=2015460" title="Zygmunt Szkop">
Zygmunt Szkop



</doc>
<doc id="2015461" url="https://pl.wikipedia.org/wiki?curid=2015461" title="Koncert (album Kobranocki)">
Koncert (album Kobranocki)

Koncert – album zespołu Kobranocka, wydany w roku 2002.
Materiał został nagrany w trakcie koncertu 22 stycznia 2001 w studio Polskiego Radia Pomorza i Kujaw w Bydgoszczy. Reżyseria dźwięku: Michał Czerw. Muzyka i słowa – Kobranocka, oprócz: (13) Die Toten Hosen (sł. pol. R. Bryndal), (15) T. Lipiński, Tilt. Foto: Dorota Lorek. Projekt graficzny: Piotr Ceraficki.
Lista utworów.
źródło:.
Muzycy.
źródło:.

</doc>
<doc id="2015462" url="https://pl.wikipedia.org/wiki?curid=2015462" title="Parafia św. Aleksego w Przedborzu">
Parafia św. Aleksego w Przedborzu

Parafia św. Aleksego w Przedborzu – parafia rzymskokatolicka dekanatu przedborskiego w diecezji radomskiej.
Historia.
W średniowieczu Przedbórz, usytuowany przy brodzie nad Pilicą, należał do parafii Policzko, a dochody z przeprawy przez rzekę czerpane były przez klasztor w Trzemesznie. W Przedborzu prawdopodobnie ok. 1278 powstała kaplica. W osadzie bywał Bolesław Wstydliwy wraz ze swą świtą oraz z żoną Kunegundą. Prawdopodobnie na jej polecenie kaplicę wybudował Jacek Aleksy Sadykierz, ku czci patrona św. Aleksego, jej dziadka cesarza Aleksego Komnena. Po wielkim pożarze w 1341 Kazimierz Wielki odnowił Przedbórz, wzniósł zamek i dobudował do świątyni wieżę z czerwonego piaskowca. W tym samym roku parafia z Policzka została przeniesiona do Przedborza przez abp. Jarosława Bogorię Skotnickiego. W 1512 parafia miała proboszcza, dwóch wikariuszy oraz wikarego w dawnym kościele w Policzku. W 1683 kościół uległ spaleniu. W latach 1683-1695 odbudowano i powiększono kościół wznosząc kaplicę św. Mikołaja dzięki fundacji Mikołaja Siemieńskiego. Wskutek kolejnych pożarów wieża Kazimierza Wielkiego została obniżona. Kościół został zniszczony w 1834 przez pożar i odbudowany na nowo kosztem rządu. Po I wojnie światowej kościół był odbudowywany staraniem ks. Antoniego Ręczajskiego. Ostatnio remontowany był w latach 1974-1978 staraniem ks. Jana Oktobrowicza. W latach 1994-1997 został pokryty blachą miedzianą staraniem ks. Stanisława Szczypiora. Kościół jest w stylu gotyckim, w ciągu wieków wielokrotnie przebudowywany, obecnie w większości barokowy, jest budowlą orientowaną, wzniesioną z kamienia i cegły. W centrum głównego ołtarza znajduje się łaskami słynący obraz Matki Bożej z Dzieciątkiem z tytułem Matki Bożej Serdecznej, sprowadzony z Krakowa przez ks. Adriana Barskiego w 1618.
Zasięg parafii.
Do parafii należą wierni z miejscowości: Brzostek, Chałupy, Gaj, Grobla, Jabłonna, Ludwików, Miejskie Pola, Nosalewice, Budy Nosalewickie, Policzko, Przyłanki, Rączki, Taras, Wojciechów, Wola Przedborska, Wygwizdów, Wymysłów, Zuzowy i Gaj Zuzowski.

</doc>
<doc id="2015463" url="https://pl.wikipedia.org/wiki?curid=2015463" title="Cybotron">
Cybotron



</doc>
<doc id="2015464" url="https://pl.wikipedia.org/wiki?curid=2015464" title="Jorge Ceciliano">
Jorge Ceciliano

Jorginho, właśc. Jorge Ceciliano lub Jorginho Ceciliano (ur. 30 maja 1924 w Rio de Janeiro) – brazylijski piłkarz, występujący podczas kariery na pozycji napastnika.
Kariera klubowa.
Całą piłkarską karierę Jorginho spędził w Américe Rio de Janeiro, gdzie grał w latach 1940-1955. Z Américą trzykrotnie wywalczył wicemistrzostwo stanu Rio de Janeiro - Campeonato Carioca w 1950, 1954 i 1955 roku.
Kariera reprezentacyjna.
W reprezentacji Brazylii Jorginho zadebiutował 21 stycznia 1945 w meczu z reprezentacją Kolumbii podczas Copa América 1945, na którym Brazylia zajęła drugie miejsce. Na tym turnieju Oberdan wystąpił w sześciu meczach z Kolumbią (bramka), Boliwią i Ekwadorem.
Mecz z reprezentacją Ekwadoru rozegrany 21 lutego 1945 był jego ostatnim w reprezentacji.

</doc>
<doc id="2015466" url="https://pl.wikipedia.org/wiki?curid=2015466" title="Kabaddi na Halowych Igrzyskach Azjatyckich 2007">
Kabaddi na Halowych Igrzyskach Azjatyckich 2007

Kabaddi na Halowych Igrzyskach Azjatyckich 2007 odbyło się w Luso-Chinesa School Pavilion, w dniach 28 października – 3 listopada 2007. W rozgrywkach udział wzięło 7 drużyn. Złoto przypadło drużynie z Indii.
Medaliści.
Wyniki zawodów.
29 października 2007
30 października 2007
1 listopada 2007
2 listopada 2007

</doc>
<doc id="2015469" url="https://pl.wikipedia.org/wiki?curid=2015469" title="Cybotron (zespół muzyczny)">
Cybotron (zespół muzyczny)

Cybotron – amerykański zespół electro założony w 1980 roku przez Juana Atkinsa i Richarda "3070" Davisa. Wkrótce po założeniu do zespołu dołączył gitarzysta John "Jon-5" Housely. W 1985 z zespołu odszedł Atkins z powodu braku zgody w związku z rodzajem tworzonej muzyki przez grupę – Atkins chciał kontynuować tworzenie muzyki w stylu electro podczas gdy Davis chciał pójść w kierunku muzyki rock.

</doc>
<doc id="2015470" url="https://pl.wikipedia.org/wiki?curid=2015470" title="Nikołaj Truchnin">
Nikołaj Truchnin

Nikołaj Truchnin, ros. Николай Иванович Трухнин (ur. 16 grudnia 1919 we wsi Pokrowskoje w rejonie uchałowskim guberni riazańskiej, zm. w 2003 w Petersburgu) – radziecki kontradmirał, specjalista w zakresie łączności.
Życiorys.
Brał udział w II wojnie światowej.
W 1942 zespół okrętów, w skład którego wchodził niszczyciel „Razumnyj”, na rozkaz Stawki przeszedł Północną Drogą Morską z Władywostoku na Morze Barentsa. N. Truchnin pełnił służbę na niszczycielu w stopniu porucznika.
Po przejściu do pracy sztabowej zajmował się łącznością, biorąc m.in. udział w Operacji Petsamo-Kirkinesskiej.
Po wojnie ukończył Akademię Marynarki Wojennej. W 1950 został skierowany do służby w polskiej Marynarce Wojennej (w artykułach wspomnieniowych pomija ten fakt: "С перерывами (после войны окончил Военно-морскую академию, некоторое время служил на Балтике) моя служба на Севере продолжалась почти двадцать лет").
Następnie dowodził służbą łączności Floty Północnej. Zajmował się m.in. utrzymywaniem łączności z atomowymi okrętami podwodnymi, opływającymi kulę ziemską i przechodzącymi pod lodami Arktyki.
W 1972 otrzymał nominację do stopnia kontradmirała. W latach 1972 – 1982 pełnił służbę w Instytucie Naukowo-Badawczym Łączności Marynarki Wojennej w Leningradzie. Następnie – po zakończeniu służby – pracował w Instytucie Arktycznym.
Ukończył Instytut Radioelektroniki Marynarki Wojennej im. A. S. Popowa. Był laureatem Nagrody Państwowej ZSRR w 1975, kandydatem nauk wojenno-morskich.

</doc>
<doc id="2015472" url="https://pl.wikipedia.org/wiki?curid=2015472" title="Szeba">
Szeba

Szeba (fl. X wiek p.n.e.) – Hebrajczyk z pokolenia Beniamina, syn Bikriego. Wzniecił bunt przeciwko królowi Dawidowi niedługo po stłumieniu buntu Absaloma. Opisywany w 2 Księdze Samuela.
Szeba podał w wątpliwość prawo Dawida do panowania nad całym Izraelem i wzywał plemiona północne do wypowiedzenia posłuszeństwa monarsze.
Pokolenie Judy pozostało jednak wierne Dawidowi. Król powierzył stłumienie buntu Amasie. Kiedy ten nie zdołał na czas przeprowadzić mobilizacji, władca wysłał przeciwko buntownikowi swoją gwardię przyboczną pod wodzą Abiszaja, z udziałem Joaba. Szeba schronił się w Abel Bet-Maaka. Kiedy Joab obległ miasto, jego mieszkańcy zgładzili buntownika.
W buncie Szeby ujawniły się tendencje separatystyczne plemion północnych, które doprowadziły do podziału Izraela w okresie rządów Roboama. Doprowadził też do odbudowy pozycji Joaba, który w czasie buntu zamordował swojego przeciwnika, Amasę.

</doc>
<doc id="2015474" url="https://pl.wikipedia.org/wiki?curid=2015474" title="Cmentarz żydowski w Pieniężnie">
Cmentarz żydowski w Pieniężnie

Cmentarz żydowski w Pieniężnie – kirkut w Pieniężnie powstał w XIX wieku. Mieścił się przy ul. Cmentarnej. Obecnie na jego miejscu istnieje cmentarz żołnierzy sowieckich i cmentarz komunalny. Najprawdopodobniej zachowały się fragmenty nagrobków.

</doc>
<doc id="2015475" url="https://pl.wikipedia.org/wiki?curid=2015475" title="Malarz formatów">
Malarz formatów



</doc>
<doc id="2015476" url="https://pl.wikipedia.org/wiki?curid=2015476" title="Ludwik Janowicz">
Ludwik Janowicz

Ludwik Janowicz "(ps. Konrad)" (ur. 1858, zm. 12 czerwca 1902 w Jakucku) – polski działacz socjalistyczny I Proletariatu, historyk.
Jako jeden z niewielu proletariatczyków był gruntownie wykształcony, studiował podstawy handlu w Moskwie, tam też był działaczem Gminy Socjalistów Polskich. Był uczestnikiem „naukowej” frakcji socjalistycznej. Jako człowiek posiadający edukację był zaangażowany w tworzenie schematów organizacyjnych i pisanie odezw. Prawdopodobnie był autorem statutu kółek robotniczych. Został zaangażowany w styczniu 1884 przez Stanisława Kunickiego i Aleksandra Dębskiego do uczestnictwa w Komitecie Centralnym I Proletariatu. Był pomysłodawcą stworzenia kółek samokształceniowych, które miały za zadanie uczyć pisać i czytać najniższe warstwy robotnicze zaangażowane w ruch proletariacki. Aresztowany w lipcu 1884 i osadzony w Cytadeli Warszawskiej. W procesie 29 działaczy Proletariatu otrzymał wyrok 16 lat katorgi, zamieniony na 10 lat uwięzienia w twierdzy Szlisselburskiej i zesłanie. Po opuszczeniu twierdzy musiał udać się na zesłanie do odległego o trzy tysiące kilometrów Obwodu Jakuckiego. Stamtąd miał zostać skierowany do Kołymska. Do Jakucka dotarł w 1897, chorował na zaawansowaną gruźlicę i nie był w stanie kontynuować podróży. Zezwolono mu na pozostanie, ale wada wzroku nie pozwalała mu na podjęcie pracy zarobkowej. W miarę możliwości kontynuował statystyczno-historyczne studia, tam powstała jego rozprawa "„Szkic rozwoju przemysłowego Polski”" (wyd. 1907 w Krakowie). Utrzymywał się ze środków przesyłanych przez rodzinę, a następnie otrzymał zasiłek rządowy. Z zaoszczędzonych pieniędzy zakupił dwuizbowy dom, który przekazał na urządzenie biblioteki. W 1902 jego stan zdrowia znacznie pogorszył się, po przewiezieniu do Jakucka przeszedł załamanie psychiczne i popełnił samobójstwo.
Jego kuzynem był Jan Janowicz - lekarz.

</doc>
<doc id="2015478" url="https://pl.wikipedia.org/wiki?curid=2015478" title="Parafia św. Apostołów Piotra i Pawła w Pieniężnie">
Parafia św. Apostołów Piotra i Pawła w Pieniężnie

Parafia Świętych Apostołów Piotra i Pawła w Pieniężnie – rzymskokatolicka parafia w Pieniężnie, należąca do archidiecezji warmińskiej i dekanatu Pieniężno. Została utworzona w 1288. Mieści się przy Rynku. Prowadzą ją księża Werbiści.

</doc>
<doc id="2015479" url="https://pl.wikipedia.org/wiki?curid=2015479" title="Guasave">
Guasave

Guasave – miasto w zachodniej części meksykańskiego stanu Sinaloa, położone w odległości około 30 kilometrów od wybrzeża Pacyfiku nad Zatoką Kalifornijską, na południowy wschód od miasta Los Mochis. Miasto w 2005 roku liczyło 66 793 mieszkańców. Nazwa miasta i gminy pochodzi od nazwy koczowniczego plemienia (Guasaves oraz Tamasulas) zamieszkujących w prehiszpańskiej historii tereny gminy Guasave oraz sąsiedniej Angostura.
Gmina Guasave.
Miasto jest siedzibą władz gminy Guasave, jednej z 18 gmin w stanie Sinaloa. Według spisu z 2005 roku ludność gminy liczyła 277 560 mieszkańców. Gminę utworzono w 1917 roku decyzją gubernatora Ángela Floresa. Ludność gminy jest zatrudniona według ważności w następujących gałęziach: rolnictwie, hodowli, rybołówstwie, przemyśle i usługach turystycznych. Najczęściej uprawia się pszenicę, fasolę, ciecierzycę, soję, ziemniaki, trzcinę cukrową, bawełnę, pomidory, kukurydzę i ryż. Spośród zwierząt najczęściej hoduje się bydło z przeznaczeniem na mięso, którego przerobem zajmują się liczne zakłady mięsne, a także trzodę chlewną i owce.

</doc>
<doc id="2015482" url="https://pl.wikipedia.org/wiki?curid=2015482" title="24/7 (album GusGus)">
24/7 (album GusGus)

24/7 – wydany 15 września 2009 roku przez kolońską wytwórnię Kompakt siódmy album studyjny islandzkiej grupy GusGus. Pierwszy singiel, "Add This Song", został wypuszczony 22 lipca 2009.

</doc>
<doc id="2015483" url="https://pl.wikipedia.org/wiki?curid=2015483" title="Stranded">
Stranded

Stranded to piosenka szwedzkiej piosenkarki Agnes Carlsson. Jest to drugi singel artystki, promujący debiutancki album "Agnes".

</doc>
<doc id="2015485" url="https://pl.wikipedia.org/wiki?curid=2015485" title="Cybotron (gra komputerowa)">
Cybotron (gra komputerowa)

Cybotron – gra komputerowa na Commodore wydana w 1983 roku, zaprojektowana przez Darrella Etheringtona i wydana przez firmę Anirog Software. Gracz pokonuje nadchodzące fale przeciwników, za co otrzymuje punkty. Rozgrywka kończy się po utracie wszystkich „żyć”, po czym zapisywany jest najlepszy dotychczasowy wynik.

</doc>
<doc id="2015486" url="https://pl.wikipedia.org/wiki?curid=2015486" title="Katastrofa polskiego Tu-154 pod Smoleńskiem">
Katastrofa polskiego Tu-154 pod Smoleńskiem



</doc>
<doc id="2015488" url="https://pl.wikipedia.org/wiki?curid=2015488" title="Nikołaj Bieżanicki">
Nikołaj Bieżanicki

Nikołaj Bieżanicki (ur. 14 grudnia 1859 w Soontag, zm. 14 stycznia 1919 w Tartu) – kapłan Rosyjskiego Kościoła Prawosławnego. Święty nowomęczennik. 
Życiorys.
Urodził się w rodzinie kapłana prawosławnego. Jego czterej bracia również zostali duchownymi. W 1883 ukończył seminarium duchowne w Rydze, po czym ożenił się z M. Kazariną i przyjął święcenia kapłańskie jako duchowny żonaty. Przez cały okres swojej pracy duszpasterskiej był kolejno proboszczem sześciu różnych parafii znajdujących się na terytorium współczesnej Estonii. Według hagiografii był człowiekiem niezwykle życzliwym, uprzejmym w kontaktach z innymi ludźmi i zawsze gotowym do bezinteresownej pomocy drugiemu. Angażował się w szereg działań dobroczynnych. 
Po stłumieniu rewolucji 1905 apelował do carskiej administracji Viljandi o ograniczenie represji stosowanych wobec uczestników i sympatyków rewolucji. Wpłynął na biskupa ryskiego Agatangela, by ten wystosował list duszpasterski z prośbą o pobłażliwe traktowanie schwytanych uczestników buntu. Osobiście wstawiał się również za skazanymi na śmierć z tego powodu, prosząc o zmianę wydanych na nich wyroków na lżejsze. Miał także co najmniej raz ukryć u siebie mężczyznę poszukiwanego przez Ochranę za udział w rewolucji. Jego popularność w lokalnej społeczności sprawiła, że został wybrany deputowanym do III Dumy z okręgu Viljandi, gdzie ówcześnie prowadził pracę duszpasterską. 
W 1908 został proboszczem parafii św. Jerzego w Tartu, gdzie pozostawał do końca życia. W grudniu 1918 po objęciu władzy w mieście przez bolszewicką Estońską Komunę Ludu Pracującego został, podobnie jak inni kapłani (od 29 grudnia w mieście odprawianie nabożeństw było nielegalne i groziło karą śmierci), uznany za niebezpiecznego kontrrewolucjonistę. Jedynie ze względu na podeszły wiek władze pozwoliły mu zostać w mieście do 20 stycznia 1919, podczas gdy inni kapłani zostali objęci nakazem natychmiastowego wyjazdu. Mimo tego zezwolenia kapłan został aresztowany 5 stycznia, gdy odprawiał w swojej cerkwi nielegalne nabożeństwo. Razem z ok. 230 innymi osobami został uwięziony w budynku Banku Kredytowego. Wśród więźniów byli również prawosławny biskup rewelski Platon (Kulbusch) oraz kapłani: Mihail Bleive i Aleksandr Briancew. 
Rankiem 14 stycznia, tuż przed wkroczeniem do miasta wojsk estońskich, komisarz działający z ramienia władz bolszewickich oddzielił od pozostałych więźniów grupę 20 zatrzymanych, w której byli biskup Platon oraz księża Bleive i Bieżanicki. Zostali oni następnie zamordowani w piwnicy banku, ks. Bieżanicki został zastrzelony. Został pochowany w soborze Zaśnięcia Matki Bożej w Tartu.
W sierpniu 2000 kanonizowany przez Sobór Biskupów Rosyjskiego Kościoła Prawosławnego jako nowomęczennik.

</doc>
<doc id="2015492" url="https://pl.wikipedia.org/wiki?curid=2015492" title="2 Liniowy Batalion Łączności">
2 Liniowy Batalion Łączności

2 Liniowy Batalion Łączności (2 lbł) – pododdział Wojsk Łączności ludowego Wojska Polskiego.
W październiku 1945, w garnizonie Bydgoszcz sformowany został Batalion Łączności Okręgu Wojskowego. Jednostka podporządkowana została dowódcy Pomorskiego Okręgu Wojskowego. W październiku 1946 pododdział przemianowany został na 2 Okręgowy Batalion Łączności. Latem 1950 batalion przeformowany został na nowy etat, a w październiku i listopadzie przeformowany w 2 Liniowy Batalion Łączności. We wrześniu 1951 jednostka dyslokowana została do garnizonu Świecie.
W terminie do dnia 15 sierpnia 1957 batalion przeformowany został na etat Podoficerskiej Szkoły Specjalistów Łączności Nr 10. W 1972 między innymi na bazie Szkoły Podoficerów i Młodszych Specjalistów Wojsk Łączności nr 10 utworzony został 12 Pułk Radioliniowo-Kablowy.

</doc>
<doc id="2015493" url="https://pl.wikipedia.org/wiki?curid=2015493" title="Oratorium kalwaryjskie">
Oratorium kalwaryjskie

Oratorium Kalwaryjskie – oratorium Zbigniewa Książka i Bartłomieja Gliniaka napisane w hołdzie Sanktuarium w Kalwarii Zebrzydowskiej. Album zawiera 17 utworów, pochodzących z koncertu, który odbył się 15 sierpnia 2009 roku. W projekcie wzięło udział około 160 wykonawców.
Oratorium opowiada o trzech osobach – Jezusie Chrystusie, Św. Franciszku z Asyżu i Janie Pawle II, którzy marzyli, że miłością naprawią świat, dobrem pokonają zło, swoim cierpieniem zdejmą ból, a modlitwą wybłagają przebaczenie dla ludzkości. Wszyscy trzej potrafili cieszyć się, śmiać i radować światem i ludźmi.
Na warstwę muzyczną albumu składają się inspiracje muzyką z czasów Chrystusa, także muzyki z akcentami średniowiecza i muzyki współczesnej. 5 maja 2010 roku album uzyskał status złotej płyty.

</doc>
<doc id="2015497" url="https://pl.wikipedia.org/wiki?curid=2015497" title="Cmentarz żydowski we Fromborku">
Cmentarz żydowski we Fromborku

Cmentarz żydowski we Fromborku – kirkut we Fromborku, który został założony w 1818 roku przez żydowskich mieszkańców miasta. Nekropolia mieściła się w południowo-zachodniej części miasta, przy rozwidleniu dróg do Pasłęka i Biedkowa. Później w jego sąsiedztwie założono cmentarz kanoników Kapituły warmińskiej oraz wzniesiono Szpital Psychiatryczny.
Do dziś nie zachował się żaden materialny ślad po cmentarzu.

</doc>
<doc id="2015499" url="https://pl.wikipedia.org/wiki?curid=2015499" title="Gerry Weber Open 2010">
Gerry Weber Open 2010

Gerry Weber Open 2010 – tenisowy turniej ATP rangi ATP World Tour 250 z cyklu Gerry Weber Open rozgrywany w dniach 5–13 czerwca 2010 roku w Halle na kortach trawiastych o puli nagród 750 000 euro.

</doc>
<doc id="2015500" url="https://pl.wikipedia.org/wiki?curid=2015500" title="2 Batalion Łączności">
2 Batalion Łączności

Bataliony łączności noszące numer 2:

</doc>
<doc id="2015501" url="https://pl.wikipedia.org/wiki?curid=2015501" title="Armia Dunajska">
Armia Dunajska

Armia Dunajska - jedna z armii Imperium Rosyjskiego w czasie I wojny światowej.
Sztab polowy Armii zorganizowano w listopadzie 1916 roku ze sztabu polowego 47 Korpusu Armijnego byłej Armii dobrudzkiej. W grudniu 1916 roku przemianowana na 6 Armię, a na bazie jej sztabu polowego zorganizowano polowy sztab Frontu Rumuńskiego.
W skład Armii wchodziły:
Dowódcą Armii był gen. kawalerii Władimir Wiktorowicz Sacharow.

</doc>
<doc id="2015506" url="https://pl.wikipedia.org/wiki?curid=2015506" title="Fontanna Trytona w Nysie">
Fontanna Trytona w Nysie

Fontanna Trytona w Nysie – fontanna położona u zbiegu rynku oraz ulic Brackiej i Celnej, wzorowana na rzymskiej Fontannie Trytona Berniniego.
Zbudowano ją w latach 1700-1701. Uznawana jest za jeden z najcenniejszych zabytków architektonicznych miasta. Wykuta przez nieznanego autora w sławniowickim marmurze, stanowi dzieło dojrzałego baroku. 
W swej formie artystycznej fontanna nyska przypomina swój włoski pierwowzór, lecz nie jest jego dokładna kopią. Duża sadzawka zbudowana na planie kwadratu, z zaokrąglonymi narożnikami, w obramieniu o wykroju sarkofagowym. Balustrada fontanny otacza dużych rozmiarów trzon, na którym wyrzeźbiono cztery delfiny z otwartymi paszczami, zwrócone w cztery strony świata. W górnej części po stronie południowej umieszczony został herb Nysy z inskrypcją SPQN 1701. Jest to data powstania fontanny.
Starożytni Rzymianie na frontonach wielu budowli umieszczali napis S.P.Q.R. – "Senatus Populusque Romanus" czyli "senat i lud rzymski". Mieszkańcy Nysy, nawiązując do tej tradycji, wyryli inskrypcję S.P.Q.N. – "Senatus Populusque Nissiensis" - "senat i lud nyski”). 
Trzon wieńczy czara w kształcie muszli, na której umieszczona jest postać klęczącego Trytona, przedstawionego jako półczłowiek-półryba, z uniesionymi rękoma, grającego na muszli. Jest to barokowy symbol pokoju i harmonii.
Mniejsza sadzawka o kształcie wydłużonego ośmioboku na zwężającej się podstawie łączy się z głównym zbiornikiem tworząc przejście w postaci dwóch płaskorzeźbionych delfinów oraz 
mosiężnego gargulca, również w kształcie delfina.
Nysa to miasto o bardzo bogatej i zróżnicowanej architekturze sakralnej, przez wiele wieków będące siedzibą biskupów wrocławskich. Jednak to właśnie ta fontanna najbardziej uzasadnia nadaną niegdyś Nysie dewizę "Śląski Rzym".

</doc>
<doc id="2015507" url="https://pl.wikipedia.org/wiki?curid=2015507" title="Siemion Tichonczuk">
Siemion Tichonczuk

Szymon Awramowicz Tichonczuk, ros. Семен Аврамович Тихончук (ur. w Aleksiejewce pow. Bragin na Polesiu, zm. 25 sierpnia 1967) – Białorusin, generał major wojsk pancernych Armii Czerwonej, generał brygady Ludowego Wojska Polskiego.
Życiorys.
W styczniu 1918 wstąpił ochotniczo do oddziału Czerwonych Partyzantów, w którym od lutego był zwiadowcą, a od marca członkiem zwiadu konnego 421 Pułku Strzeleckiego Armii Czerwonej. w 1919 ukończył kurs Czerwonych Dowódców, a w listopadzie 1919 został dowódcą oddziału zwiadu konnego 151 Pułku Strzeleckiego. Uczestnik walk z „białymi” wojskami. Od wiosny 1921 dowódca kompanii piechoty 67 Pułku Strzeleckiego. Kilkakrotnie był dowódcą „oddziału do zwalczania zbrojnych band”. W latach 1930–1932 odbywał służbę w Szkole Budowy Lotnisk, a latach 1933–1937 – w Akademii Broni Pancernej w Moskwie; następnie został szefem sztabu batalionu czołgów. Od maja 1938 dowódca batalionu czołgów, od listopada 1939 szef sztabu 51 Samodzielnej Brygady Czołgów, od czerwca 1940 zastępca dowódcy 17 Samodzielnego Pułku Czołgów. Od 16 sierpnia do 1 października 1942 roku dowodził 134 Brygadą Pancerną. 2 sierpnia 1944 roku awansował na generała majora wojsk pancernych. W okresie od 29 marca 1950 do 23 grudnia 1954 pełnił służbę w Wojsku Polskim na stanowiskach: dowódcy 1 Korpusu Pancernego w Gdańsku-Wrzeszczu (od 1951 roku – 1 Korpus Zmechanizowany) i dowódcy 2 Korpusu Zmechanizowanego we Wrocławiu (od grudnia 1952 roku).
Ordery i odznaczenia.
Został odznaczony Krzyżem Oficerskim Orderu Odrodzenia Polski, Orderem Lenina, czterema Orderami Czerwonego Sztandaru, Orderem Suworowa II stopnia, Orderem Bohdana Chmielnickiego II stopnia, Orderem Rosyjskiej FSRR, Orderem Uzbeckiej SRR, Medalem za Moskwę, Medalem za Stalingrad, Medalem za kaukaz, Medalem „Za Pobiedu”. Medalem za Wyzwolenie Warszawy, Medalem za Zdobycie Berlina, Medalem 20-lecia i 30-lecia Armii Czerwonej i wieloma innymi.

</doc>
<doc id="2015512" url="https://pl.wikipedia.org/wiki?curid=2015512" title="Konstantin Tielnow">
Konstantin Tielnow

Konstantin Iwanowicz Tielnow, ros. Константин Иванович Тельнов (ur. w Miedjanikowie, zm. 2 sierpnia 1957 w Krasnodarze) – Rosjanin, generał porucznik lotnictwa Armii Radzieckiej, generał dywizji ludowego Wojska Polskiego.
Życiorys.
Konstantin Iwanowicz Tielnow urodził się 17 października 1902 roku w Miedjanikowie, w rejonie woskriesieńskim, obwodu saratowskiego. Na początku służby w Armii Czerwonej był oficerem piechoty. Dowodził plutonem i kompanią oraz był szefem sztabu batalionu. W 1933 roku został słuchaczem Oddziału Lotniczego Akademii Wojskowej im. M. Frunzego. Po ukończeniu uczelni został szefem sztabu eskadry ciężkich bombowców. Szef sztabu 13 Dywizji Lotnictwa Bombowego, 2 Armii Lotniczej (V - VIII 1942 i VIII 1943 - VIII 1944), 17 Armii Lotniczej (X 1942 - II 1943), 6 Armii Lotniczej (IX 1944). 13 kwietnia 1944 roku awansował na generał majora lotnictwa.
W Wojsku Polskim od 1 listopada 1944 roku do 27 grudnia 1945 roku. Był szefem sztabu Dowództwa Lotnictwa Wojska Polskiego. 14 grudnia 1945 roku uchwałą Prezydium Krajowej Rady Narodowej awansowany na generała dywizji. W 1945 roku powrócił do ZSRR. 
22 kwietnia 1946 roku został szefem sztabu 1 Armii Lotnictwa Dalekiego Zasięgu, która powstała z przemianowania dotychczasowej 3 Armii Lotniczej. 5 listopada 1953 roku został zwolniony z zawodowej służby wojskowej i przeniesiony do rezerwy. Zmarł 2 sierpnia 1957 w Krasnodarze. Pochowany na tamtejszym Wsieswiatskom cmentarzu.
Życie prywatne.
Był żonaty z Galiną Syryszewą (ur. 1906). Małżeństwo miało syna i córkę.

</doc>
<doc id="2015516" url="https://pl.wikipedia.org/wiki?curid=2015516" title="Ałeksandar Sariewski">
Ałeksandar Sariewski

Aleksandar Sariewski (lub "Sarievski", cyryl. Александар Сариевски; ur. 20 czerwca 1922 w Galiczniku, zm. 19 grudnia 2002 w Skopju) – macedoński piosenkarz muzyki ludowej.
Kariera.
Artysta rozpoczął karierę muzyczną po ukończeniu gimnazjum w Skopju. Od tego czasu grywał na harmonijce. W 1946 roku nagrał pierwszy utwór "A bre newesto oko kaleszo" w macedońskim radio.
W 1949 roku współtworzył znany macedoński zespół ludowy Tanec. Razem z zespołem podróżował po całym świecie jako ambasador macedońskiej muzyki i kultury. Z grupą brał udział w koncertach i festiwalach kultury ludowej, m.in.: w Stanach Zjednoczonych, Kanadzie, Australii, Japonii, Związku Radzieckim, Francji, Niemczech, Włoszech i Grecji. Zespół stanowił nierozłączne tło wideoklipów nagrywanych przez muzyka. Wokalista wykonywał pieśni obrzędowe, obyczajowe i ballady głównie o tematyce miłosnej, oraz ważnych wydarzeń z życia społeczności: wesela, żniwa, itp.
Aleksandar Sariewski zmarł 19 grudnia 2002. Kondolencje rodzinie zmarłego złożyli ówczesny prezydent Macedonii Boris Trajkowski, premier Branko Crwenkowski oraz minister kultury Blagoja Stefanowski.

</doc>
<doc id="2015522" url="https://pl.wikipedia.org/wiki?curid=2015522" title="Piero Dusio">
Piero Dusio

Piero Dusio – (ur. 13 października 1899 w Scurzolengo, zm. 7 listopada 1975 w Victorii) – włoski piłkarz, biznesmen, kierowca wyścigowy. Rozegrał w Juventusie jako piłkarz trzy mecze w sezonie 1921/1922, po czym zakończył karierę piłkarską ze względu na kontuzję kolana. W latach 1941–1947 był prezydentem Juventusu.

</doc>
<doc id="2015523" url="https://pl.wikipedia.org/wiki?curid=2015523" title="Sergiusz Siwicki">
Sergiusz Siwicki

Sergiusz Siwicki (ur. 20 listopada 1908 w Puszkinie w obwodzie petersburskim, zm. 1973) – radziecki generał major, w 1952 ściągnięty do WP, dowódca 19 Dywizji Zmechanizowanej, później 11 Dywizji Zmechanizowanej, zastępca dowódcy Śląskiego Okręgu Wojskowego do spraw liniowych. W lipcu 1956 powrócił do armii macierzystej.
Po ukończeniu w 1926 9 klas szkoły średniej był robotnikiem w obwodzie rostowskim i Władykaukazie. Od 1928 służył w Armii Czerwonej. W 1931 ukończył szkołę kawaleryjską w Krasnodarze. Od 1938 komendant szkoły pułkowej. Od początku września 1941 walczył z Niemcami. Od listopada 1941 dowódca 109 Pułku Kawalerii na Froncie Wołchowskim, w marcu 1942 został szefem oddziału operacyjnego sztabu 13 Korpusu Kawalerii. Kontuzjowany w walkach koło Licznoj Gorki. Od 1 XII 1942 szef sztabu 11 Dywizji Kawalerii Gwardii. W lipcu 1952 skierowany do służby w WP w stopniu pułkownika. W maju 1953 został dowódcą 11 Dywizji Zmechanizowanej w Żaganiu. W czerwcu 1954 awansowany na generała-majora Armii Radzieckiej. W październiku 1954 został zastępcą dowódcy Śląskiego Okręgu Wojskowego ds. wojsk pancernych i zmechanizowanych we Wrocławiu. 17 VII 1956 zakończył służbę w WP.

</doc>
<doc id="2015524" url="https://pl.wikipedia.org/wiki?curid=2015524" title="Siergiej Siwicki">
Siergiej Siwicki



</doc>
<doc id="2015525" url="https://pl.wikipedia.org/wiki?curid=2015525" title="Armia Kaukaska">
Armia Kaukaska

Armia Kaukaska – jedna z armii Imperium Rosyjskiego w czasie I wojny światowej.
Sztab polowy armii sformowano w sierpniu 1914 roku przy sztabie Kaukaskiego Okręgu Wojskowego. W kwietniu 1916 roku sztab Armii przemianowano na Front Kaukaski, a sztab polowy armii sformowano na nowo. Rozformowano armię na początku 1918 roku.
W jej skład w okresie wojny wchodziły:
Naczelni dowódcy Armii: 
Dowódcy Armii: 

</doc>
<doc id="2015530" url="https://pl.wikipedia.org/wiki?curid=2015530" title="Katastrofa mostu na Popradzie (2010)">
Katastrofa mostu na Popradzie (2010)



</doc>
<doc id="2015536" url="https://pl.wikipedia.org/wiki?curid=2015536" title="Areal Horečky HS106">
Areal Horečky HS106



</doc>
<doc id="2015537" url="https://pl.wikipedia.org/wiki?curid=2015537" title="Trąba powietrzna nad Polską 15 sierpnia 2008">
Trąba powietrzna nad Polską 15 sierpnia 2008



</doc>
<doc id="2015540" url="https://pl.wikipedia.org/wiki?curid=2015540" title="Hector Malot">
Hector Malot



</doc>
<doc id="2015542" url="https://pl.wikipedia.org/wiki?curid=2015542" title="Antoni Siwicki">
Antoni Siwicki

Antoni Siwicki (; ur. w miejscowości Palcze k. Dubna, zm. 21 stycznia 1977 w Moskwie) – generał-major Armii Czerwonej i generał brygady ludowego Wojska Polskiego.
Życiorys.
Do 1916 skończył 6 klas szkoły powszechnej w Kijowie, potem był czeladnikiem w piekarniach. Od marca 1918 żołnierz Armii Czerwonej, w 1919 dowódca plutonu i absolwent oficerskiej szkoły piechoty w Symbirsku. Walczył na Froncie Wschodnim i Turkiestańskim, gdzie był 3 razy ranny. Od kwietnia 1924 zastępca dowódcy kompanii, od marca 1925 dowódca batalionu, od jesieni 1926 szef sztabu pułku. W 1936 ukończył Akademię Wojskową im. M. Frunzego. Wykładowca na kursach oficerów sztabowych, dowódca baonu w szkole oficerskiej piechoty. W sierpniu 1938 zwolniony i przeniesiony do rezerwy z powodu polskiego pochodzenia, przywrócony do służby w kwietniu 1940. W czasie wojny radziecko-niemieckiej oficer oddziału operacyjnego armii (1941–1942), szef sztabu dywizji piechoty (1942), zastępca dowódcy dywizji piechoty. W maju 1943 w stopniu pułkownika oddelegowany jako szef sztabu 1 Dywizji Piechoty i do Związku Patriotów Polskich. Generał z lutego 1944, dowódca 2 Dywizji Piechoty. Po zakończonej niepowodzeniem próbie przyjścia z pomocą powstaniu warszawskiemu mianowany szefem sztabu Formowania i Uzupełnień WP.
Po zakończeniu wojny szef sztabu Okręgu Wojskowego nr IV, szef Oddziału I Sztabu generalnego WP w latach 1947–1948, później zastępca szefa Sztabu Generalnego WP. W 1951 wyjechał do Moskwy na studia w Akademii im. Woroszyłowa. W 1952 formalnie przeniesiony do armii radzieckiej.
Pochowany na Cmentarzu Nikołajewskim 25 stycznia 1977; w pogrzebie wziął udział ambasador PRL Zenon Nowak, zastępca szefa Sztabu Zjednoczonych Sił Zbrojnych Państw – Stron Układu Warszawskiego gen. broni Józef Kamiński, gen. bryg. Jerzy Dymkowski i były szef Sztabu Generalnego WP Jerzy Bordziłowski.
Odznaczenia.
Sowieckie:
Polskie:
Czechosłowackie:

</doc>
<doc id="2015544" url="https://pl.wikipedia.org/wiki?curid=2015544" title="Petrel bermudzki">
Petrel bermudzki

Petrel bermudzki ("Pterodroma cahow") – gatunek średniego ptaka z rodziny burzykowatych (Procellariidae). Endemiczny dla Bermudów; monotypowy.
Przez około 300 lat uważano, że wymarł, jednak w pierwszej połowie XX wieku trzykrotnie odnaleziono martwe lub umierające osobniki (w 1906, 1935 i 1945), co dawało nadzieję, że gatunek jednak przetrwał. Na początku 1951 ornitolog Robert Cushman Murphy z Amerykańskiego Muzeum Historii Naturalnej zorganizował niewielką wyprawę na Bermudy w celu poszukiwania tych ptaków. Na kilku skalistych wysepkach w pobliżu Castle Harbour uczestnikom wyprawy udało się odkryć w sumie 7 par lęgowych. W 2011 roku populacja liczyła 196 dorosłych osobników. Na wyspie Nonsuch, dzięki programowi stale monitorującemu sukces lęgowy, liczebność petreli bermudzkich wzrasta.
Mierzy 38 cm, waży 250 g. Z wierzchu jest szarobrązowy z ciemniejszą głową, spód ma biały, kuper jasny.
Jest wędrowny. Przez większość roku przebywa na otwartym morzu (stwierdzano jego obecność u wybrzeży wschodnich stanów USA i na Azorach), w okresie lęgowym przebywa na wyspach; lęgi odbywa w norach.
Międzynarodowa Unia Ochrony Przyrody (IUCN) uznaje petrela bermudzkiego za gatunek zagrożony (EN – "Endangered") nieprzerwanie od 1994 roku.

</doc>
<doc id="2015547" url="https://pl.wikipedia.org/wiki?curid=2015547" title="Krzysztof Musiał (przedsiębiorca)">
Krzysztof Musiał (przedsiębiorca)

Krzysztof Musiał (ur. 1949 w Wejherowie) – polski przedsiębiorca, jeden z pionierów polskiego rynku komputerowego, a także znawca i kolekcjoner sztuki polskiej, filantrop i mecenas młodych talentów, przez wiele lat znajdował się na liście 100 najbogatszych Polaków tygodnika "Wprost".
Ukończył Liceum im. Stefana Żeromskiego w Kielcach, a następnie Politechnikę Warszawską. W trakcie studiów współpracował z Polskim Radiem oraz był korespondentem Radia Duńskiego w Polsce. W latach 1973-1974 przebywał w Wietnamie Płd. jako członek Międzynarodowej Komisji Nadzoru. Po powrocie do kraju przez dwa lata piastował funkcję naczelnika dworca Warszawa Główna.
W 1976 r. wyjechał z Polski i po krótkich pobytach w Danii i Szwecji osiadł w Paryżu.
W latach 1978-1979 studiował na prestiżowej uczelni INSEAD w Fontainebleau otrzymując dyplom MBA.
Po studiach podjął pracę u amerykańskiego producenta silników diesla Cummins Inc. pracując w USA oraz w Londynie.
W 1983 roku przeniósł się do Frankfurtu n. Menem, gdzie objął stanowisko dyrektora sprzedaży w japońskiej firmie Star Micronics.
W 1990 r. założył w Warszawie własną firmę ABC Data, która szybko stała się liderem na krajowym rynku IT. Pięć lat później sprzedał ją amerykańskiej korporacji CHS Inc., po czym odkupił w 1999 roku i odprzedał niemieckiej firmie Actebis.
W 2001 r. wycofał się z biznesu i skupił na swojej pasji - obszernej kolekcji sztuki polskiej, której pokazy miały miejsca w wielu muzeach w całym kraju.
Od 2006 roku prowadzi w Warszawie galerię "a"TAK i jest członkiem Fundacji Polskiej Sztuki Nowoczesnej. W 2010 roku przekazał w formie długoterminowego depozytu do Muzeum Miasta Łodzi zbiór ponad 130 dzieł najwybitniejszych polskich malarzy i rzeźbiarzy przełomu XIX i XX wieku, a w 2016 roku podobna liczba prac malarstwa po 1945 r. z jego kolekcji znalazła się w Muzeum ASP w Warszawie.
Od dwóch dziesięcioleci zbiera także sztukę indonezyjską, która w latach 2014-2017 pokazywana jest na wystawach w całym kraju. Wydał trzy katalogi z jego zbiorami malarstwa, rzeźby oraz tkanin z wyspy Bali.

</doc>
<doc id="2015549" url="https://pl.wikipedia.org/wiki?curid=2015549" title="Antoni Sakowicz">
Antoni Sakowicz

Anton Naumowicz Sakowicz (; ur. we wsi Nowomatiejewo, w rejonie łohojskim, zm. 16 lutego 1982) – generał porucznik służb kwatermistrzowskich Armii Radzieckiej (1946) i generał dywizji ludowego Wojska Polskiego.
Był Białorusinem, synem Nauma. W latach 1915-1917 był podoficerem Armii Imperium Rosyjskiego. 10 stycznia 1919 został wcielony do Armii Czerwonej. W czasie II wojny światowej pełnił służbę na stanowisku intendenta-zastępcy dowódcy 11 i 65 Armii do spraw tyłów. 16 października 1943 roku został awansowany na generała majora służb kwatermistrzowskich.
W czerwcu 1945 roku został oddelegowany do służby w Wojsku Polskim. Początkowo był zastępcą głównego kwatermistrza, a następnie głównym kwatermistrzem Wojska Polskiego. 27 lipca 1945 roku Naczelny Dowódca WP marszałek Polski Michał Żymierski powierzył mu organizację III Wiceministerstwa Obrony Narodowej. W 1946 roku obowiązki III Wiceministra Obrony Narodowej przekazał generałowi Piotrowi Jaroszewiczowi, pozostając przez kilka miesięcy jego doradcą. 9 sierpnia 1945 roku Prezydium KRN awansowało go na generała dywizji. 3 grudnia 1945 roku zakończył służbę w WP i powrócił do ZSRR. 
Od 1946 do 1956 był szefem tyłów, m.in. 5 Armii Zmechanizowanej.

</doc>
<doc id="2015557" url="https://pl.wikipedia.org/wiki?curid=2015557" title="Khumbutse">
Khumbutse

Khumbutse (jęz. chiński: 昆布孜峰, "Kūnbùzī Fēng") – góra na granicy Nepalu i Chińskiej Republiki Ludowej. Znajduje się 6,4 km na północny zachód od Mount Everest.
Khumbutse został nieoficjalnie zdobyty w 1993 przez holenderskiego wspinacza Barta Vosa.

</doc>
<doc id="2015558" url="https://pl.wikipedia.org/wiki?curid=2015558" title="Thelma Hopkins">
Thelma Hopkins

Thelma Hopkins (ur. 16 marca 1936 w Kingston upon Hull) – brytyjska lekkoatletka, która specjalizowała się m.in. w skoku wzwyż.
Dwukrotnie brała udział w igrzyskach olimpijskich (Helsinki 1952 oraz Melbourne 1956). Podczas zawodów w Australii w 1956 roku wywalczyła srebrny medal w skoku wzwyż. Mistrzyni Europy z Berna (1954). Startując w barwach Irlandii Północnej zdobyła złoto igrzysk Imperium Brytyjskiego i Wspólnoty Brytyjskiej. W 1956 roku poprawiła w Belfaście rekord świata w skoku wzwyż (1,74). Startowała także w innych dyscyplinach niż lekkoatletyka – grała w hokeja oraz w squasha. Rekord życiowy: 1,74 (5 maja 1956, Belfast).

</doc>
<doc id="2015562" url="https://pl.wikipedia.org/wiki?curid=2015562" title="Hohenleuben">
Hohenleuben

Hohenleuben – miasto w Niemczech, w kraju związkowym Turyngia, w powiecie Greiz, do 30 grudnia 2013 siedziba wspólnoty administracyjnej Leubatal. 
Od 31 grudnia 2013 niektóre zadania administracyjne miasta realizowane są przez gminę Langenwetzendorf, która pełni funkcję "gminy realizującej" (niem. "erfüllende Gemeinde").

</doc>
<doc id="2015564" url="https://pl.wikipedia.org/wiki?curid=2015564" title="Horacio Casarín">
Horacio Casarín

Horacio Casarín Garcilazo (ur. 25 maja 1918 w mieście Meksyk, zm. 10 kwietnia 2005 tamże) – meksykański piłkarz występujący na pozycji napastnika, w późniejszych latach trener.
Początki.
Horacio urodził się w średnio zamożnym domu w mieście Meksyk jako syn Joaquína Vidala Casarína i Carloty Garcilaso. Posiadał czworo rodzeństwa.
Kariera klubowa.
Casarín w młodym wieku zaczął trenować w juniorach Necaxy. Do pierwszego zespołu, w wieku 17 lat, wprowadził go węgierski szkoleniowiec Sigfrid Roth. Z początku trener umieszczał piłkarza na pozycji obrońcy, jednak szybko przekwalifikowano go na napastnika. W seniorskim zespole Necaxy Casarín zadebiutował 9 lutego 1936 w spotkaniu z Real Club España i już wtedy zdobył pierwszego gola w profesjonalnej karierze. Był podstawowym zawodnikiem drużyny tzw. "Jedenastu Braci", którzy zdobyli dla Necaxy 4 tytuły mistrzowskie w latach 30 (1933, 1935, 1937, 1938). Już w wieku 19 lat został jednym z największych idoli kibiców meksykańskich. Pod koniec 1937 roku w spotkaniu Necaxy z Asturias został brutalnie sfaulowany i doznał poważnej kontuzji, która wykluczyła go ze spotkań reprezentacji. Zachowanie piłkarza Asturias skrytykował m.in. Fernando Marcos, znany piłkarz, sędzia, trener i komentator sportowy. W 1942 roku Casarín przeszedł do Atlante, choć posiadał również ofertę z Amériki. W nowym klubie zdobył 2 tytuły mistrzowskie i 94 gole, dzięki czemu zajął drugie miejsce w klasyfikacji najlepszych strzelców w historii klubu, zaraz za Cabinho, który w latach 1979-1982 aż 102 razy trafiał do bramki rywala. Dzięki dobrym występom Casarína zakupiła hiszpańska FC Barcelona, w której występował jednak bardzo krótko z powodu problemów z kontraktem. Meksykanin wrócił do ojczyzny, gdzie występował w Real Club España aż do 1950 roku, kiedy to zespół rozwiązano. W latach 1950-1957 występował w drużynach takich jak Necaxa, Veracruz, Zacatepec, Atlante, Club América i Monterrey.
Łącznie w amatorskiej Liga Mayor i profesjonalnej Primera División Horacio Casarín strzelił 236 goli i zajmuje 3. miejsce wśród najskuteczniejszych Meksykanów w ojczystej lidze, zaraz za Carlosem Hermosillo i Jaredem Borgettim.
Kariera reprezentacyjna.
Casarín zrobił wrażenie na selekcjonerze Rafaelu Garzy Gutiérrezie w wieku 19 lat. W 1937 roku zadebiutował w reprezentacji narodowej, która niedługo potem została podzielona na dwie ekipy: "A" i "B". Drużyna "A" miała pojechać na mundial 1938 (ostatecznie Meksyk w nich nie uczestniczył), a grupa "B", do której należał Casarín miała uczestniczyć w igrzyskach Ameryki Środkowej i Karaibów w Panamie. Casarin dopiero wieku 32 lat wystąpił na MŚ 1950, gdzie 2 lipca strzelił gola Szwajcarii w meczu fazy grupowej. Nieoficjalnie strzelił 56 goli w kadrze narodowej, jednak oficjalnie uznaje się tylko 15 z nich.
Kariera trenerska.
Horacio Casarín pełnił funkcję grającego trenera w Zacatepec oraz w reprezentacji Meksyku. W latach 1978-1983 ponownie trenował Zacatepec, a później Tecos UAG. Największe sukcesy w roli trenera odnosił jednak w Atlante, z którym zdobył Puchar Mistrzów CONCACAF w 1983 roku. Jego podopiecznymi w stołecznym klubie byli m.in. Grzegorz Lato i Cabinho. Casarín zmarł 10 kwietnia 2005 w wieku 86 lat w wyniku powikłań związanych z chorobą Alzheimera.

</doc>
<doc id="2015567" url="https://pl.wikipedia.org/wiki?curid=2015567" title="Izraelici Nowego Przymierza">
Izraelici Nowego Przymierza

Izraelici Nowego Przymierza, Izraelici (es. "Asociación Evangélica de la Misión Israelita del Nuevo Pacto Universal, Israelitas", AEMINPU) – chrześcijańska wspólnota religijna w Ameryce Południowej, która w swojej liturgii oraz postępowaniu wyznawców przywiązuje dużą rolę do przestrzegania żydowskich praw religijnych zawartych w Torze.
Pierwsza grupa "Israelitas" powstała w Peru w połowie XX wieku. Ojcem duchowym ruchu i jego organizatorem był Ezequiel Ataucusi Gamonal, peruwiański misjonarz adwentystów, który twierdził, że otrzymał objawienie od Boga i nakaz życia na wzór starożytnych Żydów.
Doktryna wspólnoty cechuje się synkretyzmem. Występują w niej elementy zaczerpnięte z tradycji Inków, Kościoła katolickiego i chrześcijańskich denominacji ewangelikalnych. Kościół Izraelitów Nowego Przymierza wykazuje jednak przede wszystkim szczególną tendencję w kierunku judaizmu świątynnego. Cechą charakterystyczną wyznania jest oddawanie czci Bogu poprzez praktykowanie starotestamentowego rytuału całopalenia oraz innych czynności liturgicznych zgodnych ze wskazaniami zawartymi w Księdze Powtórzonego Prawa.
Wyznanie głosi milleryzm. Istnieje kult założyciela wspólnoty. Jest on czczony jako prorok i reinkarnacja Jezusa Chrystusa.

</doc>
<doc id="2015568" url="https://pl.wikipedia.org/wiki?curid=2015568" title="Horacio Casarin">
Horacio Casarin



</doc>
<doc id="2015571" url="https://pl.wikipedia.org/wiki?curid=2015571" title="Shikumen">
Shikumen

Shikumen (chin. upr. 石库门, chin. trad. 石庫門, pinyin "shíkùmén") – forma budownictwa mieszkalnego, powstała w Szanghaju w drugiej połowie XIX w. charakteryzująca się połączeniem elementów zachodnich i wschodniochińskich. Są to miejskie domy o dwóch lub trzech kondygnacjach, oddzielone od ulicy murem z bramą, tradycyjnie obramowaną blokami kamiennymi, stąd nazwa samych budynków, dosłownie "kamienna brama". Posiadają wewnętrzny dziedziniec, stanowiący oazę spokoju kontrastującą z ruchliwą ulicą i pozwalający na wentylację domostw. Poszczególne budynki stykają się ze sobą, tworząc proste uliczki, zwane "lòngtáng" (弄堂). Przed drugą wojną światową shikumeny stanowiły ponad 60% zabudowy mieszkalnej Szanghaju, ocenia się, że około 80% mieszkańców żyło w tego typu domostwach.

</doc>
<doc id="2015572" url="https://pl.wikipedia.org/wiki?curid=2015572" title="Łęg Rokietnicki">
Łęg Rokietnicki

Łęg Rokietnicki ("Rokietnica", "Matejówka") – rzeka, lewostronny dopływ Sanu o długości 32,24 km. Wypływa z północnych zboczy Pogórza Dynowskiego na terenie wsi Wola Rokietnicka. Przepływa przez gminy: Rokietnica, Chłopice, Radymno, Jarosław. Uchodzi do Sanu na południe od Jarosławia w okolicach wsi Tuczempy.

</doc>
<doc id="2015573" url="https://pl.wikipedia.org/wiki?curid=2015573" title="Częstochowa Mirów">
Częstochowa Mirów

Częstochowa Mirów − towarowa stacja kolejowa w Częstochowie, w województwie śląskim, w Polsce.

</doc>
<doc id="2015575" url="https://pl.wikipedia.org/wiki?curid=2015575" title="Bandiera rossa">
Bandiera rossa

Bandiera Rossa (wł. "czerwony sztandar"), zwana także "Avanti Popolo" w nawiązaniu do pierwszych słów – jedna z najsłynniejszych pieśni ruchu robotniczego, chwaląca czerwony sztandar – symbol socjalizmu i późniejszego ruchu komunistycznego. Napisana przez Carlo Tuzziego w 1908 roku; muzykę zaś wzięto z lombardzkich pieśni ludowych.
Poza oryginalnym tekstem włoskim istnieją inne, kojarzone z poszczególnymi partiami socjalistycznymi i komunistycznymi. Dwie ostatnie linijki "Evviva il comunismo e la libertà" dołączono po dojściu Mussoliniego do władzy; w tym samym czasie oryginalny wstęp "Compagni avanti alla riscossa" (Towarzysze, naprzód ku wyzwoleniu) został zamieniony na "Avanti o popolo, alla riscossa" (Naprzód ludu ku wyzwoleniu). Często też zdarza się zamieniane "comunismo" na końcu refrenu na słowo "socialismo".
Fragment tekstu.
Pierwsza zwrotka
&lt;poem&gt;"Avanti o popolo, alla riscossa",
"Bandiera rossa, Bandiera rossa".
"Avanti o popolo, alla riscossa,"
"Bandiera rossa trionferà."&lt;/poem&gt;
Refren
&lt;poem&gt;"Bandiera rossa la trionferà"
"Bandiera rossa la trionferà"
"Bandiera rossa la trionferà"
"Evviva il comunismo e la libertà."&lt;/poem&gt;
Pieśń w kulturze.
Śpiewa ją młodzież w filmie Dreszcze w reżyserii Wojciecha Marczewskiego zderzając się z katolicką procesją Bożego Ciała.
Pojawia się w filmie "Ubu Król" w reźyserii Piotra Szulkina śpiewana przez głównego bohatera, namawiającego do wzniecenia buntu przeciw królowi.

</doc>
<doc id="2015577" url="https://pl.wikipedia.org/wiki?curid=2015577" title="Linia kolejowa nr 155">
Linia kolejowa nr 155

Linia kolejowa nr 155 – jednotorowa, zelektryfikowana, pierwszorzędna linia kolejowa znaczenia państwowego o długości 11,063 km. Łączy ona posterunek odgałęźny Kucelinka w Częstochowie ze stacją Poraj.
Linię kolejową otwarto w 1955 roku, a 28 listopada 1965 roku została zelektryfikowana razem z łącznicami nr 702 i 703.
Linia jest częścią częstochowskiego węzła kolejowego. Odbywa się na niej prawie wyłącznie ruch pociągów towarowych do Huty Częstochowa. W związku z modernizacją linii kolejowej nr 1, od czerwca 2018 roku, część pociągów pasażerskich na odcinku Poraj – Częstochowa Towarowa kursowała liniami nr 155 i 703. Z tego powodu w stacji Częstochowa Towarowa będącej przedłużeniem linii kolejowej nr 155, przy torze linii nr 703, dobudowano prowizoryczny peron dla obsługi przystanku Częstochowa Raków.
Uwagi.
Przebieg spisany na podstawie źródeł: oraz lokalnych map.

</doc>
<doc id="2015578" url="https://pl.wikipedia.org/wiki?curid=2015578" title="Jason Clive Lloyd">
Jason Clive Lloyd

Jason Clive Lloyd (ur. 1989) - gujański piłkarz występujący na pozycji bramkarza. Posiada również obywatelstwo wenezuelskie.
Kariera klubowa.
Jest członkiem zespołu rezerw angielskiego Boltonu.
Kariera reprezentacyjna.
Lloyd od 2006 roku jest reprezentantem Gujany.
Życie prywatne.
Jego ojcem jest Clive Lloyd, światowej sławy krykiecista (uhonorowany Orderem Imperium Brytyjskiego), członek reprezentacji Indii Zachodnich.

</doc>
<doc id="2015579" url="https://pl.wikipedia.org/wiki?curid=2015579" title="Linia kolejowa nr 120">
Linia kolejowa nr 120

Linia kolejowa nr 120 − drugorzędna, jednotorowa, niezelektryfikowana linia kolejowa łącząca stację Hurko z bocznicą szlakową Krówniki. Odbywa się na niej ruch pociągów towarowych.
Linia umożliwia prowadzenie ruchu towarowego pociągami normalnotorowymi w kierunku Przemyśla z terminala przeładunkowego Rentrans East.

</doc>
<doc id="2015583" url="https://pl.wikipedia.org/wiki?curid=2015583" title="Wojna domowa w Burundi">
Wojna domowa w Burundi

Wojna domowa w Burundi – konflikt wewnętrzny o charakterze etnicznym, toczący się w Burundi w latach 1993–2005.
Blisko dwunastoletnia wojna domowa była konsekwencją antagonizmu pomiędzy dominującą liczebnie grupą etniczną Hutu a mniejszością Tutsi, narastającego od momentu uzyskania niepodległości w 1962 roku. Po latach niepodzielnych rządów Tutsi, na przełomie lat 80. i 90. XX wieku zainicjowany został proces demokratyzacji, co doprowadziło do objęcia władzy w państwie przez Melchiora Ndadaye (Hutu) i wspierającą go partię FRODEBU. Zdominowana przez Tutsi armia nie pogodziła się jednak z utratą władzy i w październiku 1993 podjęła próbę zamachu stanu, w której trakcie zabito prezydenta i kilku jego najbliższych współpracowników. Śmierć Ndadaye sprowokowała wzajemne pogromy na tle etnicznym i doprowadziła do destabilizacji państwa. Mimo prób znalezienia pokojowego rozwiązania konfliktu, podejmowanych w latach 1993–1996, sytuacja polityczna w Burundi stale się pogarszała, co doprowadziło ostatecznie do wybuchu otwartej wojny pomiędzy zdominowaną przez Tutsi armią a partyzanckimi ugrupowaniami Hutu. Liczba ofiar konfliktu szacowana jest na ok. 300 tys., z czego zdecydowaną większość stanowili cywile.
Wojnę domową w Burundi zakończyło podpisanie porozumień pokojowych w Aruszy (2000) i Dar es Salaam (2003), dzięki którym możliwe stało się zawieszenie broni i przeprowadzenie demokratycznych wyborów w lipcu 2005 roku. Ostatnie rebelianckie ugrupowanie złożyło jednak broń dopiero w kwietniu 2009 roku.
Tło społeczno-historyczne.
Hutu i Tutsi.
Burundi jest niewielkim państwem o powierzchni 27 834 km2, położonym w regionie Wielkich Jezior Afrykańskich. Jest to jeden z najuboższych i najgęściej zaludnionych krajów świata (w 1999 liczbę mieszkańców szacowano na ok. 8 mln). Przez pewien czas Burundi wraz z sąsiednią Rwandą stanowiło kolonię Cesarstwa Niemieckiego (1889–1918), by po zakończeniu I wojny światowej przejść pod administrację Belgii – najpierw jako terytorium mandatowe Ligi Narodów, później natomiast jako terytorium powiernicze ONZ (1918–1962). Oba państwa uzyskały niepodległość 1 lipca 1962 roku.
Burundi, podobnie jak Rwandę, charakteryzuje dualistyczna struktura etniczna. W obu państwach najliczniejszą grupę etniczną stanowią Hutu, podczas gdy na drugim miejscu plasują się Tutsi (zamieszkuje tam ponadto niewielka liczba pigmejów Twa). W ślad za belgijskimi szacunkami z lat 30. XX wieku większość źródeł podaje zazwyczaj, iż Burundi zamieszkuje kolejno: 85% Hutu, 14% Tutsi oraz 1% Twa. Obie największe grupy etniczne znajdują się w tym samym kręgu kulturowym i posługują się tym samym językiem (w przypadku Burundi jest to rundi). Wbrew rozpowszechnionemu stereotypowi nie zawsze występują także między nimi wyraźne różnice w wyglądzie fizycznym. W okresie przedkolonialnym obie grupy dzielił przede wszystkim status społeczny. Hutu trudnili się zazwyczaj uprawą roli, podczas gdy Tutsi byli znani ze swych tradycji pasterskich. Do Tutsi – w szczególności na obszarach dzisiejszej Rwandy – należała władza i szereg związanych z nią przywilejów. Pomiędzy obiema grupami panowały powiązania typu klientelistycznego.
Hutu i Tutsi przez wieki żyli ze sobą w relatywnej zgodzie. Nierówności społeczne, a wraz z nimi podziały etniczne, uległy jednak zaostrzeniu w okresie rządów kolonialnych (czynnika tego nie należy jednak przeceniać). Niemcy i Belgowie faworyzowali bowiem Tutsi, powierzając im niższe stanowiska w administracji kolonialnej. Jednocześnie na miejscową ludność nakładano rozmaite obciążenia (praca przymusowa, kontyngenty, podatki itp.), co znacznie zwiększyło antagonizmy występujące jeszcze przed przybyciem Europejczyków. Ponadto Belgowie jako pierwsi wprowadzili dokumenty tożsamości zawierające informacje o przynależności etnicznej. W Rwandzie narastające antagonizmy etniczne doprowadziły ostatecznie do wybuchu krwawego powstania ludowego, które obaliło tamtejszą monarchię Tutsi. W rezultacie Rwanda rozpoczęła niepodległy byt jako zdominowana przez Hutu republika.
Odmiennie rozwinęła się sytuacja w Burundi. Społeczna hierarchia oraz podziały etniczne były tam bowiem o wiele mniej sztywne i znacznie bardziej skomplikowane niż w Rwandzie. W Burundi istniała także unikalna oligarchiczna warstwa "ganwa", która z czasem wykształciła się w osobną grupę etniczną i stała na samym szczycie społecznej hierarchii. O ile Rwanda była w okresie przedkolonialnym państwem silnie scentralizowanym, a władza tamtejszego monarchy była jednoznacznie utożsamiana z dominacją Tutsi, o tyle w Burundi realną władzę sprawowali „książęta krwi”, podczas gdy monarcha ("mwami") już od lat 50. XIX wieku odgrywał rolę "primus inter pares". W efekcie życie polityczne Burundi w okresie kolonialnym oraz u progu niepodległości nie było zdominowane przez antagonizmy etniczne, lecz przez zaciekłą rywalizację dwóch klanów "ganwa" – Bezi i Batare. Ruch niepodległościowy, który narodził się w Burundi po zakończeniu II wojny światowej, propagował hasła jedności ponadplemiennej. W rezultacie Burundi rozpoczęło niepodległy byt jako monarchia konstytucyjna, w której duże wpływy zachowali Tutsi.
Antagonizm etniczny w pierwszych dekadach niepodległości.
Pod wpływem szeregu czynników – zarówno wewnętrznych, jak też zewnętrznych – w niepodległym Burundi relacje pomiędzy obiema grupami etnicznymi uległy szybko gwałtownemu pogorszeniu. Nieudana próba zamachu stanu, podjęta przez grupę oficerów Hutu w październiku 1965, umożliwiła kontrolowanej przez Tutsi armii zdobycie dominującego wpływu na sprawy państwa. Po kilkumiesięcznym okresie trudnej koabitacji wojsko obaliło monarchię i proklamowało powstanie tzw. Pierwszej Republiki (28 listopada 1966). W kolejnych latach wojskowy reżim systematycznie ograniczał wpływy Hutu w życiu politycznym, siłach zbrojnych i administracji. 
W kwietniu 1972 radykalni politycy Hutu wywołali z pomocą kongijskich najemników zbrojne powstanie w południowych prowincjach kraju, w którego trakcie zamordowano od kilkuset do kilku tysięcy Tutsi. Powstańcy zostali jednak szybko pokonani przez rządową armię, a represje wobec sympatyków rebelii przekształciły się w planową i systematyczną eksterminację elity społecznej Hutu. Od końca kwietnia do września 1972 zamordowano w Burundi od 100 tys. do 300 tys. Hutu, a co najmniej 150 tys. zmuszono do ucieczki z kraju. Był to pierwszy odnotowany przypadek ludobójstwa w historii postkolonialnej Afryki. Rzezie z 1972 roku ostatecznie utwierdziły status Tutsi jako warstwy dominującej. Przez następnych 16 lat władza, wpływy, przywileje i bogactwo były zastrzeżone wyłącznie dla przedstawicieli tej grupy etnicznej, podczas gdy Hutu blokowano dostęp do edukacji oraz pozbawiano ich możliwości służby w strukturach militarnych lub pracy w administracji państwowej.
3 września 1987 w Burundi miał miejsce wojskowy zamach stanu, w którego wyniku władzę w państwie objął mjr Pierre Buyoya. Bezkrwawy pucz sprawiał z pozoru wrażenie klasycznego przewrotu pałacowego, gdyż Buyoya wywodził się z Tutsi oraz pozostawał od lat członkiem ścisłej elity władzy. Niemniej nowy prezydent zainicjował pewne reformy zmierzające do liberalizacji systemu politycznego. Po latach rządów „twardej ręki” owa umiarkowana „odwilż” wzbudziła wśród Hutu ogromne nadzieje na poprawę swojego losu. Nie zostały one jednak spełnione. W sierpniu 1988 w gminach Ntega i Marangara na północy kraju wybuchło spontaniczne powstanie Hutu, wywołane prowokacjami lokalnych urzędników Tutsi oraz obawami przed powtórzeniem się ludobójstwa z 1972 roku. W trakcie kilkudniowych zamieszek zostało zabitych kilkuset Tutsi, w tym liczne kobiety i dzieci. W odwecie rządowa armia zamordowała od 15 tys. do 30 tys. Hutu, a kolejnych 50 tys. zmusiła do ucieczki z kraju.
Początek procesu demokratyzacji.
Masakry w Ntega i Marangara wywołały oburzenie światowej opinii publicznej. W obawie przed międzynarodową izolacją oraz sankcjami ekonomicznymi Buyoya był zmuszony podjąć daleko idące reformy. Już w październiku 1988 roku utworzył Narodową Komisję do Zbadania Kwestii Jedności Narodowej – ciało o zrównoważonym składzie etnicznym, którego zadaniem miało być m.in. opracowanie rekomendacji służących budowie narodowej jedności. Powołał także nowy rząd, na którego czele stanął Adrien Sibomana, z pochodzenia Hutu. W rządzie Sibomany Hutu otrzymali dwanaście tek ministerialnych, na skutek czego po raz pierwszy od 1965 roku Burundi miało rząd, którego premier oraz połowa ministrów wywodzili się z Hutu. Na mocy referendum z lutego 1991 przyjęta została „Karta Jedności Narodowej”. Podjęto także działania w celu umożliwienia dobrowolnego powrotu burundyjskich uchodźców do ojczyzny. Definitywny koniec „zimnej wojny” oraz rosnąca presja Zachodu na reformy demokratyczne i wolnorynkowe w państwach Afryki zmusiły niebawem Buyoyę do dalszych ustępstw wobec Hutu i opozycji politycznej. Nowa konstytucja, przywracająca system wielopartyjny, uwzględniająca zasady trójpodziału władzy i rządów prawa, a także gwarantująca obywatelom podstawowe prawa człowieka uchwalona została 13 marca 1992. Systematycznie zwiększano udział Hutu w rządzie, administracji i w kierowniczych gremiach rządzącej partii UPRONA. Wkrótce Buyoya wyraził również zgodę na przeprowadzenie wolnych wyborów.
Zainicjowana przez Buyoyę liberalizacja systemu politycznego napotkała na opór ze strony ekstremistów z obu grup etnicznych. Radykałowie Tutsi byli przeciwni jakimkolwiek ustępstwom na rzecz Hutu, podczas gdy ekstremiści Hutu odrzucali każdy kompromis, który nie gwarantował ich rodakom pełnej i niepodzielnej władzy w państwie. W rezultacie na przełomie lat 80. i 90. sytuacja polityczna w Burundi pozostawała napięta, nierzadko dochodziło również do aktów przemocy na tle etnicznym. Największy kryzys miał miejsce jesienią 1991, kiedy to bojownicy z radykalnego ugrupowania PALIPEHUTU przypuścili serię skoordynowanych ataków na obiekty wojskowe i policyjne w stolicy oraz w prowincjach Cibitoke i Bubanza (23/24 listopada 1991). Atakom towarzyszyły napady na cywilnych Tutsi, w których wyniku mogło ponieść śmierć nawet kilkaset osób. Rebelia została jednak szybko stłumiona, a wojsko wraz ze służbami bezpieczeństwa przystąpiło do rozprawy ze wszystkimi prawdziwymi i domniemanymi zwolennikami PALIPEHUTU. Tym razem prezydent Buyoya nie pozwolił, aby represje całkowicie wymknęły się spod kontroli, jak to miało miejsce w Ntega i Marangara w sierpniu 1988. Niemniej w wyniku odwetowych masakr poniosło śmierć nawet do 3 tys. Hutu, w tym wiele kobiet i dzieci. 
1 czerwca 1993 przeprowadzono pierwsze w historii Burundi wolne wybory prezydenckie. Bezapelacyjnym zwycięzcą okazał się kandydat umiarkowanej opozycji Hutu, Melchior Ndadaye, którego poparło 65% głosujących. Urzędujący prezydent Pierre Buyoya, który uzyskał poparcie rzędu 33%, bezzwłocznie uznał swoją porażkę. Partia Ndadaye – "Front pour la Démocratie au Burundi" (FRODEBU) – odniosła również całkowite zwycięstwo w przeprowadzonych 29 czerwca 1993 wyborach parlamentarnych, uzyskując poparcie 71% głosujących oraz zdobywając 65 mandatów w 81-osobowym Zgromadzeniu Narodowym. W nowym parlamencie zasiadło 69 Hutu i 12 Tutsi. Zmiana władzy nie przebiegła jednak bez trudności. Jeszcze przed oficjalnym ogłoszeniem wyników głosowania na ulice Bużumbury wyszły tysiące rozgoryczonych działaczy UPRONA oraz studentów Tutsi. Z kolei 3 lipca 1993 ppłk. Sylvestre Ningaba, były szef gabinetu prezydenta Buyoyi, podjął próbę zamachu stanu, chcąc w ten sposób zahamować demokratyczne przemiany. Niedoszły pucz został jednak błyskawicznie stłumiony, a Ningaba i jego współpracownicy zostali aresztowani i uwięzieni.
Ndadaye usilnie starał się podkreślać, iż jest reprezentantem wszystkich Burundyjczyków, a kierowana przez niego partia nie ma charakteru monoetnicznego. Powołał 10 lipca 1993 rząd koalicyjny, w którym stanowisko premiera objęła Sylvie Kinigi – Tutsi, członkini UPRONA. W 23-osobowym gabinecie zasiadło czternastu Hutu i dziewięciu Tutsi. Ponadto Tutsi – wywodzący się przede wszystkim z prowincji Bururi – zachowali całkowitą kontrolę nad siłami zbrojnymi. Pokojowe przejęcie władzy przez Ndadaye i FRODEBU zostało przyjęte z wielkim uznaniem przez społeczność międzynarodową. Burundi uznano za „model dla wszystkich aspirujących demokracji” oraz wzór dla pozostałych państw kontynentu.
Zamach stanu i akty ludobójstwa w październiku 1993 roku.
Ekstremistyczna frakcja Tutsi, wciąż zachowująca duże wpływy w armii i aparacie państwowym, nie potrafiła się pogodzić z utratą monopolu władzy. Konsekwencji przejęcia władzy przez FRODEBU obawiali się zwłaszcza ci członkowie dawnej elity rządzącej, którzy w 1972 roku wzbogacili się kosztem mordowanych i wypędzonych Hutu. Decydującym czynnikiem, który skłonił radykałów Tutsi do podjęcia próby siłowego odzyskania władzy, była jednak prawdopodobnie decyzja Ndadaye o wyłączeniu żandarmerii spod zwierzchności dowództwa sił zbrojnych, a także planowany na listopad 1993 pobór do armii. Wojskowi obawiali się, iż Ndadaye pod naciskiem radykalnych polityków FRODEBU zamierza znacząco zwiększyć liczbę Hutu w szeregach armii, w konsekwencji pozbawiając Tutsi wyłącznej kontroli nad wojskiem. Tymczasem w oczach wielu Tutsi monopol ich grupy etnicznej w siłach zbrojnych stanowił jedyną gwarancję bezpieczeństwa przed prześladowaniami z rąk dominujących liczebnie Hutu.
Krótko po północy 21 października 1993 żołnierze z dwóch batalionów stołecznego garnizonu opanowali bez większego oporu najważniejsze obiekty w Bużumburze – pałac prezydencki, lotnisko wojskowe, stację radiową, centralę telefoniczną. Buntownicy uwolnili także uczestników nieudanego puczu z 3 lipca 1993. Prezydent Ndadaye został zabrany do koszar wojskowych i tam zamordowany przy użyciu bagnetu. Tej nocy z rąk puczystów zginęli także jego czterej bliscy współpracownicy, tj. Pontien Karibwami (przewodniczący Zgromadzenia Narodowego), Gilles Bimazubute (wiceprzewodniczący Zgromadzenia Narodowego), Richard Ndikumwami (szef cywilnego wywiadu) oraz Juvénal Ndayikeza (minister spraw wewnętrznych i rozwoju regionalnego). Ocalali członkowie rządu, w tym premier Sylvie Kinigi, byli zmuszeni szukać schronienia w obcych ambasadach. W godzinach popołudniowych w kwaterze głównej dowództwa sił zbrojnych zawiązał się „komitet kryzysowy” (fr. "Comité de gestion de la crise"), który wydał dowódcom prowincjonalnych garnizonów polecenie zatrzymania wszystkich gubernatorów prowincji i przejęcia ich obowiązków. Ponadto komitet ponownie podporządkował żandarmerię wojsku oraz wezwał przywódców politycznych i obcych dyplomatów na spotkanie „celem przedyskutowania sposobów wyjścia z kryzysu”. Oficjalnie funkcję przewodniczącego komitetu pełnił François Ngeze – polityk UPRONA, minister ds. pracy i rządów lokalnych w czasie rządów prezydenta Buyoyi, z pochodzenia Hutu. W rzeczywistości był on jednak tylko figurantem, podczas gdy prawdziwym przywódcą „komitetu kryzysowego” pozostawał szef sztabu sił zbrojnych, ppłk. Jean Bikomagu. W skład komitetu weszli także ppłk. Pascal Simbanduku, ppłk. Jean-Bosco Daradangwe oraz uwolniony z więzienia ppłk. Sylvestre Ningaba. W godzinach wieczornych ogłoszono, iż władzę w państwie przejęła samozwańcza Narodowa Rada Ocalenia Publicznego (fr. "Conseil national de salut public"), na czele z Ngeze.
Tymczasem wieści o zamachu stanu błyskawicznie dotarły na burundyjską prowincję. Wieśniacy Hutu przystąpili wówczas do niszczenia mostów oraz budowania barykad na drogach. Jednocześnie w wielu miejscowościach zaczęto zatrzymywać Tutsi, zazwyczaj mężczyzn, oraz Hutu należących do UPRONA – traktując ich jako zakładników. We wczesnych godzinach wieczornych 21 października Radio Rwanda poinformowało, iż Ndadaye został zamordowany. Mniej więcej tym samym czasie przebywający akurat w Kigali minister zdrowia Burundi, Jean Minani, wystąpił na falach rwandyjskiego radia z apelem do rodaków o stawienie oporu buntownikom. Jeszcze tego samego wieczora Hutu przystąpili do zabijania zakładników. Następnie zaczęli masowo mordować wszystkich Tutsi bez względu na wiek i płeć oraz grabić ich dobytek. Bojówki Hutu mordowały swe ofiary z olbrzymią brutalnością. Tysiące mężczyzn, kobiet i dzieci zabito przy użyciu maczet, włóczni i maczug lub spalono żywcem. Kobiety Tutsi były przed śmiercią gwałcone. Wielokrotnie, choć nie w każdym przypadku, masakrami kierowali lokalni działacze FRODEBU – m.in. zarządcy gminni, urzędnicy lub nauczyciele. Reakcja zdominowanej przez Tutsi armii okazała się jednak równie brutalna. Pod pretekstem „przywracania pokoju i porządku” wojsko szybko przystąpiło do odblokowywania dróg, rozpoczynając jednocześnie zakrojone na szeroką skalę masakry Hutu. Uzbrojeni w ciężką broń żołnierze mordowali wieśniaków bez względu na wiek i płeć, a także palili ich domy, zabijali bydło oraz rabowali dobytek. Dokładna liczba Hutu i Tutsi zamordowanych po śmierci Ndadaye pozostaje trudna do ustalenia. W zależności od źródeł liczbę ofiar podaje się zazwyczaj w przedziale od 30 tys. do 100 tys. Liczba Tutsi zamordowanych w czasie urządzanych przez Hutu pogromów była przy tym prawdopodobnie zbliżona do liczby Hutu zabitych w odwecie przez armię oraz paramilitarne bojówki Tutsi. Ponadto od 400 tys. do 700 tys. Hutu uciekło do sąsiednich krajów, z czego co najmniej połowa znalazła się na terytorium Rwandy. Międzynarodowa komisja śledcza ds. zbadania wypadków, do których doszło w Burundi w październiku 1993, powołana na mocy rezolucji Rady Bezpieczeństwa ONZ z 28 sierpnia 1995, w swym raporcie końcowym uznała, że w październiku 1993 w Burundi miały miejsce „akty ludobójstwa”, których ofiarą padli członkowie grupy etnicznej Tutsi. Członkowie komisji wskazali, iż w masakrach uczestniczyli działacze i urzędnicy FRODEBU niższego szczebla, podkreślając jednocześnie, że zgromadzone dowody nie pozwalają przesądzić, czy owe rzezie zostały zaplanowane lub zlecone przez przywódców wyższej rangi. Kwestia zasadności uznania masakr z 1993 roku za zbrodnię ludobójstwa budzi jednak spory wśród badaczy.
Wieści o zamachu stanu i zabójstwie Ndadaye zostały przyjęte na świecie z powszechnym oburzeniem, co zagroziło Burundi międzynarodową izolacją, sankcjami ekonomicznymi oraz zamrożeniem transferów pomocy rozwojowej. Co więcej, puczu nie poparła umiarkowana część establishmentu Tutsi, a chaos i rzezie, które ogarnęły prowincję, zagroziły wybuchem otwartej wojny domowej. Zdając sobie sprawę, iż sytuacja w kraju wymyka się spod kontroli, przywódcy puczu rozpoczęli gorączkowe negocjacje z ukrywającymi się w obcych ambasadach członkami obalonego rządu. Wieczorem 23 października 1993 oficjalnie ogłoszono przywrócenie rządów cywilnych. Nowy rząd zdołał w dużej mierze powstrzymać falę wzajemnych pogromów, jednak w niektórych regionach kraju, gdzie władza centralna "de facto" nie sięgała, nadal dochodziło do aktów przemocy na tle etnicznym.
Na mocy porozumienia zawartego przez umiarkowanych polityków Hutu i Tutsi, stanowisko prezydenta objął Cyprien Ntaryamira, Hutu z FRODEBU, podczas gdy Anatole Kanyenkiko, Tutsi z UPRONA, otrzymał stanowisko premiera. UPRONA i pozostałe partie opozycyjne uzyskały także 40% tek ministerialnych w rządzie koalicyjnym. Wdrożenie w życie postanowień porozumienia nie obyło się jednak bez trudności, gdyż zdominowany przez Tutsi sąd konstytucyjny omal nie zablokował wyboru Ntaryamiry. Ostatecznie Zgromadzenie Narodowe wybrało następcę Ndadaye dopiero 13 stycznia 1994. Istotne znaczenie dla dalszego rozwoju sytuacji w Burundi miał jednak w szczególności fakt, iż nie podjęto żadnych poważniejszych działań w celu ukarania przywódców puczu, ani też nie przeprowadzono żadnych zmian kadrowych w szeregach sił zbrojnych. Podpułkownik Jean Bikomagu zachował stanowisko szefa sztabu armii i zwierzchnika żandarmerii. Nowy rząd, m.in. pod naciskiem ugrupowań reprezentujących interesy Tutsi, zaakceptował bowiem wyjaśnienia dowództwa sił zbrojnych, iż zamach został przeprowadzony przez szeregowców i podoficerów z dwóch zbuntowanych batalionów, podczas gdy wysocy rangą oficerowie w obawie o swoje życie wypełniali jedynie polecenia buntowników.
Eskalacja konfliktu w latach 1993–1996.
Po śmierci Ndadaye umiarkowani politycy Hutu i Tutsi zdołali chwilowo powstrzymać wybuch konfliktu na pełną skalę. Nieudany pucz oraz będące jego konsekwencją wzajemne rzezie na tle etnicznym zniszczyły jednak rodzący się międzyetniczny konsensus oraz trwale zdestabilizowały państwo. Ekstremiści Tutsi, którzy wkrótce zdobyli dominującą pozycję w szeregach UPRONA i sprzymierzonych z nią partii, uznawali FRODEBU za „partię ludobójców” i wszelkimi środkami starali się pozbawić ją realnego wpływu na sprawy państwa. Z drugiej strony nastąpiło natomiast odrodzenie ekstremizmu Hutu – skutecznie dotąd moderowanego dzięki sukcesom pokojowej polityki Ndadaye.
Prezydent Ntaryamira wraz z prezydentem sąsiedniej Rwandy, Juvénalem Habyarimaną, zginął 6 kwietnia 1994 na pokładzie prezydenckiego samolotu zestrzelonego nad lotniskiem Kigali. Funkcję p.o. prezydenta objął wówczas inny polityk Hutu z FRODEBU, Sylvestre Ntibantunganya. Śmierć Ntaryamiry oraz napływające z Rwandy informacje o masowych rzeziach Tutsi spowodowały jednak gwałtowne zaostrzenie sytuacji politycznej w Burundi. UPRONA i pozostałe partie reprezentujące interesy Tutsi starały się wykorzystywać zapisy konstytucji oraz swoje wpływy w administracji i sądownictwie, aby ograniczyć realną władzę rządu i prezydenta. Opozycja usiłowała także pozbawić FRODEBU legitymizacji do rządzenia państwem, oskarżając czołowych polityków tej partii o kierowanie masakrami Tutsi w październiku 1993. Celem gwałtownych ataków propagandowych stali się zwłaszcza: Leonard Nyangoma (minister spraw wewnętrznych), Jean Minani (minister zdrowia, później przewodniczący Zgromadzenia Narodowego), Ernest Kabushemeye (minister ds. energii i górnictwa) oraz Jean-Marie Ngendahayo (z pochodzenia Tutsi). Gdy zawodziły środki natury polityczno-prawnej, ekstremiści Tutsi uciekali się do przemocy i zastraszania – poprzez organizowanie strajków, ulicznych rozruchów, skrytobójstw oraz pogromów na tle etnicznym. Paramilitarne bojówki Tutsi – współpracujące, choć nieoficjalnie, z niekontrolowaną przez rząd armią oraz partiami politycznymi opozycji – szerzyły terror na terenie całego kraju. Szczególnie złą sławę zdobyła sobie zwłaszcza tzw. "Solidarité jeunesse pour la défense des droits des minorités" (SODEJEM), kierowana przez byłego dominikańskiego brata zakonnego, Deo Niyonzimę. Tylko w 1994 roku zostało zamordowanych co najmniej piętnastu wysokiej rangi polityków FRODEBU. Przede wszystkim jednak ekstremiści Tutsi starali się przejąć kontrolę nad stolicą, aby poprzez możliwość nieskrępowanego urządzania demonstracji, strajków, czy ulicznych rozruchów uzyskać skuteczne narzędzie nacisku na rząd i prezydenta. W tym celu bojówki wspierane przez regularną armię urządzały czystki etniczne w zamieszkiwanych przez Hutu dzielnicach Bużumbury. W kwietniu i maju 1994 roku wojsko, pod pretekstem rozbrajania bojówkarzy Hutu, przeprowadziło pacyfikację stołecznych dzielnic Kamenge i Kinama oraz rolniczego regionu Muberube. Według polityków FRODEBU zamordowano wówczas 367 osób, kolejne 2 tys. wypędzono, jak również spalono 57 domów. Z kolei w czerwcu 1994 młodzieżowe bojówki Tutsi, wspierane przez żołnierzy regularnej armii, zamordowały setki Hutu w prowincjach Muramvya, Kayanza, Ngozi i Bururi.
W tych okolicznościach wśród mas Hutu coraz większą popularność zdobywała idea walki zbrojnej. W czerwcu 1994 (według innych źródeł we wrześniu) z szeregów FRODEBU wyłamała się radykalna frakcja pod kierownictwem Leonarda Nyangomy, na której bazie powstało nowe ugrupowanie polityczne – Narodowa Rada na rzecz Obrony Demokracji ("Conseil National pour la Défense de la Démocratie" – CNDD). Zbrojne ramię CNDD, tzw. Siły Obrony Demokracji ("Force pour la défense de la démocratie" – FDD), rozpoczęło wojnę partyzancką ze zdominowaną przez Tutsi armią. Walkę podjęły także ugrupowania powstałe na bazie częściowo rozbitego w 1991 roku PALIPEHUTU – w szczególności "Forces Nationales de Liberation" (PALIPEHUTU-FNL) oraz "Front de Libération National" (FROLINA). W pierwszej fazie konfliktu armia rządowa stosunkowo szybko zdołała zepchnąć oddziały FDD na terytorium sąsiedniego Zairu. Partyzanci rychło znaleźli jednak oparcie w obozach dla uchodźców Hutu z Rwandy i Burundi, funkcjonujących we wschodnich prowincjach tego kraju. W 1995 roku nawiązali także współpracę ze swoimi pobratymcami z Rwandy, prowadzącymi wojnę partyzancką przeciw zdominowanemu przez Tutsi rządowi w Kigali. Działaniom partyzantów Hutu wielokrotnie towarzyszyły zbrodnie na cywilach Tutsi, na które armia odpowiadała krwawymi represjami. René Lemarchand twierdził, że CNDD – w odróżnieniu od paramilitarnych organizacji Tutsi – już na samym początku zerwała praktycznie wszystkie więzy z FRODEBU. Innego zdania był Willy Nindorera, który podawał, iż pełna separacja CNDD od FRODEBU nastąpiła dopiero w 1996 roku.
Społeczność międzynarodowa nie była w stanie zatrzymać pogłębiającego się kryzysu w Burundi. Już jesienią 1993 rząd tego państwa zwrócił się z apelem o pomoc do Rady Bezpieczeństwa ONZ, nie otrzymał jednak żadnej odpowiedzi. W 1994 roku Rada Bezpieczeństwa odmówiła także skierowania sił pokojowych ONZ do Burundi. Sekretarz Generalny ONZ Butrus Butrus Ghali mianował 25 listopada 1993 byłego ministra spraw zagranicznych Mauretanii, Ahmedou Ould Abdallaha, swoim specjalnym wysłannikiem do Burundi. W latach 1993–1995 specjalny wysłannik starał się bez większego powodzenia wypracować formułę podziału władzy między Hutu a Tutsi. Zdaniem Lemarchanda skuteczność i wiarygodność Ould Abdallaha pomniejszał fakt, iż dość otwarcie sympatyzował on z Tutsi (być może ze względu na swoje arystokratyczne korzenie). Nie powiodły się również wysiłki mediacyjne podejmowane na poziomie regionalnym. Po wydarzeniach z października 1993 Organizacja Jedności Afrykańskiej rozważała co prawda skierowanie do Burundi blisko tysiącosobowej misji pokojowej, lecz plan ten nie został zrealizowany na skutek zdecydowanego sprzeciwu dowództwa burundyjskich sił zbrojnych. Ostatecznie, po długich negocjacjach, OJA skierowała do Burundi jedynie 30-osobową misję obserwacyjną (MIOB).
Tymczasem wobec terroru szerzonego przez armię i paramilitarne bojówki Tutsi, rząd był wkrótce zmuszony skapitulować przed żądaniami opozycji. Porozumienie między FRODEBU a UPRONA, przewidujące, iż obie partie podzielą między siebie stanowiska w radzie ministrów, a także w administracji państwowej szczebla centralnego i lokalnego, w proporcji 60% do 40%, podpisane zostało 12 lipca 1994. Sukces ten nie zadowolił jednak polityków opozycji. W rezultacie już 10 września 1994 – przy mediacji Ould Abdullaha – koalicja partii Hutu pod przywództwem FRODEBU ("Forces du Changement Démocratique" – FCD) oraz koalicja partii Tutsi pod przywództwem UPRONA ("Coalition des Partis Politiques de l’Opposition" – CPPO) zawarły nową umowę, znaną pod nazwą „konwencji rządowej” (fr. "Convention de Gouvernement"). Dokument ten precyzował zasady podziału władzy do czasu zakończenia kadencji prezydenta i parlamentu, tj. do 9 czerwca 1998. „Konwencja rządowa” zwiększyła do 45% udział procentowy UPRONA i jej sojuszników na stanowiskach w radzie ministrów, administracji i służbie dyplomatycznej. Jednocześnie na mocy jej postanowień rząd i parlament utraciły znaczną część swoich prerogatyw na rzecz nowo powołanej, a zarazem niekonstytucyjnej Narodowej Rady Bezpieczeństwa, w której większość miejsc zajęli Tutsi (m.in. na czas obowiązywania konwencji Zgromadzenie Narodowe zostało pozbawione prawa dymisjonowania rządu). W ocenie belgijskiego badacza Filipa Reyntjensa przyjęcie „konwencji rządowej” oznaczało w praktyce zawieszenie demokratycznej konstytucji z 1992 roku, a zarazem instytucjonalne ugruntowanie skutków puczu z października 1993. Wrześniowe porozumienie umożliwiło jednakże odnowienie koalicji rządowej pomiędzy FRODEBU a UPRONA. Zgromadzenie Narodowe 30 września 1994 formalnie wybrało Sylvestre Ntibantunganya na stanowisko prezydenta Burundi. Fotel premiera zachował Anatole Kanyenkiko.
Wrześniowe porozumienie zostało odrzucone przez ekstremistów Tutsi, skupionych m.in. wokół byłego prezydenta Jeana-Baptiste'a Bagazy. UPRONA nadal prowadziła zresztą gwałtowną kampanię propagandową przeciw niektórym liderom FRODEBU. Głównym celem ataków stał się zwłaszcza przewodniczący Zgromadzenia Narodowego, Jean Minani, którego oskarżono o inspirowanie masakr Tutsi w październiku 1993. Początkowo Minani odmawiał ustąpienia ze stanowiska, lecz po krwawych zamieszkach w Bużumburze, sprowokowanych przez ekstremistów Tutsi w grudniu 1994, jego macierzysta partia ponownie ustąpiła i cofnęła poparcie dla jego osoby. Nowym przewodniczącym Zgromadzenia Narodowego został wybrany inny polityk FRODEBU, Leonce Ngendakumana (12 stycznia 1995). Premier Kanyenkiko, mimo iż był Tutsi wywodzącym się z szeregów UPRONA, usiłował bronić Minaniego, przez co rodacy i macierzysta partia uznali go za zdrajcę. Po serii strajków i demonstracji Kanyenkiko musiał ustąpić ze stanowiska premiera (zastąpił go twardogłowy polityk Tutsi, Antoine Nduwayo).
Mimo zawarcia „konwencji rządowej” w Burundi nadal panowały chaos i przemoc. Prezydent i znajdujący się w rozsypce FRODEBU byli "de facto" pozbawieni realnej władzy oraz autorytetu w społeczeństwie. Narastał także kryzys ekonomiczny. Wojsko wspierane przez bojówki Tutsi dokonało w dniach 23 i 24 marca 1995 pacyfikacji stołecznych dzielnic Bwiza i Buyenzi, uznawanych za bastiony Hutu. Zamordowano wówczas co najmniej 400 mężczyzn, kobiet i dzieci, spalono dziesiątki domów, a blisko 30 tys. osób zmuszono do ucieczki na terytorium Zairu. Nocą 6 czerwca 1995 na terenie kampusu Uniwersytetu Burundi zamordowano 27 studentów Hutu (wkrótce Hutu zostali usunięci z wszystkich szkół wyższych i średnich). Z danych przedstawionych przez FRODEBU wynikało, że do połowy 1996 roku zostało zamordowanych blisko 150 polityków, działaczy, dziennikarzy i duchownych Hutu – w tym trzynastu parlamentarzystów, sześciu gubernatorów prowincji, siedmiu doradców gubernatorów prowincji oraz osiemnastu zarządców gminnych. Pogorszyła się także sytuacja na obszarach prowincjonalnych. Na przełomie marca i kwietnia 1995 wojsko w odwecie za ataki partyzantów Hutu zamordowało setki cywilów w prowincjach Muyinga, Bubanza, Karuzi, Bururi i Gitega, a tysiące innych zmusiło do ucieczki. Według szacunków ambasady USA tylko w pierwszej z wyżej wymienionych prowincji zginęło wówczas co najmniej 400 osób. Pod koniec listopada 1995 gwałtowne walki wybuchły na obszarach przy granicy z Tanzanią. Do 1996 roku z Bużumbury i innych większych miast wypędzono praktycznie wszystkich Hutu, podczas gdy na obszarach wiejskich Tutsi mieli szansę przetrwać tylko w strzeżonych przez wojsko obozach dla uchodźców.
Społeczność międzynarodowa usiłowała bez większego powodzenia zapobiec eskalacji konfliktu. W marcu 1995 dzięki mediacji francuskiego ministra ds. kooperacji, Bernarda Debré, zawarte zostało porozumienie ws. zawieszenia broni i rozbrojenia paramilitarnych milicji; bardzo szybko zostało ono jednak zerwane. Z kolei w kwietniu 1995 niepowodzeniem zakończyły się zabiegi dyplomatyczne podjęte przez Sekretarza Generalnego OJA, Salima Ahmeda Salima. Butrus Butrus Ghali 29 grudnia 1995 oficjalnie zaproponował sformowanie na obszarze Tanzanii i Zairu kontyngentu sił interwencyjnych ONZ, które miałyby wkroczyć do Burundi w przypadku gwałtownego zaostrzenia konfliktu. Pomysł skierowania sił pokojowych ONZ do Burundi powracał również w 1996 roku, przy czym Etiopia, Uganda i Tanzania oznajmiły gotowość skierowania swoich żołnierzy do udziału w ewentualnym kontyngencie pokojowym. Owe inicjatywy nie uzyskały jednak poparcia Rady Bezpieczeństwa ONZ – Rosja i Chiny wyraziły sprzeciw, podczas gdy USA i Wielka Brytania zachowały bierną postawę. Na postępowanie wielkich mocarstw wpływ miały przede wszystkim pamięć o klęskach misji pokojowych ONZ w Somalii i Rwandzie oraz wątpliwości co do szczegółowego mandatu sił pokojowych. Istotne znaczenie miał również fakt, iż władze Burundi nie wyraziły zgody na rozpoczęcie misji pokojowej ONZ na terenie swojego kraju.
Zamach stanu w lipcu 1996 roku.
20 lipca 1996 bojówkarze Hutu zamordowali około 300 cywilów Tutsi przebywających w obozie dla uchodźców w Bugendana. Nie udało się ustalić, które ze zbrojnych ugrupowań Hutu dokonało tej zbrodni (najczęściej w tym kontekście wskazywane były PALIPEHUTU-FNL lub FROLINA). Niemniej politycy Tutsi obarczyli FRODEBU odpowiedzialnością za masakrę w Bugendana, co dało burundyjskiej armii pretekst do ostatecznego zerwania z pozorami demokracji.
Wojsko dokonało 25 lipca 1996 zamachu stanu, obalając cywilny rząd. Prezydent Ntibantunganya był zmuszony szukać schronienia w ambasadzie USA. Do władzy przywrócony został były prezydent Pierre Buyoya. Obalenie legalnego rządu usprawiedliwiał on koniecznością „przyjścia na ratunek zagrożonej ludności”, nieskutecznością dotychczasowych wysiłków na rzecz pokojowego rozwiązania kryzysu oraz groźbą zagranicznej interwencji. W ocenie Filipa Reyntjensa był to jednak swoisty epilog trwającego od października 1993 „pełzającego puczu”.
Pucz z 25 lipca 1996 roku został bardzo negatywnie przyjęty przez społeczność międzynarodową. Już 31 lipca przywódcy państw wschodniej i centralnej Afryki, zgromadzeni na regionalnym szczycie w Aruszy, przy poparciu OJA zadecydowali o nałożeniu sankcji ekonomicznych na Burundi (powściągliwe stanowisko zajęła tylko Rwanda, rządzona już wówczas przez Tutsi). Objęły one m.in. szereg artykułów pierwszej potrzeby, w tym paliwa, oraz uderzyły w burundyjskie linie lotnicze, co w konsekwencji znacznie osłabiło gospodarkę kraju. Przywódcy regionu wyznaczyli jednocześnie byłego prezydenta Tanzanii, Juliusa Nyerere, swoim mediatorem w burundyjskim konflikcie. Z kolei we wrześniu 1996 Rada Bezpieczeństwa ONZ zażądała od Buyoyi, aby do 31 października 1996 rozpoczął negocjacje pokojowe z opozycją, grożąc w przeciwnym wypadku nałożeniem sankcji ekonomicznych na Burundi. Sankcje były krytykowane przez liczne organizacje pozarządowe, gdyż uderzały one głównie w ubogą ludność wiejską, a kapitał polityczny zbijały na nich przede wszystkim ekstremistyczne ugrupowania Hutu. Niemniej zdaniem René Lemarchanda Buyoya w innym wypadku nie zgodziłby się tak szybko na polityczne ustępstwa – m.in. na wznowienie działalności Zgromadzenia Narodowego, czy legalizację działalności opozycji politycznej. Ostatecznie dzięki ustępliwej postawie reżimu ONZ nie zdecydowało się na nałożenie sankcji ekonomicznych na Burundi. Sankcje nałożone przez państwa wschodniej i centralnej Afryki pozostały natomiast w mocy do 23 stycznia 1999.
Przebieg działań zbrojnych w latach 1996–2000.
Armia rządowa i wspierające ją paramilitarne bojówki Tutsi dysponowały wyraźną przewagą nad partyzantką Hutu. O ile w latach 1998–1999 liczebność armii rządowej szacowana była na ok. 40 tys. żołnierzy, o tyle w szeregach najsilniejszego ugrupowania rebelianckiego, tj. CNDD, walczyło maksymalnie do 10 tys. bojowników, podczas gdy liczebność PALIPEHUTU-FNL szacowano na ok. 2 tys. partyzantów. Ugrupowania rebelianckie cierpiały przy tym na chroniczne braki broni, zaopatrzenia i funduszy. Ten stan rzeczy był spowodowany przede wszystkim faktem, iż partyzantce Hutu nie udało się uzyskać poważniejszych źródeł finansowania i zaopatrzenia poza granicami Burundi. Rebelianci uzyskiwali co prawda spore dochody dzięki kontroli nad kanałami przemytu przebiegającymi przez tanzańskie miasto Kigoma, a w 1995 roku nawiązali współpracę z rebeliantami Hutu z Rwandy. Po wybuchu II wojny domowej w Kongu (1998) zaczęli także otrzymywać dostawy broni od rządów Demokratycznej Republiki Konga i Zimbabwe. Niemniej było to wsparcie stosunkowo skromne, nieporównywalne chociażby z wszechstronną pomocą, jaką od rządów Rwandy i Ugandy otrzymywały w tym czasie ugrupowania rebelianckie w DR Konga. W tej sytuacji burundyjscy rebelianci musieli szukać oparcia przede wszystkim w obozach dla uchodźców Hutu, znajdujących się na terytoriach sąsiednich państw. Ponadto za pomocą perswazji lub przymusu partyzanci masowo rekrutowali wieśniaków Hutu z Burundi. W szeregach ugrupowań rebelianckich znalazło się w ten sposób wiele dzieci-żołnierzy. Masowy werbunek dzieci-żołnierzy cechował zwłaszcza PALIPEHUTU-FNL, które z tego powodu – a także ze względu na swoisty mistycyzm charakteryzujący ideologię tego ugrupowania – były często porównywane z ugandyjską Armią Bożego Oporu.
Piętą achillesową partyzantki Hutu, przekładającą się m.in. na brak większego wsparcia z zagranicy, było także jej polityczne rozdrobnienie. Za przykład mogą tu posłużyć losy CNDD i jej zbrojnego skrzydła FDD. Pod koniec 1996 roku organizacja ta otrzymała bardzo poważny cios, gdyż w związku z wybuchem I wojny domowej w Kongu obozy dla uchodźców Hutu – leżące we wschodnich prowincjach tego kraju i służące za bazy dla burundyjskich i rwandyjskich rebeliantów – zostały zniszczone przez rwandyjską armię oraz wspieranych przez nią rebeliantów Tutsi-Banyamulenge z Sojuszu Sił Demokratycznych na rzecz Wyzwolenia Konga (AFDL). Bojownicy FDD powrócili wówczas do Burundi, po czym przedarli się na terytorium Tanzanii, by kontynuować walkę w oparciu o tamtejsze obozy dla uchodźców Hutu. Wybuch II wojny domowej w Kongu doprowadził jednak do wewnętrznego kryzysu w organizacji. O ile bowiem założyciel CNDD, Leonard Nyangoma, zamierzał w oparciu o obozy w Tanzanii kontynuować walkę z rządem w Bużumburze, o tyle frakcja pod przywództwem Jeana-Bosco Ndayikengurukiye optowała za powrotem do wschodnich prowincji Konga, aby tam w sojuszu z armią prezydenta Laurenta-Désiré Kabili i wspierającą go milicją Mai Mai podjąć walkę z kolejną rebelią Tutsi-Banyamulenge, wspieraną przez rządy Rwandy, Ugandy i Burundi. Wewnętrzne różnice pogłębiły oskarżenia pod adresem Nyangomy, iż faworyzuje on działaczy i oficerów ze swojej rodzinnej prowincji Bururi. Ostatecznie Ndayikengurukiye wraz z niemal całym wojskowym skrzydłem organizacji dokonał rozłamu i udał się do wschodniego Konga. Jego ugrupowanie przyjęło teraz nazwę CNDD-FDD, podczas gdy CNDD pod przywództwem Nyangomy została zredukowana do roli politycznego stronnictwa bez żadnej siły militarnej. Przywództwo Ndayikengurukiye charakteryzowała brutalność i jednoosobowe podejmowanie decyzji; nie zdobył on sobie także większego autorytetu wśród bojowników walczących w Burundi. Pozycję Ndayikengurukiye podkopała dodatkowo klęska, którą wraz ze swoimi kongijskimi sojusznikami poniósł w bitwie o Pweto (2000). Ostatecznie w październiku 2001 został pozbawiony przywództwa, a kierownictwo CNDD-FDD objął Pierre Nkurunziza, wspierany przez sekretarza generalnego, a zarazem szarą eminencję ruchu – Husseina Radjabu. Zmarginalizowany Ndayikengurukiye wraz ze swą niewielką frakcją był wkrótce zmuszony podpisać porozumienie pokojowe z rządem. Z kolei CNDD-FDD pod przywództwem Nkurunzizy i Radjabu przekształciło się szybko w silną i prężnie działającą organizację polityczno-militarną, w wielu regionach Burundi odgrywającą rolę niemalże równoległego rządu. W tym miejscu należy jednak zaznaczyć, że wewnętrzne podziały nie były domeną wyłącznie CNDD. Spory na tle wyboru odpowiedniej taktyki doprowadziły także do rozłamów w PALIPEHUTU-FNL. Miały przy tym miejsce wypadki, gdy ugrupowania Hutu prowadząc walkę z armią rządową walczyły jednocześnie między sobą.
Rebelianci Hutu byli zbyt słabi militarnie, by móc przeprowadzić zwycięską ofensywę przeciw siłom rządowym. Niemniej byli w stanie zadawać przeciwnikowi odczuwalne ciosy. W 1997 roku liczba żołnierzy i rebeliantów poległych od momentu rozpoczęcia konfliktu sięgnęła tysiąca, wskutek czego wojna domowa w Burundi po raz pierwszy spełniła definicję „poważnego konfliktu zbrojnego”, przyjętą przez SIPRI. W styczniu 1998 partyzanci zdołali na krótko zdobyć lotnisko pod Bużumburą; w wyniku zaciętych walk zginęło wówczas ok. 250 osób. Z kolei w pierwszych miesiącach 1999 roku rebelianci nasilili ataki w południowej części kraju oraz na obszarze wokół stolicy, na co rządowa armia odpowiedziała brutalnymi operacjami przeciwpartyzanckimi. Rebelianci ponownie przypuścili 1 lipca 1999 atak na Bużumburę. Zaciekłe walki w wielu regionach kraju toczyły się także przez cały 2000 rok. W trakcie działań wojennych partyzanci chętnie niszczyli infrastrukturę oraz atakowali obiekty należące do dużych przedsiębiorstw państwowych, licząc, że pogłębiając w ten sposób kryzys gospodarczy, spowodują wzrost niezadowolenia społeczeństwa z rządów prezydenta Buyoyi. Obie strony nagminnie dopuszczały się także zbrodni na ludności cywilnej. Szacowano, iż do końca 1999 roku wojna domowa pochłonęła blisko 200 tys. ofiar, przy czym w walce z bronią w ręku polec miało do tego czasu mniej niż 3 tys. żołnierzy i partyzantów. Blisko 300 tys. mieszkańców Burundi było zmuszonych uciec za granicę, a kolejnych 600 tys. uznawanych było za uchodźców wewnętrznych.
Szczególnie wiele ofiar pochłonęła prowadzona przez reżim Buyoyi polityka „przegrupowania ludności”, której celem było odseparowanie partyzantów od ludności cywilnej. Pod pretekstem konieczności zapewnienia rolnikom „ochrony przed rebeliantami”, rząd zarządził przesiedlenie setek tysięcy Hutu do tzw. obozów zbiorczych – pod wieloma względami przypominających obozy koncentracyjne. Politykę „przegrupowania ludności” wdrażano przy tym bardzo brutalnie – wieśniacy opierający się wysiedleniu nierzadko byli mordowani przez żołnierzy. Szacowano, że do końca 1999 roku w obozach mogło się znaleźć nawet do 800 tys. mężczyzn, kobiet i dzieci. W samej tylko prowincji Bużumbura, uznawanej za bastion PALIPEHUTU-FNL, do obozów zbiorczych zostało przesiedlonych ok. 300 tys. rolników Hutu. W ocenie SIPRI polityka „przegrupowania ludności” okazała się relatywnie skutecznym środkiem walki z rebelią, pod względem humanitarnym stanowiła jednak prawdziwą katastrofę. W obozach panowały bowiem fatalne warunki sanitarne i bytowe; brakowało żywności, wody, lekarstw i elektryczności. Wiele obozów było przy tym zlokalizowanych na obszarach peryferyjnych, w oddaleniu od głównych dróg, co w warunkach trwającego konfliktu utrudniało lub wręcz uniemożliwiało organizacjom humanitarnym niesienie pomocy wysiedlonym. W rezultacie osadzeni w obozach Hutu masowo umierali na skutek głodu i chorób. Ci, którzy przetrwali, byli zdani na łaskę i niełaskę strzegących obozów żołnierzy. Pozostawione przez rolników zbiory, bydło oraz domy były rabowane i niszczone zarówno przez armię rządową, jak też rebeliantów. W tych okolicznościach polityka „przegrupowania ludności” stała się wkrótce obiektem gwałtownej krytyki ze strony społeczności międzynarodowej. W 2000 roku Nelson Mandela, pełniący już w tym czasie funkcję głównego mediatora w burundyjskim konflikcie, zażądał od prezydenta Buyoyi zamknięcia obozów do końca lipca 2000. Ostatecznie Bużumbura ugięła się pod międzynarodowymi naciskami – do czerwca 2000 liczba wysiedleńców przebywających w obozach zmniejszyła się do 100 tys., a w sierpniu tego roku rząd oficjalnie ogłosił, iż zasadniczo zakończył likwidację obozów. Wobec trwających wciąż walk oraz utraty całego dobytku, dziesiątki tysięcy wysiedleńców nie miały jednak możliwości powrotu do swoich domów.
Wojna domowa w Burundi pozostawała powiązana z innymi konfliktami trwającymi w tym czasie w regionie Wielkich Jezior Afrykańskich. Jak już wspomniano wcześniej, rebelianci z CNDD-FDD korzystali z baz w Tanzanii i wschodnim Kongu, a swoje działania starali się koordynować z kongijską milicją Mai Mai oraz rebeliantami Hutu z Rwandy. Pewna liczba rwandyjskich Hutu miała m.in. uczestniczyć we wspomnianym ataku na lotnisko w Bużumburze. PALIPEHUTU-FNL także korzystały ze wsparcia rwandyjskich Hutu – sojusz ten został jednak zerwany, gdy na początku 2000 roku bojownicy FNL zabili blisko 100 bojowników o rwandyjskich korzeniach. Z kolei burundyjska armia w pościgu za rebeliantami nierzadko zapuszczała się na terytorium pogrążonej w wojnie Demokratycznej Republiki Konga. Paramilitarne milicje Tutsi chętnie rekrutowały także swoich pobratymców zdemobilizowanych z rwandyjskiej armii.
Porozumienie pokojowe w Aruszy.
Podczas gdy w Burundi trwała regularna wojna domowa, w tanzańskiej Aruszy już w czerwcu 1998 roku rozpoczęły się negocjacje pokojowe. W roli głównego mediatora występował początkowo były prezydent Tanzanii, Julius Nyerere. Przyjęta przez niego strategia negocjacyjna była pełna sprzeczności. Z jednej strony Nyerere starał się bowiem zapewnić jak największej liczbie stronnictw możliwość udziału w procesie pokojowym – bez względu na ich realne poparcie w społeczeństwie Burundi. Z drugiej strony sprzeciwiał się natomiast dopuszczeniu do negocjacji dwóch najsilniejszych zbrojnych ugrupowań Hutu – tj. CNDD-FDD pod przywództwem Pierre’a Nkurunzizy oraz PALIPEHUTU-FNL, kierowanych przez Agathona Rwasę. W tej ostatniej kwestii jego postępowanie prawdopodobnie było spowodowane naciskiem ugrupowań Tutsi, a także bezkompromisową postawą obu kluczowych ugrupowań Hutu – odrzucających ideę podziału władzy z Tutsi oraz domagających się przywrócenia demokratycznej konstytucji z 1992 roku.
Strategia Nyerere pogłębiła fragmentaryzację burundyjskiej sceny politycznej, gdyż przyczyniła się do powstania licznych „kanapowych” partii Hutu i Tutsi, utworzonych wyłącznie w celu zapewnienia ich przywódcom stanowisk w przyszłym rządzie jedności narodowej. Przyczyniła się także do radykalizacji obu najsilniejszych zbrojnych ugrupowań Hutu. Niemniej Nyerere zdołał odnieść pewne sukcesy, m.in. doprowadzić do zniesienia sankcji ekonomicznych, nałożonych na Burundi w 1996 roku przez państwa wschodniej i centralnej Afryki (23 stycznia 1999). Po śmierci Nyerere (październik 1999), funkcję mediatora w burundyjskim konflikcie powierzono byłemu prezydentowi RPA, Nelsonowi Mandeli. W przeciwieństwie do poprzednich mediatorów zajmował on o wiele bardziej twarde stanowisko wobec żądań Tutsi.
Porozumienie w sprawie pokoju i pojednania w Burundi w obecności Mandeli, prezydenta USA Billa Clintona oraz licznie zgromadzonych przywódców państw regionu zawarto 28 sierpnia 2000 w Aruszy. Pod tekstem porozumienia podpisali się przedstawiciele koalicji siedmiu partii Hutu (tzw. G-7) oraz dziesięciu partii Tutsi (tzw. G-10). W gronie uczestników porozumienia – zarówno tych, którzy uczestniczyli w ceremonii w Aruszy, jak i tych, którzy przystąpili do porozumienia przed końcem 2001 roku – znalazły się takie ugrupowania jak FRODEBU, UPRONA, PARENA, FROLINA, oraz mniejsze frakcje PALIPEHUTU i CNDD (w tym frakcje Nyangomy i Ndayikengurukiye).
Najważniejsze postanowienia porozumienia z Aruszy przewidywały:
Realizacja postanowień porozumienia z Aruszy przebiegała bardzo powoli, wielu z nich nie udało się zresztą nigdy wcielić w życie lub zostały one zrealizowane co najwyżej częściowo. Dopiero 23 lipca 2001 zawarto porozumienie, w którym uzgodniono ostateczny kształt rządu tymczasowego. Sam rząd został natomiast powołany 1 listopada 2001. Stanowisko prezydenta piastował nadal Pierre Buyoya, który na swego zastępcę desygnował Domitiena Ndayizeye – Hutu z szeregów FRODEBU. Zgodnie z postanowieniami porozumienia, Buyoya ustąpił po 18 miesiącach, a na stanowisku prezydenta zastąpił go Ndayizeye (z Alphonse-Marie Kadege w roli wiceprezydenta). Rząd tymczasowy był niezwykle rozrośnięty, a przez to nieefektywny – niemniej czas pokazał, iż możliwość uzyskania lukratywnych stanowisk poprzez przyłączenie się do koalicji rządowej stanowiła dla wielu burundyjskich polityków atrakcyjną alternatywę wobec walki zbrojnej.
Porozumienie z Aruszy nie przełożyło się na stabilizację kraju, gdyż dwa największe ugrupowania rebelianckie kontynuowały walkę zbrojną. Badacze oceniają jednak, iż stanowiło swoisty punkt zwrotny – pierwszy krok na drodze do pełnego pokoju w Burundi.
Stopniowe wygaszanie konfliktu.
Mimo podpisania porozumienia w Aruszy, w latach 2000–2002 w Burundi toczyły się nadal zacięte walki, w których wyniku zginęły tysiące ludzi, a dziesiątki tysięcy stały się uchodźcami. Wobec zbliżającego się zakończenia II wojny domowej w Kongu, rebelianci z CNDD-FDD i PALIPEHUTU-FNL stanęli przed perspektywą utraty bezpiecznych baz we wschodnich prowincjach tego kraju, stąd też zwiększyli swoją aktywność na terytorium Burundi. Prawdopodobnie wciąż liczyli także na uzyskanie pomocy militarnej i finansowej od rządów DR Kongo i Zimbabwe, a także od swoich pobratymców z Tanzanii i Konga. Oba największe rebelianckie ugrupowania dysponowały zresztą nadal poważną siłą militarną. W 2001 roku ich liczebność szacowano na łącznie ok. 15 tys.–20 tys. bojowników. Ich największą słabością pozostawały natomiast wewnętrzne podziały i wzajemna rywalizacja.
W tych okolicznościach konflikt nie stracił nic ze swej intensywności. Głośnym echem odbił się atak na autobus „Titanic Express”, przeprowadzony przez bojowników PALIPEHUTU-FNL w okolicach Bużumbury, w którego wyniku zginęło 20 cywilów Tutsi oraz obywatelka Wielkiej Brytanii (28 grudnia 2000). Pod koniec lutego 2001 PALIPEHUTU-FNL zainicjowały jedną ze swoich największych ofensyw, atakując stolicę od północy. Atak został odparty, lecz w wyniku trwającej blisko dwa tygodnie bitwy zginęły setki ludzi, a blisko 50 tys. było zmuszonych opuścić swoje domy. Do końca roku w wielu regionach Burundi, zwłaszcza w północno-wschodnich prowincjach, toczyły się zaciekłe walki między rządową armią a rebeliantami. Niemożliwa stała się w ten sposób realizacja niektórych postanowień porozumienia z Aruszy, zwłaszcza dotyczących powrotu uchodźców i reformy sił zbrojnych. Zaciekłe walki toczyły się również przez cały rok 2002. SIRPI oceniał, iż w samej tylko walce z bronią w ręku poległo wówczas ok. 1100 żołnierzy i partyzantów. Żołnierze rządowej armii zamordowali 9 września 2002 w Itaba (prowincja Gitega) od 173 do 267 mężczyzn, kobiet i dzieci.
Niemniej nie ustawały wysiłki na rzecz pokojowego zakończenia konfliktu. Szczególnie aktywne działania podejmowała w tym zakresie dyplomacja RPA, gdyż państwo to przyjęło już wówczas na siebie rolę głównego mediatora w burundyjskim konflikcie. Porozumienie o zawieszeniu broni pomiędzy CNDD-FDD a rządem w Bużumburze podpisano 2 grudnia 2002 w Aruszy. Przewidywało ono m.in. utworzenie komisji wspólnej ds. przestrzegania rozejmu oraz rozlokowanie w Burundi misji obserwacyjnej Unii Afrykańskiej. Po upływie nieco ponad pół roku CNDD-FDD wznowiło jednak walkę zbrojną, dokonując serii ataków i porwań w prowincji Kayanza, co zmusiło blisko 43 tys. ludzi do ucieczki ze swych domów (14-20 czerwca 2003). CNDD-FDD, która żądała włączenia 75% swoich bojowników w szeregi regularnej armii oraz otrzymania 50% miejsc w rządzie tymczasowym, prawdopodobnie zamierzała wzmocnić w ten sposób swoją pozycję negocjacyjną. Ostatecznie dzięki wysiłkom południowoafrykańskiej dyplomacji – w szczególności ówczesnego prezydenta Thabo Mbekiego oraz jego zastępcy Jacoba Zumy – udało się 16 listopada 2003 podpisać w Dar es Salaam porozumienie pokojowe pomiędzy CNDD-FDD a rządem Burundi. Kluczowym czynnikiem, który umożliwił zawarcie porozumienia, była prawdopodobnie zgoda prezydenta Ndayizeye na przyznanie rebeliantom Nkurunzizy czterech tek ministerialnych w rządzie tymczasowym (w tym teki nowo powołanego ministra stanu, z którym prezydent powinien konsultować kluczowe sprawy państwowe), piętnastu mandatów w tymczasowym parlamencie, foteli gubernatorów trzech prowincji, stanowisk zarządców w trzydziestu gminach, dwóch stanowisk ambasadorskich, a także 40% stanowisk oficerskich w siłach zbrojnych, 35% stanowisk kierowniczych w policji i wywiadzie oraz 20% stanowisk kierowniczych w państwowych przedsiębiorstwach. Skuteczna integracja bojowników CNDD-FDD z państwowymi strukturami siłowymi, stała się jednym z kluczowych czynników zapewniających trwałość porozumienia pokojowego z Dar es Salaam. Duże znaczenie dla sukcesu procesu pokojowego miało także rozlokowanie w Burundi w kwietniu 2003 liczącej 3335 żołnierzy misji pokojowej Unii Afrykańskiej ("African Mission in Burundi" – AMIB).
PALIPEHUTU-FNL kontynuowały tymczasem walkę zbrojną. W lipcu 2003 ich bojownicy przypuścili kolejny atak na stolicę, który przerodził się w krwawe pięciodniowe walki, zakończone śmiercią 310 rebeliantów (w większości dzieci-żołnierzy) oraz dziesiątek cywilów. Podpisanie porozumienia w Dar es Salaam przywódcy FNL uznali za zdradę sprawy Hutu, inicjując w konsekwencji ataki również na bojowników CNDD-FDD. W grudniu 2003 w urządzonej przez partyzantów zasadzce zginął nuncjusz apostolski w Burundi, abp Michael Courtney. W styczniu 2004 PALIPEHUTU-FNL przystąpiły do rozmów pokojowych z rządem, a 21 kwietnia tego roku ogłosiły jednostronny rozejm. Niemniej przez całą pierwszą połowę 2004 roku trwały walki pomiędzy partyzantami a armią rządową, które zmusiły blisko 30 tys. cywilów do ucieczki ze swoich domów. W sierpniu 2004 rebelianci dokonali masakry w obozie dla uchodźców w Gatumba, mordując tam blisko 160 Tutsi-Banyamulenge z sąsiedniej DR Konga. W odpowiedzi na tę zbrodnię rząd zawiesił rozmowy pokojowe, a państwa regionu uznały PALIPEHUTU-FNL za organizację terrorystyczną.
Mimo opóźnień, rozlicznych trudności oraz trwających wciąż walk z PALIPEHUTU-FNL, proces pokojowy był kontynuowany. W 2004 roku rozpoczął się proces rozbrajania, demobilizacji i reintegracji. Do 31 maja 2005 broń złożyło 9300 rebeliantów Hutu, w tym 2939 dzieci-żołnierzy oraz 515 kobiet-żołnierzy. Z kolei do czerwca 2006 roku złożyło broń lub zostało zdemobilizowanych 20 294 byłych rebeliantów oraz żołnierzy rządowej armii (pozwoliło to zmniejszyć liczebność tej ostatniej do 30 tys. żołnierzy). W tym samym okresie zdemobilizowano również 28 125 członków paramilitarnych milicji Tutsi. Tylko w latach 2004–2005 z obozów w Tanzanii powróciło do Burundi blisko 170 tys. uchodźców. Rada Bezpieczeństwa ONZ podjęła 21 maja 2004 decyzję o rozpoczęciu misji pokojowej ONZ w Burundi, która zastąpiła dotychczasową misję Unii Afrykańskiej. Na mocy referendum z 28 lutego 2005 przyjęta została nowa konstytucja, sporządzona przy wydatnej pomocy południowoafrykańskich ekspertów i uwzględniająca doświadczenia z tamtejszej transformacji ustrojowej. Przywracała ona rządy demokratyczne, wdrażając jednocześnie szereg rozwiązań i mechanizmów gwarantujących równowagę pomiędzy Hutu a Tutsi. Tymczasowy parlament przyjął również nowe prawo wyborcze.
Wybory lokalne, w których bezapelacyjne zwycięstwo odniosła CNDD-FDD, uzyskując poparcie 62,6% wyborców i zdobywając 55% miejsc w radach gminnych, przeprowadzono 3 czerwca 2005. Radykalne bojówki usiłowały zakłócić przebieg wyborów, niemniej frekwencja była bardzo wysoka. Wybory do Zgromadzenia Narodowego, w których ponownie zwyciężyła CNDD-FDD, uzyskując poparcie rzędu 58,23%, odbyły się 4 lipca. W izbie niższej zasiadło ostatecznie 64 przedstawicieli CNDD-FDD, 30 przedstawicieli FRODEBU oraz 15 przedstawicieli UPRONA. Dwóm mniejszym partiom przypadło sześć mandatów, a przedstawicielom Twa – trzy. Międzynarodowi obserwatorzy uznali wybory za wolne i uczciwe, a ataki podejmowane przez radykałów na chronione przez żołnierzy ONZ lokale wyborcze nie zdołały zakłócić ich przebiegu. Prowincjonalne kolegia wyborcze dokonały 29 lipca wyboru senatorów. Obie izby parlamentu na wspólnym posiedzeniu wybrały 19 sierpnia prezydentem przywódcę CNDD-FDD, Pierre’a Nkurunzizę.
PALIPEHUTU-FNL kontynuowały tymczasem walkę zbrojną. We wrześniu 2005 przywódcy ugrupowania odrzucili ofertę rządu w sprawie rozpoczęcia rozmów pokojowych. Na przełomie 2005/2006 roku FNL dokonała licznych ataków w prowincjach Bużumbura, Cibitoke i Bubanza. Odpowiedzią rządu były brutalne represje. Obie strony były oskarżane przez obrońców praw człowieka o liczne zbrodnie wojenne. Rząd Burundi i PALIPEHUTU-FNL podpisały w Dar es Salaaam porozumienie o zawieszeniu broni 7 września 2006, lecz bardzo szybko zostało ono złamane. Dopiero w kwietniu 2009 przywódca ostatniego rebelianckiego ugrupowania, Agathon Rwasa, zgodził się na zaprzestanie walki zbrojnej i przekształcenie swojej organizacji w partię polityczną. W zamian rząd przystał na włączenie 3500 rebeliantów w szeregi armii i służb bezpieczeństwa, udzielenie kolejnym 5 tysiącom pomocy w ramach programu rozbrojenia, demobilizacji i reintegracji, a także na powierzenie 33 przywódcom PALIPEHUTU-FNL niskiej rangi stanowisk w rządzie i administracji.
Liczba ofiar blisko dwunastoletniej wojny domowej w Burundi szacowana jest na około 300 tysięcy.

</doc>
<doc id="2015587" url="https://pl.wikipedia.org/wiki?curid=2015587" title="Edhar Alachnowicz">
Edhar Alachnowicz

Edhar Alachnowicz (biał. Эдгар Аляхновіч, ros. Эдгар Олехнович, "Edgar Olechnowicz"; ur. 17 maja 1987 w Brześću) – białoruski piłkarz grający na pozycji pomocnika. Obecnie występuje w BATE Borysów.

</doc>
<doc id="2015590" url="https://pl.wikipedia.org/wiki?curid=2015590" title="Mistrzostwa Świata w Piłce Nożnej 2010/Grupa B">
Mistrzostwa Świata w Piłce Nożnej 2010/Grupa B

Mecze Mistrzostw Świata w grupie B odbywały się w dniach 12, 17 i 22 czerwca. Rywalizacja o dwa miejsca premiowane awansem toczyła się między Argentyną, Nigerią, Koreą Południową oraz Grecją.
Drużyny Grecji, Nigerii i Argentyny spotkały się już w jednej grupie wraz z Bułgarią na MŚ 1994. Na fazie grupowej rozgrywki zakończyła Grecja po porażce 0:4 z Argentyną i Bułgarią oraz 0:2 z Nigerią. Pozostałe drużyny awansowały dalej. Argentyna i Nigeria odpadły w 1/8 finału przegrywając odpowiednio z Rumunią (2:3) i Włochami (1:2 pd.). Bułgaria zajęła 4 miejsce po wygranych z Meksykiem (1:1, k. 3:1) i Niemcami (2:1) oraz porażkach z Włochami (1:2) i Szwecją (0:4) w meczu o 3 miejsce.
Drużyny z grupy B w 1/8 finału spotkały się z zespołami z grupy A.
Mecze.
Korea Południowa – Grecja.
 

</doc>
<doc id="2015591" url="https://pl.wikipedia.org/wiki?curid=2015591" title="Gwiazdy polskiej muzyki lat 80. (album Perfectu)">
Gwiazdy polskiej muzyki lat 80. (album Perfectu)

Gwiazdy polskiej muzyki lat 80. – album kompilacyjny zespołu Perfect wydany w 2007 roku jako dodatek do gazety. Zawiera 15 przebojów grupy z lat 1978–1982. Do albumu dołączona jest 24-stronicowa książeczka zawierająca krótką historię zespołu, fotografie, wywiad ze Zbigniewem Hołdysem oraz kalendarium. Płyta pochodzi z kolekcji "Dziennika" i jest piętnastą częścią cyklu „Gwiazdy polskiej muzyki lat 80.”.

</doc>
<doc id="2015592" url="https://pl.wikipedia.org/wiki?curid=2015592" title="Fashion (piosenka)">
Fashion (piosenka)

"Fashion" to piosenka w wykonaniu Heidi Montag nagrana w stylu electropop i dance-pop. Utwór opisuje miłość do mody. RedOne, który napisał piosenkę i ją wyprodukował chwalił wykonanie Montag, nazywając ką "urodzoną gwiazdą" i mającą "kwalifikacje gwiazdy". Kompozycja została "zjechana" przez krytyków nazwaną "złą na wielu poziomach".
Piosenkarka Lady GaGa, która jest także autorką piosenki nagrała pod koniec 2008 roku własną wersję. Utwór w jej wykonaniu znalazł się w jednym z odcinków Brzyduli Betty i na ścieżce dźwiękowej do filmu Wyznania zakupoholiczki w 2009 roku. Wersja Gagi została lepiej przyjęta przez krytyków.
Muzyka i tekst.
"Fashion" jest utrzymana w szybkim tempie dance-pop z intensywnym użyciem syntezatorów. W piosence wymianie są znane marki odzieżowe takie jak: Vivienne Westwood, Gucci, Fendi, Prada, Valentino Garavani, Armani, Jimmy Choo, Stuart Weitzman, Louis Vuitton, Dolce &amp; Gabbana, Alexander McQueen i Manolo Blahnik. Producent piosenki RedOne powiedział, że piosenka jest "wszystkim o modzie i wszystkim o [Montag]- zakupach, odzieży i jej całej aury.
Wersja Lady Gagi.
Lady Gaga, która jest współautorem "Fashion" z Redone'm nagrała cover w 2008 roku. Krótki klip w wersji Gagi został po raz pierwszy usłyszano w odcinku Brzyduli Betty pt.: "Amanda Bad", wyemitowanym 4 grudnia 2008. Wersja ta pojawiła się na ścieżce dźwiękowej do filmu Wyznania zakupoholiczki wydanej 17 lutego 2009. Piosenkarka wykonała utwór na swoim drugim światowym tournée: The Monster Ball Tour. Podczas występu piosenkarka ubrana jest w zbroję w stylu egipskim, na głowie ma złotą koronę.

</doc>
<doc id="2015595" url="https://pl.wikipedia.org/wiki?curid=2015595" title="SMS Hertha (1897)">
SMS Hertha (1897)

SMS Hertha – niemiecki krążownik pancernopokładowy typu "Victoria Louise". W latach 1899−1905 okręt należał do Niemieckiej Eskadry Wschodnioazjatyckiej. Brał udział w stłumieniu powstania bokserów.
Po przebudowie, w ramach której zmieniono uzbrojenie, przebudowano maszynownię, i usunięto jeden komin, od 1908 Hertha służyła jako okręt szkolny. W momencie wybuchu I wojny światowej okręt wraz z trzema jednostkami swojego typu (SMS "Hansa", SMS "Vineta", SMS "Victoria Louise") został zmobilizowany do 5. Grupy Rozpoznawczej pod dowództwem kontradmirała Gisbertha Jaspera. Po kilku rejsach w pierwszych miesiącach wojny, w listopadzie 1914 krążownik został wycofany z czynnej służby jako zbyt przestarzały, następnie był używany jako hulk mieszkalny. Skreślony z listy okrętów 6 grudnia 1919, złomowany w 1920.

</doc>
<doc id="2015598" url="https://pl.wikipedia.org/wiki?curid=2015598" title="Sobór Świętych Ziemi Estońskiej">
Sobór Świętych Ziemi Estońskiej

Sobór Świętych Ziemi Estońskiej – jedna z grup świętych czczonych przez Rosyjski Kościół Prawosławny. W jej skład wchodzą święci, których życie i działalność przynajmniej w swojej części miały związek z obecnością prawosławia na terytorium współczesnej Estonii. Pamięć Soboru Świętych Ziemi Estońskiej jest obchodzona w Cerkwi 18 listopada według kalendarza juliańskiego i 1 grudnia według kalendarza gregoriańskiego. 

</doc>
<doc id="2015604" url="https://pl.wikipedia.org/wiki?curid=2015604" title="Mistrzostwa Świata w Piłce Nożnej 2010/Grupa C">
Mistrzostwa Świata w Piłce Nożnej 2010/Grupa C

Mecze Mistrzostw Świata w grupie C odbyły się w dniach 12, 13, 18 oraz 23 czerwca. Rywalizacja o dwa miejsca premiowane awansem toczyła się między Anglią, USA, Algierią i Słowenią.
Drużyny z grupy C w 1/8 finału spotkały się z zespołami z grupy D.

</doc>
<doc id="2015609" url="https://pl.wikipedia.org/wiki?curid=2015609" title="Nueva Estadio Corona">
Nueva Estadio Corona



</doc>
<doc id="2015610" url="https://pl.wikipedia.org/wiki?curid=2015610" title="AEGON Championships 2010">
AEGON Championships 2010

AEGON Championships 2010 – tenisowy turniej ATP rangi ATP World Tour 250 z cyklu AEGON Championships rozgrywany w dniach 7–13 czerwca 2010 roku w Londynie na kortach trawiastych o puli nagród 713 950 euro.

</doc>
<doc id="2015613" url="https://pl.wikipedia.org/wiki?curid=2015613" title="BMW 850 CSi">
BMW 850 CSi

Sportowa wersja modelu 850i była produkowana w latach 1992-1996. W tym czasie powstało 1510 egzemplarzy. Sportowa odmiana odznaczała się mocniejszym silnikiem i bardzo dobrymi hamulcami (już wersja seryjna hamowała ze 100 km/h na odcinku 38,5 m).
Różnice między BMW 850i a 850 CSi były znaczące. W obydwu autach co prawda montowano tę samą skrzynię biegów(6 biegową manualną) i to samo koło zamachowe, jednak dyferencjał stosowany w wersji 850i miał przełożenie 3,15, a w 850CSi miał przełożenie 2,93. Zawieszenie w stosunku do podstawowego modelu było sztywniejsze i obniżone o 15mm, a servotronic został na nowo opracowany przez specjalistów z Motorsport. W silniku zwiększono stopień sprężania z 8.8:1 na 9.8:1. Mimo niskich obrotów maksymalnych(jednostka osiąga 5300 obr./min) silnik bardzo dobrze wchodzi na obroty i kolejne zmiany biegów przychodzą z łatwością dzięki momentowi obrotowemu większemu o 100 Nm.

</doc>
<doc id="2015615" url="https://pl.wikipedia.org/wiki?curid=2015615" title="Estadio Ciudad de los Deportes">
Estadio Ciudad de los Deportes

 Estadio Azul (hiszp. Niebieski Stadion) - domowy stadion meksykańskiego klubu piłkarskiego Cruz Azul. Dawniej swoje mecze rozgrywała na nim również drużyna Atlante. Znajduje się w mieście Meksyk. Obecnie jest w stanie pomieścić 32 904 kibiców. Do 1990 roku był wykorzystywany również do rozgrywania spotkań futbolu amerykańskiego. Na początku tegoż roku na arenie tej zostało rozegranych kilka spotkań reprezentacji Meksyku. Gdy Meksyk był gospodarzem mistrzostw świata, Estadio Azul nie był brany pod uwagę w ustalaniu listy stadionów, na których będą rozgrywane mecze mundialu, ze względu na swoją wiekową konstrukcję, trudny dojazd i niedostępne parkingi.

</doc>
<doc id="2015616" url="https://pl.wikipedia.org/wiki?curid=2015616" title="Hennadij Popowycz">
Hennadij Popowycz

Hennadij Iwanowycz Popowycz (ukr. Геннадій Іванович Попович, ros. Геннадий Иванович Попович, "Giennadij Iwanowicz Popowicz"; ur. 9 lutego 1973 w Dnieprodzierżyńsku, Ukraińska SRR, zm. 4 czerwca 2010 w Petersburgu, Rosja) – ukraiński piłkarz występujący na pozycji napastnika, trener piłkarski.
Kariera piłkarska.
Kariera klubowa.
Wychowanek klubu Dnipro Dniepropetrowsk. W 1991 roku w barwach Krywbasa Krzywy Róg zadebiutował w Wtoroj niższej lidze radzieckiej. W 1992 grał na wypożyczeniu w rodzimym zespole Prometej Dnieprodzierżyńsk. W 1994 bronił barw Zirki Kirowohrad, a w 1995 Szachtara Donieck, po czym wracał do Krywbasa. W 1997 wyjechał do Rosji, gdzie został piłkarzem Zenitu Petersburg, w którym zakończył w 2001 karierę piłkarską.
Kariera reprezentacyjna.
Występował w młodzieżowej reprezentacji Ukrainy.
Kariera trenerska.
Po zakończeniu kariery piłkarskiej pozostał pracować w strukturze klubu Zenit. Zmarł 4 czerwca 2010 roku z powodu zatrzymania akcji serca.

</doc>
<doc id="2015617" url="https://pl.wikipedia.org/wiki?curid=2015617" title="Blockälteste">
Blockälteste

Blockälteste (dosł. pol. "najstarszy w bloku") – w nazistowskich obozach koncentracyjnych starszy kapo lub „zaufany więzień” (współpracujący ze służbą SS) od bloku lub domku. Był on zwykle odpowiedzialny za dystrybucję w nim żywności i miał uprawnienia dyscyplinarne w stosunku do pozostałych więźniów. Niektórzy mieli prawo batożenia innych więźniów. Funkcja była pełniona także w obozach przeznaczonych dla kobiet i była pełniona przez więźniarki.

</doc>
<doc id="2015621" url="https://pl.wikipedia.org/wiki?curid=2015621" title="The Scripps Research Institute">
The Scripps Research Institute

The Scripps Research Institute (TSRI) – instytut badawczy, zajmujący się medycyną, położony w La Jolla, w stanie Kalifornia. Jego filia powstała też w Jupiter, w stanie Floryda.
TSRI zatrudnia ok. 3000 naukowców, doktorantów, techników i innych pracowników, co czyni go największą w USA naukową organizacją non-profit. W TSRI pracują zespoły zajmujące się biologią moleklarną, badaniami nad rakiem, chemią, genetyką, immunologią, medycyną eksperymentalną, neurobiologią, biologią obliczeniową i wiele innych.
Szefem TSRI jest Richard Lerner. Wśród naukowców związanych z instytutem są m.in. Gerald Edelman, Kurt Wüthrich i Barry Sharpless.
TSRI nie jest związany z Scripps Institution of Oceanography stanowiącym część University of California, San Diego.
TSRI wraz ze szpitalami Scrippsa planuje otworzenie Scripps School of Medicine. Pierwsi studenci rozpoczną naukę w 2013 roku.

</doc>
<doc id="2015623" url="https://pl.wikipedia.org/wiki?curid=2015623" title="Mistrzostwa Europy w Gimnastyce Sportowej Kobiet 2010">
Mistrzostwa Europy w Gimnastyce Sportowej Kobiet 2010



</doc>
<doc id="2015626" url="https://pl.wikipedia.org/wiki?curid=2015626" title="Xintiandi">
Xintiandi

Xintiandi (język chiński: 新天地; pinyin Xīntiāndì) – zamknięta dla ruchu kołowego modna i droga dzielnica w Szanghaju o powierzchni 30 tysięcy m2, obejmująca zarówno odrestaurowane tradycyjne budynki mieszkalne shikumen, jak i obiekty zupełnie nowe, z których większość służy jako sklepy, kawiarnie i restauracje. Obszar ten stanowi jedną z atrakcji turystycznych Szanghaju. Projekt zagospodarowania przestrzennego tej strefy, opracowany przez amerykańskiego architekta Benjamina Wooda, był wielokrotnie nagradzany, otrzymując zarówno nagrody krajowe, jak "Innovation China 2001 - Architecture Award", "AIA Hong Kong Citation 2002", jak i międzynarodowe np. "Award for Excellence" w roku 2003, przyznaną przez amerykański Urban Land Institute.

</doc>
<doc id="2015627" url="https://pl.wikipedia.org/wiki?curid=2015627" title="Chróścieski">
Chróścieski

Chróścieski ("Łabędź Odmienny II") – polski herb szlachecki z nobilitacji, odmiana herbu Łabędź.
Opis herbu.
W polu czerwonym, dwudzielnym w pas, od czoła pół orła srebrnego, od podstawy - takiż łabędź kroczący.
W klejnocie, między dwoma skrzydłami orlimi monogram "SA" ("Sigimundus Augustus"), nad którym korona królewska, zamknięta.
Najwcześniejsze wzmianki.
Nadany Stanisławowi Czarnemu Chróścieskiemu (Chróściejewskiemu), doktorowi filozofii i medycyny, lekarzowi i poecie, 10 sierpnia 1566. Łabędź w herbie miał nawiązywać do herbu ojca.
Herbowni.
Chróścieski - Chróściejewski.

</doc>
<doc id="2015628" url="https://pl.wikipedia.org/wiki?curid=2015628" title="Ruger">
Ruger

Sturm, Ruger &amp; Company, Inc. – amerykańska firma produkująca broń palną z siedzibą w Southport, w stanie Connecticut, znana przede wszystkim z produkcji rewolwerów, produkująca jednak również pistolety samopowtarzalne oraz szeroki asortyment broni myśliwskiej. Potocznie zwykle stosuje się skrócone nazewnictwo „Ruger”.
Historia.
Firma została założona w roku 1949 przez Williama B. Rugera i Alexandra Sturma. Początki były skromne, produkcja odbywała się w niewielkim, wynajętym magazynie zaś jedynym wytwarzanym produktem był prosty pistolet samopowtarzalny kalibru .22 LR – "Ruger MK I". Kapitał zakładowy wynosił 50 tys. dolarów. Niespodziewanie jednak pierwszy pistolet Sturma i Rugera odniósł wielki sukces co pozwoliło znacznie rozwinąć firmę. Rozpoczęto produkcje nowych sportowych wersji pistoletu "MK I". W roku 1951 Alexander Sturm zginął w katastrofie lotniczej, na znak żałoby zmieniono wówczas kolor orła będącego logo firmy z czerwonego na czarny (do dawnej barwy powrócono dopiero w roku 1979). Prezesem pozostał wówczas Will Ruger i był nim aż do swojej śmierci w 2002. W 1953 pojawił się pierwszy rewolwer Rugera – "Single-Six" na nabój .22 LR, zaś w 1964 jego sportowa wersja "Super Single-Six". W 1955 rozpoczęto produkcje najbardziej znanego rewolweru firmy – słynnego "Blackhawk" (czarny jastrząb), początkowo w kalibrach .357 Magnum i .44 Magnum, później również .30 Carbine, .45 Long Colt oraz .45 ACP. W roku 1963 wprowadzono jego wzmocnioną wersję "Super Blackhawk" na nabój .44 Magnum. W 1958 pojawił się "Bearcat", drugi po "Single-Six" rewolwer kalibru .22 LR. W 1971 rozpoczęto produkcje trzech modeli rewolwerów kalibru.357 Magnum z przeznaczeniem dla policji – "Security-Six", "Speed-Six" oraz "Police Service-Six", były to pierwsze rewolwery firmy systemu Double Action – czyli z samonapinaniem. Od 1973 wszystkie modele zaczęto wyposażać w dźwignie pośredniczącą pomiędzy kurkiem a iglicą, jednocześnie w roku tym zakończono produkcję obydwu rewolwerów.22 LR – "Single-Six" i "Bearcat" (później obydwa wznowiono).
W roku 1979 pojawił się rewolwer "Redhawk" (czerwony jastrząb), jego nazwa nawiązywała do faktu że właśnie w tym roku powrócono do dawnego – czerwonego koloru symbolu marki – orła, który od 27 lat pozostawał czarny na znak żałoby po A. Sturmie. W 1986 wprowadzono jego mocniejszą wersję "Super Redhawk" kalibru.44 Magnum. Rozpoczęto również produkcję nowego sportowego rewolweru "Bisley" w wersjach na rozmaitą amunicję. W 1985 Ruger wprowadził do produkcji zupełnie nową, niezwykle udaną rodzinę rewolwerów z samonapinaniem – "GP-100" zastąpiły one model "Security-Six" i tak jak on były przeznaczone między innymi dla amerykańskiej policji.
Cechą charakterystyczną wszystkich produkowanych obecnie rewolwerów Rugera jest fakt iż ich szkielety składają się w całości z jednego tylko elementu (w odróżnieniu od produktów konkurencyjnych S&amp;W i Colta), rozwiązanie takie znacznie zwiększa wytrzymałość broni i przedłuża jej żywotność. Ma to szczególne znaczenie w przypadku używania najsilniejszych typów amunicji.
Dopiero w roku 1982 Ruger powrócił do produkcji pistoletów wprowadzając model "MK II" jedynie nieznacznie różniący się od "MK I" – pierwszego produktu firmy z momentu jej powstania i jedynego dotąd jej pistoletu. W 1985 pojawił się "P85", nowoczesny pistolet ze szkieletem z lekkiego stopu, magazynkiem 15-nabojowym, a następnie kolejne modele będące rozwinięciem jego konstrukcji: "P90, P91, P93, P94" oraz "P95" (szkielet z tworzywa sztucznego).
W chwili obecnej firma Ruger jest czwartym co do wielkości producentem broni w USA oraz najbardziej znanym obok S&amp;W oraz Colta producentem rewolwerów na świecie.

</doc>
<doc id="2015629" url="https://pl.wikipedia.org/wiki?curid=2015629" title="Siekierezada albo Zima leśnych ludzi">
Siekierezada albo Zima leśnych ludzi

Siekierezada albo Zima leśnych ludzi – powieść Edwarda Stachury z 1971 roku, za którą autor otrzymał Nagrodę im. Stanisława Piętaka w 1972 roku.
Treść.
Janek Pradera, główny bohater powieści, chcąc uciec od dotychczasowego życia, zatrudnia się przy wyrębie lasu gdzieś na Ziemiach Zachodnich. W leśnej głuszy z dala od cywilizacji spędza czas na ciężkiej pracy oraz kontemplacji przyrody i codziennych czynności. Poznaje miejscowych ludzi, głównie przesiedleńców i szybko się z nimi zaprzyjaźnia. Wraz z nimi pracuje, pije i bawi się. To proste życie ma dla niego nieodparty urok, jednak nie pozwala mu do końca uciec od dawnych problemów i tęsknoty.
Na podstawie powieści powstał w 1985 roku film w reżyserii Witolda Leszczyńskiego pt. "Siekierezada".

</doc>
<doc id="2015630" url="https://pl.wikipedia.org/wiki?curid=2015630" title="Mistrzostwa Świata w Piłce Nożnej 2010 (składy)">
Mistrzostwa Świata w Piłce Nożnej 2010 (składy)

Artykuł grupuje składy wszystkich reprezentacji narodowych w piłce nożnej, które wystąpiły podczas Mistrzostw Świata w Piłce Nożnej w RPA w dniach od 11 czerwca do 11 lipca 2010 roku.
Grupa A.
Trener: Carlos Alberto Parreira (ur. 27 lutego 1943)

Trener: Javier Aguirre (ur. 1 grudnia 1958)

Trener: Óscar Tabárez (ur. 3 marca 1947)

Trener: Raymond Domenech (ur. 24 stycznia 1952)
Grupa B.
Trener: Diego Maradona (ur. 30 października 1960)

Trener: Lars Lagerbäck (ur. 16 lipca 1948)

Trener: Huh Jung-moo (ur. 13 stycznia 1955)

Trener: Otto Rehhagel (ur. 9 sierpnia 1938)
Grupa C.
Trener: Fabio Capello (ur. 18 czerwca 1946)

Trener: Bob Bradley (ur. 3 marca 1958)

Trener: Rabah Saâdane (ur. 3 maja 1946)

Trener: Matjaž Kek (ur. 9 września 1961)
Grupa D.
Trener: Joachim Löw (ur. 3 lutego 1960)

Trener: Pim Verbeek (ur. 12 marca 1956)

Trener: Radomir Antić (ur. 22 listopada 1948)

Trener: Milovan Rajevac (ur. 2 stycznia 1954)
Grupa E.
Trener: Bert van Marwijk (ur. 19 maja 1952)

Trener: Morten Olsen (ur. 14 sierpnia 1949)

Trener: Takeshi Okada (ur. 25 sierpnia 1956)

Trener: Paul Le Guen (ur. 1 marca 1964)
Grupa F.
Trener: Marcello Lippi (ur. 12 kwietnia 1948)

Trener: Gerardo Martino (ur. 20 listopada 1962)

Trener: Ricki Herbert (ur. 10 kwietnia 1961)

Trener: Vladimír Weiss (ur. 22 września 1964)
Grupa G.
Trener: Dunga (ur. 31 października 1963)

Trener: Kim Jong-hun (ur. 1 września 1956)

Trener: Sven-Göran Eriksson (ur. 5 lutego 1948)

Trener: Carlos Queiroz (ur. 1 marca 1953)
Grupa H.
Trener: Vicente del Bosque (ur. 23 grudnia 1950)

Trener: Ottmar Hitzfeld (ur. 12 stycznia 1949)

Trener: Reinaldo Rueda (ur. 3 lutego 1957)

Trener: Marcelo Bielsa (ur. 21 lipca 1955)

</doc>
<doc id="2015632" url="https://pl.wikipedia.org/wiki?curid=2015632" title="Elsterberg">
Elsterberg

Elsterberg – miasto w Niemczech, w kraju związkowym Saksonia, w okręgu administracyjnym Chemnitz, w powiecie Vogtland.
Współpraca.
Miejscowość partnerska:

</doc>
<doc id="2015636" url="https://pl.wikipedia.org/wiki?curid=2015636" title="Königsbrück">
Königsbrück

Königsbrück (pol. hist. "Kinsbork"; górnołuż "Kinspork") – miasto w Niemczech, w kraju związkowym Saksonia, w okręgu administracyjnym Drezno, w powiecie Budziszyn, siedziba wspólnoty administracyjnej Königsbrück.
Historia.
Najstarsza zachowana wzmianka o miejscowości pochodzi z 1248 roku. Osada wyrosła u podnóża czeskiej twierdzy strzegącej granicy z Marchią Miśnieńską. W 1331 Kinsbork otrzymał prawa miejskie z rąk króla czeskiego Jana Ślepego. W 1635 na mocy pokoju praskiego wraz z Milskiem miasto zostało utracone przez Królestwo Czech na rzecz Elektoratu Saksonii. Z 1670 roku pochodzi pierwsza wzmianka o poczcie w Königsbrück. W latach 1697-1706 i 1709-1763 leżało w granicach unijnego państwa polsko-saskiego. Pamiątką z tego okresu jest pocztowy kamień ćwierćmilowy z 1722 roku ozdobiony monogramem króla Polski Augusta II Mocnego ("AR - Augustus Rex - Król August"). Miasto leżało na trasie przejazdów króla Augusta III Sasa z Drezna do Wschowy i Warszawy. W 1793 przez miasto przejeżdżała poczta konna na trasach Drezno-Gubin i Wrocław-Lipsk. Od 1806 część Królestwa Saksonii, połączonego w latach 1807-1815 unią z Księstwem Warszawskim. W 1871 znalazło się w granicach Cesarstwa Niemieckiego. W latach 1949-1990 część NRD. W 1994 do miasta włączono wsie Gräfenhain i Röhrsdorf.

</doc>
<doc id="2015637" url="https://pl.wikipedia.org/wiki?curid=2015637" title="Elipsoida naprężeń Lamégo">
Elipsoida naprężeń Lamégo

Elipsoida naprężeń Lamégo – graficzna reprezentacja stanu naprężenia w pewnym punkcie ośrodka, alternatywna do koła Mohra. Elipsoida ta jest miejscem geometrycznym końców wektorów naprężenia formula_1 Jej pojęcie zostało wprowadzone przez Cauchy’ego i Lamego w okresie powstawania teorii sprężystości (około 1820–1830).
Konstrukcja.
Wektor naprężenia formula_2 (gdzie formula_3 jest wektorem normalnym) w dowolnym punkcie formula_4 może być zapisany jako:
gdzie
formula_6 – naprężenia główne.
Zgodnie z własnością wektora normalnego możemy napisać:
Otrzymujemy równanie elipsoidy o środku zgodnym z zadanym układem współrzędnych i półosiach formula_8
Interpretacja.
W odniesieniu do powstałej konstrukcji niezmienniki stanów naprężenia formula_9 formula_10 formula_11 można interpretować następująco:

</doc>
<doc id="2015641" url="https://pl.wikipedia.org/wiki?curid=2015641" title="Anthony Gardiner">
Anthony Gardiner

Anthony William Gardiner (ur. 3 lutego 1820 w Wirginii w USA, zm. 12 lutego 1885) – prezydent Liberii od 7 stycznia 1878 do 20 stycznia 1883.

</doc>
<doc id="2015645" url="https://pl.wikipedia.org/wiki?curid=2015645" title="Kosmodrom Wostocznyj">
Kosmodrom Wostocznyj

Kosmodrom Wostocznyj (, „Kosmodrom Wschodni”, ang. Vostochny Cosmodrome) – nowy rosyjski kosmodrom, który będzie służyć do wysyłania w kosmos ładunków komercyjnych oraz statków załogowych. Powstaje na wschodzie Rosji, w obwodzie amurskim, w pobliżu miast Ciołkowski (d. Uglegorsk) i Swobodny, około stu km od granicy z Chinami. 
Wostocznyj był od samego początku budowany jako obiekt cywilny. Wcześniej wybudowane kosmodromy, Bajkonur czy Plesieck, skonstruowano jako obiekty wojskowe. Pierwszy start rakiety Sojuz 2.1a nastąpił w 28 kwietnia 2016 roku.
Okoliczności powstania.
Po rozpadzie ZSRR największy rosyjski kosmodrom Bajkonur znalazł się na terenie innego państwa – Kazachstanu. Federacja Rosyjska dzierżawi obiekt, na mocy umowy obowiązującej do 2050 roku, co generuje koszty w kwocie 115 mln dolarów rocznie. Wostocznyj miał w założeniu uniezależnić rosyjską kosmonautykę od kosmodromu Bajkonur. W pierwotnych planach zakładano, że nowy kosmodrom obsłuży 45% startów rakiet kosmicznych i docelowo będzie służyć misjom załogowym. 
Decyzja o lokalizacji podyktowana była w znacznej mierze sprzyjającymi warunkami klimatycznymi obwodu amurskiego. Starty w kosmodromie Plesieck, zlokalizowanym w obwodzie archangielskim, przez wiele miesięcy w roku utrudniają mrozy i śnieżyce. Ponadto lokalizacja Wostocznego umożliwia wystrzelenie ładunków o podobnej wadze, jak z kosmodromu Bajkonur. 
Budowa.
6 listopada 2007 roku Prezydent Federacji Rosyjskiej Władimir Putin podpisał dekret Nr 1437 „O kosmodromie Wostocznyj”, w którym zatwierdził miejsce powstania i plan obiektu. 11 lipca 2008 roku nadzór nad budową kosmodromu zlecono agencji Roskosmos. Budowę rozpoczęto w 2010 r., a jej koszt przewidziano na ok. 13,5 mld USD. Miała zostać ukończona w 2018 roku, napotykała jednak na duże opóźnienia, czego jednym z powodów była gigantyczna korupcja. 
W 2011 roku w budżecie Federacji Rosyjskiej przewidziano 24,5 mld rubli na budowę kosmodromu. Do realizacji projektu Roskosmos zatrudniał podwykonawców, którzy dopuścili się nadużyć i defraudacji mienia na ogromną skalę. Jednocześnie robotnicy nie otrzymywali wynagrodzeń, co doprowadziło do ogłoszenia 22 kwietnia 2015 roku strajku głodowego, w wyniku którego Władimir Putin zlecił kontrolę projektu. Zaległości płacowe wobec 311 pracowników wynosiły wówczas 16,13 mln rubli. Robotnicy skarżyli się również na nieludzkie warunki pracy. Z protestującymi osobiście rozmawiał wiceminister Dmitrij Rogozin, prezes Roskosmosu. 
Na skutek kontroli wszczęto 20 spraw karnych, a do sądu skierowano 600 wniosków o wypłatę zaległych pensji. Jednocześnie toczyły się dochodzenia w sprawie defraudacji dotacji państwowych, przeznaczonych na budowę kosmodromu, złamania prawa budowlanego i innych naruszeń. Rosyjski biznesmen Wiktor Griebniew, który w latach 2006 – 2014, był prezesem firmy budowlanej TMK (Tichookieanskaja Mostostroitielnaja Kompanija), jednym z podwykonawców budowy kosmodromu, został skazany na karę więzienia za malwersacje finansowe. W toku dochodzenia ustalono, że pieniądze z dotacji państwowych na budowę kosmodromu przeznaczył na zakup prywatnego jachtu i budowę rezydencji. Na karę więzienia skazano również Igora Nesterenkę, jednego z dyrektorów TMK. 
We wrześniu 2016 roku Władimir Putin zlecił nadzór nad ukończeniem budowy Ministerstwu Obrony. Osobą odpowiedzialną za kontrolę projektu był minister Siergiej Szojgu. 
Do marca 2016 roku wykonawcą budowy było przedsiębiorstwo Dalspecstroj. W październiku 2014 roku jego prezes Jurij Chrizman został oskarżony o malwersacje, a następnie skazany na jedenaście i pół roku więzienia. Śledczy ustalili, że działania Chrizmana, związane z budową kosmodromu Wostocznyj, naraziły skarb państwa na straty w wysokości 5,2 miliarda rubli. Po jego aresztowaniu prezesem Dalspecstroju został Dmitrij Sawin. Zwolniono go w 2015 roku w związku ze strajkami robotników, którym nie wypłacił pensji, na polecenie Dmitrija Rogozina, szefa Roskosmosu. 27 stycznia 2019 roku Sawin zginął w moskiewskim mieszkaniu od rany postrzałowej głowy. Okoliczności jego śmierci są obecnie przedmiotem dochodzenia prokuratury. 
W 2018 roku ujawniono, że betonowe konstrukcje wyrzutni rakiet zostały wykonane wadliwie (w betonie pojawiły się puste przestrzenie). Roskosmos zapowiedział naprawienie usterki. W lipcu 2018 roku zakończono śledztwo, toczące się od listopada 2017 roku, przeciw Nikołajowi Kochno, prezydentowi miasta Ciołkowski, który w związku z budową kosmodromu przyjął 2,2 mln rubli na zakup mieszkania. 
W listopadzie 2018 roku Prokuratura Generalna FR podsumowała dotychczasowe dochodzenia w sprawie nadużyć związanych z budową kosmodromu Wostocznyj. Łącznie toczyło się 140 spraw karnych, a straty wyceniono na 10 mld rubli. Od 2014 roku stwierdzono ponad 17000 przypadków naruszenia prawa, ponad tysiąc osób pociągnięto do odpowiedzialności. Z powodu komplikacji prawnych i defraudacji budowa kosmodromu nie została jeszcze ukończona. 
Liczne kontrowersje stały się przyczyną spekulacji i kryzysów wizerunkowych Roskosmosu oraz samego kosmodromu. Z utraconych środków udało się odzyskać około 3,5 miliarda rubli. 
Stan prawny.
Właścicielem kosmodromu jest spółka Centrum Kosmiczne Wostocznyj (ros. Космический центр Восточный), założona 6 września 2010 roku. Jest ona oddziałem spółki Centrum Eksploatacji Obiektów Naziemnej Infrastruktury Kosmicznej (ros. Центр эксплуатации объектов наземной космической инфраструктуры, ЦЭНКИ), powstałej w 1994 roku i obecnie należącej do Agencji Kosmicznej Roskosmos.  
Nadzór nad kosmodromem Wostocznyj (podobnie jak nad wszystkimi kosmodromami znajdującymi się na terenie Federacji Rosyjskiej i strategicznymi działaniami Roskosmosu) sprawuje Ministerstwo Obrony. Decyzję o rozwoju i kluczowych działaniach obiektu podejmuje Roskosmos. 
Spółka Centrum Kosmiczne Wostocznyj zajmuje się: obsługą obiektów w kosmodromie, szkoleniem kadr, wyposażeniem, przygotowaniem zaplecza technicznego do startów rakiet, zapewnieniem łączności, dokumentacją operacji technologicznych oraz montażem urządzeń. Pełni również rolę generalnego wykonawcy inwestycji budowlanych w kosmodromie. 
Prezesem spółki Centrum Kosmiczne Wostocznyj, będącej właścicielem kosmodromu, jest Roman Waleriewicz Bobkow, uprzednio pracujący w kosmodromie Bajkonur. 24 października 2020 roku Roman Bobkow został aresztowany w związku z malwersacjami finansowymi przy budowie ujęcia wody w kosmodromie Wostocznyj. Wraz z Bobkowem aresztowano głównego inspektora wydziału Państwowego Nadzoru Architektoniczno-Budowlanego Ministerstwa Obrony Dmitrija Fomincewa. Straty wyrządzone przez ich działania śledczy wycenili na pół miliarda rubli. 
Infrastruktura i logistyka.
Kosmodrom zajmuje teren o powierzchni 700 km². Na terenie obiektu znajdują się: stanowisko dowodzenia, linie transportowe, budynki administracyjne, budynki montażowe i testowe, stacja uzdatniania wody wraz z pompownią, zespoły startowe i techniczne przeznaczone dla rakiet typu Sojuz-2 i stacja paliw. Obecnie kosmodrom dysponuje jedną wyrzutnią (1-S) do rakiet Sojuz-2, jednocześnie budowana jest druga wyrzutnia, przeznaczona dla rakiet typu Angara.
Kosmodrom wykorzystuje również infrastrukturę radzieckiej bazy pocisków międzykontynentalnych Swobodny (obecnie już nieistniejącej). 
Mobilna i naziemna stacja pomiarowa, dostarczająca dane niezbędne do analizy startów i lotów znajduje się w mieście Poronajsk, w obwodzie sachalińskim. 
Wszystkie rakiety startujące z kosmodromu są montowane na miejscu z części transportowanych drogą lądową, gdyż kosmodrom nie posiada jeszcze lotniska. Podzespoły do rakiet Angara będą wytwarzane przez Państwowe Produkcyjno-Badawcze Centrum Kosmiczne im. M. Chruniczewa w Moskwie. Pierwotnie planowano transportować je koleją. W 2019 roku zaprojektowano specjalny model samolotu Ił-96-500T z rozbudowanym kadłubem, do przewozu części rakiet typu Angara, które mają startować z kosmodromu Wostocznyj. W 2020 roku podjęto decyzje o przeniesieniu produkcji części rakiet nośnych Angara do zakładów w Omsku, w celu obniżenia kosztów. 
Plany.
Kosmodrom ma docelowo zatrudniać 20–25 tys. osób. Start pierwszej załogowej misji orbitalnej ma nastąpić ok. 2024 r. (pierwotnie ok. 2018 r.). 
Wostocznyj ma być wykorzystywany przede wszystkim do wystrzeliwania nowych rakiet nośnych Angara, w tym wersji przeznaczonych dla statków załogowych. Także będą z niego startowały nowsze wersje rakiet Sojuz. Będzie na nim znajdowało się siedem wyrzutni, m.in.:
W planach rozwojowych znajduje się również zbudowanie osobnych wyrzutni dla rakiet Sojuz-5 i Sojuz-6. 
Po ukończeniu budowy wyrzutni rakiet Angara kosmodrom ma obsługiwać rakiety Angara A5M, Angaru-A5P i Angara-A5W.
W 2027 roku planowany jest pierwszy start rakiety typu Jenisej. 
W przyszłości, w pobliżu kosmodromu, ma powstać lotnisko Wostocznyj. Jego budowa przewidziana jest na lata 2023 – 2029. Lotnisko ma przyjmować samoloty krajowe i międzynarodowe oraz zapewnić transport części rakiet do kosmodromu. Wedle kosztorysu z 2016 roku inwestycję oszacowano na 26,5 mld rubli. Lotnisko ma znajdować się około 10 km od platformy startowej kosmodromu. Pierwotnie jego budowę planowano ukończyć w 2021 roku. 
Starty.
Wszystkie starty z kosmodromu Wostocznyj miały miejsce z platformy 1S, przeznaczonej do rakiet typu Sojuz-2.

</doc>
<doc id="2015646" url="https://pl.wikipedia.org/wiki?curid=2015646" title="C.K. Dezerterzy (powieść)">
C.K. Dezerterzy (powieść)

C.K. Dezerterzy – powieść Kazimierza Sejdy opublikowana po raz pierwszy w 1937 roku. 
Powieść nieco przypomina utwory literackie Jarosława Haška, ze względu na humorystykę oraz krytyczny stosunek do Austro-Węgier. Popularna w okresie międzywojennym XX w., po drugiej wojnie światowej powieść popadła w zapomnienie. Renesans jej popularności rozpoczął się w drugiej połowie lat osiemdziesiątych XX wieku za sprawą udanej ekranizacji filmowej dokonanej w 1985 roku przez Janusza Majewskiego pod tym samym tytułem.
Treść.
Akcja powieści rozpoczyna się w ostatnim roku I wojny światowej w 11 kompanii wartowniczej w Sátoraljaújhely na terenie Węgier. Skoszarowani są tam politycznie podejrzani żołnierze wielu narodów Cesarsko-Królewskiej monarchii. Głównym bohaterem powieści jest ukrywający się prawdopodobnie pod przybranym nazwiskiem "frajter" Stefan Kania. Czterech żołnierzy - Polak Kania, Węgier Lajos Szökölön, polski Żyd Izydor Haber, Rusin Iwan Hładun oraz włoski jeniec Giuseppe Baldini, w obawie przed grożącym im procesem sądowym postanawiają uciec z aresztu, gdzie trafili po niespodziewanej inspekcji w jednostce wojskowej...

</doc>
<doc id="2015648" url="https://pl.wikipedia.org/wiki?curid=2015648" title="Lista kategorii nagród Grammy">
Lista kategorii nagród Grammy

Nagrody Grammy przyznawane są w serii kategorii, z których każda dotyczy specyficznej działalności muzycznej. 
Nagrody specjalne.
Specjalne nagrody Grammy wręczane są bez wcześniejszych nominacji, zazwyczaj za długotrwały wkład w muzykę. Do tychże wyróżnień zaliczają się:
Obszar generalny.
Cztery najważniejsze kategorie, zwane obszarem generalnym, nie są zaliczane do żadnego z gatunków.

</doc>
<doc id="2015654" url="https://pl.wikipedia.org/wiki?curid=2015654" title="Stéphane Simian">
Stéphane Simian

Stéphane Simian (ur. 8 czerwca 1967 w Saint-Symphorien-d’Ozon) – francuski tenisista.
Kariera tenisowa.
Jako zawodowy tenisista Simian startował w latach 1991–1998.
W grze pojedynczej nie wygrał zawodów o randze ATP World Tour, ale osiągnął dwa finały, w 1992 roku w Tel Awiwie oraz w 1996 roku w Rosmalen. Odniósł za to dwa triumfy w cyklu ATP Challenger Tour.
W grze podwójnej Francuz zwyciężył dwa razy w turniejach kategorii ATP World Tour oraz doszedł do jednego finału. Wygrał w Dosze (w parze z Olivierem Delaître) oraz w Seulu (w parze z Kennym Thorne), a w finale był w Coral Springs (w parze z Kenem Flachem). Wszystkie te rezultaty osiągnął w 1994 roku.
W rankingu singlowym Simian najwyżej był na 41. miejscu (19 lipca 1993), a w klasyfikacji deblowej na 56. pozycji (7 listopada 1994).

</doc>
<doc id="2015656" url="https://pl.wikipedia.org/wiki?curid=2015656" title="Stephane Simian">
Stephane Simian



</doc>
<doc id="2015660" url="https://pl.wikipedia.org/wiki?curid=2015660" title="Behind Blue Eyes">
Behind Blue Eyes

Behind Blue Eyes – ballada rockowa angielskiego zespołu rockowego The Who. Został wydany na singlu w listopadzie 1971, jako druga mała płyta z ich piątej płyty "Who’s Next". Piosenka została skomponowana przez Pete’a Townshenda dla jego projektu Lifehouse. Jest to jeden z najbardziej znanych utworów brytyjskiej grupy, był wielokrotnie nagrywany, m.in. przez formację Limp Bizkit.
Charakterystyka utworu.
Piosenka zaczyna się solowym wokalem śpiewanym przy współbrzmiącej gitarze akustycznej w tonacji e-moll, co trwa aż do końca utworu. Gitara basowa i subtelne harmonie zostają dodane później. Gdy drugi temat pojawia się blisko końca, piosenka przekształca się w pełno wymiarowy rockowy hymn. Ostatecznie jednak kończy się krótkotrwałą cichszą repryzą pierwszego tematu. Dzieło napisane w formie naprzemiennych sekcji było czymś charakterystycznym dla ówczesnej gry Townshenda. Kończący partię rockowej dumy riff gitarowy użyty jest także po łączniku w innej piosence formacji z tego samego albumu – „Won't Get Fooled Again”.
Wersja Limp Bizkit.
Utwór „Behind Blue Eyes” nagrany przez grupę Limp Bizkit został wydany na singlu, który promował album "Results May Vary".
Teledysk nakręcono w jednym z amerykańskich więzień.

</doc>
<doc id="2015661" url="https://pl.wikipedia.org/wiki?curid=2015661" title="Kwas tartronowy">
Kwas tartronowy

Kwas tartronowy – organiczny związek chemiczny z grupy kwasów dikarboksylowych. Stosowany jest do syntezy kwasu mezoksalowego w reakcji katalitycznego utleniania.

</doc>
<doc id="2015665" url="https://pl.wikipedia.org/wiki?curid=2015665" title="Hrabstwo Montserrado">
Hrabstwo Montserrado

Hrabstwo Montserrado – jest najmniejszym, a zarazem najludniejszym z piętnastu hrabstw Liberii; składa się z 4 dystryktów, a jego stolicą jest Bensonville. Zostało założone wraz z utworzeniem państwa w 1847 roku. Największym miastem jest stolica kraju, Monrowia.

</doc>
<doc id="2015668" url="https://pl.wikipedia.org/wiki?curid=2015668" title="Czapek">
Czapek

Czapek, Čapek:

</doc>
<doc id="2015669" url="https://pl.wikipedia.org/wiki?curid=2015669" title="Radoskór (raper)">
Radoskór (raper)



</doc>
<doc id="2015674" url="https://pl.wikipedia.org/wiki?curid=2015674" title="Recovery">
Recovery

Recovery – siódmy solowy album amerykańskiego rapera Eminema. Album uzyskał w Polsce status podwójnie platynowej płyty.
Geneza.
Początkowo album planowany na 2010 rok miał nosić tytuł "Relapse 2" i być kontynuacją poprzedniej płyty zatytułowanej "Relapse". Pierwszy raz Eminem współpracował z tak duża liczbą producentów, na poprzednich albumach muzykę wyprodukował Dr. Dre, z wyjątkiem pojedynczych utworów. Wśród producentów "Recovery" znaleźli się m.in. Dr. Dre, Just Blaze, Boi-1da, Mr. Porter, DJ Khalil, Havoc, Jim Jonsin, Alex da Kid.
Lista utworów.
Opracowano na podstawie źródła.

</doc>
<doc id="2015675" url="https://pl.wikipedia.org/wiki?curid=2015675" title="Habib Bellaid">
Habib Bellaid



</doc>
<doc id="2015677" url="https://pl.wikipedia.org/wiki?curid=2015677" title="Postprüfer">
Postprüfer

Postprüfer – w obozach koncentracyjnych osoba, która zajmowała się kontrolowaniem korespondencji więźniów do ich rodzin. Postprüfer sprawdzał, czy listy, które miały zostać wysłane są napisane zgodnie z „procedurami” obozowymi. Zanim list został wysłany, musiał trafić do postprüfera w celu sprawdzenia jego zawartości. Jeśli korespondencja nie zgadzała się z wymogami obozowymi, wtedy nie zostawała wysłana.
Według stanu na jesień 1943, w obozie koncentracyjnym na Majdanku funkcjonowało 5 Postprüferów. Wszyscy byli członkami SS.

</doc>
<doc id="2015678" url="https://pl.wikipedia.org/wiki?curid=2015678" title="Cheick Tioté">
Cheick Tioté



</doc>
<doc id="2015680" url="https://pl.wikipedia.org/wiki?curid=2015680" title="Czarna Gwardia">
Czarna Gwardia

Czarna Gwardia (ros. Чёрная гвардия, ukr. Чорна гвардія) – uzbrojone grupy robotników i chłopów utworzone przez anarchistów po rewolucji lutowej. Początkowo sformowane latem 1917 na Ukrainie przez Mariję Nikiforową i rozszerzone w styczniu 1918 na Moskwę, gdzie działały przy Fabrycznych i Zakładowych Komitetach oraz komórkach Moskiewskiej Federacji Grup Anarchistycznych.
Historia.
Powstanie.
Rosyjscy anarchiści sprzeciwili się utworzeniu regularnej Armii Czerwonej z wezwaniem „Do broni!” oraz powszechnej organizacji komitetów rebeliantów w celu całkowitego uzbrojenia ludności. Anarchistyczna prasa Piotrogrodu, Moskwy i innych dużych ośrodków prowadziła masową agitację w celu stworzenia wolnych oddziałów bojowych „Czarnej Gwardii”. Jak napisał gazeta „Buriewiestnik”, organ Federacji Piotrogrodzkiej:
Marija Nikiforowa, znana pod pseudonimem Marusia, była ukraińską rewolucjonistką anarchistyczną i założycielką pierwszej komórki Czarnej Gwardii w Aleksandrowsku na Ukrainie. Celem zawiązania jednostki była próba wymuszenia reformy rolnej i redystrybucji bogactwa. Nikiforowa skierowała jednostkę Czarnej Gwardii do terroryzowania samorządu Aleksandrowska w celu osiągnięcia zmian politycznych. Później podobne komórki Nestor Machno założył w innych częściach Ukrainy. 
Siła Czarnej Gwardii szybko rosła, co zauważył w szczególności wiceprzewodniczący Czeka – Jēkabs Peterss. Ponadto do marca 1918 anarchiści kontrolowali 25 rezydencji w Moskwie a niektóre z nich znajdowały się w pobliżu strategicznie ważnych punktów miasta. Ponieważ stosunki między sojusznikami w obozie rewolucyjnym, bolszewikami i anarchistami, stopniowo się pogarszały, przygotowywali się oni do przyszłych starć. Według Czeka, działania anarchistyczne przeciw bolszewikom zaplanowano na 18 kwietnia, z tego powodu zdecydowano się na uderzenie wyprzedzające i rozbrojenie jednostek Czarnej Gwardii. 
Represje w Rosji.
W nocy z 11 kwietnia 1918 Feliks Dzierżyński, Przewodniczący Czeka, wysłał około 5000 żołnierzy radzieckich do ataku na kwaterę główną anarchistów w Moskwie. Anarchiści odpowiedzieli ostrzałem przy pomocy artylerii, ale bolszewicy stłumili opór na ul. Dońskiej i przystąpili do ataku na ul. Powarskiej. Ostatnim bastionem Czarnej Gwardii był dwór Zeitlin, który został zajęty do godziny 12:00 i generalnie walki między siłami Czeki a anarchistami ustały do godziny 14:00. W wyniku tej operacji bolszewicy zabili 40 anarchistów, z których część rozstrzelano na miejscu. Ponadto w walkach zginęło od 10 do 12 funkcjonariuszy Czeka i żołnierzy.
Przypominając te wydarzenia, rosyjski anarchista Wolin napisał w swojej książce "Nieznana Rewolucja":
Po klęsce Czarnej Gwardii w Moskwie przeprowadzono przeszukanie zajętych rezydencji i w niektórych znaleziono złoto. Moskiewska Federacja Grup Anarchistycznych została oskarżona o powiązania z przestępcami i aresztowano około 500 osób. W tym samym czasie Dzierżyński komentując to, co się stało, stwierdził:
Wydarzenia w Moskwie były sygnałem do rozpoczęcia walk w innych regionach. Rankiem 12 kwietnia w mieście Gorodiec anarchiści na czele z przewodniczącym rady miejskiej rozpoczęli walkę z bolszewikami. Przy wsparciu samochodów pancernych zdobyli Nowoczerkask i zaczęli polować na bolszewików. Siedzibą anarchistów w regionie Wołga była Samara, gdzie podczas kwietniowego „rozbrojenia” oddziałów udało się ukryć broń. Pod koniec kwietnia oddział Czarnej Gwardii Smorodinowa (składający się z 600 bojowników z samochodami pancernymi) zdobył miasto Bugurusłan. Walka anarchistów z bolszewikami w regionie Wołgi trwała przez cały kwiecień i maj. W Kursku anarchiści zbuntowali się i przejęli miasto w dniach 10-29 kwietnia 1918. 9 maja Komisariat Spraw Wewnętrznych wysłał zarządzenie do wszystkich rad prowincji: „Doświadczenia Moskwy, Piotrogrodu i innych miast dowiodły, że chuligani, złodzieje, rabusie i kontrrewolucjoniści chowają się za flagą organizacji anarchistycznych, potajemnie przygotowują obalenie władzy radzieckiej... Rozbroić wszystkie oddziały i organizacje anarchistów. Każdy może mieć broń tylko za pozwoleniem miejscowych Sowietów”. 17 maja anarchiści w sojuszu z maksymalistami stanęli na czele nowego powstania w Samarze. 
Na Ukrainie.
Ostatecznie dziedzictwem Czarnej Gwardii było posłużenie jako wzór dla oddziałów podczas tzw. „Powstania Machny”, znanej również jako Czarna Armia. Po traktacie brzeskim Nestor Machno utworzył jednostkę Czarnej Gwardii na Ukrainie, która później przekształciła się w tak zwaną Rewolucyjną Powstańczą Armię Ukrainy (RIAU). RIAU mogłaby zostać uznana za kontynuację Czarnej Gwardii, była jednak znacznie większa oraz lepiej zorganizowana.
Charakterystyka.
Anarchiści mieli świadomość, że przestępcy, a także ludzie bez wiarygodności, tylko mogli zaszkodzić sprawie, zwłaszcza w momencie, kiedy sytuacja się zaogniła. W związku z tym z szeregów Czarnej Gwardii wyrzucono osoby o małej wiarygodności, a przyjęcie do jej szeregów było trudniejsze. 4 kwietnia wpłynęła prośba z siedziby Czarnej Gwardii o dostarczenie list wszystkich osób należących do Moskiewskiej Federacji Grup Anarchistycznych. Bojownicy byli przyjmowani do oddziałów wyłącznie na polecenie jednej z lokalnych grup; trzech członków Federacji, Komitetu fabrycznego, lub Rady Okręgowej. 
Czarna Gwardia powstała jako alternatywa dla tradycyjnych struktur wojskowych i zajęła się szkoleniem oddziałów zdolnych do działania w partyzantce. Zamiast zdyscyplinowanej, integralnej armii, anarchiści stworzyli szereg zdyscyplinowanych oddziałów, działających nie w szyku, nie w otwartej bitwie, nie według etykiety wojskowej, ale jako oddziały partyzanckie i terrorystyczne. Oddziały te zostały utworzone w celu „zabezpieczenia podbojów już wyrwanych z zębów burżuazji, która zeszła do podziemia, i najazdów międzynarodowego monopolu na złoto w mundurze Białej Gwardii”. Jednostki te miały zastąpić bojówki przyzwyczajone do działania w carskiej Rosji, których praktyką stanowiły akty ekspropriacji czy terroru przeciwko policji – „propaganda czynem”. Jednocześnie Czarna Gwardia nie miała uczestniczyć w przeszukaniach, aresztowaniach i innych podobnych akcjach, ponieważ uznano to za prerogatywę Czerwonej Gwardii.

</doc>
<doc id="2015681" url="https://pl.wikipedia.org/wiki?curid=2015681" title="Puchar Europy w Biegu na 10 000 metrów 2010">
Puchar Europy w Biegu na 10 000 metrów 2010

14. Puchar Europy w Biegu na 10 000 metrów – zawody lekkoatletyczne, które odbyły się w Marsylii na francuskim wybrzeżu Morza Śródziemnego w sobotę 5 czerwca 2010.

</doc>
<doc id="2015682" url="https://pl.wikipedia.org/wiki?curid=2015682" title="Straż Przemysłowa">
Straż Przemysłowa

Straż Przemysłowa – formacja powołana do ochrony zakładów pracy działająca w Polskiej Rzeczypospolitej Ludowej, na podstawie ustawy z 31 stycznia 1961, która została zastąpiona i uchylona 27 marca 1998 ustawą z 22 sierpnia 1997 o ochronie osób i mienia. Straż Przemysłowa istniała do końca lat 90. XX w., kiedy to zlikwidowano ostatnie formacje. Zadania Straży przejęły wewnętrzne służby ochrony (Straże Bankowe, Pocztowe itp.), Oddział Wart Cywilnych Ministerstwa Obrony Narodowej oraz prywatne firmy ochroniarskie.
Tworzenie oddziałów.
Strażą Przemysłową nazywano ogół formacji ochronnych, do których, oprócz straży zakładowych, zaliczano także: Straż Bankową, Straż Portową oraz Warty Cywilne organizowane przez MON. Straż była tworzona tylko w zakładach pracy, w których właściwi ministrowie lub wojewodowie postanowili o utworzeniu Straży Przemysłowej. Składała się z uzbrojonych i jednolicie umundurowanych pracowników zakładu pracy. Organizowana była przez kierowników i dyrektorów zakładów pracy w porozumieniu z Głównym Inspektoratem Ochrony Przemysłu MSW oraz z inspektoratami ochrony przemysłu komend wojewódzkich Milicji Obywatelskiej. Podlegała bezpośredniemu zwierzchnictwu kierowników lub dyrektorów zakładów, a w zakresie wyszkolenia inspektoratom ochrony przemysłu KW MO, które prowadziły szkolenie kandydatów i pracowników Straży. Szkolenie dowódców wart i komendantów prowadził Główny Inspektorat Ochrony Przemysłu MSW. Resort spraw wewnętrznych odpowiadał także za wyposażenie pracowników Straży Przemysłowej w broń służbową i amunicję.
Zadania i uprawnienia.
Do zadań Straży Przemysłowej należało m.in.:
Straż Przemysłowa miała prawo:
Umundurowanie.
Rozporządzenie Rady Ministrów z dnia 6 lutego 1962 r. ustanawiało dla Straży Przemysłowej umundurowanie w kolorze granatowym z dystynkcjami w kolorze złotym. W skład kompletu umundurowania wchodziły m.in. :
Rozporządzenie z 6 września 1978 r. zmieniało kolor otoków na czapkach (z zielonego na oliwkowy) oraz kształt i kolor dystynkcji (ze złotego na srebrny). Ponadto dodawało szereg nowych elementów umundurowania, np.:
Rozporządzenie Ministra Spraw Wewnętrznych z dnia 18 czerwca 1994 r. zachowywało wzory umundurowania wprowadzone w 1978 r. (ze zmianą godła noszonego na nakryciach głowy), wprowadzało jednakże nowe umundurowanie dla Straży Bankowych (w kolorze oliwkowozielonym z dystynkcjami w kolorze srebrnym).
Stopnie służbowe.
Stopnie służbowe wg Rozporządzenia z 6 lutego 1962 r.
Stopnie służbowe wg Rozporządzenia z 6 września 1978 r.

</doc>
<doc id="2015688" url="https://pl.wikipedia.org/wiki?curid=2015688" title="Herb Małogoszcza">
Herb Małogoszcza

Herb Małogoszcza – jeden z symboli miasta Małogoszcz i gminy Małogoszcz w postaci herbu.
Wygląd i symbolika.
Herb przedstawia wizerunek złotego krzyża jagiellońskiego w czerwonym polu tarczy herbowej.
Historia.
Herb został nadany w 1408 roku, razem z prawami miejskimi przez króla Władysława Jagiełłę, założyciela dynastii Jagiellonów, która w swoim herbie miała krzyż. 
W latach 2005–2006 prof. Barbara Trelińska z Polskiego Towarzystwa Heraldycznego przeprowadziła badania historyczne wraz z uzasadnieniem historyczno–heraldycznym herbu. W oparciu o przeprowadzone badania Komisja Heraldyczna przy Ministerstwie Spraw Wewnętrznych i Administracji zaopiniowała projekt herbu w zakresie jego zgodności z zasadami heraldyki i miejscową tradycją. Herb wraz z flagą i pieczęcią zostały ustanowione zgodnie z uchwałą nr 28/243/06 Rady Miejskiej z 22 czerwca 2006 roku.

</doc>
<doc id="2015699" url="https://pl.wikipedia.org/wiki?curid=2015699" title="Siergiej Karjakin">
Siergiej Karjakin



</doc>
<doc id="2015704" url="https://pl.wikipedia.org/wiki?curid=2015704" title="Antonio De Poli">
Antonio De Poli

Antonio De Poli (ur. 4 października 1960 w Vicenzy) – włoski polityk, samorządowiec były eurodeputowany, parlamentarzysta.
Życiorys.
Po ukończeniu szkoły średniej kształcił się w zakresie technologii informacyjnej. Pracował zawodowo w narodowym przewoźniku kolejowym Ferrovie dello Stato Italiane.
W 1982 zaangażował się w działalność polityczną w ramach organizacji młodzieżowej Chrześcijańskiej Demokracji. W 1990 objął urząd burmistrza Carmignano di Brenta, który sprawował przez pięć lat. W 1995 wszedł w skład rady regionu Wenecji Euganejskiej, gdzie stanął na czele klubu radnych Centrum Chrześcijańsko-Demokratycznego (powstałego na bazie rozwiązanej DC). Pięć lat później znalazł się w zarządzie tego regionu. W 2002 wraz ze swoim ugrupowaniem przystąpił do Unii Chrześcijańskich Demokratów i Centrum.
W wyborach w 2004 uzyskał mandat posła do Parlamentu Europejskiego. Zasiadał w grupie chadeckiej, pracował w Komisji Zatrudnienia i Spraw Socjalnych oraz jako wiceprzewodniczący Komisji Rybołówstwa.
Po wyborach regionalnych w 2005 został asesorem (członkiem zarządu regionu) w Wenecji Euganejskiej ds. polityki społecznej, w związku z czym odszedł z PE (zastąpił go Iles Braghetto). W 2006 został wybrany na członka włoskiego Senatu XV kadencji, a w przedterminowych wyborach krajowych dwa lata później uzyskał mandat posła do Izby Deputowanych XVI kadencji (w obu przypadkach z ramienia UDC). W 2010 był kandydatem Unii na rzecz Centrum na urząd prezydenta Wenecji Euganejskiej (otrzymał 6,4% głosów). W 2013 z ramienia koalicji Z Montim dla Włoch został wybrany do Senatu XVII kadencji. Objął honorową funkcję przewodniczącego swojego ugrupowania. W 2018 i 2022 utrzymywał mandat senatora jako przedstawiciel koalicji centroprawicy.

</doc>
<doc id="2015705" url="https://pl.wikipedia.org/wiki?curid=2015705" title="Parafia Wniebowzięcia Najświętszej Maryi Panny w Małogoszczu">
Parafia Wniebowzięcia Najświętszej Maryi Panny w Małogoszczu

Parafia Wniebowzięcia Najświętszej Maryi Panny – parafia rzymskokatolicka w Małogoszczu. Należy do dekanatu małogoskiego diecezji kieleckiej. Założona w XIII wieku. Mieści się przy ulicy Włoszczowskiej. Duszpasterstwo w niej prowadzą księża diecezjalni.

</doc>
<doc id="2015706" url="https://pl.wikipedia.org/wiki?curid=2015706" title="Kingdom Come (komiks)">
Kingdom Come (komiks)

Kingdom Come - Przyjdź Królestwo – czteroczęściowy, należący do serii "Elseworlds", komiks autorstwa Aleksa Rossa (scenariusz, grafika) i Marka Waida (scenariusz), wydany w 1996 roku przez DC Comics. Opowiada on o narastającym konflikcie między "starymi" superbohaterami (przede wszystkim członkami Ligi Sprawiedliwych) a młodym pokoleniem, lekceważącym odpowiedzialność, jaka spoczywa na nich z racji posiadania nadzwyczajnych umiejętności.
Komiks ukazał się po polsku w wydaniu zbiorczym w 2005 roku nakładem wydawnictwa Egmont Polska. 

</doc>
<doc id="2015715" url="https://pl.wikipedia.org/wiki?curid=2015715" title="Milos Krasic">
Milos Krasic



</doc>
<doc id="2015716" url="https://pl.wikipedia.org/wiki?curid=2015716" title="Biuro Wystaw Artystycznych Wrocław">
Biuro Wystaw Artystycznych Wrocław



</doc>
<doc id="2015720" url="https://pl.wikipedia.org/wiki?curid=2015720" title="Savino Pezzotta">
Savino Pezzotta

Savino Pezzotta (ur. 25 grudnia 1943 w Scanzorosciate) – włoski polityk, działacz związkowy, lider partii Biała Róża.
Życiorys.
Od 1959 do 1974 był pracownikiem przemysłu tekstylnego. W pierwszej połowie lat 60. został członkiem Włoskiej Konfederacji Pracowniczych Związków Zawodowych (CISL). Od 1974 był etatowym działaczem związkowym. Działał też w ruchu politycznym pracujących ("Movimento Politico dei Lavoratori"), organizacji lewicowych katolików. W latach 1993–1998 stał na czele CISL w Lombardii. Od 2000 do 2006 kierował całą konfederacją.
W 2008 wraz z dwoma parlamentarzystami Unii Chrześcijańskich Demokratów i Centrum (Brunem Tabaccim i Mario Baccinim) współtworzył nowe ugrupowanie pod nazwą Biała Róża. Partia ta weszła zaraz po powstaniu w koalicję właśnie z UDC, tworząc wspólną listę wyborczą (pod nazwą Unia Centrum). Z jej ramienia Savino Pezzotta w przedterminowych wyborach w tym samym roku uzyskał mandat posła do Izby Deputowanych XVI kadencji. W 2009 został liderem Białej Róży (wcześniej pełnił w niej techniczną funkcję przewodniczącego). Rok później kandydował w wyborach regionalnych na urząd prezydenta Lombardii. W 2013 wraz ze swoim ugrupowaniem odszedł z UdC.

</doc>
<doc id="2015722" url="https://pl.wikipedia.org/wiki?curid=2015722" title="Ułytau Żezkazgan">
Ułytau Żezkazgan

Ułytau Żezkazgan (kaz. Улытау Жезқазған Футбол Клубы) – kazachski klub piłkarski z siedzibą w Żezkazganie.
Historia.
Chronologia nazw:
Klub został założony w 1967 jako "Jenbek Żezkazgan" i debiutował w Klasie B, strefie środkowoazjatyckiej i kazachskiej Mistrzostw ZSRR. W 1970 w wyniku reorganizacji systemu lig spadł do Klasy B, strefy kazachskiej, a potem pożegnał się z rozgrywkami na szczeblu profesjonalnym. W latach 1972-1973 występował we Wtoroj Lidze, strefie 6. W 1975 jako "Gorniak Żezkazgan" zrezygnował z występów we Wtoroj Lidze. W 1976 zmienił nazwę na "Dżezkazganiec Żezkazgan", a w 1980 ponownie startował we Wtoroj lidze, w której występował do 1989. Ostatnie dwa sezony Mistrzostw ZSRR grał we Wtoroj Niższej Lidze, strefie 8.
Po uzyskaniu przez Kazachstan niepodległości w 1992 debiutował w Wysszej Lidze, ale po 2. kolejce zrezygnował z dalszych rozgrywek. W 1993 przywrócił nazwę "Jenbek Żezkazgan" i ponownie startował w Wysszej Lidze, w której zajął 22. miejsce i spadł do Birinszi Liga. Po dwóch latach w 1996 powrócił do Wysszej Ligi. W następnym roku zmienił nazwę na "Ułytau Żezkazgan", ale po 14. kolejce zrezygnował z dalszych występów i został rozformowany.

</doc>
<doc id="2015723" url="https://pl.wikipedia.org/wiki?curid=2015723" title="Jenbek Żezkazgan">
Jenbek Żezkazgan



</doc>
<doc id="2015724" url="https://pl.wikipedia.org/wiki?curid=2015724" title="Metallist Żezkazgan">
Metallist Żezkazgan



</doc>
<doc id="2015735" url="https://pl.wikipedia.org/wiki?curid=2015735" title="Romano La Russa">
Romano La Russa

Romano Maria La Russa (ur. 11 stycznia 1952 w Paternò) – włoski polityk, były eurodeputowany, członek władz regionalnych w Lombardii.
Życiorys.
Pochodzi z rodziny o tradycjach politycznych. Ojciec Antonino La Russa i brat Vincenzo La Russa zasiadali w parlamencie krajowym, brat Ignazio La Russa w swojej karierze politycznej obejmował m.in. stanowiska ministra obrony i przewodniczącego Senatu. Romano La Russa ukończył szkołę średnią. Działalność polityczną rozpoczął w ramach postfaszystowskiego Włoskiego Ruchu Socjalnego, po jego rozwiązaniu wstąpił do Sojuszu Narodowego. Od połowy lat 80. był radnym miejskim w Cinisello Balsamo i Sesto San Giovanni. W latach 1995–2005 zasiadał w radzie regionu Lombardia, gdzie m.in. przewodniczył frakcji Sojuszu Narodowego.
W wyborach w 2004 uzyskał mandat posła do Parlamentu Europejskiego. Zasiadał w grupie Unii na rzecz Europy Narodów, pracował w Komisji Wolności Obywatelskich, Sprawiedliwości i Spraw Wewnętrznych oraz w Komisji Przemysłu, Badań Naukowych i Energii. Wraz z Sojuszem Narodowym przystąpił do nowo powołanego Ludu Wolności.
Z PE odszedł w 2008, obejmując stanowisko asesora w zarządzie Lombardii (ds. przemysłu, kooperacji, małej i średniej przedsiębiorczości). Po wyborach regionalnych w 2010, w których również uzyskał mandat radnego, pozostał w egzekutywie regionu, odpowiadając za sprawy wewnętrzne (obronę cywilną, policję, bezpieczeństwo). Funkcję tę pełnił do 2013, w tym samym roku dołączył do partii Bracia Włosi. W 2022 ponownie powołany na asesora w administracji Lombardii

</doc>
<doc id="2015737" url="https://pl.wikipedia.org/wiki?curid=2015737" title="Babka grzebieniasta">
Babka grzebieniasta

 ("Rhinogobiops nicholsii") – gatunek ryby z rodziny babkowatych (Gobiidae). Jedyny przedstawiciel rodzaju "Rhinogobiops". Bywa hodowana w akwariach.
Występowanie.
Wschodni Pacyfik od Wyspy Księcia Walii po Meksyk.
Żyje nad dnem piaszczystym w pobliżu kamieni. Żyje na głębokości do 106 m, w czasie przypływu zbliża się do brzegu.
Cechy morfologiczne.
Płetwy zaokrąglone. Osiąga 15 cm długości. W płetwie grzbietowej 5–7 twardych i 12–14 twardych promieni, w płetwie odbytowej 10–11 miękkich promieni. W płetwach piersiowych 22 promienie, w płetwach brzusznych 6 promieni. 
Rozród.
W Kalifornii trze się od II do X. W czasie tarła tworzy gromadki złożone z samca i kilku samic. Samiec przygotowuje gniazdo pod kamieniami, do którego zwabia samicę ukazując czarny dysk na brzuchu. Po złożeniu jaj opiekuje się nimi. Młode osobniki zazwyczaj żyją wśród planktonu. Żyje do 5 lat.

</doc>
<doc id="2015738" url="https://pl.wikipedia.org/wiki?curid=2015738" title="Josh Mance">
Josh Mance



</doc>
<doc id="2015740" url="https://pl.wikipedia.org/wiki?curid=2015740" title="Wojciech Widłak">
Wojciech Widłak

Wojciech Widłak (ur. 21 listopada 1957 w Krakowie) – polski pisarz tworzący książki dla dzieci, znany szczególnie dzięki serii o Panu Kuleczce (we współpracy z ilustratorką Elżbietą Wasiuczyńską), publikowanej przez wydawnictwo Media Rodzina.
Życiorys.
Z wykształcenia specjalista ds. stosunków międzynarodowych, absolwent MGIMO, reaktor podziemnego pisma KARTA Ośrodek Karta, wieloletni redaktor miesięcznika „Dziecko", w którym zadebiutował jako autor opowiadań dla dzieci w 1998.
Ma w dorobku ponad czterdzieści książek. Za swoją twórczość otrzymał m.in. wyróżnienie w Poznańskim Przeglądzie Nowości Wydawniczych Książka Jesieni 2002, nominację do Nagrody Literackiej im. Kornela Makuszyńskiego, nominację do nagrody Polskiej Sekcji IBBY Książka Roku 2004, nominację w konkursie PTWK Najpiękniejsze Książki Roku 2004, nominację do nagrody BESTSELLERek 2004, nominację do nagrody Polskiej Sekcji IBBY Książka Roku 2005, Nagrodę Literacką Srebrny Kałamarz im. Hermenegildy Kociubińskiej 2008, nominację do nagrody BESTSELLERek 2008, nagrodę Best European Schoolbook Award 2009, nominację do nagrody literackiej Zielona Gąska 2009, nominację w plebiscycie TVP Kultura „Gwarancje Kultury” 2010, główne nagrody w konkursie "Świat Przyjazny Dziecku" Komitetu Ochrony Praw Dziecka 2010 i 2011, Pióro Fredry 2011, nagrodę Dużego Donga 2011, nominację do Nagrody Literackiej m.st. Warszawy 2012, nagrodę Guliwer w krainie Liliputów 2013, wyróżnienie w konkursie PTWK Najpiękniejsze Książki Roku 2014, nagrodę PEGAZIKA 2016 w kategorii „Twórca książki dla dzieci i młodzieży”. Nominowany do Astrid Lindgren Memorial Award 2023
Na podstawie jego opowiadań powstał m.in. spektakl "Pan Kuleczka" w eksperymentalnym teatrze dla dzieci "Szklana Kula, Zielone Słońce" (założonym przez Magdalenę Korczyńską), a także w Teatrze Animacji w Poznaniu.
Ambasador honorowy akcji Dzień Darczyńcy Pamięci.

</doc>
<doc id="2015742" url="https://pl.wikipedia.org/wiki?curid=2015742" title="Retrospective">
Retrospective

Retrospective - polski zespół muzyczny, prezentujący szeroko rozumiany rock progresywny. Założony w 2005 roku w Lesznie w Wielkopolsce. Początkowo funkcjonujący pod nazwą "Hollow", w roku 2007 oficjalnie zmienił nazwę na Retrospective.
Historia.
Zespół Retrospective powstał w 2005 roku z inicjatywy Roberta Kusika (perkusja) oraz Macieja Klimka (gitara), początkowo funkcjonując pod nazwą "Hollow". W roku 2006 skład zasiliło 4 muzyków: Alan Szczepaniak (gitara), Łukasz Marszałek (gitara basowa), Beata Łagoda (klawisze) oraz Jakub Roszak (wokal). W pełnym składzie zespół zaczął prace nad demem, które ukazało się jeszcze w tym samym roku.
Rok 2007 przyniósł wiele zmian, po raz pierwszy oficjalnie pojawiła się nazwa "Retrospective", 
związana z ukazaniem się EP "Spectrum Of The Green Morning". Płyta ta otworzyła drogę do szerszego grona odbiorców, pojawiając się chociażby na antenie radiowej Trójki. Po raz pierwszy również pojawiło się zainteresowanie ze strony zagranicznych mediów. Pozytywne recenzje "Spectrum Of The Green Morning" pojawiły się w takich krajach jak: Niemcy, Holandia, Francja, USA, Szwajcaria i innych. Rosnące zainteresowanie muzyką zespołu przełożyło się na podpisanie umowy z wydawnictwem Lynx Music.
Jesienią 2008 roku na rynku pojawiła się pierwsza długogrająca płyta Retrospective, "Stolen Thoughts". Po jej wydaniu zespół zagrał na początku 2009 roku kilka koncertów w całej Polsce. W następnych latach zespół występował sporadycznie, nastąpiła również rotacja w składzie. Wokalista Jakub Roszak opuścił zespół z powodów prywatnych. Pozostali muzycy zdecydowali się na odważny krok i przyjęli wokalistkę - Annę Spławską. Razem zdążyli jednak zagrać tylko jeden koncert po czym Anna opuściła zespół. Jako powód podane zostały różnice zdań, a do zespołu powrócił pierwszy wokalista.
Na początku 2012 roku zespół rozpoczął prace nad kolejnym albumem. Jesienią 2012 muzycy podpisali umowę z niemieckim wydawcą Progressive Promotion Records, a także wystąpili na festiwalu Sophiscapes - jako jeden z finalistów wyłonionych w internetowym głosowaniu. 19 listopada 2012 roku wydany zostaje album "Lost In Perception".
Koncerty.
Ważniejsze występy:
Byli członkowie.
Alan Szczepaniak - gitara

</doc>
<doc id="2015743" url="https://pl.wikipedia.org/wiki?curid=2015743" title="Cedric de Montalk">
Cedric de Montalk

Cedric de Montalk właściwie Cedric Vaile Potocki of Montalk (ur. 1905, zm. ?) – nowozelandzki i polski badacz genealogii i historii rodu Potockich, publicysta, młodszy brat poety i pisarza Geoffreya Władysława Vaile hrabiego Potocki de Montalk.
Jego praprapradziadem był Józef Klemens Czartoryski, prapradziadkiem Franciszek Piotr Potocki, pradziadkiem Józef Franciszek Jan Potocki, dziadkiem Edmund Józef Potocki de Montalk, ojcem zaś architekt Robert Wladislas Potocki de Montalk. 
Od 1933 r., wraz z bratem prowadził badania na genealogią rodu Potockich stwarzając dokładne drzewo genealogiczne opublikowane wspólnie z bratem. Efektem jego pracy było dotarcie do wielu nieznanych dokumentów zarówno w Polsce jak i we Francji. Odtworzyli również jako pierwsi dokładnie nowozelandzką gałąź rodziny. 
26 maja 1937 r., uzyskał polskie obywatelstwo z racji „udokumentowanego pochodzenia od hrabiego Józefa Franciszka Potockiego”. 
Mieszkał w Faro w Portugalii. 

</doc>
<doc id="2015753" url="https://pl.wikipedia.org/wiki?curid=2015753" title="Ján Ľupták">
Ján Ľupták

Ján Ľupták (ur. 24 lutego 1946 w Radzovcach) – słowacki polityk, w latach 1994–2017 przewodniczący Zrzeszenia Robotników Słowacji, w latach 1994–1998 wicemarszałek Rady Narodowej.
Życiorys.
Uzyskał wykształcenie średnie techniczne, kształcąc się w Bańskiej Bystrzycy. W latach 1969–1989 pracował w przedsiębiorstwie budowlanym w tej miejscowości. W latach 1990 i 1992 uzyskiwał mandat posła do Słowackiej Rady Narodowej z ramienia Partii Demokratycznej Lewicy. W 1994 znalazł się wśród założycieli nowego ugrupowania lewicowego pod nazwą Zrzeszenie Robotników Słowacji, został jego przewodniczącym.
W latach 1994–1998 pełnił funkcję wiceprzewodniczącego Rady Narodowej z ramienia ZRS. Po odejściu z aktywnej polityki związany z branżą handlową, pozostając jednocześnie przewodniczącym partii i jej regularnym kandydatem w wyborach. Kierował swoją formacją do czasu jej rozwiązania w 2017.

</doc>
<doc id="2015754" url="https://pl.wikipedia.org/wiki?curid=2015754" title="Montalk">
Montalk

Montalk – nazwisko przyjęte przez hrabiego Józefa Franciszka Jana Potockiego herbu Pilawa, noszone przez potomków rodu Potockich z Nowej Zelandii.
Etymologia nazwiska.
Pod takim nazwiskiem potajemnie wziął ślub cywilny w Belgii Józef Franciszek Jan Potocki z uprowadzoną przez siebie z pałacu trzeciego markiza Townshend, jego siostrzenicą Judith Charlotte Anne O’Kennedy. Nazwisko było prawdopodobnie próbą przełożenia na język francuski słowa Białystok albo Białołówka (posiadłość odebrana Potockiemu za udział w powstaniu listopadowym). Nazwisko to na stałe przyjął syn Józefa Franciszka Jana Potockiego, Edmund Józef Potocki de Montalk i nosili je jego potomkowie.

</doc>
<doc id="2015755" url="https://pl.wikipedia.org/wiki?curid=2015755" title="Elżbieta Wasiuczyńska">
Elżbieta Wasiuczyńska

Elżbieta Wasiuczyńska (ur. 1966 w Radomiu) – polska malarka, ilustratorka książek dla dzieci. 
Ukończyła studia w Akademii Sztuk Pięknych w Krakowie w pracowni malarstwa Juliusza Joniaka, oraz książki i typografii Romana Banaszewskiego (dyplom 1994 z wyróżnieniem, medal Rektora).
Zilustrowała kilkadziesiąt książek. Uzyskała liczne wyróżnienia, m.in. w konkursie Pro Bolonia 2001 (Warszawa) za ilustracje do książek Wojciecha Widłaka o Panu Kuleczce (wydawnictwo Media Rodzina) i Pro Bolonia 2002 za książkę autorską "miau-miau" (także nagroda jury dziecięcego), wyróżnienie na Biennale Ilustracji 2004 (Aki Town, Japonia), za projekt "Kalendarza pod psem" oraz w konkursie Świat Przyjazny Dziecku 2005 za "Bajkę o ślimaku Kacperku" M. Strzałkowskiej (wydawnictwo Nasza Księgarnia). Otrzymała również wiele nagród, w tym nagrodę za ilustracje i nagrodę publiczności za ilustracje do kalendarza w konkursie Vidical 2003 (Warszawa) oraz brązowy medal International Calendar Exibition w Stuttgarcie w 2006 r. za ilustracje do "My first calendar Heye".
Polska Sekcja IBBY przyznała artystce nominację w konkursie „Książka Roku 2005” i nagrodę jury dziecięcego za "Trzy świnki" Z. Staneckiej (wydawnictwo Muchomor) oraz wyróżnienie w tym samym konkursie w 2007 za ilustracje do książki "ZOO" Jarosława Mikołajewskiego (wydawnictwo Agora), oraz w 2009 główną nagrodę graficzną w tym samym konkursie za książkę autorską "Mój pierwszy alfabet" (wydawnictwo LektorKlett).
Współpracuje też z polską firmą produkującą pościel i akcesoria dla dzieci Lela Blanc. Jej prace zdobią produkty tej marki.

</doc>
<doc id="2015756" url="https://pl.wikipedia.org/wiki?curid=2015756" title="Jan Mraz">
Jan Mraz



</doc>
<doc id="2015757" url="https://pl.wikipedia.org/wiki?curid=2015757" title="Powstanie Nian">
Powstanie Nian

Nian – powstanie w północnych Chinach w latach 1851-1868. Było równie długotrwałe jak współczesne mu powstanie tajpingów i niewiele mniej od niego niszczycielskie, nie próbowało jednak ustanowić alternatywnej struktury państwowej.
Powstanie to dzieliło się na dwie fazy: do 1863 miało postać licznych buntów w oparciu o lokalne bazy, natomiast po 1863 powstańcy podejmowali dalekosiężne rajdy kawaleryjskie przez większość prowincji Chin północnych. Ostatecznie stłumione siłami nowej armii, poprzednio zwycięskiej przeciw tajpingom.
Wśród dziewiętnastowiecznych powstań w Chinach wyróżnia się relatywnym brakiem czynnika religijnego. W literaturze często spotykane pod nazwą Nien (według transkrypcji Wade’a-Gilesa).
Tło i przyczyny.
Przyczyny powstań w Chinach w drugiej połowie XIX w. były wszędzie podobne: niedowład i rozprzężenie władzy, która nie była w stanie ani zapobiec, ani złagodzić skutków klęsk żywiołowych, a jej skorumpowani urzędnicy swoją chciwością pogarszali tylko sytuację. Zarówno mandżurskie wojska chorągwiane, jak i pomocnicze oddziały chińskie były zdemoralizowane i nieskuteczne, nie były więc w stanie stłumić rebelii w zarodku i nie dopuścić do ich rozprzestrzeniania się. Niestabilność gospodarczą wywołaną klęskami żywiołowymi oraz eksplozją demograficzną w XVIII w. pogarszała konkurencja nowych towarów z Zachodu, odpływ srebra związany z handlem opium oraz wysokimi odszkodowaniami (efektem przegranych wojen z zachodnimi mocarstwami).
Nian wywodzili się z terenów na północ od rzeki Huai (tzw. Huaibei), pogranicza Anhui, Henanu i Jiangsu, terenu często nawiedzanego przez powodzie i susze. Ich powstanie związane było ze stłumioną w 1805 rebelią sekty Białego Lotosu. Dokładny czas początku operacji "nian" jest trudny do ustalenia, od późnej ery Kangxi do – bardziej prawdopodobnej – daty ok. 1805. Pozostałości rozformowanych antyrebelianckich milicji tworzyły wpierw lokalne bandy (zwane "nian"), by przekształcić się w pół-zorganizowaną siłę paramilitarną, przywódców lokalnych społeczności, w szczególności przemytników soli. Proceder ten kwitł ze względu na krzyżujące się w północnym Anhui drogi handlowe i różnice w cenach oraz w zezwoleniach na produkcję i sprzedaż soli w sąsiednich prowincjach i powiatach. W okresie od lat 20. do 50. XIX w. bandy takie operowały z typowych dla obszaru ufortyfikowanych wsi i były mocno związane z lokalnymi społecznościami, w odróżnieniu od powstańców Białego Lotosu brakowało im jednak ideologii i poczucia tożsamości i wspólnoty. Także władze, po kolejnej rebelii Białego Lotosu z 1813, szczególnie wyczulone na działalność sekt, starannie rozróżniały między tymi grupami, oskarżając "nian" jedynie o bandytyzm. Dodatkowym czynnikiem był powszechny na tych terenach zwyczaj zabijania żeńskich noworodków, co powodowało poważne zaburzenie struktury płci: ok. 20% młodych mężczyzn nie mogło znaleźć żon; tworzyli grupę niestabilną, słabo związaną rodzinnie i potencjalnie „wybuchową”.
Katastrofalne powodzie z lat 1851-1855, w wyniku których Huang He zmieniła bieg i zamiast na północ od półwyspu Shandong wpadała do morza na południe od niego, były momentem zwrotnym, który doprowadził do przekształcenia się lokalnych band "nian" w ogólny ruch Nian. W związku z marszem na północ powstańców tajpingowskich, lokalni urzędnicy zachęcali do tworzenia milicyjnych sił samoobrony; w odróżnieniu jednak od prowincji południowych lokalni posiadacze ziemscy nie byli chętni do ich organizacji. Natomiast wiele wsi (często ufortyfikowanych) posiadało własne oddziały, pod dowództwem klanowych przywódców, którzy często zostawali dowódcami band.
Pierwsza faza powstania.
Jednym z przywódców był Zhang Lexing (張樂行), zamożny właściciel ziemski i przemytnik soli, uznany za szefa samoobrony przez miejscowych mandarynów – a przez szefów 18 band, naczelnym wodzem Nian w 1856. Skonfederowane siły Nian liczyły pięć luźno zorganizowanych chorągwi, po ok. 20 tys. ludzi każda; w ciągu następnych lat liczba chorągwi wzrosła do 12.
Nian poświęcali dużą uwagę obronie swych baz-wsi. Budowali masywne umocnienia: niektóre forty miały wały o kilkukilometrowym obwodzie, podwójne fosy i stanowiska dla dział. Zawierali też sojusze lub układy o nieagresji z innymi grupami (lub umocnionymi wsiami i miastami). Ich akcje militarne miały charakter sezonowy: wiosną i jesienią ruszali na rabunek, by następnie wrócić i zabezpieczyć zbiory. Wiele z łupów było rozprowadzanych wśród chłopów, co przysparzało bandytom popularności. W pierwszej fazie, w latach 1856-1859 opanowali teren między dopływami Huai, rzekami Kuai i Sha. Do 1864 zabezpieczyli dla siebie północny fragment Anhui, a ich sukcesy spowodowały wybuch podobnych, lokalnych rebelii w sąsiednich prowincjach.
Nie głosili haseł religijnych lub antymandżurskich, natomiast przedstawiali się jako obrońcy sprawiedliwości i wrogowie skorumpowanych urzędników. Rabunek bez pozwolenia i gwałt karane były śmiercią; lojalność wobec towarzyszy była dobrem najwyższym. W miarę jak rosła ich siła, przejęli częściowo symbolikę sekty Białego Lotosu i innych sekt np. Ośmiu Trygramów; m.in. Zhang Lexing przyjął tytuł Wielkiego Króla Hanów Obdarzonego Mandatem Niebios.
Henan.
Oddziały samoobrony z Henanu, stworzone na ogół bez udziału właścicieli ziemskich, też skierowały się przeciw skorumpowanym władzom lokalnym. Rajdy Nian w Henanie (w 1855 obrabowały miasta wokół Guide, dzis. Shangqiu, w 1859 podeszły pod Kaifeng, a w 1861 – pod Luoyang) służyły przykładem. W 1856-1857 grupa pięciu band w górach Quezi w południowym Henanie zgromadziła prawie 10 tys. ludzi i zajęła teren o powierzchni ponad 7500 km². Bez pomocy Nian z Anhui zostali rozbici przez wojska qingowskie, ale w 1861 inna grupa, pod dowództwem Zhen Daxi, który nawiązał kontakt z Zheng Zongyu, opanowała kilkaset warownych wsi i miasteczek w północnej części prowincji. Zaczęły także wybuchać powstania o charakterze religijnym, jedno szybko stłumione w 1858 w Yingzhou, następne w okolicach Guide w 1861. Powstańcy zostali rozbici, gdy przygotowywali się do oblężenia miasta, ale odzyskali siły i dopiero kolejna ofensywa rządowa w 1862 zakończyła tę rebelię.
Niektóre oddziały zmieniały wielokrotnie stronę, jak np. siły Miao Peili, który w 1856 opanował okolicę swego rodzinnego Fengtai. Pozyskawszy przyjaźń dowódców qingowskich, wsparł ich i rozszerzył obszar swej kontroli kosztem Nian. W 1860, niezadowolony z przyznanych mu tytułów i zdając sobie sprawę ze słabości sił rządowych, chwaląc się stutysięczną armią, zagroził zajęciem stolicy gubernatora, Shou, o ile nie zostanie mu przyznane prawo do podatków od soli (prawo to otrzymał, ale Shou zajął i tak w 1861). Równocześnie pertraktował z tajpingami, których panowanie uznał w tym samym roku i otrzymał od nich tytuł królewski. Gdy jednak szala zwycięstwa przechyliła się rok później na stronę qingowską, zmienił front powtórnie.
Shandong.
Mobilizacja sił rządowych zapobiegła wczesnym atakom na Shandong, ale prowincja ta miała własną rebeliancką tradycję i sytuacja pozostawała niespokojna. W 1860 kilka wypraw o łącznej sile ok. 70 tys. ludzi i 10 tys. koni spustoszyło dwadzieścia powiatów; jednym z miast które się obroniły, było Qufu. Pod koniec roku przybył ze znacznymi siłami mongolski książę Sengge Rinchen, ale został pobity pod Jiningiem, a powstańcy zagrozili Jinanowi. Książę musiał zająć się tłumieniem wielu lokalnych buntów, a nie umiał ułożyć sobie współpracy z innymi przywódcami (nie był też popularny wśród lokalnej ludności, którą rabowała jego armia i od której miał wymuszać haracz, nim przyszedł z pomocą).
Tymczasem ożywiły się ruchy religijne: sekta Wenxianjiao (Nauka o Cnocie i Kulturze) pod przywództwem Song Jipenga powstała w powiecie Zhou jeszcze w 1853. Pobici w 1861, zebrali ponownie siły – pod koniec 1862 liczyli prawie 100 tys. członków. Stowarzyszenie Długich Włóczni (Changjianghui), zanim zostało ostatecznie pobite w 1865, liczyło 35-50 tys. ludzi. Pierwotnie popierane przez władze jako przeciwwaga dla buntowników, dołączyło do nich, gdy nadciągnęli, poważnie wzmacniając ich siły. Na północ od Huanghe, wokół Linqing, podobną siłę zgromadziło Stowarzyszenie Ośmiu Trygramów, pod wodzą Zhang Shanzhi. Ich tzw. rebelia pięciu chorągwi rozpoczęła się w 1861. Siły qingowskiego generała Sheng Bao po początkowych sukcesach zostały pobite i generał uciekł się do swej ulubionej taktyki (poprzednio przeciągnął na stronę rządu Miao Peili) – skłonił jednego z wodzów, Song Zhinshi, by ze swymi oddziałami zwrócił się przeciw swym towarzyszom. Po ich porażce, masowo uniewinnionych rebeliantów pięciu chorągwi skierowano do tłumienia następnych buntów.
Tych nie brakowało: po najeździe Nian z 1860, wybuchło kilkanaście powstań przeciw nadmiernym obciążeniom finansowym, na których czele nierzadko stali przedstawiciele lokalnej klasy posiadaczy ziemskich. Jeden z nich, Liu Depei, opanował kilka powiatów, ustanowił oddzielną biurokrację i ogłosił się samodzielnym władcą.
Druga faza powstania.
Działania Sengge Rinchena.
Ofensywa mongolskiego księcia w 1862 w Henanie i Anhui przyniosła efekty: zwycięstwo w bitwie pod Bozhou zmusiło do kapitulacji Nian znad rzeki Wu i umożliwiło uderzenie na południe. Okrążywszy po zaciętych walkach oddziały Zhang Lexinga, w 1863 schwytał go i stracił, podobnie jak kilkunastu innych przywódców. Nie mógł jednak skonsolidować swojego panowania nad ledwo podbitym, będącym bazą powstańców, terytorium Nian, ponieważ musiał ruszyć na Shandong.
Na początek okrążył i zdławił powstanie Liu Depeia. Następnie zwrócił się przeciw sekcie Song Jipenga, masakrując ponad 30 tys. jej zwolenników. Potem zniszczył siły dwóch „politycznych kameleonów”, którzy w międzyczasie znów się zbuntowali: Songa Zhinshi i Miao Peili (1863).
W wyniku opanowania ich bazy, Nian zmienili taktykę: z żołnierzy-chłopów przekształcili się w praktycznie profesjonalną armię, której głównym atutem była szybkość kawaleryjskiego zagonu. Pod dowództwem Zhang Zongyu i Lai Wenguanga (byłego dowódcy północnych armii tajpingów), kolumny Nian wyruszyły w 1863, rozszerzając wojnę na większość północnych Chin. Nowa taktyka pozwoliła im zwyciężyć nie tylko oddziały Sengge Rinchena (w 1865 Zhang Zongyu pomścił wuja wciągając w pułapkę i zabijając księcia), lecz nawet kilkukrotnie pobić wyposażone w europejską broń wojska Li Hongzhanga.
Operacje nowych armii.
Następcą Sengge Rinchena został Zeng Guofan, który zdecydował, by sprowadzić na północ kilkadziesiąt tysięcy żołnierzy armii Huai, nowocześnie uzbrojonych i wyposażonych. Zaczął metodycznie okrążać powstańców, ograniczając ich możliwości manewru i skrupulatnie pilnując poddawania się wiosek i miasteczek. Wykorzystywał też przeszkody wodne jako bariery dla ruchu powstańców – zarówno w celu ich powstrzymania, jak i okrążenia i zniszczenia. Początkowo taktyka ta zawiodła, bo Nian przełamali słabe umocnienia pod Kaifengiem. Zeng powierzył dowództwo Li Hongzhangowi, którego Armia Anhui pod bezpośrednią komendą Liu Mingchuana pobiła rebeliantów, w następstwie czego Nian podzielili się na dwie grupy.
Wschodnia, dowodzona przez Lai Wenguanga, ruszyła na Shandong, potem Hebei i znów na Shandong. Tam zostali powoli okrążeni na wschód od Wielkiego Kanału przez Li Hongzhanga, który po rezygnacji Zeng Guofana został wodzem naczelnym. Jego operacje były planowane tak, by kawaleria Nian nie mogła uniknąć starć, w których dziesiątkowała ją silna artyleria i nowoczesna broń strzelecka. Wykorzystując Wielki Kanał jako główną linię blokady, zepchnął ich do Jiangsu i rozbił w 1868; Lai Wenguang został stracony.
Zachodnia, pod komendą Zhang Zongyu, osiągnęła w 1867 Shaanxi, być może dążąc do współdziałania z trwającą tam rebelią muzułmanów. Dowodzący tam Zuo Zongtang zdecydował, by najpierw stłumić Nian, potem Hui. Zhang musiał się cofnąć, szybkim marszem przez północne Chiny docierając na 150 km na południe od Pekinu. Zablokowany przez oddziały stołeczne, zawrócił do Shandongu, i przekroczywszy Wielki Kanał, znalazł się w pułapce między rzekami, armią Li Hongzhanga i ścigającymi go wojskami Zuo Zongtanga. Ostatki jego oddziałów zostały okrążone, a on sam 16 sierpnia 1868 rzucił się do rzeki Tuhai.
Skutki.
Klęska Nian potwierdziła skuteczność nowych armii, uzbrojonych w nowoczesną, zachodnią broń, oraz militarną i polityczną pozycję ich chińskich dowódców. Porządek społeczny w północnych Chinach został odtworzony, ale bez głębokich reform, które systemowo rozwiązałyby tamtejsze problemy. Sytuacja pozostała więc napięta, czego pośrednim efektem było m.in. powstanie bokserów.
Podstawą istnienia Nian była walka o przetrwanie i zasoby w niezwykle niesprzyjającym środowisku. Ratunkiem byłoby ożywienie gospodarcze, tymczasem w wyniku kilkunastoletnich wojen wielkie obszary prowincji Anhui, Shandong, Henan i Jiangsu uległy dalszemu zniszczeniu, przy czym równie niszczycielskie były wojska powstańcze, jak i cesarskie. Szybka odbudowa tych terenów była utrudniona przez ogólne problemy cesarstwa wywołane m.in. przegraną w międzyczasie II wojną opiumową. Wygrana sił dynastii pozwoliła jednak na tzw. restaurację Tongzhi i rozwój ruchu dążącego do umocnienia Chin. Był to wszakże spokój pozorny, co udowodniły kolejne wojny, w szczególności wojna chińsko-japońska z 1894-5. W regionie na północ od Huai, bandytyzm, walki klanowe i przemyt były istotnym elementem życia przez następnych kilkadziesiąt lat.

</doc>
<doc id="2015758" url="https://pl.wikipedia.org/wiki?curid=2015758" title="Józef Franciszek Jan Potocki">
Józef Franciszek Jan Potocki

Józef Franciszek Jan Potocki herbu Pilawa (ur. 1800, zm. 1863) – polski hrabia, powstaniec listopadowy. 
Syn Jana Alojzego i Marii Antoniny Czartoryskiej, córki Józefa Klemensa Czartoryskiego, wnuk Franciszka Piotra Potockiego. Jego bratem był Herman Potocki. 
W 1831 został wybrany posłem z powiatu bielskiego na sejm powstańczy.
Za udział w powstaniu listopadowym został skazany wraz z bratem Hermanem na karę śmierci i pozbawienie rozległego majątku na terenie dzisiejszej Ukrainy. W drodze do Francji zostali aresztowani przez Austriaków na żądanie rosyjskich władz i osadzeni na sześć miesięcy w twierdzy breneńskiej. Po zwolnieniu udał się na stała emigrację do Francji. Był członkiem sejmu powstańczego na emigracji. 
Pod nazwiskiem de Montalk wziął potajemnie ślub cywilny w Belgii z uprowadzoną przez siebie z pałacu trzeciego markiza Townshend, jego siostrzenicą Judith Charlotte Anne O’Kennedy. Nazwisko Montalk było prawdopodobnie próbą przełożenia na język francuski słowa Białystok, albo Białołówka (posiadłość odebrana Potockiemu za udział w powstaniu listopadowym). Nazwisko to na stałe przyjął jego syn, Joseph Wladislas Edmund Potocki de Montalk i nosili je jego nowozeladcy potomkowie. 
Służył jako dowódca kawalerii w armii hiszpańskiej i wiązł udział wyprawie meksykańskiej generała Prima. Potomkowie Potockiego zostali pozbawieni po jego śmierci możliwości przejęcia majątku prawdopodobnie na skutek nacisków rodziny w Polsce związanych z nie uznaniem związku z Judith za pełnoprawnego. Kościelny ślub z Judith, Potocki wziął 25 maja 1857 r., w Paryżu.

</doc>
<doc id="2015761" url="https://pl.wikipedia.org/wiki?curid=2015761" title="Ján Mráz (ur. 1940)">
Ján Mráz (ur. 1940)

Ján Mráz (ur. 29 sierpnia 1940 w Veľkim Folkmarze) – słowacki inżynier i polityk, wiceburmistrz Koszyc (1986–1990), w latach 1994–1998 minister budownictwa i robót publicznych w rządzie Vladimíra Mečiara.
Życiorys.
Od 1958 pracował na różnych stanowiskach w branży budowlanej. W 1978 ukończył zaocznie studia w Wyższej Szkole Ekonomicznej w Bratysławie. W latach 1986–1990 sprawował funkcję wiceburmistrza Koszyc. Po 1990 pracował jako przedsiębiorca. W latach 1994–1998 zasiadał w rządzie Vladimíra Mečiara jako minister budownictwa i robót publicznych nominowany na tę funkcję przez Zrzeszenie Robotników Słowacji.

</doc>
<doc id="2015762" url="https://pl.wikipedia.org/wiki?curid=2015762" title="Hilary Gostkiewicz">
Hilary Gostkiewicz

Hilary Bernard Gostkiewicz (ur. 1861 w Łodzi, zm. 1928 we Władywostoku) – działacz socjalistyczny I Proletariatu, szewc.
Życiorys.
Był jednym z najwcześniej zaangażowanych socjalistów, należał do pierwszych kółek robotniczych w Warszawie, a później do gminy socjalistycznej. Od wiosny 1883 prowadził działalność socjalistyczną w środowisku łódzkich robotników. Założył dwie organizacje proletariackie, jedną w Łodzi, gdzie współpracował z czeladnikiem stolarskim Ksawerym Kiefferem oraz drugą w Zgierzu, gdzie znalazł wsparcie w stolarzu, Andrzeju Kaczmarku. Po aresztowaniu w styczniu 1884 członków Komitetu Centralnego I Proletariatu został przyjęty na ich miejsce. Już w sierpniu 1884 został aresztowany i osadzony w Cytadeli Warszawskiej. Wyrokiem sądu z 20 grudnia 1885 został skazany na 16 lat katorgi na Sachalinie. Po odbyciu kary w 1897 nie mógł powrócić do kraju, a po odzyskaniu przez Polskę niepodległości postanowił pozostać na Syberii. Wolny kraj odwiedził raz, niedługo przed swoją śmiercią. O pobycie na Sachalinie napisał "Wspomnienia proletariatczyka", które opublikowano się w czasopiśmie "Z Pola Walki" (Nr 2 1927).

</doc>
<doc id="2015763" url="https://pl.wikipedia.org/wiki?curid=2015763" title="Freedom (zespół muzyczny)">
Freedom (zespół muzyczny)

Freedom – polski zespół rockowy założony w 2008. W skład zespołu wchodzą: wokalista Kris Kubiś, gitarzyści – Piotr Winnicki i Michał Sitarski, sekcja rytmiczna – Jakub Jabłoński i Michał Grott.
Zespół ma na koncie kilka występów telewizyjnych (np. w programach "Dzień Kotana" czy "Hit Generator") oraz nagrodę w konkursie „Premier” na 46. KFPP w Opolu w 2009. Zespół wydał pierwszą EP z singlowym utworem "Burza". W 2010 członkowie zespołu zaczęli występować w rock operze "Krzyżacy".

</doc>
<doc id="2015765" url="https://pl.wikipedia.org/wiki?curid=2015765" title="BGS Aksaj">
BGS Aksaj

BGS Aksaj (kaz. БГС Ақсай Футбол Клубы) – kazachski klub piłkarski z siedzibą w Aksaju.
Historia.
Chronologia nazw:
Klub został założony w 1992 jako "Karaczaganak Aksaj". W 1993 debiutował w Wysszej Lidze, w której zajął 11 miejsce i spadł do Birinszi Liga. W 1994 po zakończeniu rundy wiosennej klub zrezygnował z dalszych występów i został rozwiązany. Później został reaktywowany jako "BGS Aksaj". W 2002 występował w Birinszi liga.

</doc>
<doc id="2015766" url="https://pl.wikipedia.org/wiki?curid=2015766" title="Karaczaganak Aksaj">
Karaczaganak Aksaj



</doc>
<doc id="2015767" url="https://pl.wikipedia.org/wiki?curid=2015767" title="Fazy artykulacyjne wyrazu">
Fazy artykulacyjne wyrazu

Fazy artykulacyjne wyrazu – zwane także fazami wypowiedzi, są to części składowe (fazy) wyrazu składające się z jednej lub kilku głosek. Występowanie faz klasyfikuje się jako zjawisko fonetyczne dokonujące się wewnątrz wyrazu lub na pograniczu dwóch wyrazów.
Wyróżnia się trzy fazy artykulacyjne wyrazu:
Dodatkowo istnieje tzw. nagłos i wygłos absolutny, charakterystyczne dla tych faz jest występowanie: po pauzie (nagłos) lub przed pauzą (wygłos), czyli wtedy, kiedy narządy mowy przechodzą od położenia obojętnego, w jakim są w czasie pauzy, właściwego oddychaniu, do aktywnej pozycji mówienia - artykulacji, bądź do położenia obojętnego wracają. Sąsiedztwo pauzy ma wpływ na artykulację głoski znajdującej się w nagłosie lub wygłosie absolutnym. W piśmie pauzę oznacza się za pomocą kropki, przecinka, średnika, wykrzyknika, znaku zapytania, wielokropka, dwukropka, pauzy.
Problemy z wydzielaniem faz artykulacyjnych wyrazu.
Językoznawcy nie precyzują, co może być nazwane nagłosem i wygłosem wyrazu. Różną interpretację zjawiska prezentuje tabela:
Uznawanie za nagłos, śródgłos i wygłos zawsze całych sylab sprawia, że wyrazy dwusylabowe, jak [trudność], nie posiadałyby w ogóle śródgłosu, a w wyrazach jednosylabowych np. [płot], [kot], nie można by wcale rozstrzygnąć, jaką rolę pełni sylaba: nagłosową czy wygłosową.

</doc>
<doc id="2015768" url="https://pl.wikipedia.org/wiki?curid=2015768" title="Marta Vincenzi">
Marta Vincenzi

Marta Vincenzi (ur. 27 maja 1947 w Genui) – włoska polityk i samorządowiec, eurodeputowana, burmistrz Genui.
Życiorys.
Ukończyła studia wyższe w zakresie filozofii, pracowała następnie w oświacie. Zaangażowała się w działalność Włoskiej Partii Komunistycznej, a po jej rozwiązaniu Demokratycznej Partii Lewicy i Demokratów Lewicy (DS). Wchodziła w skład władz regionalnych tych ugrupowań, a także w skład krajowych władz wykonawczych ostatniej z nich. W 1990 została radną w Genui. Od 1993 do 2002 był przewodniczącą rady prowincji Genua.
W wyborach w 2004 uzyskała mandat posłanki do Parlamentu Europejskiego z ramienia Drzewa Oliwnego. Była członkinią grupy socjalistycznej, pracowała m.in. w Komisji Transportu i Turystyki.
Z PE odeszła w 2007 w związku z wyborem na urząd burmistrz Genui. W tym samym roku przystąpiła do nowo utworzonej Partii Demokratycznej. Na stanowisku burmistrza urzędowała do 2012.

</doc>
<doc id="2015769" url="https://pl.wikipedia.org/wiki?curid=2015769" title="Dyskografia Edyty Górniak">
Dyskografia Edyty Górniak

Dyskografia Edyty Górniak – polskiej piosenkarki popowej, składa się z ośmiu albumów studyjnych, jednego albumu koncertowego, sześciu kompilacji, sześćdziesięciu dwóch singli (w tym siedmiu z gościnnym udziałem) oraz trzydziestu czterech teledysków.
Debiutancki album wokalistki, "Dotyk", został wydany 8 maja 1995. Według danych Związku Producentów Audio-Video album uzyskał w 1997 status poczwórnej platynowej płyty, sprzedając się w ponad 500 tys. egzemplarzy. Album uhonorowano także Fryderykiem 1995 w kategorii „Fonograficzny debiut roku”. Pierwsze single z płyty, „Jestem kobietą” oraz „Dotyk”, zajęły kolejno trzecie oraz pierwsze miejsce na Liście Przebojów Programu Trzeciego.
Drugi album studyjny wokalistki, "Edyta Górniak", został wydany w listopadzie 1997. Album został wydany również w Japonii w wersji zatytułowanej "Kiss Me, Feel Me". "Edyta Górniak" była pierwszą międzynarodową płytą piosenkarki, która zadebiutowała na europejskich listach przebojów, zajmując między innymi 13. miejsce na liście przebojów w Norwegii, 18. miejsce w Szwecji, 22. miejsce w Finlandii oraz 40. miejsce w Szwajcarii. W Polsce album uzyskał status platynowej płyty. Z wydawnictwa pochodzą pierwsze trzy międzynarodowe single wokalistki: „When You Come Back to Me”, „Anything” oraz „One &amp; One”.
W 1999 wydano pierwszy album koncertowy wokalistki – "Live ’99". Płyta zawiera nagrania z trasy koncertowej, która miała miejsce na terenie Polski. Utwory na niej zarejestrowane pochodzą z dwóch ostatnich koncertów – w Teatrze im. Juliusza Słowackiego w Krakowie z dnia 30 kwietnia 1999 oraz w Sali Kongresowej w Warszawie z 4 maja 1999.
Trzeci długogrający album piosenkarki "Perła" (2002) uzyskał status złotej płyty, zajmując pierwsze miejsce na liście OLiS. Dwa single promujące album, „Jak najdalej” oraz „Nie proszę o więcej”, zajęły pierwsze miejsce na POPLiście radia RMF FM. W marcu 2003 zaprezentowała anglojęzyczną część "Perły" pt. "Invisible", na której umieściła m.in. klubowy hit „Impossible”.
Czwartą płytą wokalistki był wydany 12 października 2007 album "E·K·G", który tak jak "Edyta Górniak" uzyskał status platynowej płyty.
W 2008 piosenkarka wydała album "Zakochaj się na Święta w kolędach", na którym znalazło się 10 najpopularniejszych piosenek świątecznych oraz kolęd. Płyta została dołączona do świątecznego wydania „Gazety Wyborczej”, natomiast osobny zakup płyty był możliwy do wyczerpania zapasów w sklepie Agory.
14 lutego 2012 wydano szósty album wokalistki, "My", promowany singlami „Teraz – tu”, „On the Run”, „Nie zapomnij”, „Consequences” oraz „Sens-Is”. W celach promocyjnych wokalistka nagrała także polską wersję utworu „Consequences” zatytułowaną „Co tylko chcesz”.
Od 2013 ukazało się jej 18 singli, w tym jeden z gościnnym udziałem. Dwa z nich, „Andromeda” (2017) i „Król” (2019), uzyskały status odpowiednio złotej i dwukrotnie platynowej płyty.

</doc>
<doc id="2015770" url="https://pl.wikipedia.org/wiki?curid=2015770" title="Katarína Tóthová">
Katarína Tóthová

Katarína Tóthová (ur. 6 lutego 1940 w Bratysławie) – słowacka prawnik i wykładowca akademicki, w latach 1992–1994 minister sprawiedliwości, następnie wicepremier Słowacji (1994–1998).
Życiorys.
W 1962 ukończyła studia na Wydziale Prawa Uniwersytetu Komeńskiego w Bratysławie, gdzie następnie uzyskała doktorat i habilitację oraz pracowała do 1991 jako wykładowca akademicki. W 1989 została członkiem Komisji Legislacyjnej przy Ministerstwie Spraw Wewnętrznych Republiki Słowackiej, następnie zaś była członkiem takiej rady przy rządzie federalnym.
W okresie komunizmu nie należała do ugrupowań politycznych. W 1991 wstąpiła do Ruchu na rzecz Demokratycznej Słowacji, z ramienia którego od czerwca 1992 do marca 1994 pełniła funkcję ministra sprawiedliwości. W marcu 1993 uzyskała mandat posłanki do Rady Narodowej Republiki Słowackiej. W latach 1994–1998 była wicepremierem w rządzie Vladimíra Mečiara. Od 1998 ponownie sprawuje mandat posłanki do Rady Narodowej.
Jest autorką licznych publikacji (w tym podręczników) z dziedziny prawa.

</doc>
<doc id="2015772" url="https://pl.wikipedia.org/wiki?curid=2015772" title="Kundry">
Kundry

Kundry – bohaterka misterium scenicznego Richarda Wagnera "Parsifal" – główna rola kobieca tej opery przeznaczona dla sopranu, bądź mezzosopranu. Wagnerowski archetyp kobiety-kusicielki, postrzegana jako uosobienie Ewy, Herodiady czy Dalili oraz innych znanych kusicielek.
Opis postaci.
Wagner ukazuje Kundry jako kobietę o dwoistej naturze. 
Poznajemy ją jako pokutującą grzesznicę, która wyśmiała Jezusa podczas drogi krzyżowej i została za to skazana na niemożność płaczu oraz wieczną tułaczkę. Próbując odkupić swoją winę służy ona teraz rycerzom świętego Graala na zamku Monsalvat, a chcąc ulżyć cierpieniom króla Amfortasa, darowuje mu cenne arabskie zioła. 
Równocześnie drugą jej naturą jest natura kusicielki, która jest także współodpowiedzialna za cierpienie króla, to ona bowiem go uwiodła umożliwiając tym samym, aby Klingsor odebrał mu świętą włócznię i zranił. Służy ona bowiem także Klingsorowi, rycerzowi-czarownikowi który odrzucony przez Graala, mści się na jego rycerzach. Stworzył on nawet własny zamek z ogrodem, w którym dziewczęta-kwiaty uwodziły mężczyzn, w tym również wielu rycerzy. 
Kundry ma uwieść także niewinnego prostaczka, mogącego ulżyć Amfortasowi w bólu. Gdy Parsifal przybywa do ogrodu Klingsora, Kundry przyzywa go jego własnym imieniem i całuje. Młodzieniec jednak odtrąca ją, uświadamiając sobie własne przeznaczenie. Sama przeklęta, Kundry przeklina także Parsifala, by ten nigdy nie odnalazł drogi na Monsalvat, jednak pod koniec opery, gdy Parsifal odnosi zwycięstwo, również Kundry uzyskuje przebaczenie win.
Wybrane wykonawczynie i wykonania.
"Parsifal" ze względu na swój specyficzny charakter – długość dzieła, wymagania w stosunku do zespołu śpiewaczego i orkiestry – nie należy do najczęściej wystawianych dzieł operowych, początkowo zgodnie z wolą Wagnera wystawiany jedynie w Bayreuth, po wygaśnięciu praw autorskich zyskał sobie wielu zwolenników także na świecie. Pierwszą Kundry z Bayreuth z roku 1882 była Amalie Materna, w tym samym roku w Festspielhaus w Bayreuth jako Kundry występowała również Therese Malten. 
Jest to jednocześnie opera wielokrotnie nagrywana z różnymi artystkami w roli Kundry. 
Do wykonawczyń tej roli zaliczają się między innymi:

</doc>
<doc id="2015774" url="https://pl.wikipedia.org/wiki?curid=2015774" title="6S4S">
6S4S

6S4S (ros. 6С4С) – lampa elektronowa, trioda bezpośrednio żarzona produkcji radzieckiej. Często stosowana jako lampa końcowa (mocy) w amatorskich wzmacniaczach audio. Amerykańskim odpowiednikiem tej lampy jest 6B4G .
Dane techniczne.
Żarzenie:

</doc>
<doc id="2015776" url="https://pl.wikipedia.org/wiki?curid=2015776" title="Ivan Šimko">
Ivan Šimko

Ivan Šimko (ur. 1 stycznia 1955 w Bratysławie) – słowacki polityk, prawnik i ekonomista, były wicepremier i minister, współzałożyciel Ruchu Chrześcijańsko-Demokratycznego oraz Słowackiej Unii Chrześcijańskiej i Demokratycznej.
Życiorys.
W 1978 ukończył studia w Wyższej Szkole Ekonomicznej w Bratysławie, w 1987 został absolwentem prawa na Uniwersytecie Komeńskiego. W okresie komunizmu pracował m.in. jako asystent w Instytucie Badawczym Planowania Regionalnego. Od listopada 1989 do czerwca 1990 był doradcą wicepremiera Czechosłowacji Jána Čarnogurskiego. W latach 1990–1992 zasiadał w Izbie Ludu Zgromadzenia Federalnego Czechosłowacji.
Od 18 lutego do 24 czerwca 1992 pełnił funkcję ministra sprawiedliwości Słowacji. W 1994 uzyskał mandat posła do Rady Narodowej. W tymczasowym rządzie Jozefa Moravčíka sprawował funkcję wicepremiera (1994). Po dojściu do władzy koalicji demokratycznej skupionej wokół Mikuláša Dzurindy został w 2001 ministrem spraw wewnętrznych. W latach 2002–2003 sprawował urząd ministra obrony w drugim rządzie tego premiera.
Był współzałożycielem Ruchu Chrześcijańsko-Demokratycznego, a od 1992 jego wiceprzewodniczącym. W 1998 wraz z partią przystąpił do Słowackiej Koalicji Demokratycznej, zaś w 2000 po odejściu z KDH znalazł się wśród 11 sygnatariuszy Słowackiej Unii Chrześcijańskiej i Demokratycznej. Po sporach z przewodniczącym SDKÚ Mikulášem Dzurindą odszedł w 2004 z partii, zakładając Wolne Forum, z którego jeszcze w tym samym roku wystąpił. W 2005 powołał ugrupowanie pod nazwą Misia 21 – Nová kresťanská demokracia (od 2006 pod nazwą MISIA 21 – Hnutie kresťanskej solidarity).
W 2006 znalazł się poza parlamentem, wycofując się z bieżącej aktywności politycznej. Zajął się działalnością biznesową w branży konsultingowej, a także pracą jako wykładowca akademicki. W 2010 powrócił do KDH.

</doc>
<doc id="2015777" url="https://pl.wikipedia.org/wiki?curid=2015777" title="Jerzy Woronczak">
Jerzy Woronczak

Jerzy Woronczak (ur. 9 listopada 1923 w Radomsku, zm. 6 marca 2003 we Wrocławiu) – profesor, językoznawca, mediewista, badacz literatury średniowiecznej, jeden z twórców językoznawstwa kwantytatywnego, judaista. Redagował serię "Bibliotheca Judaica". 
Studiował we Wrocławiu historię i polonistykę. Od 1953 pracował w Instytucie Badań Literackich, gdzie w 1959 uzyskał stopień doktora, w 1991 profesora zwyczajnego. Od roku 1961 był członkiem komitetu redakcyjnego "Słownika polszczyzny XVI wieku", od 1965 - "Biblioteki Pisarzów Polskich". Od roku 1978 był wykładowcą Uniwersytetu Wrocławskiego.
Był wszechstronnym uczonym. Podstawę jego badań stanowiły studia nad dziełami literatury średniowiecznej, w tym Bogurodzicą. Prowadził badania interdyscyplinarne; badał związki między językiem a matematyką, zwłaszcza w dziedzinie stylometrii. Pod koniec życia badał nagrobki na cmentarzach żydowskich.

</doc>
<doc id="2015778" url="https://pl.wikipedia.org/wiki?curid=2015778" title="Liga Światowa w Piłce Siatkowej 1996">
Liga Światowa w Piłce Siatkowej 1996

Liga Światowa w Piłce Siatkowej 1996 (ang. 1996 FIVB Volleyball World League) – 7. edycja międzynarodowego turnieju siatkarskiego zorganizowanego przez Międzynarodową Federację Piłki Siatkowej (FIVB) dla 11 narodowych reprezentacji.
Rywalizacja składała się z dwóch faz: fazy interkontynentalnej oraz turnieju finałowego. Faza interkontynentalna trwała od 10 maja do 16 czerwca. Turniej finałowy rozegrany został w dniach 24-29 czerwca w hali Ahoy w Rotterdamie w Holandii.
Zwycięzcą Ligi Światowej 1996 została po raz pierwszy reprezentacja Holandii, która w finale pokonała reprezentację Włoch. Brązowy medal zdobyła reprezentacja Rosji. MVP turnieju został Włoch Lorenzo Bernardi.
W rozgrywkach zadebiutowała reprezentacja Argentyny. Chiny natomiast po raz pierwszy zakwalifikowały się do turnieju finałowego.
System rozgrywek.
Liga Światowa 1996 składała się z dwóch faz: fazy interkontynentalnej oraz turnieju finałowego.
W fazie interkontynentalnej drużyny rozmieszczone zostały w trzech grupach na podstawie klucza geograficznego. W Grupie Zachodniej znalazły się: Argentyna, Brazylia, Hiszpania oraz Kuba, w Grupie Centralnej: Bułgaria, Grecja, Grecji oraz Włoch, natomiast w Grupie Wschodniej: Chiny, Japonia oraz Rosja. Drużyny z Grupy Zachodniej i Centralnej rozegrały między sobą po cztery spotkania, natomiast zespoły z Grupy Wschodniej po sześć spotkań. Do turnieju finałowego oprócz gospodarza awans uzyskali zwycięzcy grup oraz dwa najlepsze zespoły z drugich miejsc.
Turniej finałowy składał się z: fazy play-off, meczu o 3. miejsce oraz finału. W fazie play-off drużyny rozegrały między sobą po jednym spotkaniu, nie odbywały się jednak mecze pomiędzy reprezentacjami, które znajdowały się w tej samej grupie w fazie interkontynentalnej. Dwie najlepsze reprezentacje zagrały w finale, natomiast drużyny z miejsc 3-4 rozegrały mecz o 3. miejsce.
Faza interkontynentalna.
Wszystkie godziny według czasu lokalnego.

</doc>
<doc id="2015779" url="https://pl.wikipedia.org/wiki?curid=2015779" title="Fazy głoski">
Fazy głoski

Fazy głoski – trudno obserwowalne, trwające setne, czasem tysięczne sekundy, części czasu trwania całej głoski, zwane także momentami artykulacyjnymi głoski. Wyróżnia się trzy fazy głoski:
Przykładowe procesy artykulacyjne w fazach głoski [z]:
Fazy artykulacyjne głoski bada się na zapisie filmowym (np. kinorentgenograficznym) pozwalającym zwalniać i zatrzymywać obraz oraz poprzez zapis cyfrowy dźwięku.

</doc>
<doc id="2015780" url="https://pl.wikipedia.org/wiki?curid=2015780" title="Wymowa krakowsko-poznańska">
Wymowa krakowsko-poznańska

Wymowa krakowsko-poznańska – normatywna forma wymowy języka polskiego, opozycyjna względem ogólnopolskiej wymowy warszawskiej, charakteryzująca się:

</doc>
<doc id="2015782" url="https://pl.wikipedia.org/wiki?curid=2015782" title="Wymowa warszawska">
Wymowa warszawska

Wymowa warszawska – normatywna forma wymowy języka polskiego, przyjęta jako wzorzec ogólnopolski, opozycyjna względem wymowy krakowsko-poznańskiej, charakteryzująca się:

</doc>
<doc id="2015783" url="https://pl.wikipedia.org/wiki?curid=2015783" title="Rozsunięcie artykulacyjne">
Rozsunięcie artykulacyjne

Rozsunięcie artykulacyjne – proces fonologiczny zachodzący przed spółgłoskami zwarto-szczelinowymi, jako odpowiednik litery ń. Polega na zastąpieniu ń grupą spółgłosek składającą się z: /i̯/ oraz spółgłoski nosowej o miejscu artykulacji identycznym jak następująca spółgłoska zwarto-szczelinowa. W czasie artykulacji głoski /i̯/ nie dochodzi do zwarcia narządów mowy, co sprawia, że jest bliższa artykulacyjnie samogłosce występującej w lewostronnym sąsiedztwie tej grupy. Natomiast drugi człon grupy – głoska nosowa /n/ lub /ṇ/, jest bliższa prawostronnemu sąsiedztwu spółgłoski zwarto-szczelinowej.
Przykłady:

</doc>
<doc id="2015784" url="https://pl.wikipedia.org/wiki?curid=2015784" title="Tempo wypowiedzi">
Tempo wypowiedzi

Tempo wypowiedzi – potocznie szybkość mówienia, obiekt zainteresowań fonologii suprasegmentalnej. Wyróżnia się trzy tempa wypowiedzi: "lento" - wolno, "moderato" - umiarkowanie (właściwie), "allegro" - szybko. Według badań średnie tempo wypowiadania słów to około 2,5 słowa na sekundę, czyli od 125 do 150 słów na minutę (należy przy tym podkreślić, iż różni się ono w zależności od języka, miejsca zamieszkania i wielu innych czynników).

</doc>
<doc id="2015785" url="https://pl.wikipedia.org/wiki?curid=2015785" title="Fonetyka opisowa">
Fonetyka opisowa

Fonetyka opisowa – dział fonetyki zajmujący się badaniem, opisywaniem i klasyfikowaniem głosek występujących w określonym języku współczesnym. Jest nauką statyczną, bada głoski i ich połączenia w jednym momencie czasowym, nie badając procesów, które do tego doprowadziły.

</doc>
<doc id="2015788" url="https://pl.wikipedia.org/wiki?curid=2015788" title="Tianyusaurus">
Tianyusaurus

Tianyusaurus – rodzaj jaszczurki żyjącej pod koniec okresu kredowego na terenach Azji. Został opisany w 2008 roku przez Lü Junchanga i współpracowników w oparciu o niekompletny szkielet średniej wielkości osobnika, obejmujący czaszkę, żuchwę, pierwszych osiem kręgów szyjnych oraz kości obręczy barkowej (05-f702), odkryty w górnokredowych osadach formacji Qiupa w chińskiej prowincji Henan. W 2010 roku opisane zostały trzy kolejne czaszki wydobyte z odpowiadających im wiekiem – datowanych na około 66 mln lat – warstw formacji Nanxiong w prowincji Jiangxi, zachowane w lepszym stanie niż holotyp. Najistotniejszą cechą morfologiczną "Tianyusaurus" jest obecność w pełni wykształconej dolnej belki skroniowej (ang. "lower temporal bar") – nieznanej wcześniej u żadnego przedstawiciela łuskonośnych, a upodabniającej "Tianyusaurus" do hatterii i innych sfenodontów, u których występowała dolna belka skroniowa. Czaszka "Tianyusaurus" jest masywna i w pełni diapsydowa, z niewielkim górnym oknem skroniowym i dużym dolnym. W kości przedszczękowej znajdowało się 6-7 niewielkich zębów, w zębowej około 33, a w szczękowej około 24. Podobnie jak u innych lepidozaurów uzębienie było pleurodontyczne. Duże zęby przypominające kły mogą dowodzić występowania zachowań terytorialnych albo służyły do chwytania dużych kęsów pokarmu.
Lü i współpracownicy stwierdzili, że "Tianyusaurus" należy do łuskonośnych i zasugerowali, że może być spokrewniony z Teiidae. Według analizy filogenetycznej przeprowadzonej przez Mo, Xu i Evans "Tianyusaurus" jest przedstawicielem wymarłego kladu Boreoteiioidea, obejmującego przeważnie roślinożerne jaszczurki, blisko spokrewnione z Teiidae.

</doc>
<doc id="2015789" url="https://pl.wikipedia.org/wiki?curid=2015789" title="Tianyusaurus zhengi">
Tianyusaurus zhengi



</doc>
<doc id="2015791" url="https://pl.wikipedia.org/wiki?curid=2015791" title="Trójkąt samogłoskowy (Benniego)">
Trójkąt samogłoskowy (Benniego)

Trójkąt samogłoskowy (Benniego) – stworzony przez polskiego językoznawcę – Tytusa Benniego. Schemat jest modyfikacją stworzonego w 1781 roku przez Wolfganga Hellwaga trójkąta samogłoskowego. Benni dokonał podziału samogłosek ze względu na wąskie, średnie, i szerokie otwarcie ust.

</doc>
<doc id="2015793" url="https://pl.wikipedia.org/wiki?curid=2015793" title="Trójkąt samogłoskowy (Hellwaga)">
Trójkąt samogłoskowy (Hellwaga)

Trójkąt samogłoskowy (Hellwaga) – stworzony w 1781 r. przez niemieckiego uczonego Christopha Friedricha Hellwaga trójkąt samogłoskowy, był pierwszą próbą usystematyzowania samogłosek. Znajdujący się na dole wierzchołek trójkąta oznaczał niskie położenie języka, ramiona natomiast symbolizowały wznoszenie się przodu lub tyłu języka.

</doc>
<doc id="2015796" url="https://pl.wikipedia.org/wiki?curid=2015796" title="Wymowa samogłosek nosowych">
Wymowa samogłosek nosowych

Wymowa samogłosek nosowych – w języku polskim, jako w jednym z dwóch języków słowiańskich, samogłoski nosowe ([ą] i [ę]) nie uległy pełnej denazalizacji. W śródgłosie wymowa samogłoski nosowej determinowana jest przez głoskę po niej następującą.

</doc>
<doc id="2015798" url="https://pl.wikipedia.org/wiki?curid=2015798" title="Leon Guz">
Leon Guz

Leon Guz (ur. 10 grudnia 1914 w Kowlu, zm. 1 czerwca 2010 w Warszawie) – polski dziennikarz żydowskiego pochodzenia, autor dziennika z okresu okupacji niemieckiej.
Życiorys.
Urodził się w rodzinie żydowskiej, jako syn Jeruchima (zm. w sierpniu 1942 w obozie zagłady w Treblince). Matka zmarła w 1938 w Warszawie. Miał dwóch braci, starszego Szymona, który zmarł w październiku 1939 w wyniku ciężkiej rany w nogę podczas wrześniowych nalotów, oraz młodszego Zeliga zamordowanego w Treblince w 1942. 
W grudniu 1939 ożenił się z Alicją z domu Szarfsztejn (1915–1980), pochodzącą z Mińska Mazowieckiego. 22 listopada 1942 w Mińsku Mazowieckim urodziła mu się córka Barbara Helena, która na początku grudnia 1942 została umieszczona przez Apolonię Przybojewską w Domu Dziecka ks. Boduena.
W getcie warszawskim pracował w składzie futer. Z getta wydostał się nielegalnie i wyjechał do Mińska Mazowieckiego do swoich teściów. W Mińsku pracował na placówkach na stacji kolejowej, a potem w Niemieckim Czerwonym Krzyżu. Podczas likwidacji getta uciekł z placu przeładunkowego i trafił do obozu pracy w Mińsku, gdzie pracował w fabryce Rudzkiego. Od stycznia 1943 ukrywał się na warszawskiej Pradze. W tym okresie prowadził dziennik będący zapisem losów jego i jego rodziny, oraz trudnej sytuacji z jaką przyszło mu się borykać. Dziennik został wydany dwukrotnie w Polsce w latach 1990 i 2001 pod tytułem "Targowa 64. Dziennik 27.I.1943-11. IX.1944", a także przetłumaczony na język niemiecki przez Instytut Translatoryki Uniwersytetu Wiedeńskiego i wydany w Austrii pod tytułem „Also wir leben noch”.
Od 1947 dziennikarz „Głosu Ludu”, a od 16 grudnia 1948 do lat 80. dziennikarz „Trybuny Ludu”, gdzie był m.in. kierownikiem działu ekonomicznego oraz korespondentem w Rumunii. Był członkiem Oddziału Warszawskiego Stowarzyszenia Dziennikarzy Polskich.
Został pochowany 8 czerwca na cmentarzu Wojskowym na Powązkach (kwatera B39, rząd 8, grób 6).

</doc>
<doc id="2015805" url="https://pl.wikipedia.org/wiki?curid=2015805" title="94 Pułk Piechoty (austro-węgierski)">
94 Pułk Piechoty (austro-węgierski)

Czeski Pułk Piechoty Nr 94 (IR. 94) – pułk piechoty cesarskiej i królewskiej Armii.
Historia pułku.
Pułk został utworzony 1 stycznia 1883 roku w Lewoczy () z trzech batalionów liniowych wyłączonych ze składu Pułków Piechoty Nr 25, 66 i 67 oraz Batalionu Strzelców Polnych Nr 37.
Okręg uzupełnień nr 94 Turnov () na terytorium 9 Korpusu.
Kolory pułkowe: biały, guziki złote.
W latach 1897–1899 sztab pułku razem z 3. i 4. batalionem stacjonował w Terezinie (niem. "Theresienstadt"), 2. batalion w Turnovie, a 1. batalion detaszowany w Nevesinje. Pułk (bez 1. batalionu) wchodził w skład 57 Brygady Piechoty należącej do 29 Dywizji Piechoty, natomiast 1. batalion był podporządkowany komendantowi 3 Brygady Górskiej należącej do 18 Dywizji Piechoty.
W latach 1903–1909 pułk stacjonował w Terezinie (niem. "Theresienstadt") z wyjątkiem 3. batalionu, który stacjonował w okręgu uzupełnień w Turnovie. W 1908 roku 4. batalion został przeniesiony do Liberca (niem. "Reichenberg").
W latach 1910–1914 komenda pułku oraz bataliony III i IV stacjonowały w Libercu, II batalion stacjonował w Turnovie, a I w Twierdzy Josevof.
Pułk wchodził w skład 58 Brygady Piechoty należącej do 29 Dywizji Piechoty.
Skład narodowościowy w 1914 roku 76% – Niemcy, 22% – Czesi.
W czasie I wojny światowej wszystkie bataliony walczyły na froncie wschodnim w składzie 2 Armii.
Szefowie pułku.
Kolejnymi szefami pułku byli:

</doc>
<doc id="2015807" url="https://pl.wikipedia.org/wiki?curid=2015807" title="Łuk dzienny">
Łuk dzienny

Łuk dzienny – droga ruchu Słońca oraz całego sklepienia niebieskiego za dnia, od momentu jego wschodu do zachodu. Pomijając roczny ruch Słońca po ekliptyce, łuk dzienny stanowi część równoleżnika niebieskiego. 

</doc>
<doc id="2015808" url="https://pl.wikipedia.org/wiki?curid=2015808" title="Łuk nocny">
Łuk nocny

Łuk nocny – droga ruchu Słońca oraz całego sklepienia niebieskiego nocą, czyli pod horyzontem.

</doc>
<doc id="2015810" url="https://pl.wikipedia.org/wiki?curid=2015810" title="Armia Dobrudzka">
Armia Dobrudzka

Armia Dobrudzka - jedna z armii Imperium Rosyjskiego w czasie I wojny światowej.
Sztab polowy Armii zorganizowano w sierpniu 1916, rozformowano w październiku 1916 wraz z formowaniem Armii Dunajskiej. Część związków taktycznych i jednostek Armii weszły w skład Armii Dunajskiej.
W skład Armii wchodził (z dużych jednostek) 47 Korpus Armijny Imperium Rosyjskiego w okresie sierpień - wrzesień 1916.
Dowódcą Armii był gen. piechoty Andriej Medardowicz Zajonczkowskij. 

</doc>
<doc id="2015812" url="https://pl.wikipedia.org/wiki?curid=2015812" title="Aparaty strydulacyjne">
Aparaty strydulacyjne



</doc>
<doc id="2015813" url="https://pl.wikipedia.org/wiki?curid=2015813" title="Narząd strydulacyjny">
Narząd strydulacyjny



</doc>
<doc id="2015814" url="https://pl.wikipedia.org/wiki?curid=2015814" title="Układ topocentryczny">
Układ topocentryczny

Układ topocentryczny (z greckiego "tópos", czyli "miejsce") – układ współrzędnych ze środkiem znajdującym się w miejscu obserwacji. 
Przejście z układu geocentrycznego do topocentrycznego wymaga znajomości szerokości geograficznej i lokalnego czasu gwiazdowego.

</doc>
<doc id="2015816" url="https://pl.wikipedia.org/wiki?curid=2015816" title="Dajr al-Kamar">
Dajr al-Kamar

Dajr al-Kamar (Deir el Qamar; arab. دير القمر; pol. "Klasztor Księżyca") – miejscowość w Górach Szuf w środkowym Libanie, zwana “miastem emirów”. Liczy ok. 10 tys. mieszkańców (79% stanowią maronici, 16% grekokatolicy, 5% - pozostali). Od XVI wieku była siedzibą libańskich gubernatorów z rodów Maan i Chehab. Szczególny rozkwit Dajr al-Kamar nastąpił w okresie panowania druzyjskiego emira Fachr ad-Dina II, którego pałac można podziwiać do dnia dzisiejszego. Miejscowość słynie z licznych zabytków.

</doc>
<doc id="2015817" url="https://pl.wikipedia.org/wiki?curid=2015817" title="Cmentarz wojenny w Trawnikach">
Cmentarz wojenny w Trawnikach

Cmentarz wojenny w Trawnikach – zabytkowy cmentarz z okresu I wojny światowej znajdujący się w gminie Trawniki, powiecie świdnickim. Cmentarz usytuowany jest w północno-wschodniej części wsi, pomiędzy rzeką Wieprz, a szosą prowadzącą do Oleśnik w bezpośrednim sąsiedztwie remizy. Ma kształt prostokąta o powierzchni około 1450 m2 o wymiarach około 40 na 36 m. Teren cmentarza otoczony jest metalowym płotem.
Obecnie na cmentarzu zachowały się dwa duże kopce o wymiarach około 12 na 7 m i wysokości około metra, pomiędzy którymi znajduje się pomnik z białego kamienia z czarną granitową tablicą, na której zachował się częściowo zniszczony napis: 
"DEN HIER RUHENDEN / IM WELTKRIEGE / GEFALLENEN HELDEN / GEWIDMET VON DER K.K. / INF. FIS. SICH. ABTL. Nº 12 / JUNI 1916"
Na cmentarzu pochowanych jest prawdopodobnie około 140 żołnierzy, poległych i zmarłych w I wojnie światowej w 1914 oraz 1915 roku. 
Na cmentarzu znajdują się pochówki żołnierzy polskich, poległych w walkach z bolszewikami w bitwie pod Cycowem 16 sierpnia 1920 oraz pod Zamościem. Na jednym z grobów znajduje się tabliczka:
" Polegli w bitwie z bolszewikami pod Cycowem bohaterscy obrońcy Ojczyzny wraz z dowódcą por. Kazimierzem Małyniczem. Wśród nas sprawują wieczną wartę. Cześć ich pamięci. W imieniu społecz."

</doc>
<doc id="2015818" url="https://pl.wikipedia.org/wiki?curid=2015818" title="New Mater Volley Castellana Grotte">
New Mater Volley Castellana Grotte

New Mater Volley Castellana Grotte – włoski męski klub siatkarski z siedzibą w Castellana Grotte, założony w 2009 roku. Od sezonu 2009/2010 drużyna występuje w rozgrywkach pod nazwą BCC-NEP Castellana Grotte. W sezonie 2012/2013 klub uczestniczy w rozgrywkach Serie A1.
Historia.
Powstanie.
Początki siatkówki w Castellana Grotte to 1967 rok. Wówczas w mieście powstał klub Mater Domini. Już w XXI wieku klub ten zmienił nazwę na Materdomini Volley. Po sezonie 2008/2009 w Materdomini Volley zdecydowano się na ograniczenie działalności wyłącznie do sekcji młodzieżowych. Licencja ligowa została zaś przekazana nowo założonemu New Mater Volley.
Bilans sezon po sezonie.
Poziom rozgrywek:
Kadra.
Sezon 2018/2019.
 
 
 
 
Sezon 2017/2018.
 
 
 
 
 
 

</doc>
<doc id="2015819" url="https://pl.wikipedia.org/wiki?curid=2015819" title="Armia Specjalna">
Armia Specjalna

Armia specjalna (ros. Особая армия) – jedna z armii Imperium Rosyjskiego w czasie I wojny światowej.
Dowództwo i Sztab polowy Armii sformowano w lipcu 1915 roku na bazie Grupy gen. W.A. Ołochowa z dowództwa Wojsk Gwardii.
Rozformowano armię na początku 1918.
Wchodziła w skład Frontów:
W jej skład w okresie wojny wchodziły:
Dowódcy Armii: 

</doc>
<doc id="2015822" url="https://pl.wikipedia.org/wiki?curid=2015822" title="Odległość biegunowa">
Odległość biegunowa

Odległość biegunowa – dopełnienie deklinacji do kąta prostego, co oznacza kątową odległość ciała niebieskiego od bieguna północnego. 

</doc>
<doc id="2015823" url="https://pl.wikipedia.org/wiki?curid=2015823" title="Antoni Golejewski">
Antoni Golejewski

Antoni Leonard Golejewski herbu Kościesza (ur. 15 lutego 1819 w Dołpotowie w pow. kałuskim, zm. 28 października 1893 we Lwowie) – ziemianin, poseł do austriackiej Rady Państwa i Sejmu Krajowego Galicji.
W latach 1832-1833 uczył się w gimnazjum jezuickim w Tarnopolu, a następnie studiował w Akademii Technicznej w Wiedniu (1835-1838). Ziemianin, właściciel dóbr Harasymów, Hawrylak w powiecie horodeńskim i Studzianka w powiecie kałuskim.
Był członkiem od 1844 Stanów Galicyjskich, podpisał 26 kwietnia 1848 protest przeciw zwołaniu Sejmu stanowego i został członkiem lwowskiej Rady Narodowej, Pracował w wyłonionym przez nią komitecie dla spraw likwidacji pańszczyzny, organizował protesty przeciw podziałowi Galicji. Był także członkiem wydziału gwardii narodowej tejże Rady.Działacz Ruskiego Soboru. Od końca 1862 stał na czele organizacji "białych" na Pokuciu. Po wybuchu powstania styczniowego sprzeciwiał się dalszemu rozwojowi organizacji na prowincji i krytykował działania Komitetu Obywatelskiego Galicji Wschodniej. Po wejściu w jego skład z początkiem 1863 r. został naczelnikiem obwodu na ziemi kołomyjskiej. Na znak protestu przeciwko wyprawie na Ruś w kwietniu 1863 wraz ze Franciszkiem Janem Smolką wystąpił z niego i próbował obalić wspomniany komitet. Został jednak wówczas aresztowany przez Austriaków. Po wypuszczeniu na wolność w sierpniu 1863 ponownie wszedł do Komitetu lwowskiego. Po rozwiązaniu go przez Rząd Narodowy został w listopadzie 1863 naczelnikiem okręgu tarnopolskiego, obejmującego galicyjskie Podole. Należał zarazem do opozycji w stosunku do polityki Rządu Narodowego. W marcu 1864 został ponownie aresztowany przez policję austriacką, ale wkrótce śledztwo przeciw niemu umorzono dla braku dowodów.
Był posłem do Sejmu Krajowego Galicji I kadencji (1861-1867), II kadencji (1867-1869), III kadencji (1870-1876), IV kadencji (1877-1882), V kadencji (1882-1889) i VI kadencji (1889-1893) w kurii I (wielkiej własności) z obwodu kołomyjskiego. Mandat poselski piastował ten mandat bez przerwy od 1861 aż do śmierci. W 1865 r. zadeklarował się jako zwolennik Goluchowskiego i partii "mameluków". Jego rolę w tym stronnictwie tak scharakteryzował Kazimierz Chłędowski: "Wielką podporą stronnictwa był Antoni Golejewski, człowiek niezbyt wykształcony, ale posiadający wiele zdrowego rozsądku i znajomości potrzeb krajowych, odważny, wypowiadający swe zdanie bez ogródek, bez oglądania się na kogokolwiek i mający wielki wpływ na tych posłów włościańskich z Rusi, którzy niezupełnie zaprzedali się świętojurskiej klice". Odgrywał dużą rolę w parlamencie galicyjskim. Od sierpnia 1868 roku członek zawiązanego w sejmie Klubu Polskiego, który miał za zadanie stać na straży Konstytucji grudniowej i idei obesłania Rady Państwa. Od 1874 w Sejmie, był stałym przewodniczącym komisji petycyjnej, a od 1878 dodatkowo kwestorem sejmowym. Przemawiał w izbie często, zawsze zwięźle i ze złośliwym dowcipem. Członek kierownictwa Centralnego Komitetu Wyborczego (1883, 1885, 1889). W ostatnim okresie swej działalności publicznej należał do skrajnych konserwatystów – podolaków i bronił interesów wielkiej własności. Protestował przeciwko wydatkom na cele inwestycyjne, rozbudowę przemysłu i na opiekę społeczną. Głośny był jego sprzeciw dotyczący budowy gmachu sejmowego i wydatków na urządzenie wystawy krajowej w 1877 we Lwowie.
Poseł do austriackiej Rady Państwa II kadencji (20 maja 1867 - 2 kwietnia 1870) delegowany przez Sejm jako przedstawiciel wielkiej własności. Zrezygnował z mandatu w gronie 30 posłów na znak protestu przeciwko uprzywilejowaniu Niemców i odrzuceniu przez parlament uchwały galicyjskiej. Powtórnie został posłem do posłem do austriackiego parlamentu w V kadencji (7 grudnia 1875 - 17 czerwca 1878), wybrany w wyborach uzupełniających po śmierci Kajetana Agopsowicza w okręgu 18 wielkiej własności ziemskiej (Kołomyja, Horodenka, Śniatyn, Kosów, Nadwórna), z mandatu zrezygnował w 1878. Należał do frakcji posłów konserwatystów w Kole Polskim.
W latach 1868–1880 zasiadał także w Radzie Powiatowej w Horodence, od 1874 był też członkiem Wydziału Powiatowego. W latach 1881-1893 członek zarządu Galicyjskiego Towarzystwa Kredytowego Ziemskiego we Lwowie.
Rodzina.
Tytuł hrabiowski rodzina otrzymała od Austrii w 1783. Syn Juliusza i Róży z Czarnomskich. Ożenił się w 1841 z Różą z Przybysławskich (1826-1905), dzieci nie mieli. Miał nieślubnego syna - aktora teatralnego i filmowego, śpiewaka operowego i reżysera teatralnego. Mariana Palewicza-Golejewskiego (1881-1939),

</doc>
<doc id="2015824" url="https://pl.wikipedia.org/wiki?curid=2015824" title="Andrzej Józefczyk">
Andrzej Józefczyk

Andrzej Józefczyk (ur. 29 listopada 1816 w Pilźnie – zm. 21 września 1878 w Krakowie) – polski pedagog, spiskowiec.
Syn gajowego. Podczas studiów na wydziale filozoficz­nym i teologicznym Uniwersytetu Lwowskiego brał udział w spiskach młodzieży akademickiej. W 1836 został uwięzio­ny, odsiedział 5 lat w Spielbergu.
W 1846 za udział w przygotowaniach do powstania powtórnie znalazł się w więzieniu. Został zwolniony w 1848, i od tego czasu poświęcił się wyłącznie pracy pedago­gicznej.
Był dyrektorem pierwszego seminarium nauczycielskie­go w Krakowie (1871). Jednocześnie, w latach 1868-1878, założyciel i prezes oddziału krakowskiego Polskiego Towarzystwa Pedagogicznego w Galicji. Au­tor wielu prac z dziedziny pedagogiki. Dorywczo zaj­mował się też twórczością literacką. Wraz z Marcelim Studzińskim przetłumaczył na język polski „Kronikę" Wincentego Kadłubka, wydaną w Krakowie w 1862.

</doc>
<doc id="2015825" url="https://pl.wikipedia.org/wiki?curid=2015825" title="Szamun">
Szamun

Szamun (Chamoun; syr.: شمعون - "Szymon") – znana libańska rodzina chrześcijańska. Szczególne wpływy uzyskali jej członkowie wywodzący się z miasta Deir el Qamar.
Przedstawiciele:
Zobacz też:

</doc>
<doc id="2015826" url="https://pl.wikipedia.org/wiki?curid=2015826" title="Friedrich Karl von Langenau">
Friedrich Karl von Langenau

Friedrich Karl Gustav August Freiherr von Langenau (ur. 7 listopada 1782, zm. 4 lipca 1840) – austriacki marszałek polny porucznik.
Życiorys.
Wcześniej służył w armii saskiej. 2 czerwca 1813 został mianowany na stopień generała majora, a 27 listopada 1827 na stopień marszałka polnego porucznika. W 1831 był dywizjonierem na Węgrzech z siedzibą w Budzie. W latach 1832-1839 pełnił służbę na stanowisku generała komenderującego w Galicji z siedzibą we Lwowie. Po opuszczeniu Galicji Langenau przez dziewięć mie­sięcy, do śmierci, był generałem komenderującym dla Ilirii, Średniej Austrii i Tyrolu z siedzibą w Grazu.
Od 1824 do śmierci był szefem Dolnoaustriackiego Pułku Piechoty Nr 49.

</doc>
<doc id="2015827" url="https://pl.wikipedia.org/wiki?curid=2015827" title="Supanara Sukhasvasti Na Ayudhaya">
Supanara Sukhasvasti Na Ayudhaya



</doc>
<doc id="2015828" url="https://pl.wikipedia.org/wiki?curid=2015828" title="Mamelucy (Galicja)">
Mamelucy (Galicja)

Mamelucy – popularnie stosowana nazwa polskiego zachowawczego ugrupowania politycznego w Galicji w czasie autonomii galicyjskiej.
Ugrupowanie utworzyło się w 1867 w Sejmu Krajowego Galicji. Jego przedstawiciele uważali, że nie należy ryzykować walki o większą autonomię Galicji, tylko poprzestać na tym, co już uzyskano. Nazywano ich pogardliwie mamelukami. Do obozu mameluków, na którego czele stał namie­stnik Agenor Romuald Gołuchowski, przeszła część skrajnie kon­serwatywnej szlachty z Galicji Wschodniej i część in­teligencji na czele z Florianem Ziemiałkowskim. Dla odmiany demokraci, jak Smolka, reprezentujący mieszczaństwo lwowskie, wysuwali hasła opozycji przeciw Wiedniowi. Krakowscy konserwatyści, późniejsi stańczycy, zajęli pozycję centrową.
Do najbardziej wojujących mameluków, oprócz Agenora Gołuchowskiego i Floriana Ziemiałkowskiego, należeli: Piotr Gross, Wiktor Zbyszewski, Stanisław Polanowski, Julian Ławrowski, Antoni Golejewski.
Mamelucy nie uznawali żądań ukraińskich o większe prawa polityczne, popierali natomiast równouprawnienie Żydów. W 1869 Gołuchowski i Ziemiałkowski założyli pismo mameluków „Dziennik Polski” i ściągnęli na współ­redaktora popularnego dziennikarza Jana Lama. W 1878 „Dziennik Polski” odkupił Adam Stanisław Sapieha i zmienił jego profil. Od tego czasu mamelucy przestali odgrywać jakąkolwiek polityczną rolę w Galicji.

</doc>
<doc id="2015829" url="https://pl.wikipedia.org/wiki?curid=2015829" title="Zygmunt Sawczyński">
Zygmunt Sawczyński

Zygmunt Sawczyński herbu Sulima (ur. 30 kwietnia 1826 w Oleksińcach w pow. czortkowskim, zm. 17 maja 1893 we Lwowie) – językoznawca i pedagog galicyjski, polityk konserwatywny i poseł do austriackiej Rady Państwa i Sejmu Krajowego Galicji, 
Życiorys.
Uczył się w gimnazjum 00. Bazylianów w Buczaczu (1838-1843). Następnie studiował na Uniwersytecie Lwowskim, gdzie ukończył dwuletni kurs filozoficzny (1843-1845) a następnie w l. 1845-1849 studia obejmujące historię, filologię słowiańską i klasyczną. Od 1846 uczestniczył w konspiracji studenckiej we Lwowie. Czynny w okresie Wiosny Ludów. Jako członek Komitetu Akademickiego zasiadał w lwowskiej Radzie Narodowej, gdzie należał do lewicy. Jednocześnie działał w oddziale ruskim RN, z którego ramienia wziął udział w Zjeździe Słowiańskim w Pradze. Brał tam udział w pracach sekcji polskiej i ruskiej, Wszedł także w skład utworzonego w czerwcu 1848 tzw. Soboru Ruskiego, grupującego księży, ziemian i inteligencję wyznania greckokatolickiego, nie uznających odrębności narodowej Rusinów. Od tego okresu konsekwentnie określał się jako "gen te Ruthenus natione Polonus". Swoje stanowisko w tej kwestii wyłożył najpełniej wyłożył w pracy opublikowanej w 1861 roku. Uważał w niej że pomimo iż język ruski (ukraiński) stanowi wśród języków słowiańskich język odrębny a Rusini odrębny naród to z powodu wspólnej historii Polaków i Rusinów dopuszczalne są poglądy uznające język ruski jedynie za dialekt języka polskiego.
Po studiach w latach 1849-1850 pracował jako zastępca nauczyciela historii w gimnazjum w Tarnowie. Wraz z trzema innymi nauczycielami tego gimnazjum podejrzany o nielojalność (Mikołajem Zyblikiewiczem, Andrzejem Oskardem i Bronisławem Tarnowskim) pozostawał pod nadzorem policyjnym. Następnie po przeniesieniu do Krakowa pracował jako nauczyciel a od 1857 profesor w Gimnazjum św. Anny, Uczył łaciny, greki, historii, geografii, języków niemieckiego i polskiego. Jego uczniami byli in. Józef Szujski i Stanisław Tarnowski, Tadeusz Wojciechowski, Kazimierz Chłędowski. Stanisław Tarnowski tak go wspominał: "Tym z profesorów, który na nas działał najsilniej i piętno swego wpływu wycisnął na naszych umysłach na cale życie, był Zygmunt Sawczyński" [...], "w nas bardzo obudził ciekawość do historii i do literatury, część dla tego, co w jednej czy drugiej piękne a nade wszystko myślenie, którego bardzo stanowczo żądał, które cenił w nas i chwalił, gdy dostrzegał""." Z kolei Kazimierz Chłędowski tak go scharakteryzował: ""Sawczyński, przystojny mężczyzna, o bystrym, orlim spojrzeniu, długich bujnych czarnych włosach, wielkiej był zdolności człowiekiem, a gdyby był trochę pilniejszym, mielibyśmy byli w nim znakomitego uczonego i pisarza. Pewne ukraińskie lenistwo i bałagulstwo przygłuszało w nim wszystkie porywy do energicznej czynności, czytał tylko dużo, to co czytał przetrawił, wybornie uczył, ale na rzetelną pracę naukową lub literacką produkcję się nie zdobył. Uczył nas literatury polskiej, wykładał gładko i ciepło, interesował młodzieńcze umysły. Z dyrektorem zakładu był Sawczyński zawsze w żywych utarczkach, bo śpiąc długo , bardzo często spóźniał się do szkoły, a nadto jest rzeczą wiadomą, że wszelcy naczelnicy niezbyt lubią zdolniejszych od siebie podwładnych""." W okresie pracy w gimnazjum publikował w "Czasie" artykuły poświęcone sprawom szkolnym. W l. 1855-1856, dzięki uzyskanemu stypendium rządowemu, studiował historię na uniwersytecie w Wiedniu i przygotowywał się do egzaminu na profesora gimnazjalnego. Opublikował wówczas w 1857 i 1860 jedyną, oryginalną, źródłową pracę historyczną dotyczącą panowania cesarza Rudolfa II.
Jednocześnie jako osoba podejrzana politycznie znajdował się pod stałym nadzorem policji. Gdy w listopadzie 1860 wybuchły w Krakowie demonstracje uczniów i studentów wywołane zakazem urządzenia wieczorku mickiewiczowskiego, władze uznały że związane to było z oddziaływaniem m.in. Sawickiego i przeniosły go do gimnazjum w Czerniowcach, a w 1861 do Sambora. W 1862 zrezygnował z pracy i powrócił do Krakowa, Początkowo był nauczycielem domowym u Adama Potockiego w Krzeszowicach, następnie poświęcił się dziennikarstwu. W latach 1863-1865 członek redakcji "Czasu", gdzie pisał artykuły dotyczące zagadnień prawnych, szkolnych oraz szeroko pojmowanego wychowania. W 1864 był sądzony za artykuł w którym obwiniał austriackie władze o wprowadzenie języka niemieckiego w szkolnictwie w Krakowie. Wyrok 6 tygodni aresztu został anulowany przez Sąd Najwyższy. 
Był uważany za autorytet w sprawach językowych. Od 1861 członek-korespondent Towarzystwa Naukowego Krakowskiego. Był członkiem komisji zajmującej się zagadnieniem poprawności i czystości języka polskiego TNK a następnie od lutego 1864 Komisji Językoznawczej. Był współzałożycielem i przez długie lata prezesował Polskiemu Towarzystwu Pedagogicznemu w Galicji (1873-1891). Jego działalność pedagogiczna koncentrowała się na następujących kierunkach: - popularyzacja europejskiej nauki, pedagogicznej, - walka o narodowy charakter szkoły, - kształcenie nauczycieli, - teoria wychowania. Pisał także podręczniki, opowiastki szkolne i rozprawy z te­orii wychowania. Z języków obcych przetłumaczył kilkanaście książek pedagogicznych. 
Polityk konserwatywny związany ze stańczykami. W latach 1865-1880 poseł na Sejm Krajowy Galicji. W I kadencji Sejmu został w 1865 roku wybrany w kurii I (wielkiej własności ziemskiej) w wyborach uzupełniających w obwodzie stryjskim po rezygnacji Aleksandra Stanisława Dzieduszyckiego. W II kadencji (1867-1869) i III kadencji (1870-1876) w III kurii (miejskiej) w okręgu 5 (Tarnopol), zaś w IV kadencji (1877-1882) z kurii I (wielkiej własności ziemskiej) z obwodu 3 (przemyskiego). W sejmie był znany jako dobry mówca parlamentarny. Członek komisji petycyjnej i i sekretarz komisji edukacyjnej. Szczególnie w tej ostatniej rozwinął szeroką działalność, m.in. przedstawił projekt podziału szkolnictwa ludowego na wiejskie i miejskie o wyższym poziomie i odsunięcia duchowieństwa od zarządzania szkolnictwem oraz organizacji Rady Szkolnej Krajowej. Domagał się tworzenia szkół przemysłowych zamiast szkół realnych niższych jak i wyższych. W czasie dyskusji w sprawie języka wykładowego w szkołach ludowych i średnich opowiedział się za językiem polskim; dopuszczając jedynie język ruski w szkołach ludowych. Na jego wniosek podręczniki dla szkół ludowych były drukowane w Zakładzie Ossolińskich we Lwowie a nie jak do tej pory w Wiedniu. W 1868 w dyskusji ad ustawą o języku wykładowym na uniwersytetach krakowskim i lwowskim opowiedział się za językiem polskim i niewielkim udziałem języka ruskiego. Jako sprawozdawca Komisji Edukacyjnej przedstawił w 1868 projekt ustawy o seminariach nauczycielskich, opowiadając się za zmianami w dotychczasowym sposobie kształcenia nauczycieli szkół ludowych w Galicji. Wielokrotnie wypowiadał się w sprawach szkolnych, m.in. w 1872 wystąpił przeciw obniżeniu płac nauczycielskich o 20%, w 1876 był za ułatwieniem uczniom seminariów nauczycielskich odbywania służby wojskowej.Był także członkiem Rady Szkolnej Krajowej (1867-1893) - gdzie opowiadał się za tym by sprawami edukacji i wychowania publicznego kierował Sejm Krajowy a także za niezawisłością rad szkolnych okręgowych od administracji państwowej.
Poseł do austriackiej Rady Państwa II kadencji (20 maja 1867 - 15 września 1869 i 11 grudnia.1869 - 31 marca 1870), III kadencji (15 września 1870 - 10 sierpnia 1871), IV kadencji (28 grudnia 1871 - 21 kwietnia 1873), wybieranym w kurii VIII – jako delegat z grona posłów miast Brody i Tarnopol. Powtórnie był posłem w VII kadencji (22 września 1885 - 23 stycznia 1891) wybranym w kurii II (gmin miejskich) z okręgu nr 6 (Przemyśl–Gródek). Był członkiem frakcji posłów konserwatywnych a w latach 1867-1870 sekretarzem Koła Polskiego.Czynnie uczestniczył w obradach parlamentu austriackiego zabierając głos w sprawach szkolnych, konsekwentnie domagając się przyznania krajom koronnym szerokiej autonomii w dziedzinie oświaty. Wspólnie z liberałami niemieckimi głosował za zniesieniem kary śmierci. W 1869 sprzeciwił się wnioskowi dotyczącemu zmiany ustawy o szkołach ludowych. Współzałożyciel a następnie działacz powołanego w 1869 z inicjatywy ks. Adama Sapiehy, Klubu Rezolucjonistów skupiającego polityków umiarkowanych, którzy chcieli walczyć - legalnie, ale stanowczo w parlamencie wiedeńskim - o realizację uchwały sejmu galicyjskiego z 24 IX 1868, zawierającej program szerokiej autonomii Galicji. Po 1870 zaczął się dystansować do bieżącej polityki tak że w latach osiemdziesiątych zaliczano go już do tzw. dzikich, posłów nie należących do żadnego ugrupowania. W r. 1870 na zaproszenie ministra oświaty K. Stremayera wszedł w skład Ankiety obradującej w Wiedniu w sprawie reformy szkół ludowych.
W 1866 przeniósł się do Lwowa gdzie był tu urzędnikiem (1866-1872) a następnie członkiem Wydziału Krajowego (1874-1893), Jednocześnie w latach 1871-1892 dyrektor męskiego Seminarium Nauczycielskiego we Lwowie. W 1892 przeszedł na emeryturę. Członek Wydziału Towarzystwa Gimnastycznego „Sokół” we Lwowie w 1867 roku. W jego domu we Lwowie zbierali się politycy, posłowie, literaci, uczeni, m.in. Adam Asnyk, Ludwik Kubala, Stanisław Tarnowski, Kazimierz Chłędowski. Jak pisał ten ostatni "Państwo Sawczyńscy mieszkali obecnie we Lwowie, on bowiem został urzędnikiem Wydziału Krajowego, a nadto wybranym był posłem do Rady Państwa. Pan Sawczyński prosił mnie, aby ich odwiedzić a dom ich stał się dla mnie najmilszym domem we Lwowie. Państwo S. mieszkali w Rynku, w kamienicy Dymata, handlującego kościelnymi rekwizytami dla ruskich cerkwi. Pani Jadwiga Sawczyńska niepospolitą była kobietą, bardzo wykształcona u oczytana , o trafnym sądzie, zajmowała się wszystkim: polityką, literaturą , teatrem , zgromadzała wokół siebie wielu znakomitych ludzi""." W latach 1878-1879 był członkiem komitetu ustanowionego do nadzorowania sceny i opery polskiej. Wszedł też w skład komisji literackiej, ustanowionej w fundacji Franciszka Kochmana, mającej wspierać literatów polskich. Zmarł we Lwowie, pochowany na Cmentarzu Łyczakowskim.
Rodzina.
Pochodził z ukraińskiej rodziny greckokatolickiej, syn oficjalisty dworskiego Daniela i Leonardy z Dudzińskich. Jego żoną od 1858 była Jadwiga z Ekielskich (1838-1906). Mieli dwoje dzieci: syna historyka Jana Henryka (1861-1923) i Leonię (1864-1943) żonę Franciszka Paszkowskiego.

</doc>
<doc id="2015830" url="https://pl.wikipedia.org/wiki?curid=2015830" title="Mychajło Minczakewycz">
Mychajło Minczakewycz

Mychajło Minczakewycz (Michał Minczakiewicz, ur. 1808 w Bereźnicy Wyżnej – zm. 3 grudnia 1879, przypuszczalnie w Lesku) – ksiądz greckokatolicki, spiskowiec galicyjski.
Urodził się w rodzinie księdza greckokatolickiego. Ukończył gimnazjum w Samborze. Podczas nauki w seminarium został człon­kiem znanego później koła samokształceniowego „Ruska Trójca". Napisał wiele wier­szy o przeszłości Ukrainy, które w 1836 znalazły się w almanachu "Rusałka Dnistrowaja". Almanach ten zapoczątkował nowoczesną litera­turę ukraińską.
Podczas studiów w seminarium był pierwszym z Ukraińców przyjętym do Związku Przyjaciół Ludu. Pociągnął on do Związku innych kleryków. Wyświęcony w 1835. W 1840 Minczakiewicz, za przynależność do Związku Przyjaciół Ludu i Stowarzyszenia Ludu Polskiego, znalazł się w więzieniu w Spielbergu, skąd wyszedł w 1843.
W latach 1835-1836 był administratorem parafii w Zahoczewiu, następnie w latach 1836-1838 administratorem parafii w Lisku. Po wyjściu z więzienia osiadł na probostwie w Bóbrce.

</doc>
<doc id="2015831" url="https://pl.wikipedia.org/wiki?curid=2015831" title="Punkt podsłoneczny">
Punkt podsłoneczny

Punkt podsłoneczny – punkt na powierzchni kuli ziemskiej, nad którym w danej chwili Słońce znajduje się w zenicie. Szerokość geograficzna tego punktu równa się deklinacji Słońca, długość geograficzna odpowiada prawdziwemu czasowi Greenwich, jeżeli mowa o długości zachodniej lub jego dopełnieniu do 24 h, jeżeli mamy na myśli długość wschodnią.
Punkt ten przemieszcza się po powierzchni kuli ziemskiej ruchem składającym się z obiegu dobowego ze wschodu na zachód oraz rocznego ruchu wahadłowego pomiędzy zwrotnikami. Droga ta jest więc drogą po linii śrubowej.

</doc>
<doc id="2015834" url="https://pl.wikipedia.org/wiki?curid=2015834" title="Równanie czasu">
Równanie czasu

Równanie czasu – różnica pomiędzy godzinnym kątem Słońca średniego a kątem godzinnym Słońca prawdziwego. Równanie czasu to poprawka, którą należy dodać lub odjąć do czasu średniego w celu otrzymania czasu prawdziwego.

</doc>
<doc id="2015839" url="https://pl.wikipedia.org/wiki?curid=2015839" title="Barcragujn chumb (1995)">
Barcragujn chumb (1995)

Sezon (1995) był sezonem przejściowym o mistrzostwo Armenii w piłce nożnej. Rozgrywki odbywały się wiosną 1995 roku. Związane to było z przejściem z systemu wiosna-jesień na jesień-wiosna. Liga liczyła 12 zespołów, które były podzielone na dwie grupy. Tytułu broniła drużyna Ararat Erywań. Nie wyłoniono nowego mistrza Armenii. Tytuł króla strzelców zdobył Arsen Awetisjan, który w barwach klubu Homenetmen Erywań strzelił 12 goli.

</doc>
<doc id="2015841" url="https://pl.wikipedia.org/wiki?curid=2015841" title="Perysark">
Perysark



</doc>
<doc id="2015842" url="https://pl.wikipedia.org/wiki?curid=2015842" title="George Gallup">
George Gallup

George Horace Gallup (ur. 18 listopada 1901 w Jefferson, w stanie Iowa, zm. 26 lipca 1984 w Tschingel, Szwajcaria) – amerykański profesor i badacz, socjolog, statystyk i publicysta.
Pionier w dziedzinie badania opinii publicznej. Rozwinął technikę doboru grupy reprezentatywnej (wybór takich osób, które reprezentują w miarę dokładnie cechy danego społeczeństwa i to w takich samych proporcjach, w jakich występują w całej populacji), techniki wywiadu i formułowania pytań. Był także nauczycielem i zwolennikiem reformy szkolnictwa.
Życie w Iowa.
Syn George’a Henry’ego Gallupa, farmera i handlarza gruntami rolnymi, oraz Nettie Davenport. Studiował na University of Iowa. Tytuł magistra otrzymał w 1925 r., a w 1928 r. doktora. 27 grudnia 1925 ożenił się z Ophelią Smith Miller. Mieli dwóch synów, Aleca Miler i George'a Horace juniora, oraz córkę Julię Gallup Laughlin.
W latach 1923–1929 wykładał dziennikarstwo i psychologię na University of Iowa. Następnie przeniósł się na Drake University w Des Moines, gdzie był kierownikiem Wydziału Dziennikarstwa. W 1931 r. przeniósł się do Northwestern University w Evanston jako profesor dziennikarstwa i reklamy. W 1932 r. wyjechał do Nowego Jorku i został dyrektorem badawczym agencji reklamowej Young &amp; Rubicam (w latach 1937-1947 był jej wiceprezesem). Od 1933 r. do 1937 r. był profesorem dziennikarstwa na Columbia University, lecz zrezygnował ze stanowiska krótko po utworzeniu w 1935 r. własnego ośrodka badania opinii publicznej American Institute of Public Opinion (Instytut Gallupa). Był także założycielem (1939) i przewodniczącym Audience Research Institute. W latach 1947 – 1984 był przewodniczącym International Association of Public Opinion Institutes, od 1953 do 1956 przewodniczył Narodowej Lidze Miejskiej, był także przewodniczącym komisji nagrody All-America City. Założyciel i szef zarządu Quill and Scroll.
Pionier badania opinii publicznej.
Do 1944 Gallup był jednym z głównych pionierów w zakresie badania opinii publicznej i uczestniczył w tworzeniu metod osiągania wysokiego stopnia dokładności w odkrywaniu opinii społecznej. Miał silną wiarę w ważną rolę opinii publicznej i twierdził, że ma pozytywny wkład w demokratycznym procesie. Najbardziej znany był jako twórca firm badających opinię publiczną. Lecz był także pedagogiem – i te doświadczenia oraz badania stosunków międzyludzkich doprowadziły do stworzenia zbioru podstawowych zasad edukacji, które opisał w "The Miracle Ahead" (1964). Twierdził, że wspólne poglądy ludzi nie są wywoływane pod wpływem emocji, lecz zwykle są rozsądne i logiczne. Jednak poglądy populacji nie są wystarczająco głębokie. W celu osiągnięcia większego i bardziej gwałtownego wzrostu, konieczne jest utworzenie nowego systemu edukacyjnego celem wzmocnienia władz umysłowych.
Gallup był zaangażowany w rozwój swojej kariery aż do śmierci. Zmarł wskutek rozległego zawału serca 26 lipca 1984 r. w Tschingel w Szwajcarii.

</doc>
<doc id="2015843" url="https://pl.wikipedia.org/wiki?curid=2015843" title="Al-Muchtara">
Al-Muchtara

Al-Muchtara (arab. مختارة; ang. Moukhtara; pol. "Wybrany") – miasto w Libanie, w dystrykcie Kada Asz-Szuf, położone ok. 50 km na południowy wschód od Bejrutu i 29 km od nadmorskiego Ad-Damur. Jest siedzibą druzyjskiego rodu Dżumblatt.

</doc>
<doc id="2015845" url="https://pl.wikipedia.org/wiki?curid=2015845" title="Mistrzostwa Europy w gimnastyce artystycznej">
Mistrzostwa Europy w gimnastyce artystycznej

Mistrzostwa Europy w gimnastyce artystycznej – zawody gimnastyczne rozegrane po raz pierwszy w 1978 roku w Madrycie. Mistrzostwa co roku organizuje Europejska Federacja Gimnastyczna (UEG).
Edycje.
Dotychczas rozegrane zawody:

</doc>
<doc id="2015846" url="https://pl.wikipedia.org/wiki?curid=2015846" title="Kępa Śladowska">
Kępa Śladowska

Kępa Śladowska – wyspa w środkowym biegu Wisły (pomiędzy 574 a 580 kilometrem), w gminie Brochów w powiecie sochaczewskim, pomiędzy miastem Czerwińsk nad Wisłą leżącym na prawym (północnym) brzegu rzeki, a wsiami Śladów i Kromnów na brzegu lewym. Główny nurt Wisły oddziela Kępę od Czerwińska, a od Śladowa i Kromnowa oddziela ją mniejsza, boczna odnoga.
Kępę Śladowską wykorzystano pod koniec czerwca roku 1410 do budowy mostu pontonowego, którym przeprawiły się maszerujące na północ wojska króla Władysława Jagiełły przed rozegraną dwa tygodnie później bitwą pod Grunwaldem. Wyspa zasiedlona została przez osadników holenderskich pod koniec XVIII wieku, zamieszkana do lat 60. XX wieku.

</doc>
<doc id="2015847" url="https://pl.wikipedia.org/wiki?curid=2015847" title="Detektyw Murdoch">
Detektyw Murdoch

Detektyw Murdoch (ang. "Murdoch Mysteries", 2008) – kanadyjski serial kryminalny powstały na podstawie cyklu powieści Maureen Jennings, nadawany przez stację Citytv od 20 stycznia 2008 roku. W Polsce nadawany przez Ale Kino oraz Epic Drama.
Opis fabuły.
Toronto, koniec XIX wieku. Elegancki detektyw William Murdoch (Yannick Bisson), człowiek o żelaznych zasadach, jest znany z nieprzeciętnego intelektu. Chętnie też korzysta z najnowszych zdobyczy techniki. Policjanci przyzwyczajeni do tradycyjnych metod pracy niechętnie patrzą na jego poczynania. Murdoch może jednak liczyć na wsparcie swojego szefa, inspektora Thomasa Brackenreida (Thomas Craig) oraz doktor Julii Ogden (Hélène Joy) – pierwszej koronerki w historii kanadyjskiej policji.
Obsada.
W epizodach wystąpili m.in.: William Shatner, Megan Follows, Victor Garber, Sheila McCarthy, Leslie Hope, Wayne Charles Baker, Sima Fisher, Sangita Patel, a także znane osoby: premier Kanady Stephen Harper, gubernator porucznik Ontario David Onley, wokalista i basiasta grupy Rush Geddy Lee, inwestorzy kanadyjskiego "Dragons' Den" Arlene Dickinson i David Chilton, śpiewaczka operowa Measha Brueggergosman, w specjalnym bożonarodzeniowym odcinku wystąpili: Edward Asner, Brendan Coyle, Kelly Rowan i anchorman Peter Mansbridge.
W serialu sportretowanych zostało wiele znanych historycznych postaci, m.in.: Nikola Tesla, Arthur Conan Doyle, Harry Houdini, Herbert George Wells, Alexander Graham Bell, Thomas Alva Edison, Henry Ford, Winston Churchill, Theodore Roosevelt, Mark Twain, Lucy Maud Montgomery, Mary Pickford, Helen Keller, Anne Sullivan, William Osler, Frank Lloyd Wright, Wilbur i Orville Wright, H.P. Lovecraft, Florence Nightingale, Maria Skłodowska-Curie, Albert Einstein, Ernest Rutherford, Buster Keaton, Leon Czolgosz, Guglielmo Marconi, Stan Laurel, James Naismith, William McKinley, Charlie Chaplin, Jack London, Edith Wharton, Sigmund Freud, Al Jolson, Buffalo Bill.

</doc>
<doc id="2015850" url="https://pl.wikipedia.org/wiki?curid=2015850" title="Halowe Igrzyska Azjatyckie 2007">
Halowe Igrzyska Azjatyckie 2007

Halowe Igrzyska Azjatyckie 2007 – druga edycja Halowych Igrzysk Azjatyckich, która odbyła się w Makau w dniach 26 października - 3 listopada 2007. W zawodach uczestniczyły 44 państwa Azji.
Tabela medalowa.
Uwaga: Kolorem niebieskim w tabeli medalowej oznaczono gospodarza igrzysk.

</doc>
<doc id="2015851" url="https://pl.wikipedia.org/wiki?curid=2015851" title="Namys Ałmaty">
Namys Ałmaty

Namys Ałmaty (kaz. Намыс Алматы Футбол Клубы) – kazachski klub piłkarski z siedzibą w Ałmaty.
Historia.
Klub został założony w 1992 jako "Namys Ałma-Ata". W 1993 debiutował w Kazachskiej Wysszej Lidze, w której zajął 23 miejsce. Od sezonu 1994 występował w Birinszi liga.

</doc>
<doc id="2015852" url="https://pl.wikipedia.org/wiki?curid=2015852" title="Barcragujn chumb (1995/1996)">
Barcragujn chumb (1995/1996)

Sezon (1995/1996) był 4. sezonem o mistrzostwo Armenii w piłce nożnej. Liga liczyła 12 zespołów. Tytuł zdobyła drużyna Pjunik Erywań. Tytuł króla strzelców zdobył Araik Adamjan, który w barwach klubu Szirak Giumri strzelił 28 goli.
Baraż o awans/utrzymanie.
8 czerwca 1996, Erywań:
Aragac Giumri – CSKA Erywań 0-4

</doc>
<doc id="2015853" url="https://pl.wikipedia.org/wiki?curid=2015853" title="Cenenchyma">
Cenenchyma

Cenenchyma ("coenenchyma") – miękka tkanka mezenchymatyczna mieszcząca się wewnątrz cenosarku kolonijnych koralowców (Anthozoa) osłaniająca układ kanalików łączących poszczególne polipy.
Termin ten, czasami pisany "kenenchyma", jest niekiedy nieściśle stosowany jako synonim cenosarku.

</doc>
<doc id="2015857" url="https://pl.wikipedia.org/wiki?curid=2015857" title="Mistrzostwa Europy w Gimnastyce Artystycznej 2010">
Mistrzostwa Europy w Gimnastyce Artystycznej 2010

Mistrzostwa Europy w Gimnastyce Artystycznej 2010 odbyły się w dniach 16-18 kwietnia 2010 w Bremie. Były to dwudzieste szóste mistrzostwa Starego Kontynentu.

</doc>
<doc id="2015860" url="https://pl.wikipedia.org/wiki?curid=2015860" title="Siegfried Stohr">
Siegfried Stohr

Siegfried Stohr (ur. 10 października 1952 w Rimini) – były włoski kierowca wyścigowy niemieckiego pochodzenia.
Życiorys.
W 1977 roku Stohr został mistrzem Włoskiej Formuły 3. W Formule 1 startował w roku 1981, Arrowsem. Jego zespołowym kolegą był Riccardo Patrese, który był wyraźnie szybszy od Stohra. Stohr brał udział w wypadku podczas Grand Prix Belgii, kiedy to wjechał w tył stojącego samochodu Patrese, raniąc Dave'a Lucketta, mechanika Arrowsa. Procedura startowa była chaotyczna – niektórzy kierowcy mieli włączone silniki, niektórzy nie.
Po sezonie 1981 Stohr wycofał się z Formuły 1 i rozpoczął prowadzenie szkoły wyścigowej.

</doc>
<doc id="2015863" url="https://pl.wikipedia.org/wiki?curid=2015863" title="Barcragujn chumb (1996/1997)">
Barcragujn chumb (1996/1997)

Sezon (1996/1997) był 5. sezonem o mistrzostwo Armenii w piłce nożnej. Liga liczyła 12 zespołów. Tytuł obroniła drużyna Pjunik Erywań. Tytuł króla strzelców zdobył Arsen Awetisjan, który w barwach klubu Pjunik Erywań strzelił 24 gole.

</doc>
<doc id="2015864" url="https://pl.wikipedia.org/wiki?curid=2015864" title="Mistrzostwa Europy w Gimnastyce artystycznej 2010">
Mistrzostwa Europy w Gimnastyce artystycznej 2010



</doc>
<doc id="2015865" url="https://pl.wikipedia.org/wiki?curid=2015865" title="Welsh Open 2011">
Welsh Open 2011

Welsh Open 2011 – szósty turniej rankingowy sezonu snookerowego 2010/2011, rozgrywany w dniach 14–20 lutego 2011 roku w hali widowiskowej Newport Centre w Newport (Walia).
Obrońcą tytułu mistrzowskiego był lider ówczesnego rankingu światowego – John Higgins. On też zwyciężył także w Welsh Open w 2011 roku. W meczu finałowym finałowym pokonał swojego rodaka Stephena Maguire'a 9–6. Dla Higginsa było to trzecie zwycięstwo w Welsh Open (poprzednio zwyciężał w 2010 oraz w 2000 roku). Było to zarazem jego 23. zwycięstwo w turnieju rankingowym w karierze.
Turniej transmitowany był przez stację komercyjną Eurosport.
Punkty rankingowe.
Zwycięzca: 5000
II Miejsce: 4000
Półfinalista: 3200
Ćwierćfinalista: 2500
Ostatnia 16: 1900
Ostatnia 32: 1400 (700)*
Ostatnia 48: 1150 (575)*
Ostatnia 64: 900 (450)*
Ostatnia 80: 650 (325)*
Ostatnia 96: 200
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu. Jako drugi rozstawiony został aktualny Mistrz świata. Następni gracze byli rozstawiani według kolejności zajmowanej na światowej liście rankingowej: 
Przebieg turnieju.
Źródło:
14 lutego.
Pierwszego dnia turnieju rozegranych zostało sześć spotkań pierwszej rundy fazy zasadniczej turnieju, oraz dwa mecze kwalifikacyjne, które ze względów komercyjnych zostały przeniesione do Newport Centre.
W pierwszym pojedynku turnieju Ding Junhui stanął naprzeciwko Marcusa Campbella. Dwa pierwsze frame’y okazały się zwycięskie dla Szkota, jednak Chińczyk do przerwy zdołał odrobić straty, i na regulaminową przerwę zawodnicy schodzili przy stanie 2-2. Spotkanie po przerwie było również wyrównane, jednak lepszym zawodnikiem okazał się Ding Junhui, który w całym spotkaniu zwyciężył 4-3.
"Wyniki szczegółowe: 43-67, 1-87(63), 83-18, 73-5, 129(125)-4, 27-79(51), 123(103)-6"
Drugi mecz tego dnia rozegrali między sobą Ricky Walden oraz Dave Harold. Pierwsza część spotkanie okazała się zwycięska dla Waldena, który do przerwy prowadził 3-1. W drugiej części Harold zdołał odrobić straty i doprowadził do wyrównania meczu i wyniku na 3-3. Ostatni frame, wydawał się być zwycięski dla notowanego wyżej w światowym rankingu Waldena, jednak po wbiciu czerwonej na 41 przewagi przy 43 na stole, spudłował natomiast kolejną. Harold ostatecznie wygra tego frame'a dwoma punktami, a cały mecz 4-3.
"Wyniki szczegółowe: 34-93(80), 79-7, 118(78)-0, 104(56)-0, 25-66, 21-67, 60-62"
Trzecie spotkanie sesji popołudniowej przy snookerowym stole zgromadziło dwóch Anglików: Allistera Cartera i Barry’ego Hawkinsa. Pierwsza część była wyrównana – zawodnicy schodzili na przerwę przy wyniku 2-2. Podobna sytuacja miała miejsce po przerwie (wynik 3-3). Spotkanie rozstrzygnęło się w ostatnim, siódmym framie na korzyść Cartera, który całe spotkanie wygrał 4-3.
"Wyniki szczegółowe: 78(70)-0, 0-90, 1-68(68), 68(56)-44, 1-66(66), 84-0, 87-6"
Czwarte, ostatnie w tej sesji spotkanie to pojedynek kwalifikacyjny pomiędzy reprezentantem gospodarzy, Matthew Stevensem i Anglikiem Anthonym Hamiltonem. Pierwsza część meczu to niewielka przewaga Stevensa (wynik do przerwy: 3-1 dla Walijczyka). Później jednak Hamilton nie był już w stanie odrobić strat i ostatecznie cale spotkanie zakończyło się wygraną Stevensa 4-2.
"Wyniki szczegółowe: 24-71(71), 63-43, 71(65)-41, 62-56, 55-66, 99-7"
Pierwszy pojedynek w sesji wieczornej, a zarazem piąty tego dnia stoczyli między sobą lider aktualnego rankingu snookerowego John Higgins, oraz debiutant w turnieju rankingowym, Jack Lisowski. Pierwszy frame zwycięski dla Lisowskiego był zarazem jedynym wygranym w pierwszej części spotkania. Wynik do przerwy wynosił 3-1 dla Johna Higginsa. Po powrocie do stołu do ataku przystąpił młody Anglik, któremu udało się dogonić rywala doprowadzając do stanu 3-3. W ostatnim, rozstrzygającym framie lepszy okazał się Szkot, który ostatecznie wygrał całe spotkanie 4-3.
"Wyniki szczegółowe: 14-75(70), 56-43, 79(58)-38, 73(50)-15, 8-79, 46-69, 80(59)-19"
Równolegle rozegrane spotkanie to mecz Marka Kinga i Michaela Holta. Pierwsza część spotkania przebiegła pod znakiem niewielkiej przewagi Kinga (do przerwy prowadził: 3-1). Po przerwie rozegrano tylko jednego frame'a, zwycięskiego dla Marka Kinga, który wygrał całe spotkanie 4-1.
"Wyniki szczegółowe: 64-0, 74-23, 38-76(54), 82(64)-18, 75(69)-8"
Siódmy mecz tego dnia rozegrany został między dwoma zawodnikami z Anglii: Jamiem Cope’em i Rorym McLeodem. Pierwsza, wyrównana część spotkania zakończyła się remisem 2-2. Po powrocie do stołu było podobnie: po jednym zwycięskim framie dla każdego zawodnika. Losy spotkania rozstrzygnęły się dopiero w ostatniej, zwycięskiej dla Cope’a partii. Ostateczny wynik to 4-3 dla Jamiego Cope’a.
"Wyniki szczegółowe: 120(120)-2, 51-53, 45-74(74), 72(71)-35, 95-38, 14-72, 85(85)-42"
Ostatni, ósmy mecz tego dnia to spotkanie kwalifikacyjne Walijczyka Ryana Daya oraz Anglika Jimmy’ego White’a. Całe spotkanie przebiegało pod znakiem dominacji Walijczyka, który wygrał całe spotkanie 4-0, pozwalając wbić White’owi w całym meczu tylko 22 punkty.
"Wyniki szczegółowe: 103-22, 125(125)-0, 68(68)-1, 102(102)-0 "
15 lutego.
Drugiego dnia turnieju rozegrano sześć pojedynków pierwszej rundy fazy zasadniczej.
W pierwszym spotkaniu naprzeciwko siebie stanęli reprezentant gospodarzy, Walijczyk Mark J. Williams, oraz jedyny w stawce reprezentant Hongkongu, Marco Fu. Mecz ten był szybkim i bardzo jednostronnym widowiskiem na korzyść Walijczyka. Trwające około 50 minut spotkanie zakończyło się wynikiem 4-0 dla Marka Williamsa.
"Wyniki szczegółowe: 71-56(56), 69(51)-13, 100(100)-5, 132(120)-0"
Drugi mecz zgromadził przy snookerowym stole Marka Allena i Roda Lawlera. Pierwsze dwie partie wygrane w szybkim tempie przez wyżej notowanego w rankingu Marka Allena. Później, kiedy tempo pojedynku opadło, Lawlerowi udało się wygrać jedną, i jak się niewiele później okazało, jedyną partię w całym spotkaniu. Wynik meczu: 4-1 dla Marka Allena.
"Wyniki szczegółowe: 71(57)-17, 84(84)-0, 66(59)-2, 22-70, 66(58)-30"
Kolejny rozegrany mecz odbył się między zawodnikami z Anglii: Markiem Selbym i Stuartem Binghamem. Pierwsza część to dwa wygrane frame’y Selby’ego oraz dwa wygrane Binghama. Po przerwie mecz był nadal wyrównany i o zwycięstwie zadecydował ostatni możliwy – siódmy frame. W nim z kolei lepszym okazał się Mark Selby, który zwyciężył w całym spotkaniu 4-3.
"Wyniki szczegółowe: 105(95)-0, 74(74)-64(64), 42-53, 0-60, 106(96)-11, 1-77(77), 67(52)-53(52)"
Czwarte spotkanie tego dnia to mecz pomiędzy Anglikiem Peterem Ebdonem i reprezentantem gospodarzy, Walijczykiem Dominikiem Dale’em. Na przerwę zawodnicy schodzili przy stanie remisu 2-2. Drugą część jednak zdominował Anglik, który wygrał dwa kolejne frame’y i cały mecz 4-2.
"Wyniki szczegółowe: 54-52, 0-139(139), 48-76(65), 78(63)-44, 116(115)-6, 95(95)-40"
W piątym meczu zmierzyli się ze sobą aktualny mistrz świata, Australijczyk Neil Robertson oraz Anglik Nigel Bond. W dwóch pierwszych partiach tego spotkania lepiej punktującym zawodnikiem okazał Nigel Bond. Kolejne cztery partie wygrał jednak Australijczyk, który ostatecznie w całym spotkaniu pokonał Nigela Bonda 4-2.
"Wyniki szczegółowe: 14-102(102), 58-70, 69-68, 81(81)-0, 130(130)-0, 62(61)-55(55)"
Ostatnie, szóste spotkanie tego dnia to spotkanie w którym naprzeciwko siebie dwaj reprezentanci Szkocji: aktualny wicemistrz świata Graeme Dott oraz Jamie Burnett. Pierwszy frame okazał się zwycięski dla mniej utytułowanego ze Szkotów Jamiego Burnetta. Kolejne partie zostały jednak zdominowane przez aktualnego wicemistrza świata, który wygrał cztery kolejne partie, a całe spotkanie 4-1.
"Wyniki szczegółowe: 45-56, 66-56, 67(67)-37, 69-21, 68-61"
16 lutego.
Trzeciego dnia turnieju rozegranych zostało cztery spotkania pierwszej oraz dwa spotkania drugiej rundy fazy zasadniczej turnieju.
Pierwsze spotkanie sesji popołudniowej to pojedynek pomiędzy Shaunem Murphym i Matthew Stevensem. Całe spotkanie odbyło się pod znakiem całkowitej dominacji Walijczyka, który pokonał Murphy’ego 4-0.
"Wyniki szczegółowe: 53-54, 0-133(133), 0-82(60), 29-69"
W równolegle rozegranym pojedynku pomiędzy Stephenem Hendrym oraz Joem Perrym sytuacja była niemal identyczna jak w meczu Murphy – Stevens. Stephen Hendry pokonał rywala w czterech frame’ach 4-0.
"Wyniki szczegółowe: 126(61,57)-10, 73-39, 67-30, 78(78)-0"
Pierwszy mecz w drugiej rundzie, a zarazem trzeci tego dnia, to mecz pomiędzy Johnem Higginsem a Dave’em Haroldem. Spotkanie, zdominowane przez Higginsa zakończyło się jego pewną wygraną 4-1. W meczu padł tylko jeden break powyżej 100 punktów. Jego autorem był John Higgins, który wbił 136 punktów.
"Wyniki szczegółowe: 73(55)-54, 65(65)-1, 52(52)-69, 136(136)-0, 68-60"
W czwartym meczu, zaliczającym się do pierwszej rundy turnieju, przy snookerowym stole stanęli naprzeciwko siebie Szkot Stephen Maguire oraz reprezentant Irlandii Północnej Gerard Greene. Do przerwy spotkanie było wyrównane, bowiem zawodnicy schodzili na przerwę przy stanie 2-2. W drugiej części było już bardziej jednostronnie na korzyść Szkota, który wygrał dwa kolejne frame’y, a w całym meczu zwyciężył 4-2.
"Wyniki szczegółowe: 59(57)-48, 97(76)-17, 54(54)-81(81), 32-78(53), 90(72)-0, 92(87)-1"
Zaległy pojedynek, rozegrany już w sesji wieczornej pomiędzy Ronnie’em O’Sullivanem a Ryanem Dayem okazał się zwycięski dla reprezentanta gospodarzy. Po czterech frame’ach Ryan Day prowadził 3-1, a jego skuteczność wbić wynosiła 99%. Ryan Day wbił w tym meczu dwa breaki powyżej 100 punktów – 109, 113, zaś Ronnie O’Sullivan jednego – 100.
"Wyniki szczegółowe: 22-109(109), 0-126(113), 100(100)-0, 0-101, 81(56)-0, 27-57"
Drugi rozegrany mecz w walce o ćwierćfinał, a zarazem ostatni tego dnia, to spotkanie Marka Selby’ego z Markiem Kingiem. Pierwsza część spotkania okazała się wyrównana, czego odzwierciedleniem był wynik do przerwy 2-2. Druga część spotkania została jednak zdominowana przez Marka Selby’ego, który w całym spotkaniu zwyciężył 4-2."Wyniki szczegółowe: 68-89, 83(67)-24, 70(50)-47, 27-98(56), 71-20, 104(102)-5"
17 lutego.
Czwartego dnia turnieju rozegrano sześć spotkań drugiej rundy turnieju.
Pierwszy mecz tego dnia pomiędzy Markiem Williamsem a Jamie Cope’em zakończył się po niespełna 55 minutach. Całe spotkanie zdominowane przez Walijczyka zakończyło się jego wygraną 4-0.
"Wyniki szczegółowe: 70-34, 108(108)-0, 54-53, 83-0"
W kolejnym meczu zagrali Anglicy: Allister Carter oraz Peter Ebdon. Pierwsza część pojedynku to trzy wygrane frame’y Cartera oraz jeden Ebdona. Rozstrzygnięcie całego spotkania nastąpiło zaraz po przerwie – w piątej partii spotkania zwyciężył Allister Carter, który w całym spotkaniu wygrał 4-1.
"Wyniki szczegółowe: 70-8, 70-27, 89(64)-44, 47-76, 78(74)-40"
W trzecim spotkaniu tego dnia zmierzyli się ze sobą dwaj Walijczycy: Ryan Day i Matthew Stevens. W pierwszej części spotkania lepszym zawodnikiem okazał się Stevens, który do przerwy prowadził 3-1. Po powrocie do stołu Day odrobił straty doprowadzając do remisu 3-3. Losy całego spotkania rozstrzygnęły się w ostatnim możliwym – siódmym framie, w którym lepszym okazał się Matthew Stevens wygrywając tym samym całe spotkanie 4-3.
"Wyniki szczegółowe: 50-63(58), 102(89)-0, 0-64, 40-66, 74(74)-24, 73-42, 43-84(66)"
Czwarty mecz tego dnia to spotkanie reprezentanta Chin, Ding Junhuia oraz reprezentanta Irlandii Północnej, Marka Allena. Pierwsza część pojedynku okazała się zwycięska dla Allena, który na przerwę schodził przy własnym prowadzeniu 3-1. W drugiej części jednak nie udało mu się wygrać żadnej partii. Ostatecznie w całym spotkaniu zwyciężył Ding Junhui pokonując Allena 4-3.
"Wyniki szczegółowe: 0-89(89), 47-62, 84-76, 58-69, 70-15, 81(81)-45, 79(79)-0"
W pierwszym spotkaniu sesji wieczornej przy snookerowym stole spotkali się dwaj reprezentanci Szkocji: Stephen Maguire i Stephen Hendry. W pierwszym framie spotkania, zwycięskim dla Hendry’ego padł 77. w historii break maksymalny. Później jednak kolejne frame’y wygrywał Maguire, który ostatecznie w całym spotkaniu pokonał siedmiokrotnego mistrza świata 4-2.
"Wyniki szczegółowe: 0-147(147), 68-61, 129(129)-0, 85-21, 48-68, 70(55)-25"
Ostatni mecz tego dnia to pojedynek aktualnego wicemistrza świata Graeme’a Dotta z aktualnym mistrzem świata Neilem Robertsonem. Od samego początku na prowadzeniu utrzymywał się Graeme Dott, który do przerwy prowadził 3-1, a w całym spotkaniu pokonał Robertsona 4-1.
"Wyniki szczegółowe: 66(51)-31, 0-65, 21-62(53), 16-61(60), 0-106(53)"
18 lutego.
Piątego dnia turnieju rozegrane zostały cztery pojedynki ćwierćfinałowe.
W pierwszym pojedynku sesji popołudniowej zmierzyli się Mark Williams oraz Stephen Maguire. Spotkanie rozpoczęło się korzystniej dla Walijczyka, jednak mimo to Maguire zdołał dotrzymać kroku rywalowi, i na przerwę schodzili przy stanie 2-2. Po przerwie Williamsowi udało się wygrać zaledwie jednego frame'a, trzy pozostałe zaś zwycięskie dla Maguire'a pozwoliły mu wygrać całe spotkanie 5-3.
"Wyniki szczegółowe: 8-85, 61(54)-0, 75-39, 54-65(65), 88(63)-15, 16-109(105), 8-78(68), 14-59"
W drugim spotkaniu tej sesji miał miejsce pojedynek pomiędzy Markiem Selbym oraz Graeme’em Dottem. Przez całe spotkanie na prowadzeniu utrzymywał się Mark Selby (wynik do przerwy: 3-1), który ostatecznie pokonał Graeme’a Dotta 5-3.
"Wyniki szczegółowe: 68-6, 84(73)-0, 64-52, 36-74(62), 35-74, 88(88)-0, 30-65, 87-21"
W pierwszym meczu sesji wieczornej, a zarazem trzecim tego dnia zmierzyli się ze sobą Szkot John Higgins i Walijczyk Matthew Stevens. Pierwszego frame'a wygrał Stevens, jednak w trzech pozostałych partiach zwyciężał Higgins, który przed zejściem na przerwę wbił 132-punktowego breaka. Wynik do przerwy: 3-1 dla Johna Higginsa. Na początku drugiej części spotkania Walijczykowi udało się odrobić straty wygrywając dwa kolejne frame’y i doprowadzając do remisu 3-3. W dwóch ostatnich partiach zwyciężał Szkot, który wygrał całe spotkanie wynikiem 5-3.
"Wyniki szczegółowe: 21-77(77), 80-0, 79-38, 132(132)-0, 32-93(93), 29-67(58), 64-26, 69-53"
Drugie spotkanie sesji wieczornej to pojedynek Allistera Cartera oraz Ding Junhuia. Pierwsza część pojedynku przed przerwą zakończyła się remisem 2-2. Druga część była już bardziej jednostronna na korzyść Anglika, który całe spotkanie wygrał wynikiem 5-2.
"Wyniki szczegółowe: 63-33, 70-67, 7-72(71), 1-73(66), 82(59)-14, 76(76)-0, 74(74)-13"
19 lutego.
Szóstego dnia turnieju rozegrane zostały dwa spotkania półfinałowe.
W sesji przedpołudniowej pojedynek o finał stoczyli obrońca tytułu, Szkot John Higgins oraz triumfator Welsh Open 2009, Anglik Allister Carter. Pierwszy frame pewnie wygrany przez Cartera, przypieczętowany został breakiem w wysokości 118 punktów. Dwie kolejne partie okazały się zwycięskie dla Szkota, który wbił w kolejnych partiach 71 i 76 punktów. Ostatniego frame'a wygrał Carter, który tym samym doprowadził do wyrównania stanu meczu na 2-2. Po przerwie Anglik zaczął popełniać sporo błędów taktycznych oraz zatracił skuteczność na wbiciach. Higgins wygrał kolejne cztery partie notując w najlepszych podejściach 69 i 55 punktów, ostatecznie zwyciężając w pojedynku 6-2.
"Wyniki szczegółowe: 0-141(118), 90(71)-24, 76(76)-31, 0-65, 73(69)-7, 63(55)-1, 65-10, 68-5"
W sesji wieczornej mecz rozegrali Szkot Stephen Maguire oraz Anglik Mark Selby. Pierwsza część spotkania była wyrównana; zawodnicy naprzemiennie wygrywali kolejne frame’y. Na przerwę schodzili przy remisie 2-2. Po przerwie przebieg meczu był niemal identyczny, a o wygranej w spotkaniu zadecydował ostatni możliwy – 11 frame. 67-punktowy break Maguire'a w ostatniej partii szybko stanął pod znakiem zapytania, po tym, jak po próbie otwarcia czerwonych Szkot stracił pozycję. Podejście uratował wbijając czerwoną dublem do środkowej kieszeni. Ostatecznie całe spotkanie zakończyło się wygraną Stephena Maguire'a 6-5.
"Wyniki szczegółowe: 74(70)-0, 0-82, 65(65)-63, 26-69, 33-96(65), 143(137)-0, 0-104(88), 80(54)-48, 109(109)-22, 0-100(90), 68(67)-22"
20 lutego.
Siódmego dnia rozegrany został finał turnieju Welsh Open 2011. Zmierzyli się w nim dwaj reprezentanci Szkocji: John Higgins oraz Stephen Maguire.
W sesji popołudniowej rozegrano 8 frame’ów. Dwie pierwsze partie wygrał Maguire, zaś trzecia okazała się zwycięska dla Higginsa za sprawą 120-punktowego breaka. W kolejnych partiach na zmianę zwyciężali obaj Szkoci. Pierwsza sesja finału zakończyła się prowadzeniem Maguire'a 5-3. W sesji popołudniowej bardziej utytułowany ze Szkotów grając ofensywnie wygrał sześć z siedmiu frame’ów i ostatecznie zwyciężając w meczu i całym turnieju 9-6.
"Wyniki szczegółowe: 0-83(59), 32-71(53), 121(120)-1, 0-101(89), 72(72)-58(58), 0-88(76), 64(63)-48, 75-56, 75(75)-0, 0-75(75), 127(54,66)-1, 80(72)-53"
Drabinka turniejowa.
Źródło:
Breaki stupunktowe turnieju zasadniczego.
Źródło:
Kwalifikacje.
Mecze kwalifikacyjne do turnieju Welsh Open odbyły się w dniach 8–11 lutego 2011 roku w Pontin’s Centre w Prestatyn w Walii. Wyłoniły one 16 zawodników, którzy w pierwszej rundzie fazy zasadniczej turnieju zmierzyli się z najlepszą 16 światowego rankingu snookerowego.
Drabinka kwalifikacji.
Źródło:
Breaki stupunktowe kwalifikacji.
Źródło:
Nagrody.
Źródło:
Zwycięzca: £35 000
II Miejsce: £17 500
Półfinalista: £8 750
Ćwierćfinalista: £6 500
Ostatnia 16: £4 275
Ostatnia 32: £2 750
Ostatnia 48: £1 725
Ostatnia 64: £1 325
Najwyższy break turnieju: £2 000
Maksymalny break: £20 000
Najwyższy break eliminacji: £500
Maksymalny break w eliminacjach: £1 000
Łączna pula nagród: £225 500

</doc>
<doc id="2015868" url="https://pl.wikipedia.org/wiki?curid=2015868" title="China Open 2011">
China Open 2011

China Open 2011 – siódmy turniej rankingowy sezonu snookerowego 2010/2011. W dniach 28 marca – 3 kwietnia 2011 roku miejscem jego rozegrania była hala widowiskowa Uniwersytetu Pekińskiego w Pekinie (Chiny).
Obrońcą tytułu mistrzowskiego był Walijczyk Mark J. Williams, który przegrał 4-5 w pierwszej rundzie turnieju z reprezentantem Anglii Stephenem Lee.
W Polsce turniej transmitowała stacja Eurosport.
Nagrody.
Łączna pula nagród: 325 000 £
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu. Jako drugi rozstawiony został aktualny Mistrz świata. Następni gracze byli rozstawiani według kolejności zajmowanej na światowej liście rankingowej:
Przebieg turnieju.
"Ta sekcja będzie uzupełniana w trakcie trwania turnieju"
Runda dzikich kart.
Mecze dzikiej rundy zostały rozegrane 28 i 29 marca w Pekinie.
Kwalifikacje.
Mecze kwalifikacyjne do turnieju China Open odbędą się w dniach 24 – 27 lutego 2011 roku w Pontin’s Centre w Prestatyn w Walii. Wyłonią one 16 zawodników, którzy zostaną rozstawieni do turnieju zasadniczego.

</doc>
<doc id="2015870" url="https://pl.wikipedia.org/wiki?curid=2015870" title="Barcragujn chumb (1997)">
Barcragujn chumb (1997)

Sezon (1997) był 6. sezonem o mistrzostwo Armenii w piłce nożnej. Liga liczyła 10 zespołów. Tytułu nie obroniła drużyna Pjunik Erywań. Nowym mistrzem Armenii została drużyna Jerewan FA. Tytuł króla strzelców zdobył Artur Petrosjan, który w barwach klubu Szirak Giumri strzelił 18 goli.
Przed sezonem z rozgrywek wycofał się zespół Wan Erywań z powodu bankructwa.

</doc>
<doc id="2015873" url="https://pl.wikipedia.org/wiki?curid=2015873" title="Karakal">
Karakal

 
Karakal, złotokot ("Caracal") – rodzaj ssaka z podrodziny kotów (Felinae) w obrębie rodziny kotowatych (Felidae). 
Zasięg występowania.
Rodzaj obejmuje gatunki występujące w Afryce i zachodniej oraz środkowej Azji. 
Morfologia.
Długość ciała 61,6–105,7 cm, długość ogona 16,3–34,9 cm; masa ciała samic 6–15,9 kg, samców 11–20 kg. 
Systematyka.
Podział systematyczny.
Badania molekularne przeprowadzone w XXI wieku pokazują, że karakal, złotokot afrykański i serwal sawannowy są ze sobą blisko spokrewnione. Ich wspólne drogi rozwojowe rozdzieliły się 5,4 miliona lat temu. Do rodzaju należą następujące występujące współcześnie gatunki: 
Opisano również gatunek wymarły:

</doc>
<doc id="2015875" url="https://pl.wikipedia.org/wiki?curid=2015875" title="Mistrzostwa Świata w Piłce Nożnej 2010/Grupa D">
Mistrzostwa Świata w Piłce Nożnej 2010/Grupa D

Mecze Mistrzostw Świata w grupie D odbyły się w dniach 13, 18, 19 i 23 czerwca. Rywalizacja o dwa miejsca premiowane awansem toczyła się między Niemcami (gospodarzami z MŚ 2006), Australią, Serbią oraz Ghaną.
Drużyny z grupy D w 1/8 finału spotkały się z zespołami z grupy C.
Mecze.
Serbia – Ghana.
 
Ghana – Australia.
 

</doc>
<doc id="2015877" url="https://pl.wikipedia.org/wiki?curid=2015877" title="Grand Prix Czech na Żużlu 2010">
Grand Prix Czech na Żużlu 2010

Grand Prix Czech 2010 to trzecia eliminacja zawodów z cyklu Grand Prix 2010. Impreza miała miejsce 22 maja na stadionie Markéta w Pradze.
W zawodach zwyciężył Tomasz Gollob.
Pozycje startowe.
Matěj Kůs otrzymał na to Grand Prix dziką kartę. Luboš Tomíček i Zdeněk Simota zostali nominowani jako rezerwa toru.
Klasyfikacja generalna.
Po trzech rundach Grand Prix

</doc>
<doc id="2015878" url="https://pl.wikipedia.org/wiki?curid=2015878" title="Barcragujn chumb (1998)">
Barcragujn chumb (1998)

Sezon (1998) był 7. sezonem o mistrzostwo Armenii w piłce nożnej. Liga liczyła 9 zespołów. Tytułu nie obroniła drużyna Jerewan FA. Nowym mistrzem Armenii została drużyna Szirak Giumri. Tytuł króla strzelców zdobył Ara Akowjan, który w barwach klubu Dwin Artaszat strzelił 20 goli.
Przed sezonem z rozgrywek wycofał się zespół Kotajk Abowian z powodów finansowych.

</doc>
<doc id="2015879" url="https://pl.wikipedia.org/wiki?curid=2015879" title="Darja Kondakowa">
Darja Kondakowa

Darja Kondakowa (ur. 30 lipca 1991 w Soczi) – rosyjska gimnastyczka artystyczna, czterokrotna mistrzyni świata, wicemistrzyni Europy.
Największym jej osiągnięciem jest cztery złote medale (w drużynowym wieloboju i ćwiczeniach ze skakanką) i 11 srebrnych medali indywidualnie w mistrzostwach świata. W 2010 roku, w Bremie, zdobyła wicemistrzostwo Europy w wieloboju indywidualnym.

</doc>
<doc id="2015883" url="https://pl.wikipedia.org/wiki?curid=2015883" title="Tímea Babos">
Tímea Babos

Tímea Babos (ur. 10 maja 1993 w Sopronie) – węgierska tenisistka; zwyciężczyni Australian Open 2018 i 2020 oraz French Open 2019 i 2020 w grze podwójnej kobiet, finalistka Wimbledonu 2014 i 2016 w grze podwójnej kobiet oraz Wimbledonu 2015 i Australian Open 2018 w grze mieszanej, mistrzyni juniorskiego French Open 2010, Wimbledonu 2010 oraz US Open 2010 w grze podwójnej dziewcząt, brązowa medalistka singapurskich Letnich Igrzysk Olimpijskich Młodzieży 2010 w grze podwójnej dziewcząt. W 2018 roku była liderką rankingu WTA deblistek od 16 lipca do 12 sierpnia i ponownie od 20 sierpnia do 21 października.
Kariera tenisowa.
Kariera juniorska.
Treningi tenisowe rozpoczęła w wieku ośmiu lat. We wrześniu 2006 zadebiutowała w juniorskim turnieju Międzynarodowej Federacji Tenisowej, odpadając w drugiej rundzie. Swoje pierwsze indywidualne zawody wygrała w Malezji w listopadzie 2007, kolejne w Wenezueli w styczniu 2009. W czerwcu tego samego roku doszła do półfinału Wimbledonu, gdzie przegrała z Noppawan Lertcheewakarn. W styczniu 2010 w Australian Open doszła do 1/4 finału.
Podczas Talentum Cup na Węgrzech, wraz z Réką Lucą Jani. W czerwcu 2008 doszła do ćwierćfinału debla na juniorskim Wimbledonie, a rok później do finału juniorskiego French Open. W styczniu 2010, grając w turnieju debla dziewcząt na Australian Open w parze z Gabrielą Dabrowski, uległy w finale Janie Čepelovej i Chantal Skamlovej. Pierwszy zwycięstwo wielkoszlemowe odniosła podczas French Open 2010, wraz z Amerykanką Sloane Stephens.
Kariera zawodowa.
W roku 2009 rozpoczęła występy w seniorskich turniejach rangi ITF. Doszła do finału turnieju w Wielkiej Brytanii. Podczas ECM Prague Open 2010 po raz pierwszy zagrała w eliminacjach do turnieju WTA, przegrywając w drugiej rundzie z Mašą Zec Peškirič. W grze podwójnej awansowała do ćwierćfinału, partnerując Emmie Laine.
W lutym 2012 roku wygrała turniej w Monterrey, pokonując w finale Alexandrę Cadanțu wynikiem 6:4, 6:4. W czerwcu, w parze z Hsieh Su-wei zwyciężyła w swym pierwszym turnieju deblowym rangi International w Birmingham, wygrywając w finale z parą Liezel Huber–Lisa Raymond 7:5, 6:7(2), 10–8.
Na początku stycznia 2013 roku awansowała razem z Mandy Minellą do finału zawodów w Hobart, aczkolwiek w meczu o trofeum uległy Garbiñe Muguruzie i Maríí-Teresie Torró-Flor 3:6, 6:7(5). W lutym, ponownie z Minellą, zwyciężyły w zawodach gry podwójnej w Bogocie, gdzie w finale pokonały parę Eva Birnerová–Aleksandra Panowa wynikiem 6:4, 6:3. Na początku kwietnia razem z Kimiko Date-Krumm wygrały turniej w Monterrey, pokonując w meczu finałowym Evę Birnerovą i Tamarine Tanasugarn 1:6, 4:6. Pod koniec kwietnia razem z Minellą zwyciężyły w zawodach w Marrakeszu, triumfując w ostatnim spotkaniu nad Petrą Martić i Kristiną Mladenovic wynikiem 6:3, 6:1. W sierpniu sięgnęła po tytuł deblowy zawodów WTA 125K series w Suzhou. We wrześniu razem z Jarosławą Szwiedową pokonały parę Mandy Minella–Wolha Hawarcowa 6:3, 6:3 w finale zawodów w Taszkencie.
W sezonie 2014 razem z Lucie Šafářovą pokonały w finale zawodów w Sydney Sarę Errani i Robertę Vinci 7:5, 3:6, 10–7. W Paryżu, gdzie występowała razem z Kristiną Mladenovic uległy wynikiem 7:6(7), 4:6, 5-10 deblowi Anna-Lena Grönefeld–Květa Peschke. W Monterrey wspólnie z Wolhą Hawarcową przegrały 6:7(5), 6:3, 9–11 w finale przeciw Dariji Jurak i Megan Moulton-Levy. Podczas zawodów w Kuala Lumpur, gdzie grała razem z Chan Hao-ching, wygrała w finale 6:3, 6:4 z Chan Yung-jan oraz Zheng Saisai. Na przełomie czerwca i lipca razem z Mladenovic wzięła udział w wielkoszlemowym Wimbledonie, w którym para przegrała w finale z Sarą Errani i Robertą Vinci 1:6, 3:6. W Cincinnati debel skreczował w meczu mistrzowskim przeciw Raquel Kops-Jones i Abigail Spears przy stanie 1:6, 0:2. W końcowej części sezonu zawodniczki osiągnęły finał w zawodach WTA 125K series w Limoges, przegrywając 6:2, 2:6, 5–10 z Kateřiną Siniakovą i Renatą Voráčovą.
W 2015 roku, razem z Mladenovic, Węgierka zwyciężyła w zawodach rangi WTA Premier 5 w Dubaju, triumfując w finale 6:3, 6:2 z Garbiñe Muguruzą i Carlą Suárez Navarro. Podczas turnieju w Marrakeszu przegrała w finale gry pojedynczej z Eliną Switoliną wynikiem 5:7, 6:7(3), natomiast w rozgrywkach deblowych z Mladenovic pokonały Laurę Siegemund i Marynę Zanewśką 6:1, 7:6(5). Dwa tygodnie później z Francuzką wygrały zawody w Rzymie po zwycięstwie nad Martiną Hingis i Sanią Mirza. W lipcu razem z Alexandrem Peyą osiągnęli finał Wimbledonu, w którym mikst przegrał 1:6, 1:6 z Martiną Hingis i Leanderem Paesem. W listopadzie zwyciężyła w zawodach kategorii WTA 125K series w Tajpej.
W 2016 roku razem z Jarosławą Szwiedową osiągnęła finał zawodów w Miami, ulegając 3:6, 4:6 Bethanie Mattek-Sands i Lucie Šafářovej. Podczas Wimbledonu debel awansował do finału, w którym uległ siostrom Williams wynikiem 3:6, 4:6.

</doc>
<doc id="2015884" url="https://pl.wikipedia.org/wiki?curid=2015884" title="Ha volna még időm">
Ha volna még időm

Ha volna még időm (węg. "Gdybym miał jeszcze czas") – piąty album zespołu Bikini, wydany na MC i LP.

</doc>
<doc id="2015886" url="https://pl.wikipedia.org/wiki?curid=2015886" title="Metropolia Bordeaux">
Metropolia Bordeaux

Metropolia Bordeaux - metropolia Kościoła rzymskokatolickiego w południowo-zachodniej Francji. Powstała w III wieku, obecnie obejmuje jedną archidiecezję i cztery diecezje. Od 2001 godność metropolity sprawuje kardynał Jean-Pierre Ricard. Najważniejszą świątynią jest katedra w Bordeaux. 

</doc>
<doc id="2015891" url="https://pl.wikipedia.org/wiki?curid=2015891" title="Herb Piotrkowa Kujawskiego">
Herb Piotrkowa Kujawskiego

Herb Piotrkowa Kujawskiego – jeden z symboli miasta Piotrków Kujawski i gminy Piotrków Kujawski w postaci herbu.
Wygląd i symbolika.
Herb przedstawia w polu błękitnym skos w kształcie korony rucianej zielony o złotych klejnotach oraz trzy róże o czerwonych płatkach, złotych dnach i zielonych listkach między płatkami, jedna od głowicy (po lewej stronie korony) i dwie od podstawy (po prawej stronie korony).
Historia.
Wizerunek herbowy pochodzi z 1728 roku. Sam herb, autorstwa Lecha-Tadeusza Karczewskiego oficjalnie ustanowiony został w 2021.

</doc>
<doc id="2015893" url="https://pl.wikipedia.org/wiki?curid=2015893" title="Archidiecezja Bordeaux">
Archidiecezja Bordeaux

Archidiecezja Bordeaux (pełna nazwa: archidiecezja Bordeaux(-Bazas)) – archidiecezja Kościoła rzymskokatolickiego w południowo-zachodniej Francji. Powstała w III wieku, w 1937 otrzymała obecną nazwę oficjalną. Od roku 1826 niemal wszyscy kolejni arcybiskupi Bordeaux byli kreowani kardynałami (jedynym wyjątkiem był abp Marius-Félix-Antoine Maziers, kierujący archidiecezją w latach 1968-89).

</doc>
<doc id="2015894" url="https://pl.wikipedia.org/wiki?curid=2015894" title="Alex Lloyd">
Alex Lloyd

Alex Stewart Lloyd (ur. 28 grudnia 1984 w Manchesterze) – brytyjski kierowca wyścigowy.
Początek kariery.
Karierę rozpoczął w 1995 roku w kartingu. W 2000 roku przesiadł się do Formuły Ford, a dwa lata później do Formuły Renault. W 2003 roku został wicemistrzem brytyjskiej Formuły Renault, przegrywając z Lewisem Hamiltonem.
W latach 2004-2005 startował w Formule 3000 (Mistrzostwa Europy i Włoch), ale bez większych perspektyw na przyszłość. W 2006 roku rodzice Lloyda sprzedali dom na Wyspie Man, aby umożliwić rozwój jego kariery, co zaowocowało wyjazdem do Stanów Zjednoczonych.
Indy ProSeries.
W latach 2006-2007 występował w serii Indy ProSeries, będącej bezpośrednim zapleczem IndyCar Series oraz poprzednikiem wskrzeszonej w 2008 roku serii Firestone IndyLights. W 2007 roku Lloyd pobił rekord cyklu, odnosząc osiem zwycięstw i pewnie zdobył tytuł mistrzowski (w barwach zespołu Sam Schmidt Motorsports).
IndyCar Series.
Po zdobyciu tytułu IPS podpisał umowę z ekipą Chip Ganassi Racing, docelowo planując występy w IndyCar Series. Jednak w przeciągu dwóch lat zanotował tylko trzy występy w IRL (w tym dwa podczas Indianapolis 500, w międzyczasie głównie brał udział w zawodach Grand-Am) i po sezonie 2009 zakończył współpracę z zespołem Ganassi.
W sezonie 2010 notuje pierwszy pełny program startów w IndyCar Series w barwach ekipy Dale Coyne Racing. Podczas Indianapolis 500 uzyskał najlepszy wynik w dotychczasowej karierze (4. miejsce). Jest to jednocześnie najlepszy wynik zespołu Coyne’a w tym prestiżowym wyścigu w historii.
Życie prywatne.
Żonaty z Samanthą Robinson (od 28 kwietnia 2006 roku), ma dwie córki.

</doc>
<doc id="2015895" url="https://pl.wikipedia.org/wiki?curid=2015895" title="Alex Lloyd (kierowca)">
Alex Lloyd (kierowca)



</doc>
<doc id="2015897" url="https://pl.wikipedia.org/wiki?curid=2015897" title="Aliyə Qarayeva">
Aliyə Qarayeva

Aliyə Qarayeva; ros. Алия Гараева, "Alija Garajewa" (ur. 1 stycznia 1988 w Jekaterynburgu) – azerska gimnastyczka artystyczna, ośmiokrotna medalistka mistrzostw świata, mistrzyni Europy.
Największym jej osiągnięciem jest srebrny medal w mistrzostwach świata w 2009 roku w konkurencji ćwiczeń z piłką. Mistrzyni Europy w ćwiczeniach ze skakanką z 2007 roku oraz brązowa medalistka wieloboju indywidualnego mistrzostw Europy z Bremy w 2010 roku.

</doc>
<doc id="2015898" url="https://pl.wikipedia.org/wiki?curid=2015898" title="Ażar Kokczetaw">
Ażar Kokczetaw

Ażar Kokczetaw (kaz. Ажар Көкшетау Футбол Клубы) – kazachski klub piłkarski z siedzibą w Kokczetawie.
Historia.
Chronologia nazw:
Klub został założony w 1992 jako "Zenit Kokczetaw" i debiutował w Wysszej Lidze. W 1993 zmienił nazwę na "Ażar Kokczetaw", zajął 19. miejsce i spadł do Birinszi Liga.

</doc>
<doc id="2015899" url="https://pl.wikipedia.org/wiki?curid=2015899" title="Mistrzostwa Świata w Gimnastyce artystycznej 2009">
Mistrzostwa Świata w Gimnastyce artystycznej 2009



</doc>
<doc id="2015900" url="https://pl.wikipedia.org/wiki?curid=2015900" title="Parafia św. Jakuba w Piotrkowie Kujawskim">
Parafia św. Jakuba w Piotrkowie Kujawskim

Parafia Świętego Jakuba w Piotrkowie Kujawskim – rzymskokatolicka parafia położona w mieście Piotrków Kujawski. Administracyjnie należy do diecezji włocławskiej (dekanat piotrkowski).
Odpust parafialny odbywa się w święto Świętego Jakuba – 25 lipca.
Proboszcz 
Pochodzą z parafii m.in.

</doc>
<doc id="2015901" url="https://pl.wikipedia.org/wiki?curid=2015901" title="Mistrzostwa Świata w Gimnastyce artystycznej 2007">
Mistrzostwa Świata w Gimnastyce artystycznej 2007



</doc>
<doc id="2015903" url="https://pl.wikipedia.org/wiki?curid=2015903" title="Andrzej Skowroński (matematyk)">
Andrzej Skowroński (matematyk)

Andrzej Skowroński (ur. 26 grudnia 1950 w Człuchowie, zm. 22 października 2020) – polski matematyk, specjalizujący się w algebrze dyskretnej i komputerowej, geometrii algebr i modułów oraz teorii reprezentacji algebr i grup.
Życiorys.
W 1973 roku ukończył studia w Instytucie Matematyki UMK w Toruniu. Stopień doktora nauk matematycznych uzyskał w 1976 na podstawie rozprawy "Kategorie abelowych algebr Hopfa nad ciałem" (przygotowanej pod kierunkiem Daniela Simsona). Stopień doktora habilitowanego nauk matematycznych uzyskał w 1981 roku na podstawie rozprawy habilitacyjnej "Nierozkładalne abelowe algebry Hopfa". W roku 1990 otrzymał tytuł profesora w dziedzinie nauk matematycznych.
Od 1995 r. piastował stanowisko kierownika Katedry Algebry i Geometrii Wydziału Matematyki i Informatyki UMK.
W 1985 roku został wyróżniony Nagrodą im. Wacława Sierpińskiego, przyznawaną przez Polskie Towarzystwo Matematyczne. W 2010 roku został wybrany na członka korespondenta Polskiej Akademii Nauk w Wydziale III Nauk Matematycznych, Fizycznych i Chemicznych.
Zmarł w 2020, pochowany na Centralnym Cmentarzu Komunalnym w Toruniu.

</doc>
<doc id="2015905" url="https://pl.wikipedia.org/wiki?curid=2015905" title="Andrzej Skowroński (wioślarz)">
Andrzej Skowroński (wioślarz)

Andrzej Skowroński (ur. 16 listopada 1953 w Krakowie, zm. 10 grudnia 2020 w Bydgoszczy) – polski wioślarz, olimpijczyk z Moskwy (1980).
Życiorys.
W 1974 roku ukończył Technikum Elektrotechniczne im. Powstańców Śląskich w Krakowie i podjął studia na Akademii Wychowania Fizycznego. Był reprezentantem klubu AZS-AWF Kraków.

</doc>
<doc id="2015906" url="https://pl.wikipedia.org/wiki?curid=2015906" title="Stereotyp narodowy">
Stereotyp narodowy



</doc>
<doc id="2015907" url="https://pl.wikipedia.org/wiki?curid=2015907" title="Birgitta Lindström">
Birgitta Lindström

Birgitta Lindström (ur. 14 stycznia 1948) - fińska tenisistka; mistrzyni juniorskiego Wimbledonu 1966 w grze pojedynczej, reprezentantka Finlandii w Pucharze Federacji.
W 1966 roku Lindström, jako jedyna Finka w historii, wygrała wielkoszlemowy turniej juniorski, triumfując na wimbledońskiej trawie. W finale pokonała tenisistkę gospodarzy, Judy Congdon 7:5, 6:3. W 1968 roku w pierwszej rundzie seniorskiego Roland Garros jej rywalka, znana Kazuko Sawamatsu poddała się walkowerem. Ta nieoczekiwana sytuacja pozwoliła Fince na jedyny w karierze awans do drugiej rundy singlowego turnieju wielkoszlemowego. W następnym meczu przegrała bowiem z Kerry Melville. Swoich sił próbowała także podczas Wimbledonu 1969, ale od razu musiała uznać wyższość Nancy Richey. W grze podwójnej występowała przeważnie z własną siostrą, Christiną. W grze mieszanej jej partnerem był Brytyjczyk Ken Wooldridge.
W 1968 roku wystąpiła w Pucharze Federacji w barwach Finlandii w konfrontacji z Holenderkami. Skandynawki przegrały to spotkanie 0-3, Lindström zagrała wówczas w dwóch meczach.

</doc>
<doc id="2015913" url="https://pl.wikipedia.org/wiki?curid=2015913" title="Andrzej Skowroński">
Andrzej Skowroński



</doc>
<doc id="2015919" url="https://pl.wikipedia.org/wiki?curid=2015919" title="Kállai">
Kállai

Kállai, Kállay, Kallay:

</doc>
<doc id="2015920" url="https://pl.wikipedia.org/wiki?curid=2015920" title="Kállay">
Kállay



</doc>
<doc id="2015923" url="https://pl.wikipedia.org/wiki?curid=2015923" title="Arman Kentau">
Arman Kentau

Arman Kentau (kaz. Арман Кентау Футбол Клубы) – kazachski klub piłkarski z siedzibą w Kentau.
Historia.
Chronologia nazw:
Klub został założony w 1968 jako "Gorniak Kentau" i debiutował w Klasie B, strefie kazachskiej Mistrzostw ZSRR. W 1969 zajął spadkowe 20. miejsce i pożegnał się z rozgrywkami na szczeblu profesjonalnym. W 1991 zmienił nazwę na "Arman Kentau" i startował we Wtoroj Niższej Lidze, strefie 8.
Po uzyskaniu przez Kazachstan niepodległości w 1992 debiutował w Wysszej Lidze, w której zajął spadkowe 22. miejsce. Potem klub został rozformowany.

</doc>
<doc id="2015927" url="https://pl.wikipedia.org/wiki?curid=2015927" title="S.O.S. – Niespokojne lato">
S.O.S. – Niespokojne lato

S.O.S. – Niespokojne lato (nor. "S.O.S Svartskjær", 2008) – norweski film przygodowy w reżyserii Arne Lindtner Nass. Film w Polsce emitowany jest za pośrednictwem kanału ZigZap.
Fabuła.
Noora (Amina Hegvold Sanca) mieszkająca w przybrzeżnej miejscowości, znajduje zagubioną foczkę, która bawiła się boją z przyczepioną paczką. W środku znalazły się narkotyki. Niedługo, zguby szukają handlarze, którzy wpadają na trop dziewczynki. Noora musi teraz uratować fokę nie tylko przed handlarzami, ale także przed myśliwymi.

</doc>
<doc id="2015929" url="https://pl.wikipedia.org/wiki?curid=2015929" title="Barcragujn chumb (1999)">
Barcragujn chumb (1999)

Sezon (1999) był 8. sezonem o mistrzostwo Armenii w piłce nożnej. Liga liczyła 9 zespołów. Tytuł obroniła drużyna Szirak Giumri. Tytuł króla strzelców zdobył Szirak Sarikjan, który w barwach klubu Cement Ararat strzelił 21 goli.
W trakcie sezonu z rozgrywek wycofał się zespół Karabach Stepanakert z powodów finansowych. Jego mecze anulowano.
Baraż o awans/utrzymanie.
12 grudnia 1999, Armawir:
Kilikia Erywań – Mika-Kasach Asztarak 0-1

</doc>
<doc id="2015930" url="https://pl.wikipedia.org/wiki?curid=2015930" title="Newton Canegal">
Newton Canegal

Newton Canegal (ur. 4 czerwca 1917 w Rio de Janeiro, zm. 23 marca 2003 w Rio de Janeiro) – piłkarz brazylijski, występujący podczas kariery na pozycji środkowego obrońcy.
Kariera klubowa.
Karierę piłkarską Newton Canegal zaczął w Portuguesie Rio de Janeiro w 1936 roku i grał w nim do 1938 roku. W 1938 roku przeszedł do lokalnego rywala - Bonsucesso, w którym grał przez rok.
W 1939 roku przeszedł do CR Flamengo, w którym grał do końca kariery do 1952 roku. Z Flamengo czterokrotnie zdobył mistrzostwo stanu Rio de Janeiro - Campeonato Carioca w 1939, 1942, 1943 i 1944 roku.
Kariera reprezentacyjna.
W reprezentacji Brazylii Newton Canegal zadebiutował 14 lutego 1945 w meczu z reprezentacją Argentyny podczas Copa América 1945, na którym Brazylia zajęła drugie miejsce. Na tym turnieju Newton wystąpił w dwóch meczach z Argentyną i Ekwadorem. W tym samym roku zdobył z Brazylią Copa Julio Roca 1945.
W 1946 roku po raz trzeci uczestniczył w turnieju Copa América, na którym Brazylia zajęła drugie miejsce. Na tym turnieju Newton wystąpił w siedmiu meczach z Urugwajem i Chile.
Ostatni raz w reprezentacji wystąpił 4 kwietnia 1948 w meczu z reprezentacją Urugwaju. Ogółem w latach 1945–1948 Newton wystąpił w barwach "canarinhos" w siedmiu meczach.

</doc>
<doc id="2015932" url="https://pl.wikipedia.org/wiki?curid=2015932" title="Parafia św. Mikołaja w Kowalewie Pomorskim">
Parafia św. Mikołaja w Kowalewie Pomorskim

Parafia św. Mikołaja w Kowalewie Pomorskim – parafia rzymskokatolicka w diecezji toruńskiej, w dekanacie kowalewskim, z siedzibą w Kowalewie Pomorskim.
Grupy parafialne.
Bractwo Świętej Anny, Bractwo Najświętszego Serca Pana Jezusa, Jasnogórska Rodzina Różańcowa, Parafialny Zespół Caritas, Rycerstwo Niepokalanej, Stowarzyszenie Rodzin Katolickich, Wspólnota Adoracji Najświętszego Sakramentu, Żywy Różaniec
Zasięg parafii.
Do parafii należą wierni z miejscowości: Bielsk, Borek, Gapa, Martyniec, Pływaczewo-wybudowania, Sierakowo, Szychowo, Zapluskowęsy
oraz z Kowalewa Pomorskiego mieszkający przy ulicy: Akacjowej, Batalionów Chłopskich, Brodnickiej, Broniewskiego, Chopina, Dębowej, Drzymały, Dworcowej, Dworzec Główny, Działkowej, Fosa Jagiellońska, Głogowej, Jaśminowej, Jedności Robotniczej, Kilińskiego, Konopnickiej, Kościuszki, Krótkiej, 1 Maja, Malinowej, Mickiewicza, Mikołaja z Ryńska, Młyńskiej, Murnej, Odrodzenia, Ogrodowej, Plac 700-lecia, Plac Wolności, Podborek, Poziomkowej, Prusa, Słowackiego, Strażackiej, 23 Stycznia, Szkolnej, Szpitalnej, Toruńskiej, Wrzosowej, Wyspiańskiego i Żeromskiego.

</doc>
<doc id="2015933" url="https://pl.wikipedia.org/wiki?curid=2015933" title="Diecezja Aire i Dax">
Diecezja Aire i Dax

Diecezja Aire i Dax () – diecezja Kościoła rzymskokatolickiego w południowo-zachodniej Francji. Powstała w V wieku jako diecezja Aire. W 1801 została zlikwidowana, ale już w 1822 przywrócono ją. W 1857 nazwa została zmieniona na diecezję Aire i Dax. Aktualnie w Dax znajduje się zarówno kuria biskupia, jak i katedra diecezjalna. Dawna katedra w Aire posiada obecnie status konkatedry. W 2002 diecezja została przeniesiona ze zlikwidowanej wówczas metropolii Auch do metropolii Bordeaux.

</doc>
<doc id="2015934" url="https://pl.wikipedia.org/wiki?curid=2015934" title="Missori">
Missori

Missori – stacja metra w Mediolanie, na linii M3. Znajduje się na Piazza Giuseppe Missori, w Mediolanie i zlokalizowana jest pomiędzy stacjami Duomo i Crocetta. Została otwarta w 1990

</doc>
<doc id="2015935" url="https://pl.wikipedia.org/wiki?curid=2015935" title="Dyzoksja">
Dyzoksja

Dyzoksja - niewłaściwe (zwykle obniżone) zużycie tlenu pomimo odpowiedniej dostępności i ciśnienia parcjalnego pO2

</doc>
<doc id="2015936" url="https://pl.wikipedia.org/wiki?curid=2015936" title="La Resurrezione">
La Resurrezione

La Resurrezione (HMV 47) – oratorium Georga Friedricha Händla napisane do libretta Carla Sigismonda Capecego (1652–1728), nadwornego poety królowej Marii Kazimiery. Dzieło zostało po raz pierwszy wystawione w Niedzielę wielkanocną 8 kwietnia 1708 w Rzymie, pod patronatem markiza Francesca Ruspoliego, ówczesnego mecenasa Händla.
Premiera miała miejsce w holu pałacu Ruspoliego (Palazzo Bonelli przy Via del Corso). Specjalnie przygotowano dekorację, w tym malunki Angela Cerrutiego przedstawiające sceny z libretta. Orkiestrę tworzyło około 40 muzyków pod dyrekcją Arcangelo Corellego. Rola Marii Magdaleny przypadła sopranistce Marghericie Durastanti. W kolejnych koncertach (następny miał miejsce już w Poniedziałek Wielkanocny), na skutek nakazu papieża Klemensa XI sopranistki zostały zastąpione kastratami.
Inne katalogi dzieł Händla grupują oratorium jako: HG xxxix oraz HHA i/3.
Akcja oratorium dotycząca zmartwychwstania Jezusa Chrystusa osadzona jest w wydarzeniach przekazanych głównie przez Ewangelię Mateusza i Jana. Toczy się na dwóch płaszczyznach, jednej dotyczącej Marii Magdaleny, Marii Kleofasowej i Jana Ewangelisty, oraz drugiej ukazującej walkę pomiędzy Aniołem a Lucyferem.

</doc>
<doc id="2015938" url="https://pl.wikipedia.org/wiki?curid=2015938" title="Crocetta">
Crocetta

Crocetta – stacja metra w Mediolanie, na linii M3. Znajduje się na Piazza Giuseppe Missori, w Mediolanie i zlokalizowana jest pomiędzy stacjami Missori i Porta Romana. Została otwarta w 1990

</doc>
<doc id="2015940" url="https://pl.wikipedia.org/wiki?curid=2015940" title="Tyczka geodezyjna">
Tyczka geodezyjna

 
Tyczka geodezyjna (także: "tyczka miernicza") – wykonana z drewna lub metalu o długości 2 metrów, pomalowana w biało-czerwone poziome pasy o szerokości 20 cm, 25 cm lub 50 cm. U dołu jest zakończona grotem (ostrzem, spinem) dla ułatwienia wbicia jej w ziemię. Tyczki mogą być składane. Służą do oznaczania punktu w terenie, aby były widoczne z dużej odległości.

</doc>
<doc id="2015944" url="https://pl.wikipedia.org/wiki?curid=2015944" title="Gare de Cholet">
Gare de Cholet

Gare de Cholet – stacja kolejowa w Cholet, w regionie Kraj Loary, w departamencie Maine i Loara, we Francji. Stacja została otwarta w 1865.

</doc>
<doc id="2015945" url="https://pl.wikipedia.org/wiki?curid=2015945" title="Mistrzostwa Świata w Snookerze 2011">
Mistrzostwa Świata w Snookerze 2011

Mistrzostwa Świata w Snookerze 2011 (ang. 2011 Betfred.com World Snooker Championship) – odbyły się w dniach 16 kwietnia – 2 maja 2011 w Crucible Theatre w Sheffield. Były ósmym, ostatnim turniejem rankingowym sezonu snookerowego 2010/2011.
Mecze kwalifikacyjne odbyły się w dniach 4-13 marca 2011 roku w World Snooker Academy w Sheffield.
Obrońcą tytułu mistrzowskiego był Neil Robertson, jednak już w pierwszej rundzie odpadł z turnieju po porażce z Juddem Trumpem 8-10.
Tytuł mistrza świata po raz 4. w swojej karierze zdobył John Higgins, który w finałowym pojedynku pokonał 21-letniego Anglika Judda Trumpa 18:15.
W Polsce turniej transmitowała stacja Eurosport.
Podstawowe informacje.
Mistrzostwa te po raz 35. zostały rozegrane w Crucible Theatre. Debiutantami w zawodach byli: Andrew Pagett i Jimmy Robertson. W trakcie trwania turnieju zostało rozegranych 31 spotkań. Spośród startujących uczestników najwięcej tytułów mistrza świata zdobył Stephen Hendry (7), oprócz niego w zawodach brało udział ośmiu innych graczy, którzy w przeszłości zdobywali tytuł mistrza świata.
Organizacja turnieju.
Punkty do rankingu.
Punktowane były również poszczególne fazy kwalifikacji, przy czym jeżeli rozstawiony zawodnik (grający pierwszy mecz w eliminacjach) przegrywał spotkanie, wówczas dostawał połowę punktów przewidzianych za udział w danej fazie kwalifikacji. Punktacja prezentowała się następująco:
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu. Następne 15 miejsc zostało obsadzonych według kolejności na liście rankingowej na sezon 2010/2011:

</doc>
<doc id="2015948" url="https://pl.wikipedia.org/wiki?curid=2015948" title="Machaeridia">
Machaeridia



</doc>
<doc id="2015952" url="https://pl.wikipedia.org/wiki?curid=2015952" title="Za co?">
Za co?

Za co? (ros. "За чтo?") – opowiadanie Lwa Tołstoja z 1906 roku. Opowiadanie powstało na motywach autentycznej historii, a postać głównego bohatera utworu – Józefa Migurskiego miała swój historyczny odpowiednik w osobie powstańca Wincentego Migurskiego.
Treść.
Tematem utworu jest historia Józefa Migurskiego, uczestnika powstania listopadowego, który po klęsce powstania został zesłany w głąb Rosji. W ślad za nim na zesłanie udaje się jego ukochana, a później żona - Albina. Oboje podejmują próbę ucieczki z zesłania…
Autor, choć był rodowitym Rosjaninem w swoim utworze wyraził poparcie dla sprawy polskiej i z sympatią pisał o uczestnikach antyrosyjskiej rewolucji. Można w jego utworze znaleźć też krytyczne uwagi pod adresem caratu i rosyjskiej polityki.
Utwór został przetłumaczony na język polski i wydany po raz pierwszy w 1913 roku. Niektóre polskie wydania nosiły podtytuł "Opowiadanie z czasów powstania 1831 r."

</doc>
<doc id="2015958" url="https://pl.wikipedia.org/wiki?curid=2015958" title="Grand Prix Szwecji na Żużlu 2010">
Grand Prix Szwecji na Żużlu 2010

Grand Prix Szwecji 2010 to druga eliminacja zawodów z cyklu Grand Prix 2010. Impreza miała miejsce 8 maja na stadionie Ullevi w Göteborgu.
W zawodach zwyciężył duńczyk Kenneth Bjerre, tym samym objął fotel lidera klasyfikacji generalnej.
Pozycje startowe.
Antonio Lindbaeck otrzymał na to Grand Prix dziką kartę natomiast Simon Gustafsson i Dennis Andersson zostali nominowani jako rezerwa toru.
Klasyfikacja generalna.
Po dwóch Grand Prix

</doc>
<doc id="2015959" url="https://pl.wikipedia.org/wiki?curid=2015959" title="Mercedes 500E">
Mercedes 500E



</doc>
<doc id="2015961" url="https://pl.wikipedia.org/wiki?curid=2015961" title="Barcragujn chumb (2000)">
Barcragujn chumb (2000)

Sezon (2000) był 9. sezonem o mistrzostwo Armenii w piłce nożnej. Liga liczyła 8 zespołów. Rozgrywki rozpoczęły się 25 marca, a zakończyły się 16 listopada. Tytułu nie obroniła drużyna Szirak Giumri. Nowym mistrzem Armenii został zespół Araks Ararat. Tytuł króla strzelców zdobył Ara Akowjan, który w barwach klubu Araks Ararat strzelił 21 goli.
Przed sezonem z rozgrywek wycofały się zespoły FC Erywań i Erebuni Erywań. Dzięki temu miejsce w Barcragujn chumb zachowała pierwotnie zdegradowana drużyna Kilikia Erywań.

</doc>
<doc id="2015962" url="https://pl.wikipedia.org/wiki?curid=2015962" title="Andrzej Skowroński (inżynier)">
Andrzej Skowroński (inżynier)

Andrzej Skowroński (ur. 16 lipca 1955 w Ziębicach) – polski inżynier, działacz samorządowy i sportowy, były wiceminister środowiska.
Życiorys.
Ukończył studia na Wydziale Górniczym Politechniki Wrocławskiej, a następnie studia podyplomowe w zakresie zarządzania finansami na Akademii Ekonomicznej w Katowicach.
Pracował m.in. w Kopalni Węgla Kamiennego Katowice. W latach 1998–2002 był radnym sejmiku województwa śląskiego I kadencji. Do 2005 należał do Unii Wolności, wchodził w skład zarządu krajowego tej partii, był ostatnim przewodniczącym UW w regionie śląskim. Od 21 lutego do 9 listopada 2005 zajmował stanowisko podsekretarza stanu w Ministerstwie Środowiska, sprawując jednocześnie urząd głównego geologa kraju. W 2007 został prezesem zarządu Przedsiębiorstwa Energetyki Cieplnej Sp. z o.o. w Tychach.
Był prezesem klubu hokejowego GKS Tychy oraz członkiem zarządu Polskiego Związku Hokeja na Lodzie.

</doc>
<doc id="2015965" url="https://pl.wikipedia.org/wiki?curid=2015965" title="Herb Kowala">
Herb Kowala

Herb Kowala – jeden z symboli miasta Kowal w postaci herbu określony w statucie miasta.
Wygląd i symbolika.
Herb przedstawia na czerwonej tarczy herbowej białą (srebrną) basztę forteczną z dwoma oknami łukowymi w układzie jedno obok drugiego, z zamkniętą czarną bramą i żółtym (złotym) dachem w kształcie trapezu równoramiennego oraz dwoma żółtymi (złotymi) chorągiewkami na górnych wierzchołkach. Baszta posiada dwa wykusze (lewy i prawy) z pojedynczymi oknami łukowymi, o żółtych (złotych) dachach w kształcie trójkąta równoramiennego, zakończonych żółtą (złotą) chorągiewką każdy. Wszystkie chorągiewki skierowane są w prawą stronę.
Herb swoją symboliką i kolorystyką nawiązuje do szesnastego stulecia.

</doc>
<doc id="2015967" url="https://pl.wikipedia.org/wiki?curid=2015967" title="PSF">
PSF



</doc>
<doc id="2015968" url="https://pl.wikipedia.org/wiki?curid=2015968" title="Port lotniczy Salt Lake City">
Port lotniczy Salt Lake City

Port lotniczy Salt Lake City (IATA: SLC, ICAO: KSLC) – międzynarodowy port lotniczy położony 4 km na zachód od Salt Lake City, w stanie Utah, w Stanach Zjednoczonych.

</doc>
<doc id="2015970" url="https://pl.wikipedia.org/wiki?curid=2015970" title="Tabatinga">
Tabatinga

Tabatinga – miasto i gmina w północno-zachodniej Brazylii, w stanie Amazonas. Miasto położone jest nad Amazonką, na obszarze Tres Fronteras – trójstyku granic Kolumbii, Peru i Brazylii, w sąsiedztwie kolumbijskiego miasta Leticia oraz peruwiańskiego Santa Rosa de Yavari. W 2010 roku Tabatinga liczyła 31 349 mieszkańców.

</doc>
<doc id="2015971" url="https://pl.wikipedia.org/wiki?curid=2015971" title="Mistrzostwa Świata w Piłce Nożnej 2010/Grupa E">
Mistrzostwa Świata w Piłce Nożnej 2010/Grupa E

Mecze Mistrzostw Świata w grupie E odbywały w dniach 14, 19 oraz 24 czerwca. Rywalizacja o dwa miejsca premiowane awansem, toczyła się pomiędzy drużynami Holandii, Danii, Japonii oraz Kamerunu. Drużyny z grupy E w 1/8 finału spotkały się z drużynami z grupy F.

</doc>
<doc id="2015972" url="https://pl.wikipedia.org/wiki?curid=2015972" title="Ulica Bronowicka w Krakowie">
Ulica Bronowicka w Krakowie

Ulica Bronowicka w Krakowie – ulica położona w Krakowie, w administracyjnej dzielnicy Bronowice.

</doc>
<doc id="2015974" url="https://pl.wikipedia.org/wiki?curid=2015974" title="Yavari">
Yavari



</doc>
<doc id="2015975" url="https://pl.wikipedia.org/wiki?curid=2015975" title="Parafia św. Urszuli w Kowalu">
Parafia św. Urszuli w Kowalu

Parafia Świętej Urszuli w Kowalu - rzymskokatolicka parafia położona w mieście Kowal. Administracyjnie należy do diecezji włocławskiej (dekanat kowalski). 
Odpust parafialny odbywa się we wspomnienie Świętej Urszuli - 21 października.

</doc>
<doc id="2015976" url="https://pl.wikipedia.org/wiki?curid=2015976" title="Rechte Rheinstrecke">
Rechte Rheinstrecke

Rechte Rheinstrecke - główna, dwutorowa, zelektryfikowana linia kolejowa, biegnąca wzdłuż prawego brzegu Renu z Kolonii do Wiesbaden. Ma długość 179 km i jest podzielona przez Deutsche Bahn na dwie trasy. Trasa 465 biegnie od Kolonii do Koblencji, przez Troisdorf, Bonn-Beuel, Unkel i Neuwied. Z Koblencji biegnie trasa 466 do Wiesbaden, przez Rüdesheim am Rhein. Wraz z koleją Taunus, jest częścią linii Regional-Express RE-10.
Trasa jest uważana za najbardziej obciążoną trasę towarową w Europie (odcinek magistrali z Rotterdamu do Genui).
15 marca 2021 obryw skalny (łupek) zablokował ruch na trasie. Naprawa wymagała prac strzelniczych i wzmocnienia skarpy i spowodowała około 1,5 miesięczne zamknięcie szlaku. Ruch wznowiono obutorowo dopiero 10 maja 2021.

</doc>
<doc id="2015982" url="https://pl.wikipedia.org/wiki?curid=2015982" title="Hageland Aviation Services">
Hageland Aviation Services

Hageland Aviation Services - amerykańska linia lotnicza z siedzibą w Anchorage, w stanie Alaska.

</doc>
<doc id="2015984" url="https://pl.wikipedia.org/wiki?curid=2015984" title="Narzędzie programistyczne">
Narzędzie programistyczne

Narzędzie programistyczne (ang. "programming tool") – program komputerowy służący do tworzenia, modyfikowania, testowania i konserwacji oprogramowania.
Do narzędzi programistycznych należą: kompilatory, asemblery, debuggery i zintegrowane środowiska programistyczne.

</doc>
<doc id="2015990" url="https://pl.wikipedia.org/wiki?curid=2015990" title="Zmienna zależna (algebra)">
Zmienna zależna (algebra)



</doc>
<doc id="2015993" url="https://pl.wikipedia.org/wiki?curid=2015993" title="Aysun Ayhan">
Aysun Ayhan

Aysun Ayhan; z domu Özbek (ur. 18 marca 1977 w Stambule) – turecka siatkarka, reprezentantka kraju, środkowa W 2003 roku zdobyła srebrny medal na mistrzostwach Europy, rozgrywanych w Turcji.
Karierę sportową zakończyła w 2011 r.
Sukcesy.
reprezentacyjne.
Mistrzostwa Europy:
klubowe.
Mistrzostwa Turcji:
Puchar Turcji:
Puchar Top Teams:
Puchar Challenge:

</doc>
<doc id="2015996" url="https://pl.wikipedia.org/wiki?curid=2015996" title="Macedonia (Iowa)">
Macedonia (Iowa)

Macedonia – miasto w Stanach Zjednoczonych, w stanie Iowa, w hrabstwie Pottawattamie. Zgodnie ze spisem statystycznym z 2000 roku, miasto liczyło 325 mieszkańców.

</doc>
<doc id="2015998" url="https://pl.wikipedia.org/wiki?curid=2015998" title="McClelland (Iowa)">
McClelland (Iowa)

McClelland – miasto w Stanach Zjednoczonych, w stanie Iowa, w hrabstwie Pottawattamie. Zgodnie ze spisem statystycznym z 2000 roku, miasto liczyło 129 mieszkańców.

</doc>
<doc id="2016001" url="https://pl.wikipedia.org/wiki?curid=2016001" title="Minden (Iowa)">
Minden (Iowa)

Minden – miasto w Stanach Zjednoczonych, w stanie Iowa, w hrabstwie Pottawattamie. Zgodnie ze spisem statystycznym z 2000 roku, miasto liczyło 564 mieszkańców.

</doc>
<doc id="2016002" url="https://pl.wikipedia.org/wiki?curid=2016002" title="Mistrzostwa Świata w Piłce Nożnej 2010/Grupa F">
Mistrzostwa Świata w Piłce Nożnej 2010/Grupa F

Mecze Mistrzostw Świata w grupie F odbywały się w dniach 14, 15, 20 oraz 24 czerwca. Rywalizacja o dwa miejsca premiowane awansem toczyła się pomiędzy drużynami Włoch (ówcześni mistrzowie świata), Paragwaju, Nowej Zelandii oraz Słowacji. Drużyny z grupy F w 1/8 finału spotkały się z drużynami z grupy E.

</doc>
<doc id="2016005" url="https://pl.wikipedia.org/wiki?curid=2016005" title="Neola (Iowa)">
Neola (Iowa)

Neola – miasto w Stanach Zjednoczonych, w stanie Iowa, w hrabstwie Pottawattamie. Zgodnie ze spisem statystycznym z 2000 roku, miasto liczyło 845 mieszkańców.

</doc>
<doc id="2016008" url="https://pl.wikipedia.org/wiki?curid=2016008" title="Oakland (Iowa)">
Oakland (Iowa)

Oakland – miasto w Stanach Zjednoczonych, w stanie Iowa, w hrabstwie Pottawattamie. Zgodnie ze spisem statystycznym z 2000 roku, miasto liczyło 1487 mieszkańców.

</doc>
<doc id="2016009" url="https://pl.wikipedia.org/wiki?curid=2016009" title="Kuyuwini">
Kuyuwini

Kuyuwini – rzeka w południowej Gujanie, w departamencie Upper Takutu-Upper Essequibo. Kuyuwini ma swoje źródło w pobliżu granicy brazylijsko-gujańskiej i uchodzi do rzeki Essequibo.

</doc>
<doc id="2016010" url="https://pl.wikipedia.org/wiki?curid=2016010" title="Treynor (Iowa)">
Treynor (Iowa)

Treynor – miasto w Stanach Zjednoczonych, w stanie Iowa, w hrabstwie Pottawattamie. Zgodnie ze spisem statystycznym z 2000 roku, miasto liczyło 950 mieszkańców.

</doc>
<doc id="2016012" url="https://pl.wikipedia.org/wiki?curid=2016012" title="Zbrodnia w Kupowalcach">
Zbrodnia w Kupowalcach

Zbrodnia w Kupowalcach – zbrodnia dokonana w dniach 16–17 lipca 1943 roku przez oddział UPA na ludności narodowości polskiej podczas rzezi wołyńskiej. Miejscem zbrodni była wieś Kupowalce, gmina Brany, powiat horochowski, w województwie wołyńskim. Łącznie zamordowano około 150 Polaków.
Na Kupowalce dokonano napadu pomimo tego, że wieś miała dobre stosunki z Ukraińcami i dostarczała UPA żywność. 16 lipca 1943 roku około południa do wsi na furmankach niespodziewanie wjechali upowcy uzbrojeni w broń palną oraz noże, siekiery, szable i inną broń białą. Napastnicy rozbiegli się po wsi, dokonując mordów. Z powodu zaskoczenia oraz dużej przewagi Ukraińców nieliczna polska samoobrona nie podjęła walki. Ludność polska rzuciła się do ucieczki, głównie na pola, gdzie chowano się w zbożu. W celu wyłapania i zabicia zbiegów upowcy dokonali przeczesania okolicznych pól.
Oddziałom UPA towarzyszyła ludność ukraińska z okolicznych wsi, która do wieczora dokonywała rabunku mienia Polaków.
17 lipca UPA powtórzyła przeczesywanie wsi i pól, wyszukując rannych i ukrywających się. Następnie Kupowalce spalono, wysadzono w powietrze także budynek szkoły.
Polacy, którzy zdołali zbiec, schronili się w Horochowie. Grupa mężczyzn otrzymała od Niemców broń i powróciła do Kupowalec, gdzie znalazła kilka ocalałych osób. Halinę Gilewicz ukrywał w stogu siana Ukrainiec Tkaczuk.

</doc>
<doc id="2016014" url="https://pl.wikipedia.org/wiki?curid=2016014" title="Underwood (Iowa)">
Underwood (Iowa)

Underwood – miasto w Stanach Zjednoczonych, w stanie Iowa, w hrabstwie Pottawattamie. Zgodnie ze spisem statystycznym
z 2000 miasto liczyło 688 mieszkańców.

</doc>
<doc id="2016015" url="https://pl.wikipedia.org/wiki?curid=2016015" title="Michał Baranowicz">
Michał Baranowicz



</doc>
<doc id="2016019" url="https://pl.wikipedia.org/wiki?curid=2016019" title="Walnut (Iowa)">
Walnut (Iowa)

Walnut – miasto w Stanach Zjednoczonych, w stanie Iowa, w hrabstwie Pottawattamie. Zgodnie ze spisem statystycznym z 2000 roku, miasto liczyło 778 mieszkańców.

</doc>
<doc id="2016021" url="https://pl.wikipedia.org/wiki?curid=2016021" title="ReVamp">
ReVamp

ReVamp – holenderska grupa wykonująca muzykę z pogranicza metalu symfonicznego i gothic metalu. Zespół powstał w 2009 roku z inicjatywy wokalistki Floor Jansen po rozpadzie jej macierzystego zespołu After Forever. Początkowo wokalistka nawiązała współpracę z Joostem van den Broekiem i Waldemarem Sorychtą, którzy napisali i wyprodukowali piosenki na debiutancki album projektu pt. "ReVamp". Wydawnictwo ukazało się w 2010 roku nakładem wytwórni muzycznej Nuclear Blast. Tego samego roku Floor Jansen utworzyła koncertowy skład zespołu w osobach perkusisty Matthiasa Landesa, gitarzystów Arjana Rijnena i Jorda Otto, klawiszowca Rubena Wijga oraz basisty Jaapy Melmana.
Wkrótce potem towarzyszący Jansen muzycy koncertowi utworzyli oficjalny skład zespołu, który rozpoczął prace nad drugim albumem studyjnym ReVamp. Przed nagraniami skład opuścił Jaap Melman, którego podczas realizacji nagrań zastąpił muzyk sesyjny – Johan van Stratum. Druga produkcja formacji zatytułowana "Wild Card" ukazała się 23 sierpnia 2013 roku.
W 2016 roku zespół został rozwiązany.

</doc>
<doc id="2016025" url="https://pl.wikipedia.org/wiki?curid=2016025" title="Monsalvat">
Monsalvat

Monsalvat – zamek świętego Graala pojawiający się w legendach o Parsifalu i Lohengrinie. W misterium scenicznym Richarda Wagnera "Parsifal" na Monsalvat toczy się akcja aktów pierwszego i trzeciego, w "Lohengrinie" zamek pojawia się w opowiadaniu tytułowego rycerza – syna Parsifala. Wcześniejszymi władcami zamku wymienionymi przez Richarda Wagnera byli Titurel i jego syn – Amfortas. Ten ostatni uległ jednak pokusom i trawiony bólem, został uleczony dopiero przez zwycięskiego Parsifala.

</doc>
<doc id="2016029" url="https://pl.wikipedia.org/wiki?curid=2016029" title="SNEP">
SNEP



</doc>
<doc id="2016032" url="https://pl.wikipedia.org/wiki?curid=2016032" title="Gintaras Staučė">
Gintaras Staučė

Gintaras Staučė (ur. 24 grudnia 1969 w Olicie) – litewski piłkarz, występujący na pozycji bramkarza, wielokrotny reprezentant Litwy, trener piłkarski.
Kariera piłkarska.
Kariera klubowa.
Uczył się w szkołach średnich w Olicie, Poniewieżu i Wilnie. W latach 1987–1988 studiował w Litewskim Instytucie Kultury Fizycznej, a od 1989 do 1993 w Instytucie Kultury Fizycznej w Moskwie.
W 1987 był zawodnikiem FBK Kowno. W styczniu 1988 przeniósł się do Spartaka Moskwa. Wystąpił w jednym meczu Pucharu Związku Radzieckiego sezonu 1988–1989. Przez kolejne lata był graczem rezerwowym. W 1992 jako zawodnik Spartaka zadebiutował w rozgrywkach ligowych o Mistrzostwo Rosji. W tym samym roku wraz ze Spartakiem zdobył tytuł mistrzowski. W latach 1992–1993 był zmiennikiem Stanisława Czerczesowa, a w rundzie wiosennej sezonu 1994 pierwszym bramkarzem moskiewskiego zespołu. W tym czasie zdobył dwa kolejne tytuły Mistrza Rosji oraz Puchar Rosji.
W sierpniu 1994 przeniósł się do tureckiego Galatasaray SK. W kolejnych sezonach reprezentował kluby Karşıyaka SK i Sarıyer GK. Od początku sezonu 1997–1998 był zawodnikiem MSV Duisburg, gdzie pełnił funkcję zmiennika Norwega Thomasa Gilla. W następnych trzech sezonach był podstawowym bramkarzem. W latach 2001–2004 występował w barwach klubów greckich. Przez trzy sezony grał w łotewskim FK Jūrmala, gdzie w 2006 zakończył karierę piłkarską.
Kariera reprezentacyjna.
Był zawodnikiem juniorskich reprezentacji ZSRR. W 1986 na Mistrzostwach Europy do lat 16 zajął 3. miejsce, a dwa lata później zdobył Mistrzostwo Europy do lat 18. Jako zawodnik drużyny radzieckiej wystąpił w jednym meczu Mistrzostw Świata do lat 20 w Arabii Saudyjskiej w 1989. W 1991 rozegrał 5 meczów w olimpijskiej drużynie ZSRR w ramach eliminacji do turniej finałowego na Igrzyskach w Barcelonie.
25 marca 1992 zadebiutował w reprezentacji Litwy w meczu z drugą reprezentacją Polski w Rydułtowach. W kolejnych latach regularnie występował w drużynie narodowej, reprezentując Litwę w meczach eliminacji Mistrzostw Świata i Europy. Po raz ostatni jako reprezentant Litwy wystąpił 5 czerwca 2004 w przegranym 1–4 meczu towarzyskim z Portugalią. Łącznie rozegrał 61 meczów w litewskiej kadrze.
Kariera trenerska.
Po zakończeniu kariery piłkarskiej pozostał w klubie FK Jūrmala, gdzie zajmował się szkoleniem bramkarzy. W kwietniu 2007 wszedł w skład sztabu szkoleniowego Spartaka Moskwa. Współpracę ze Spartakiem zakończył w grudniu 2009. W lutym 2010 został asystentem selekcjonera reprezentacji Litwy Raimondasa Žutautasa, odpowiedzialnym za pracę z bramkarzami.

</doc>
<doc id="2016035" url="https://pl.wikipedia.org/wiki?curid=2016035" title="Leandro Coronas Ávila">
Leandro Coronas Ávila

Leandro Ávila, właśc. Leandro Coronas Ávila (ur. 6 kwietnia 1971 w Porto Alegre) – brazylijski piłkarz, występujący podczas kariery na pozycji pomocnika.
Kariera klubowa.
Leandro Ávila rozpoczął piłkarską karierę w CR Vasco da Gama w 1988 roku. Z Vasco da Gama czterokrotnie zdobył mistrzostwo stanu Rio de Janeiro - Campeonato Carioca w 1988, 1992, 1993, 1994 roku. W 1995 roku przeszedł do lokalnego rywala - Botafogo. Z Botafogo zdobył mistrzostwo Brazylii 1995.
Pierwszą część 1996 roku spędził w SC Internacional, z którego przeszedł do SE Palmeiras. W 1997 powrócił do Rio de Janeiro do Fluminense FC. Po spadku Fluminense do drugiej ligi Leandro przeszedł do lokalnego rywala - CR Flamengo. We Flamengo grał przez trzy lata i podczas tego okresu trzykrotnie zdobył mistrzostwo stanu Rio de Janeiro - Campeonato Carioca w 1999, 2000, 2001 oraz Copa Mercosur 1999. W 2001 roku powrócił do Botafogo, z którego przeszedł do Internacionalu. W 2003 roku jedyny raz wyjechał do Arabii Saudyjskiej do Al-Hilal. Po powrocie do Brazylii Leandro grał jeszcze w Marílii i Serrano, gdzie zakończył karierę w 2004 roku.
Kariera reprezentacyjna.
Leandro Ávila ma za sobą występy w reprezentacji Brazylii, w której zadebiutował 22 lutego 1995 w wygranym 5-0 towarzyskim meczu z reprezentacją Słowacji. W tym samym roku Leandro uczestniczył w Copa América 1995, na którym Brazylia zajęła drugie miejsce przegrywając w finale w karnych z Urugwajem. W turnieju w Urugwaju wystąpił w dwóch spotkaniach z Ekwadorem i USA. Siódmy i ostatni raz w reprezentacji Leandro zagrał 2 kwietnia 1997 w wygranym 4-0 towarzyskim meczu z Chile.

</doc>
<doc id="2016036" url="https://pl.wikipedia.org/wiki?curid=2016036" title="Barcragujn chumb (2001)">
Barcragujn chumb (2001)

Sezon (2001) był 10. sezonem o mistrzostwo Armenii w piłce nożnej. Liga liczyła 12 zespołów. Rozgrywki rozpoczęły się 17 kwietnia, a zakończyły się 26 listopada. Tytułu nie obroniła drużyna Araks Ararat. Nowym mistrzem Armenii został zespół Pjunik Erywań. Tytuł króla strzelców zdobył Arman Karamjan, który w barwach klubu Pjunik Erywań strzelił 21 goli.
Przed sezonem z rozgrywek wycofał się zespół Arpa Jeghegnadzor, natomiast po pierwszym meczu zrezygnował zespół Kilikia Erywań, którego wynik anulowano.

</doc>
<doc id="2016037" url="https://pl.wikipedia.org/wiki?curid=2016037" title="Leandro Ávila">
Leandro Ávila



</doc>
<doc id="2016038" url="https://pl.wikipedia.org/wiki?curid=2016038" title="ReVamp (album)">
ReVamp (album)

ReVamp - debiutancki album grupy muzycznej ReVamp wykonującej metal symfoniczny. Wydany został 28 maja 2010 roku w Europie. Nagrania dotarły do 26. miejsca greckiej listy sprzedaży. Z kolei w Holandii płyta uplasowała się na 58. miejscu listy MegaCharts.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2016039" url="https://pl.wikipedia.org/wiki?curid=2016039" title="Liechtenstein w Konkursie Piosenki Eurowizji">
Liechtenstein w Konkursie Piosenki Eurowizji

Liechtenstein nigdy nie wziął w Konkursie Piosenki Eurowizji, jednak próbował w 1976. Obie próby skończyły się jednak niepowodzeniem. Mieszkańcy kraju mają jednak możliwość oglądania transmisji konkursu na szwajcarskich, austriackich lub niemieckich stacjach telewizyjnych. 
Historia Liechtensteinu w Konkursie Piosenki Eurowizji.
Próbę występu reprezentant Liechtensteinu miał podjąć przed 21. Konkursem Piosenki Eurowizji organizowanym przez Holandię w 1976. Kraj miała reprezentować Biggi Bachman z utworem „Little Cowboy”. Zabrakło jednak publicznego nadawcy, który mógłby transmitować finał konkursu.
15 sierpnia 2008 stacja licencjonowana i opłacana przez rząd Liechtensteinu 1 Fürstentum Liechtenstein Television (1FLTV) została pierwszym nadawcą publicznym w kraju. Państwo mogło wówczas ubiegać się o udział w 53. Konkursie Piosenki Eurowizji. Warunkiem decydującym było wtedy przystąpienie do EBU. 1FLTV oznajmił jednak, że nie jest tym zainteresowany, a w konkursie nie wystąpi z powodu braku środków finansowych.
W lipcu 2009 nadawca ogłosił chęć członkostwa w EBU oraz zadebiutowania podczas 55. Konkursu Piosenki Eurowizji, który odbył się w Oslo. Dyrektor zarządzający 1FLTV Peter Kölbel poinformował, że telewizja ma w planach rozwój oraz stworzenie programu na wzór "Deutschland sucht den Superstar". W listopadzie nadawca postanowił przełożyć przygotowania na kolejny rok ze względów finansowych.
W kwietniu 2010 pojawiły się doniesienia, że 1FLTV planuje złożyć wniosek o członkostwo w EBU przed rozpoczęciem lata w 2010 oraz zamierza wziąć udział w 56. Konkursie Piosenki Eurowizji organizowanym przez Niemcy. Kraj nie pojawił się jednak na oficjalnej liście uczestników konkursu.
26 listopada 2011 opublikowano dwa oficjalne dokumenty EBU, które wykazały, że krajowemu nadawcy Liechtensteinu udzielono aktywnego członkostwa w organizacji, dzięki czemu państwo mogło zadebiutować podczas 57. edycji konkursu. Trzy dni później okazało się jednak, że 1FLTV nie został członkiem EBU, przez co udział w konkursie stał się niemożliwy. Z powodu braku środków finansowych kraj postanowił nie brać udziału również w 58. i 59. Konkursie Piosenki Eurowizji. Państwo nie wystąpiło również w 2015 roku.
W 2018 nadawca 1FLTV oznajmił, że złoży wniosek do włączenia do Europejskiej Unii Nadawców, co umożliwiałoby debiut w konkursie w 2019, lecz proces został przerwany przez śmierć szefa nadawcy publicznego – Petera Kölebela.

</doc>
<doc id="2016041" url="https://pl.wikipedia.org/wiki?curid=2016041" title="José Ivanaldo de Souza">
José Ivanaldo de Souza

José Ivanaldo de Souza (ur. 6 czerwca 1975 w Itai) – brazylijski piłkarz, występujący na pozycji ofensywnego pomocnika.
Kariera klubowa.
Souza rozpoczął piłkarską karierę w América Natal w 1991 roku. Z Ameriką dwukrotnie zdobył mistrzostwo stanu Rio Grande do Norte – Campeonato Potiguar w 1991 i 1992 roku. W latach 1993–1994 występował w Rio Branco Americana, z którego trafił do Corinthians Paulista. Z Corinthians zdobył mistrzostwo stanu São Paulo – Campeonato Paulista w 1995 oraz Puchar Brazylii 1995 roku.
Z Corinthians odszedł w 1998 roku do lokalnego rywala São Paulo FC. Z São Paulo zdobył mistrzostwo stanu São Paulo – Campeonato Paulista w 2000 roku. 2001 rok spędził w Athletico Paranaense, z którym zdobył mistrzostwo Brazylii 2001. 2002 rok spędził w Clube Atlético Mineiro. W 2003 roku wyjechał do Rosji do Krylii Sowietow. W klubie z Samary grał do połowy 2005 roku, po czym powrócił do Brazylii do CR Flamengo.
W 2006 roku powrócił do Amériki Natal. W Americe grał do 2009 roku, z krótką przerwą na grę w Atlético Mineiro. W 2007 roku Souza awansował z Ameriką do pierwszej ligi, z której w następnym sezonie spadł do drugiej ligi. W 2009 zakończył piłkarską karierę, lecz w 2011 zdecydował się na powrót na boisko w barwach Ameriki.
Kariera reprezentacyjna.
Souza ma za sobą powołania do reprezentacji Brazylii, w której zadebiutował 22 lutego 1995 w wygranym 5-0 towarzyskim meczu z reprezentacją Słowacji. W tym samym roku Leandro uczestniczył w Copa América 1995, na którym Brazylia zajęła drugie miejsce, przegrywając w finale w karnych z Urugwajem. W turnieju w Urugwaju był rezerwowym i nie wystąpił w żadnym spotkaniu. Ostatni raz w reprezentacji zagrał 27 września 1995 roku w towarzyskim meczu z Rumunią.
W 1996 roku Souza uczestniczył w Złotym Pucharze CONCACAF, na którym Brazylia zajęła drugie miejsce po porażce w finale z Meksykiem. Na tym turnieju Souza był rezerwowym i nie wystąpił w żadnym spotkaniu. Miesiąc później uczestniczył z reprezentacją olimpijską w eliminacjach do Igrzysk Olimpijskich w Atlancie. Na turniej do USA jednak nie pojechał.

</doc>
<doc id="2016042" url="https://pl.wikipedia.org/wiki?curid=2016042" title="Zamek Fagnolle">
Zamek Fagnolle

Zamek Fagnolle (jęz. francuski: Château de Fagnolle, jęz. angielski: Fagnolle Castle) - zamek w Belgii w miejscowości Fagnolle, w gminie Philippeville, prowincji Namur. Został zbudowany w XII wieku. Obecnie jest zniszczony.

</doc>
<doc id="2016046" url="https://pl.wikipedia.org/wiki?curid=2016046" title="Ecotec">
Ecotec



</doc>
<doc id="2016049" url="https://pl.wikipedia.org/wiki?curid=2016049" title="Dżumblatt">
Dżumblatt

Dżumblatt, Jumblatt, Joumblatt (; pierwotnie "Janboulad" – „serce z żelaza”) – wpływowa, druzyjska rodzina libańska, pochodzenia kurdyjskiego. Dżumblattowie przybyli do Libanu z Syrii na przełomie XVI i XVII wieku. Rodowa siedziba znajduje się w Mukhtarze, w Górach Szuf.

</doc>
<doc id="2016050" url="https://pl.wikipedia.org/wiki?curid=2016050" title="San Pedro (rzeka w Gwatemali)">
San Pedro (rzeka w Gwatemali)

San Pedro (hiszp. "Río San Pedro") – rzeka w północnej Gwatemali i wschodnim Meksyku. Rzeka wypływa ze środkowej części gwatemalskiego departamentu Petén i płynie na zachód w kierunku granicy gwatemalsko-meksykańskiej. Dalej płynie przez meksykański stan Tabasco w kierunku północnym, a następnie skręca na zachód i uchodzi do rzeki Usumacinta.
Długość rzeki na terenie Gwatemali wynosi 186,25 km.

</doc>
<doc id="2016051" url="https://pl.wikipedia.org/wiki?curid=2016051" title="Port lotniczy Farah">
Port lotniczy Farah

Port lotniczy Farah (IATA: FAH, ICAO: OAFR) – port lotniczy położony w mieście Farah, w Afganistanie.

</doc>
<doc id="2016052" url="https://pl.wikipedia.org/wiki?curid=2016052" title="Osiedle Chemik (Gorzów Wielkopolski)">
Osiedle Chemik (Gorzów Wielkopolski)

Chemik – osiedle Gorzowa Wielkopolskiego, położone w północnej części miasta i północnej części dzielnicy Górczyn.
Chemik przeżywa rozkwit mieszkalny, głównie za sprawą GTBS. Przy ulicy Jana Dekerta znajduje się szpital wojewódzki. Brak fabryk, szkół. 
Zieleń.
W 2007 roku na terenie Osiedla Chemik powstał park 750-lecia.
Handel.
Na osiedlu znajduje się hipermarket Castorama, oraz kilka mniejszych sklepów.
Komunikacja.
Na osiedle dotrzeć można komunikacją miejską MZK Gorzów. Jeżdżą tutaj:
Główne ulice.
Główne ulice Osiedla Chemik to:

</doc>
<doc id="2016053" url="https://pl.wikipedia.org/wiki?curid=2016053" title="Longin (Korczagin)">
Longin (Korczagin)

Longin, imię świeckie Władimir Siergiejewicz Korczagin (ur. 31 lipca 1961 w Suchumi) – biskup Rosyjskiego Kościoła Prawosławnego.
Życiorys.
W latach 1977–1982 ukończył wieczorowe studia filologiczne na Państwowym Uniwersytecie Abchaskim w Suchumi. Od 1981 do 1983 pracował jako nauczyciel języka i literatury rosyjskiej. Po odbyciu służby wojskowej w 1985 wstąpił do seminarium duchownego w Moskwie. W trakcie nauki, w maju 1986, rozpoczął nowicjat w ławrze Troicko-Siergijewskiej. Już po miesiącu, 21 czerwca, złożył wieczyste śluby zakonne, zaś 29 sierpnia został hierodiakonem. 7 czerwca 1988 przyjął święcenia kapłańskie.
W tym samym roku rozpoczął wyższe studia teologiczne w Moskiewskiej Akademii Duchownej, jednak już w tym samym roku został skierowany na ich kontynuację do Sofii, na akademię im. św. Klemensa Ochrydzkiego. Równocześnie służył w rosyjskiej cerkwi św. Mikołaja w Sofii. Po ukończeniu nauki w 1992 wrócił do ławry Troicko-Siergijewskiej. W maju 1994 podniesiony do godności igumena, zaś w kwietniu 2000 – archimandryty.
19 sierpnia 2003 miała miejsce jego chirotonia na biskupa saratowskiego i wolskiego.
W 2011 został podniesiony do godności metropolity w związku z powstaniem metropolii saratowskiej.
W 2020 r. został przeniesiony na katedrę symbirską.

</doc>
<doc id="2016054" url="https://pl.wikipedia.org/wiki?curid=2016054" title="Barcragujn chumb (2002)">
Barcragujn chumb (2002)

Sezon (2002) był 11. sezonem o mistrzostwo Armenii w piłce nożnej. Liga liczyła 12 zespołów. Rozgrywki rozpoczęły się 13 kwietnia, a zakończyły się 15 listopada. Tytuł obroniła drużyna Pjunik Erywań. Tytuł króla strzelców zdobył Arman Karamjan, który w barwach klubu Pjunik Erywań strzelił 36 goli.
Przed sezonem z rozgrywek wycofał się zespół Malatia Erywań, dzięki czemu w lidze utrzymała się drużyna Lori Wanadzor.

</doc>
<doc id="2016058" url="https://pl.wikipedia.org/wiki?curid=2016058" title="Port lotniczy Marib">
Port lotniczy Marib

Port lotniczy Marib – międzynarodowy port lotniczy położony w mieście Marib, w Jemenie.

</doc>
<doc id="2016059" url="https://pl.wikipedia.org/wiki?curid=2016059" title="Lucas Thwala">
Lucas Thwala

Lucas Bongane Thwala (ur. 19 października 1981 w Nelspruit) – południowoafrykański piłkarz występujący na pozycji obrońcy.
Thwala może grać na środku lub po lewej stronie obrony. Zawodnikiem Orlando Pirates jest od 2004 roku. W reprezentacji swojego kraju zagrał 23 razy i strzelił jedną bramkę. Zadebiutował w niej 23 lutego 2005 roku w spotkaniu z Seszelami. Znajdował się w kadrze na Złoty Puchar CONCACAF 2005, w 2010 został powołany do składu na mistrzostwa świata.

</doc>
<doc id="2016060" url="https://pl.wikipedia.org/wiki?curid=2016060" title="Namys Astana">
Namys Astana



</doc>
<doc id="2016062" url="https://pl.wikipedia.org/wiki?curid=2016062" title="Liebstadt">
Liebstadt

Liebstadt – miasto w Niemczech, w kraju związkowym Saksonia, w okręgu administracyjnym Drezno, w powiecie Sächsische Schweiz-Osterzgebirge, wchodzi w skład wspólnoty administracyjnej Bad Gottleuba-Berggießhübel.

</doc>
<doc id="2016063" url="https://pl.wikipedia.org/wiki?curid=2016063" title="Liga Światowa w Piłce Siatkowej 1997">
Liga Światowa w Piłce Siatkowej 1997

8. edycja Ligi Światowej siatkarzy rozpoczęła się 16 maja 1997 r. W fazie eliminacyjnej wystąpiło 12 drużyn podzielonych na trzy grupy. Turniej finałowy po raz pierwszy odbył się w Moskwie w Rosji.
Faza interkontynentalna.
Grupa A.
Tabela
Wyniki spotkań
Grupa B.
 Tabela 
Wyniki spotkań
Grupa C.
Tabela
Wyniki spotkań
Turniej finałowy.
Miejsce turnieju: – Sportowy kompleks "Olimpijskij", MoskwaWszystkie godziny według strefy czasowej .

</doc>
<doc id="2016065" url="https://pl.wikipedia.org/wiki?curid=2016065" title="Hohnstein">
Hohnstein

Hohnstein – miasto w Niemczech, w kraju związkowym Saksonia, w powiecie Sächsische Schweiz-Osterzgebirge. Do 29 lutego 2012 miasto wchodziło w skład okręgu administracyjnego Drezno.
Współpraca.
Miejscowości partnerskie:

</doc>
<doc id="2016066" url="https://pl.wikipedia.org/wiki?curid=2016066" title="Empire State of Mind">
Empire State of Mind

Empire State of Mind – singel amerykańskiego rapera Jaya-Z, z udziałem piosenkarki soulowej i R&amp;B Alicii Keys. Został wydany jako trzeci singel z 11 płyty Jaya-Z. Piosenka jest odą do rodzinnego miasta obojga artystów – Nowego Jorku. Utwór został okrzyknięty mianem hymnu Nowego Jorku.
Wykonanie.
„Empire State of Mind” został wykonany przez Jay-Z i Alicję wiele razy, np. podczas MTV Video Music Awards w 2009 i American Music Awards. Zwykle, gdy duet wykonuje piosenkę, na ekranie pokazywane są zdjęcia Nowego Jorku.
Informacje o singlu.
Keys nagrała sequel do „Empire State of Mind” zatytułowany „Empire State of Mind (część II) Broken Down”, który pojawił się w jej czwartym albumie „The Element of Freedom”.
Muzycznie utwór opiera się na samplu ze wstępu piosenki „Love on a Two-Way Street” grupy The Moments z 1970 roku. Fragment jest przyspieszony, przez co przetransponowany o pół tonu do góry. Zwrotki i refren zbudowane są wokół tych samych akordów: F#, C#, B oraz akordu Bb poprzedzający refren.
Krytyka.
Wersja Keys została dobrze przyjęta przez krytyków i odniosła sukces komercyjny. Alicja powiedziała, że zdecydowała się na nagranie własnej wersji „Empire State of Mind”, ponieważ chciała wyrazić swoje osobiste uczucia o Nowym Jorku.
Teledysk.
W teledysku, który jest czarno-biały, Jay-Z i Keys są pokazywani podczas wykonywania piosenki w różnych miejscach Nowego Jorku.

</doc>
<doc id="2016067" url="https://pl.wikipedia.org/wiki?curid=2016067" title="Port lotniczy General Ulpiano Paez">
Port lotniczy General Ulpiano Paez

Port lotniczy General Ulpiano Paez – port lotniczy położony w mieście Salinas, w Ekwadorze.

</doc>
<doc id="2016069" url="https://pl.wikipedia.org/wiki?curid=2016069" title="Stronger (album Agnes)">
Stronger (album Agnes)

Stronger - drugi album studyjny szwedzkiej piosenkarki Agnes Carlsson. Płyta zawiera 11 utworów, z których "I Believe In You", "I Had A Feelin'" i "Love Is All Around" zostały nagrane covery przez innych wykonawców. Album wydano również w Wielkiej Brytanii, lecz sprzedano tylko 121 egzemplarzy.
Recenzje.
Markus Larsson ze szwedzkiego Aftonbladet powiedział, że Agnes "jest oczywistym talentem z silnym wokalem, lecz nikt nie wie, co z nim zrobić, żadna wytwórnia płytowa, żaden twórca tekstów piosenek, żaden producent, nawet sama Agnes".

</doc>
<doc id="2016070" url="https://pl.wikipedia.org/wiki?curid=2016070" title="Franciszek Rataj">
Franciszek Rataj

Franciszek Rataj, ps. „Paweł”, „2808” (ur. 9 października 1894 w Łagowie, zm. 30 września 1958 w Poznaniu) – podpułkownik piechoty Wojska Polskiego, uczestnik powstania wielkopolskiego, wojny polsko-bolszewickiej 1920 i III powstania śląskiego, uczestnik konspiracji i powstaniec warszawski, dowódca 15 pułku piechoty „Wilków” AK.
Życiorys.
Od 1914 służył w armii niemieckiej, gdzie otrzymał stopień podporucznika. Od grudnia 1918 uczestnik przygotowań do powstania w rejonie Leszna, a następnie uczestnik powstania wielkopolskiego, jako dowódca batalionu. Od kwietnia 1919 oficer w 1 pułku strzelców wielkopolskich. W szeregach pułku, w stopniu porucznika, jako dowódca 6 kompanii, brał udział w walkach pod Lwowem i Stryjem w marcu 1919, oraz w wojnie polsko-bolszewickiej 1920. 15 sierpnia 1920 został odznaczony w Dęblinie Krzyżem Srebrnym Orderu Virtuti Militari przez wizytującego oddziały Józefa Piłsudskiego.
W styczniu 1921 wraz z grupą oficerów był skierowany, jako ochotnik, przez Dowództwo Okręgu Korpusu nr VII w Poznaniu do Dowództwa Obrony Plebiscytu. W 1921 w III powstaniu śląskim dowodził w stopniu kapitana 8 Pszczyńskim pułkiem piechoty, zwanym „pułkiem Rataja”. Wraz ze swoim pułkiem walczył w bitwie w rejonie Góry św. Anny.
Kapitan ze starszeństwem z dniem 1 czerwca 1919. W 1923 pełniący obowiązki dowódcy, a następnie dowódca batalionu 58 pułku piechoty wielkopolskiej. Awansowany do stopnia majora, ze starszeństwem z dniem 1 lipca 1923. W 1928 roku pełnił służbę w Dowództwie Okręgu Korpusu Nr VII w Poznaniu. 24 grudnia 1929 roku został mianowany podpułkownikiem ze starszeństwem z dniem 1 stycznia 1930 roku i 19. lokatą w korpusie oficerów piechoty. 21 stycznia 1930 roku został przeniesiony z DOK VII do 15 pułku piechoty „Wilków” w Dęblinie na stanowisko zastępcy dowódcy pułku. 23 marca 1932 roku został przeniesiony do Powiatowej Komendy Uzupełnień Toruń na stanowisko komendanta. W kwietniu 1934 roku został przeniesiony do Powiatowej Komendy Uzupełnień Poznań Miasto na stanowisko komendanta. 1 września 1938 roku kierowana przez niego jednostka została przemianowana na Komendę Rejonu Uzupełnień Poznań Miasto, a zajmowane przez niego stanowisko otrzymało nazwę „komendant Rejonu Uzupełnień”. Uczestnik wojny obronnej we wrześniu 1939. 
W trakcie okupacji zastępca komendanta formacji „Korpus Zachodni”, tworzonej od 1941 przez Związek Walki Zbrojnej z przesiedlonych mieszkańców Wielkopolski i Pomorza. W połowie 1941 wyznaczony przez gen. Stefana Roweckiego komendantem Okręgu AK w Rzeszy (mającego zajmować się polskimi robotnikami i jeńcami). Jednak jak wynika z meldunków, Rataj nie wyjechał do Berlina, i nie objął dowództwa z powodu choroby. 
Związany z konspiracją Stronnictwa Narodowego. Od lipca 1944 komendant okręgu warszawskiego Narodowej Organizacji Wojskowej.
W trakcie Powstania Warszawskiego, dowódca odwodu Okręgu Warszawskiego AK, tworzącego od 3 sierpnia Zgrupowanie „Paweł” (batalion NOW-AK „Antoni” oraz Batalion „Wigry”) podporządkowanego Zgrupowaniu „Radosław”. Od 2 sierpnia walczył na Woli w rejonie cmentarzy, 6 sierpnia wycofując się na Stare Miasto. Od 13 sierpnia był dowódcą odcinka północnego, w Grupie AK Północ. Po przejściu do Śródmieścia, 5 września objął dowództwo zachodniego odcinka obrony, zaś od 20 września objął dowództwo 15 pułku piechoty „Wilków” AK. Po upadku powstania, jeniec Stalagu VIII-B/344 Lamsdorf i Oflagu VII A Murnau, według innych źródeł przebywał w Oflagu II C Woldenberg. Po wojnie powrócił do Poznania.
Został pochowany na cmentarzu Górczyńskim w Poznaniu (kwatera III-8-21).
Upamiętnienie.
Uchwałą podjętą na sesji Rady Miasta Poznania w dniu 10 czerwca 2014, skwer położony u zbiegu ulic Księcia Józefa oraz Święty Wojciech w obrębie Osiedla Stare Miasto w Poznaniu otrzymał nazwę: Skwer Franciszka Rataja.

</doc>
<doc id="2016071" url="https://pl.wikipedia.org/wiki?curid=2016071" title="Port lotniczy Orinduik">
Port lotniczy Orinduik

Port lotniczy Orinduik (IATA: ORJ, ICAO: SYOR) – port lotniczy zlokalizowany w miejscowości Orinduik, w Gujanie.

</doc>
<doc id="2016072" url="https://pl.wikipedia.org/wiki?curid=2016072" title="Mercury (archipelag)">
Mercury (archipelag)

Wyspy Mercury (ang. "Mercury Islands", pol. "Wyspy Merkurego") – archipelag leżący u wybrzeży północno-wschodniej części Nowej Zelandii niedaleko Wyspy Północnej. Znajdują się one 8 km od wybrzeża półwyspu Coromandel i 35 km na północny wschód od miasta Whitianga. 
Skład.
Łańcuch wysp Mercury składa się z:
Tylko główne wyspy są zamieszkane. Reszta to części rezerwatu przyrody. Na południe od tego łańcucha leżą liczne małe wysepki na północ od ujścia Mercury Bay. Jedna samotna wyspa, Cuvier, leży około 15 km na północ od wyspy Great Mercury, jednak nie jest zwykle uważana za część archipelagu Mercury. 
Great Mercury jest własnością biznesmena Michaela Faya, który obecnie mieszka w Szwajcarii. Prywatne wyspy, które oferują dwie luksusowe rezydencje, można wypożyczyć za około 20 000 dolarów za dzień. Wokalista Bono i gitarzysta The Edge z zespołu U2 przebywali na wyspie podczas koncertu w Auckland w listopadzie 2006 roku.

</doc>
<doc id="2016075" url="https://pl.wikipedia.org/wiki?curid=2016075" title="White Air">
White Air

White Air (2007) – amerykański film przygodowy, akcji w reżyserii U. Wolfganga Wagenknechta. Film w Polsce emitowany jest za pośrednictwem kanału ZigZap.
Opis fabuły.
Alex White (Riley Smith) to snowboardzista, który zamiast trenować i się rozwiajać musi pomagać finansowo matce, pracując w sklepie sportowym i zakładzie naprawiającym samochody. Mało ćwicząc przegrywa kolejne turnieje tracąc wiarę w swoje możliwości...

</doc>
<doc id="2016077" url="https://pl.wikipedia.org/wiki?curid=2016077" title="Cmentarz żydowski w Tuliszkowie">
Cmentarz żydowski w Tuliszkowie

Cmentarz żydowski w Tuliszkowie – kirkut mieści się w Tuliszkowie przy ul. Targowej, przy wyjeździe w kierunku Krępy, w odległości 30–40 metrów po prawej stronie ulicy. W centralnej części kirkutu znajduje się głaz upamiętniający istnienie nekropolii. Obok leży pęknięty na pół nagrobek. Po 1945 rozebrano murowany dom przedpogrzebowy. Teren cmentarza porasta las. Nie wiadomo dokładnie kiedy powstał cmentarza, być może było to w XIX wieku.

</doc>
<doc id="2016080" url="https://pl.wikipedia.org/wiki?curid=2016080" title="AEGON Classic 2010">
AEGON Classic 2010

Tenisowy turniej WTA AEGON Classic 2010 odbył się w dniach 7 - 13 czerwca w brytyjskim Birmingham na kortach trawiastych. Pula nagród wyniosła 220 000 dolarów amerykańskich.
Eliminacje gry pojedynczej.
Drabinka eliminacji
Linki zewnętrzne.
Oficjalna strona turnieju

</doc>
<doc id="2016081" url="https://pl.wikipedia.org/wiki?curid=2016081" title="Andrej Arłouski">
Andrej Arłouski

Andrej Walerjewicz Arłouski (, – "Andriej Walerjewicz Orłowski," ur. 4 lutego 1979 w Bobrujsku) – białoruski zawodnik mieszanych sztuk walki (MMA). Były zawodnik takich organizacji jak: Strikeforce, Affliction Entertainment, Elite XC, One FC i M-1 Challenge. W latach (2005–2006) mistrz wagi ciężkiej organizacji UFC, z którą dalej jest związany.
Życiorys.
Urodził się w Bobrujsku, Białoruskiej SRR, (obecnie Białoruś). Kiedy był młodszy, często był atakowany przez miejscowych chuliganów. W 1994 roku, kiedy miał 14 lat zaczął podnosić ciężąru, aby nabrać mięśni. Zaczął uprawiać sztuki walki w wieku 16 lat, początkowo sambo, judo i kick-boxing.
W wieku 16 lat wstąpił do 4-letniej szkoły policyjnej w Mińsku, gdzie rozpoczął treningi sambo. Okazał się dużym talentem. W 1999 roku wygrał mistrzostwa Europy juniorów oraz mistrzostwach świata juniorów w sambo. Później zdobył również srebrne medale w Pucharze Świata i na mistrzostwach świata seniorów.
Później zaczął bardziej interesować się innymi sztukami walki, trenując kickboxing i rozwijając technikę, aby uzupełnić swoje umiejętności grapplingowe oparte na sambo.
Kariera MMA.
M-1 MFC i początki w UFC.
Aby rozwinąć umiejętność walki w „stójce”, w wieku 18 lat rozpoczął treningi kick-boxingu pod okiem utytułowanego rosyjskiego kick-boxera Dmitrija Stiepanowa. Rok później w Petersburgu stoczył swoją pierwszą profesjonalną walkę w formule MMA – przegrał przez nokaut z innym debiutantem, Wiaczesławem Dacykiem. Na ring powrócił w kwietniu 2000 roku, gdy wygrał dwie walki, w tym przez nokaut z Romanem Ziencowem, zdobywając tytuł mistrza Europy wagi ciężkiej rosyjskiej organizacji M-1.
W listopadzie 2000 roku zadebiutował w amerykańskiej organizacji UFC. Wygrał pierwszą walkę, ale w dwóch kolejnych przegrał przez nokaut z Ricco Rodriguezem i Pedro Rizzo. Seria trzech zwycięstw przez nokaut w następnych pojedynkach sprawiła jednak, że otrzymał szansę walki o tymczasowe mistrzostwo UFC w wadze ciężkiej (dzierżący pas Frank Mir nie mógł bronić tytułu z powodu ran odniesionych w wypadku motocyklowym). Odbyła się ona 5 lutego 2005 roku, podczas gali UFC 51, a jego rywalem był Tim Sylvia. Arłouski pokonał Amerykanina przez poddanie w pierwszej rundzie (klucz na ścięgno Achillesa). 12 maja 2005 roku władze UFC odebrały pas Mirowi z powodu przedłużającej się niemożliwości jego bronienia i przekazały go Białorusinowi. Ten w październiku (UFC 55), już jako niekwestionowany mistrz UFC, w swojej pierwszej obronie znokautował w zaledwie 15 sekund Paula Buentello. 15 kwietnia 2006 roku (UFC 59) po raz drugi bronił tytułu i tym razem go stracił na rzecz Sylvii (TKO w pierwszej rundzie). Do trzeciej walki pomiędzy tymi zawodnikami doszło już trzy miesiące później podczas UFC 61. Po raz drugi lepszy był Sylvia, który wygrał przez decyzję sędziów.
Po trzeciej walce z Sylvią Arłouski stoczył w UFC jeszcze trzy wygrane pojedynki (m.in. z Fabricio Werdumem), po czym odszedł z organizacji.
Affliction Entertainment i Strikeforce.
W 2008 roku podpisał kontrakt z Affliction, w barwach której 24 stycznia 2009 roku zmierzył się z uznawanym ówcześnie za najlepszego zawodnika MMA wagi ciężkiej na świecie Rosjaninem Fiodorem Jemieljanienko. Stawką walki było mistrzostwo świata federacji WAMMA. Arłouski został znokautowany w pierwszej rundzie prawym sierpowym. Wkrótce potem organizacja Affliction zaprzestała działalności, a Arłouski przeszedł do Strikeforce. Białorusin stoczył dla tej organizacji trzy walki – wszystkie przegrane – z Brettem Rogersem, Antônio Silvą i Siergiejem Charitonowem.
ProElite, ONE Fighting Championship i World Series of Fighting.
Serię czterech porażek przerwał 27 sierpnia 2011 roku, gdy na gali Pro Elite pokonał przez TKO w trzeciej rundzie Raya Lopeza. 5 listopada, w swoim drugim pojedynku w organizacji Pro Elite, znokautował Travisa Fultona.
31 sierpnia 2012 roku doszło do czwartego starcia między Arłouskim, a Timem Sylvią na gali ONE FC 5 – Pride a Nation na Filipinach. Pod koniec 2. rundy Arłouski znokdaunował Sylvię po czym zadał nieprzepisowe kopnięcie w głowę leżącego przeciwnika. Sylvia odmówił dalszej kontynuacji walki co spotkało się z dużą dezaprobatą publiczności zgromadzonej na widowni. Sędziowie po dłuższej analizie zdecydowali się ogłosić wynik walki jako no contest (nierozstrzygnięty).
W 2012 roku związał się z nowo powstałą organizacją Raya Sefo – World Series of Fighting. 3 listopada znokautował byłego zawodnika IFL oraz Strikeforce Devina Cole’a na inauguracyjnej gali World Series of Fighting. W World Series of Fighting stoczył jeszcze dwa pojedynki, przegrany z Anthonym Johnsonem i wygrany z Mikiem Kyle’em.
Powrót do UFC.
W 2014 roku Arłouski został zwolniony z kontraktu WSoF i ponownie związał się z UFC. 14 czerwca tego samego roku, po prawie 6 latach powrócił do klatki UFC mierząc się z finalistą TUF-a Brendanem Shaubem. Białorusin pokonał Amerykanina niejednogłośnie na punkty.
2 stycznia 2016 przegrał pierwszy pojedynek od powrotu do UFC na gali nr 195, ze Stipe Miociciem przez TKO w niespełna minutę.
17 kwietnia 2021 na "UFC Fight Night: Whittaker vs. Gastelum" po trzech rundach pojedynku skupionego głównie na wymianach w stójce pokonał Amerykanina, Chase Shermana.
Na "UFC Fight Night: Ladd vs. Dumont" pokonał jednogłośnie na pełnym dystansie Brazylijczyka, Carlosa Felipe.
12 lutego 2022 w walce zamykającej kartę wstępną gali "UFC 271" zmierzył się z Jaredem Vanderaą. Pojedynek rozstrzygnęli sędziowie punktowi, którzy wskazali niejednogłośne zwycięstwo Arłouskiego (29-28, 28-29, 29-28).
W Co-Main Evencie gali "UFC Fight Night: Font vs. Vera", która odbyła się 30 kwietnia 2022 pokonał Jake’a Colliera przez niejednogłośną decyzję (27-30, 29-28, 29-28).
Podczas "UFC Fight Night: Kattar vs. Allen" 29 października 2022 przegrał przez duszenie w pierwszej rundzie z Brazylijczykiem, Marcosem Rogério de Limą.
Kariera filmowa i telewizyjna.
Jego pierwszy filmowy debiut miał miejsce w 2006, gdzie zagrał w filmie "8 Diamentów". Grał również w "Universal Soldier: Regeneration" w 2009 roku, razem z Jean-Claude Van Damme i Dolphem Lundgrenem. W filmie gra "„NGU”, UniSol" nowej generacji wystąpił w głównej roli „złego faceta”. Film został wydany bezpośrednio 2 lutego 2010 roku w Stanach Zjednoczonych. Zagrał także rolę w kolejnym filmie Universal Soldier — "Universal Soldier: Day of Reckoning", który został wydany w kinach 30 listopada 2012 roku i na żądanie 25 października 2012 roku.
W 2015 roku pojawił się w programie telewizyjnym "Limitless" w odcinku 7 "„Brian Finch's Black Op”". Grał rolę podejrzanego o terroryzm ściganego przez CIA. Program pierwotnie wyemitowany 3 listopada 2015 r.
Arlovski pojawił się w programie MTV "Mayhem Miller Bully Beatdown", w którym pokonał „tyrana”, zarabiając w ten sposób 10 000 dolarów.
W 2018 roku odegrał niewielką rolę strażnika mafii u boku Denzela Washingtona w początkowej scenie "The Equalizer 2""."
Życie prywatne.
Mieszka na stałe w Chicago. Przez ponad dwa lata jego partnerką była polska modelka Patrycja Mikula.

</doc>
<doc id="2016082" url="https://pl.wikipedia.org/wiki?curid=2016082" title="The Long Road Tour">
The Long Road Tour

The Long Road Tour – trasa koncertowa kanadyjskiej formacji rockowej Nickelback, promująca czwarty studyjny album pt. „The Long Road”, wydany 23 września 2003 roku. Jest to druga oficjalna trasa zespołu. Podczas trasy zespół zagrał w Północnych Stanach, Europie oraz Australii. Jest to także ostatnia trasa koncertowa, w której udział wziął perkusista Ryan Vikedal, który na początku 2005 roku został zastąpiony przez Daniela Adaira z formacji 3 Doors Down.
Podczas trasy powstało wiele bootlegów wydanych na DVD. Między innymi zapis koncertu grupy w Toronto, oraz na festiwalu muzyki rockowej Rock am Ring w Niemczech. W ramach krótkiej trasy przedpremierowej, zespół zagrał 6 koncertów w Europie. Pierwszy z nich odbył się 12 września w Dortmundzie. Następnie zespół wystąpił w Rzymie, Amsterdamie, Toronto, Los Angeles oraz Londynie. 14 października grupa zainaugurowała trasę koncertem w amerykańskim Lubbock. Cała trasa została podzielona na 6 etapów. Pierwszy z nich składał się z zagrania 21 koncertów w Ameryce Północnej. Drugi obejmował 12 miast europejskich. Trzeci etap trasy obejmował 26 koncertów w ojczystej Kanadzie. Czwarty etap trasy odbył się w Australii i liczył 4 koncerty. Piąty etap trasy obejmował 7 koncertów w Europie (głównie w Anglii). Szósty, ostatni etap trasy obejmował miasta Ameryki Północnej. Łącznie liczył 37 miast. Trasa zakończyła się 5 września 2004 roku koncertem w Portland. Jako support podczas trasy występowały następujące zespoły: High Holy Days, Default, Deadline, Staind, Three Days Grace, Thornley, The Trews, InMe, 3 Doors Down oraz Puddle of Mudd.
Koncerty przedpremierowe.
Źródło
Setlista.
Utwory grane podczas trasy koncertowej:
Covery:
Zespół.
Nickelback
Ekipa
The Long Road Tour.
Kanada.
Źródło

</doc>
<doc id="2016083" url="https://pl.wikipedia.org/wiki?curid=2016083" title="Magnetowid szpulowy">
Magnetowid szpulowy

Magnetowid szpulowy – magnetowid służący do zapisu i odtwarzania obrazu na taśmie magnetycznej nawiniętej na szpulach.
W Polsce magnetowidy szpulowe produkowała firma ZRK. Był to magnetowid MTV 10, zapis odbywał się na taśmie szerokości 1/2 cala z nośnikiem chromowym. Typowe szpule miały średnicę 15 cm.
Charakterystyczną cechą tego magnetowidu był kierunek obrotu szpul. Szpule odwijająca i zwijająca kręcą się w przeciwnych kierunkach, (odwijająca w lewo, zwijająca w prawo). Ułatwia to odróżnienie, czy taśma była przewinięta do założenia, czy wymaga przewinięcia przed odtwarzaniem/zapisem.
Parametry śladów magnetycznych na nośniku były bardzo podobne do systemu magnetowidu kasetowego MTV 20, opartego na mechanizmie kaset współosiowych systemu VCR.

</doc>
<doc id="2016090" url="https://pl.wikipedia.org/wiki?curid=2016090" title="Izabela Mikołajczyk">
Izabela Mikołajczyk

Izabela Mikołajczyk (ur. 4 września 1990) – polska lekkoatletka, wieloboistka.
Życiorys.
Sportową karierę rozpoczęła od skoku wzwyż, z czasem zaczęła trenować wielobój, w 2010 została mistrzynią Polski w siedmioboju i reprezentowała kraj w zawodach superligi pucharu Europy w wielobojach w Tallinnie. W 2012 zdobyła dwa złote medale mistrzostw kraju. Lekkoatletykę uprawia także jej starsza siostra – Olga. 

</doc>
<doc id="2016092" url="https://pl.wikipedia.org/wiki?curid=2016092" title="Meritaton">
Meritaton

Meritaton (egip. "Ukochana przez Atona") – egipska królowa z XVIII dynastii, najstarsza z sześciu córek Echnatona i Nefertiti, żona faraona Smenchkare.
Życiorys.
Meritaton urodziła się nie później niż w roku pierwszym panowania Echnatona w Tebach. Już samo brzmienie jej imienia świadczy o tym, że dziewczynkę powierzono opiece Atona – boga przedstawianego w postaci tarczy słonecznej. Jego kult wywyższył Echnaton, czyniąc z niego jedyne bóstwo kraju. Realizując swoją reformę religijną, faraon przeniósł stolicę z Teb do Achetaton (Amarny), gdzie Meritaton spędziła większość swojego życia. Jej wizerunki pojawiają się na wielu zabytkach z Amarny. Na jednej ze scen Meritaton prawą ręką głaszcze ojca po policzku, a lewą wskazuje na matkę i siostry. To właśnie ona ze wszystkich dzieci była najściślej związana z rodzicami. Zawsze była określana jako "Córka Króla z jego ciała, jego ukochana, Meritaton, urodzona z Wielkiej Małżonki Króla, jego ukochanej, Pani Obu Krajów, Nefertiti, oby żyła". 
Pałac księżniczki znajdował się w północnej części nowej stolicy, między przedmieściem a Pałacem Nadrzecznym. Ta nieufortyfikowana rezydencja, zwana Pałacem Północnym, składała się z zespołu pomieszczeń, której początkowo zidentyfikowano jako coś w rodzaju ogrodu zoologicznego. Kompleks skupiał się wokół dużej sadzawki. W jego skład wchodził ogród, otwarty dziedziniec z ołtarzami Atona, pokój z podwyższeniem uważany zwykle za salę tronową, prywatne apartamenty z łazienką, a także pięknie dekorowane pomieszczenia dla zwierząt, w tym ptaszarnie i zagrody z ozdobnymi korytami. "Zielony Pokój" z namalowanymi na ścianach zaroślami papirusowymi pełnymi dzikich ptaków, często opisywany jest jako arcydzieło. W obrębie kompleksu znaleziono też zespół pomieszczeń dla służby. 
W trzynastym lub czternastym roku panowania Echnatona umiera siostra Meritaton, Maketaton. Z ludzkich oczu znikają także trzy najmłodsze siostry, królowa Teje oraz drugorzędna żona Echnatona – Kija. W kompleksie religijnym Maru-Aton imiona Kiji zastąpiono imionami Meritaton. Z zaskakującą łatwością jedna ukochana kobieta wyparła drugą. Być może było to konieczne dla kontynuacji ważnego kobiecego kultu w Maru-Aton. Gdy z amarneńskiej rodziny znikło tak wiele kobiet, zaczęło wzrastać znaczenie Meritaton, aż w końcu prawdopodobnie uznano ją za żonę króla. Meritaton poślubiła swego ojca i być może urodziła mu córkę o imieniu Meritaton-Taszerit (Młodsza). Losy księżniczki są nieznane. Być może Meritaton wyniesiono do roli królowej, by zastąpiła swą matkę Nefertiti, zmarłą lub odesłaną na emeryturę. Jej odejście zapewne pozostawiłoby próżnię, którą Echnaton mógł chcieć zapełnić swą najstarszą córką. 
O Meritaton wspomina cytowany wyżej List Amarneński EA 11 napisany przez Burna-Buriasza, króla Babilonu. Wynika z niego, że Meritaton odgrywała ważną rolę w Amarnie, ale niekoniecznie była wówczas królową czy panią domu. W czternastym lub piętnastym roku panowania ojca Meritaton poślubiła następcę tronu, Smenchkare, który był synem lub bratem Echnatona. Stał się on jego koregentem. Prawdopodobnie po śmierci Echnatona Semenchkare objął na krótko samodzielne rządy. W grobowcu Merire II znajduje się scena przedstawiająca parę królewską. Towarzyszące jej kartusze zostały wyłupane przez złodziei, lecz dzięki dokumentacji wiemy, że należały do "Króla Górnego i Dolnego Egiptu, Anchcheperure syna Re, Semenchkare" oraz "Wielkiej Małżonki Króla Meritaton". Semenchkare przypadło w udziale bardzo krótkie panowanie, z którego większość spędził on jako współwładca Echnatona. Po trzech latach rządów znika ze sceny dziejów. Także Meritaton nie jest wspomniana ani razu. Nie wiemy ani kiedy umarła, ani gdzie ją pochowano.
U Manethona.
Manethon wspomina o królowej Achencheres, która objęła stanowisko faraona w końcu epoki amarneńskiej jako następczyni swego ojca. Panowała 2 lata i 1 miesiąc. Podane przez Manethona imię jest prawdopodobnie grecką formą imienia Anchcheperure. Manethon umieszcza jej panowanie przed niejakim Rathothisem, który jest identyczny prawdopodobnie z Tutanchamonem. Wiadomo, że u schyłku Okresu Amarneńskiego na arenie politycznej pojawia się kobieta-faraon, Anchcheperure Neferneferuaton. Precyzyjna identyfikacja królowej pozostaje tajemnicą, jednak najbardziej prawdopodobną kandydatką jest Meritaton. Być może współrządziła ze swym mężem lub wstąpiła na tron po jego śmierci.

</doc>
<doc id="2016093" url="https://pl.wikipedia.org/wiki?curid=2016093" title="Jan Helszer">
Jan Helszer

Jan Helszer (ur. 1861 lub 1862 w Zgierzu, zm. 1933 w Chabarowsku) – działacz robotniczy związany z I Proletariatem, tkacz.
Pracował jako tkacz w Zgierzu, po zetknięciu się z proletariatczykami zaangażował się z Janem Pietrusińskim w tworzenie kółek robotniczych na terenie Zgierza. Współpracował również z Hilarym Gostkiewiczem, który powierzył mu zadanie kolportowania prasy socjalistycznej lub publiczne czytanie jej robotnikom. Zatrzymany został kilka dni po Józefie Szmausie w związku próbą zabójstwa denuncjatora Józefa Śremskiego, osadzono go w łódzkim więzieniu. Wkrótce władze carskie powiązały działalność I Proletariatu z zatrzymaniem Helszera i osadziły go w Cytadeli Warszawskiej. Skazany w procesie 29 proletariatczyków, wyrokiem sądu z 29 grudnia 1885 na 13 lat katorgi na Sachalinie. Przebywał tam wraz z Hilarym Gostkiewiczem i podobnie jak on, nie powrócił do kraju w 1898 po zakończeniu wyroku. Osiadł w Chabarowsku nad Amurem, gdzie zmarł w 1933 roku.

</doc>
<doc id="2016094" url="https://pl.wikipedia.org/wiki?curid=2016094" title="Dariusz Szulik">
Dariusz Szulik

Dariusz Szulik (ur. 2 maja 1983) – polski siatkarz, grający na pozycji środkowego. 
Sukcesy klubowe.
Puchar Polski:
Mistrzostwo Polski:
Mistrzostwo I ligi:
Sukcesy reprezentacyjne.
Mistrzostwa Świata Juniorów:
Bibliografia.
 

</doc>
<doc id="2016098" url="https://pl.wikipedia.org/wiki?curid=2016098" title="Cmentarz żydowski w Ślesinie">
Cmentarz żydowski w Ślesinie

Cmentarz żydowski w Ślesinie – cmentarzmieści się w miejscowości Różopole, przy ulicy Tulipanowej. Został założony w XIX wieku. W czasie II wojny światowej został zdewastowany przez nazistów. Do tej pory nie zachowała się na nim żadna macewa. Cmentarz nie jest restytuowalny.

</doc>
<doc id="2016099" url="https://pl.wikipedia.org/wiki?curid=2016099" title="Pożegnanie z bronią">
Pożegnanie z bronią

Pożegnanie z bronią (ang. "A Farewell to Arms") – powieść Ernesta Hemingwaya wydana w roku 1929. Pierwsze polskie wydanie ukazało się w roku 1931.
Fabuła.
Frederick Henry, nazywany przez wszystkich "Tenente" (wł. porucznik), jest amerykańskim ochotnikiem, służącym w armii włoskiej na froncie I wojny światowej. Podczas spokojnej służby na tyłach, wypełnionej alkoholem i kobietami, poznaje angielską wolontariuszkę Czerwonego Krzyża Catherine Barkley. Wkrótce później rozpoczyna się włoska ofensywa, Frederick zostaje ranny i trafia do szpitala w Mediolanie. Tam ponownie spotyka Catherine, służącą w tym samym szpitalu. Długotrwałe leczenie i rehabilitacja Henry’ego sprzyjają powstaniu głębokiego uczucia. Dziewczyna zachodzi w ciążę.
Porucznik wraca na front jako dowódca małego oddziału ciężarówek sanitarnych. Rozpoczyna się ofensywa armii austriacko-niemieckiej. Podczas odwrotu jednostka zostaje odcięta i rozproszona. Tenente traci powierzony mu sprzęt i ludzi – podczas przebijania się do swoich ginie Aymo, a kolejny, Bonello, ucieka do niewoli. Fredericka zatrzymują włoscy karabinierzy i uznają za Niemca we włoskim mundurze lub dezertera. Widząc, że tacy są rozstrzeliwani, Tenente ucieka i w konsekwencji dezerteruje z wojska. Odnajduje Catherine w miasteczku Stresa na granicy ze Szwajcarią.
Wkrótce potem Frederick dowiaduje się, że zostanie aresztowany przez żandarmerię za dezercję. Znajomy hotelowy barman pomaga zakochanym uciec. Frederick i Catherine na łodzi wiosłowej przeprawiają się przez jezioro do Szwajcarii. Tam spędzają kilka spokojnych miesięcy, oczekując na rozwiązanie ciąży Catherine. Poród jest długi i wymaga cesarskiego cięcia. Dziecko rodzi się martwe. Po kilku godzinach Catherine umiera.
Powieść łączy w sobie wiele motywów zazwyczaj poruszanych przez autora. Miłość narastająca między bohaterami trwa w czasie brutalnej wojny, którą Hemingway relacjonuje na przestrzeni powieści. Nie brakuje charakterystycznych dla pisarza monologów głównego bohatera i opisów przyrody.
Książka jest oparta na przeżyciach samego autora.
Czas i miejsce akcji.
Akcja powieści rozgrywa się w latach 1917–1918 w północnych Włoszech, między innymi w czasie bitew nad Isonzo, zwłaszcza ostatniej z nich, bitwy pod Caporetto, w Mediolanie, Gorycji i Lozannie. Jezioro, którym Henry z Catherine uciekają do Szwajcarii, to Lago Maggiore.

</doc>
<doc id="2016101" url="https://pl.wikipedia.org/wiki?curid=2016101" title="Andrzej Jermakowski">
Andrzej Jermakowski



</doc>
<doc id="2016102" url="https://pl.wikipedia.org/wiki?curid=2016102" title="Gianni Mina">
Gianni Mina

Gianni Mina (ur. 9 lutego 1992 w Les Abymes) – francuski tenisista.
Francuz profesjonalistą jest od maja 2010. Jest finalistą juniorskiego Roland Garrosa z 2009 roku, kiedy to w finale przegrał z Danielem Bertą 1:6, 6:3, 3:6. W klasyfikacji juniorów najwyżej był na 1. pozycji (22 marca 2010).
W rankingu singlowym wśród seniorów najwyżej sklasyfikowany był na 219. miejscu (25 maja 2015), a w deblowym na 607. miejscu (20 marca 2017). W seniorskim Wielkim Szlemie zadebiutował w 2010 roku podczas Rolanda Garrosa, gdzie, grając dzięki dzikiej karcie, przegrał w 1 rundzie z Rafaelem Nadalem.

</doc>
<doc id="2016103" url="https://pl.wikipedia.org/wiki?curid=2016103" title="6P1P">
6P1P

6P1P (ros. 6П1П) – lampa elektronowa, tetroda strumieniowa produkcji radzieckiej. Stosowana jako lampa końcowa (mocy) we wzmacniaczach audio. Istnieje też wersja tej lampy o zwiększonej niezawodności i długowieczności o oznaczeniu 6P1P-EW (6П1П-ЕВ).
Dane techniczne.
Żarzenie:

</doc>
<doc id="2016104" url="https://pl.wikipedia.org/wiki?curid=2016104" title="Witold Pawlewicz">
Witold Pawlewicz

Witold Pawlewicz (ur. 3 czerwca 1989) – polski siatkarz, występujący na pozycji przyjmującego. Do 2012 roku był zawodnikiem polskiej drużyny AZS Politechnika Warszawska.

</doc>
<doc id="2016106" url="https://pl.wikipedia.org/wiki?curid=2016106" title="Teoria filmu">
Teoria filmu

Teoria filmu – dyscyplina humanistyczna z obszaru filmoznawstwa, koncentrująca się wokół rozważań na temat filmu i jego funkcjonowania w obrębie kultury. Teoretycy filmu zajmują się między innymi refleksją na temat estetyki filmu, właściwości procesu komunikacji filmowej, psychologicznych uwarunkowań odbioru dzieła i emocjonalnego zaangażowania widza w film. Teoria filmu jest interdyscyplinarna, gdyż zaangażowani w nią badacze odwołują się do metod wypracowanych na gruncie innych dyscyplin, takich jak: literaturoznawstwo, językoznawstwo, psychologia, czy antropologia.
Teoria filmu na początku była tworzona przez samych twórców filmowych, którzy zajmowali się teoretyczną refleksją na temat swoich dzieł (np. twórcy tzw. radzieckiej szkoły montażu jak Siergiej Eisenstein czy Wsiewołod Pudowkin, czy francuscy impresjoniści jak Jean Epstein). Drugi nurt badań nad filmem należał do teoretyków, dla których film nie był głównym nurtem badań. Dopiero w latach 60. teoria filmu stała się odrębną dziedziną, dając możliwość akademickich badań nad kinem. Tutaj też teoria filmu wraz z "historią myśli filmowej" stały się ściśle powiązanymi dziedzinami filmoznawstwa. 
Kierunki badań.
W dziejach teorii filmu można wyróżnić z grubsza trzy główne okresy w sposobie jej uprawiania.
W pierwszych dekadach kształtowania się filmowych środków wyrazu dominowały teorie esencjalistyczne (od 1895 do ok. 1950). Były one dość rozległe pod względem przyjmowanych stanowisk i metod, lecz łączyło je dążenie do uzyskania odpowiedzi na pytanie o istotę ("esencję" w rozumieniu arystotelesowskim) kina, jego funkcję oraz na jego związki ze sztuką. Reprezentantami tego okresu są pionierzy i klasycy myśli filmowej: Bolesław Matuszewski, Václav Tille, Riciotto Canudo, Karol Irzykowski, Hugo Münsterberg, Béla Balázs, Wsiewołod Pudowkin, Rudolf Arnheim, André Bazin.
Kolejnym etapem rozwoju teorii filmu był okres teorii systemowych, nazywanych też "wielkimi teoriami", dążących do ustalenia pewnego rygoru metodologicznego. Miały one swoje źródło w rozważaniach filmologów francuskich lat 50. i 60., za których sprawą do teorii filmu przeniknęła zasada posługiwania się zdobyczami różnych dziedzin nauki w celu wyjaśnienia zjawisk związanych z filmem. W tym czasie wiodącym nurtem jest strukturalizm: badania kina jako języka (nawiązanie do językoznawstwa strukturalnego) oraz strukturalistyczny marksizm, zainspirowany badaniami Louisa Althussera, określający kino jako formę i wyraz ideologii.
Teorie systemowe osiągają swoje apogeum i zarazem kres w latach 70., wraz z nadejściem poststrukturalizmu. Wówczas pojawia się radykalna teoria feministyczna, rozwijana jest także teoria psychoanalityczna (w interpretacji Jacques'a Lacana) zajmująca się badaniem filmu przez pryzmat widza.
Od lat 80. do dziś następuje odejście od idei wielkich teorii kina. Powstaje model teoretyzowania fragmentarycznego (ang. "piecemeal theorizing"). Zakłada on rezygnację z opisywania zjawiska kina w sposób całościowy i zwrot w stronę analizowania konkretnych aspektów filmów. W nurt ten wpisują się między innymi neoformaliści oraz kognitywiści, odrzucający rozważania nad abstrakcyjnymi ideami na rzecz analiz i badań empirycznych.

</doc>
<doc id="2016107" url="https://pl.wikipedia.org/wiki?curid=2016107" title="Parafia św. Mikołaja Biskupa i Dobrego Pasterza w Ślesinie">
Parafia św. Mikołaja Biskupa i Dobrego Pasterza w Ślesinie

Parafia Świętego Mikołaja Biskupa i Dobrego Pasterza w Ślesinie – rzymskokatolicka parafia z siedzibą w Ślesinie. Administracyjnie należy do diecezji włocławskiej (dekanat ślesiński).
Odpust parafialny odbywa się we święto Świętego Mikołaja – 6 grudnia i IV niedzielę wielkanocną.
Księża w parafii.
Proboszcz
Wikariusze

</doc>
<doc id="2016109" url="https://pl.wikipedia.org/wiki?curid=2016109" title="Czarne Straże">
Czarne Straże



</doc>
<doc id="2016111" url="https://pl.wikipedia.org/wiki?curid=2016111" title="Wojciech Sobala">
Wojciech Sobala

Wojciech Sobala (ur. 12 maja 1988 w Sosnowcu) – polski siatkarz, grający na pozycji środkowego. 
Sukcesy klubowe.
Puchar Polski:
PlusLiga:
Puchar Challenge:
I liga:

</doc>
<doc id="2016112" url="https://pl.wikipedia.org/wiki?curid=2016112" title="Meritaten">
Meritaten



</doc>
<doc id="2016113" url="https://pl.wikipedia.org/wiki?curid=2016113" title="Merytaten">
Merytaten



</doc>
<doc id="2016114" url="https://pl.wikipedia.org/wiki?curid=2016114" title="Meryetaten">
Meryetaten



</doc>
<doc id="2016116" url="https://pl.wikipedia.org/wiki?curid=2016116" title="Merytaton">
Merytaton



</doc>
<doc id="2016117" url="https://pl.wikipedia.org/wiki?curid=2016117" title="Cmentarz żydowski w Bojanowie">
Cmentarz żydowski w Bojanowie

Cmentarz żydowski w Bojanowie – kirkut mieścił się w Bojanowie przy ul. Michała Drzymały. W czasie okupacji hitlerowskiej uległ całkowitej dewastacji. Nie zachowały się na nim żadne fragmenty macew. Nekropolia zajmowała teren o powierzchni 0,25 ha.

</doc>
<doc id="2016121" url="https://pl.wikipedia.org/wiki?curid=2016121" title="Science Museum w Londynie">
Science Museum w Londynie



</doc>
<doc id="2016124" url="https://pl.wikipedia.org/wiki?curid=2016124" title="Gruczoł międzyszczękowy">
Gruczoł międzyszczękowy

Gruczoł międzyszczękowy – gruczoł występujący u płazów. Jego śluzowata wydzielina czyni powierzchnię języka lepką.

</doc>
<doc id="2016126" url="https://pl.wikipedia.org/wiki?curid=2016126" title="Jurij Samsonow">
Jurij Samsonow

Jurij Fiodorowicz Samsonow, ros. Юрий Федорович Самсонов (ur. ?, zm. po 1950 r. w ZSRR) – radziecki wojskowy (kapitan), dowódca dywizjonu pancernego Rosyjskiej Wyzwoleńczej Armii Ludowej, a następnie batalionu pancernego 29 Dywizji Grenadierów SS podczas II wojny światowej.
Służył w Armii Czerwonej, dochodząc do stopnia kapitana. Po ataku wojsk niemieckich na ZSRR 22 czerwca 1941 r., zdezerterował ze 163 Pułku Kawalerii 9 Dywizji Kawalerii. W listopadzie tego roku wstąpił do Rosyjskiej Wyzwoleńczej Armii Ludowej (RONA). Brał udział w walkach z partyzantami i Armią Czerwoną. Objął dowództwo dywizjonu pancernego RONA, składającego się z kilkunastu zdobycznych sowieckich czołgów i samochodów pancernych. 15 lipca 1942 r., po rozbiciu na pocz. maja tego roku oddziałów partyzanckich w rejonie wsi Tarasowka i Szemiakino, na rozkaz dowódcy RONA Bronisława W. Kamińskiego we wsi Krasnyj Kołodziec uciął szablą głowę dowódcy partyzantów Wasilija W. Czeczerina. Za walki z partyzantką został odznaczony kilkoma medalami wojskowymi. Awansował do stopnia majora. Po przekształceniu RONA w Brygadę Szturmową SS "RONA" pod koniec lipca 1944 r., został w stopniu Obersturmbannführera Waffen-SS dowódcą batalionu pancernego. Po zakończeniu wojny pod fałszywym nazwiskiem został repatriowany do ZSRR. Zamieszkał w rodzinnej wsi w rejonie Briańska. W 1950 r. został jednak aresztowany przez funkcjonariuszy bezpieczeństwa państwa i skazany na karę śmierci przez rozstrzelanie.
Linki zewnętrzne.
Biografia Jurija F. Samsonowa (jęz. rosyjski)

</doc>
<doc id="2016128" url="https://pl.wikipedia.org/wiki?curid=2016128" title="Anele Ngcongca">
Anele Ngcongca

Calvin Anele Ngcongca (ur. 21 października 1987 w Kapsztadzie, zm. 23 listopada 2020) – południowoafrykański piłkarz występujący na pozycji obrońcy, zawodnik KSV Roeselare. W latach 2009–2016 reprezentant Południowej Afryki.
Życiorys.
Kariera klubowa.
Swoją karierę piłkarską rozpoczął w klubie FC Fortune. W 2007 roku Ngcongca przeszedł do KRC Genk z Eerste klasse A. 29 sierpnia 2015 został wypożyczony do francuskiego zespołu Troyes AC z Ligue 1. 28 sierpnia 2016 podpisał 4–letni kontrakt z pierwszoligową drużyną Mamelodi Sundowns FC.
6 września 2020 podpisał kontrakt z belgijskim klubem KSV Roeselare z Eerste klasse B, umowa do 30 czerwca 2022; bez odstępnego.
Kariera reprezentacyjna.
W reprezentacji swojego kraju zagrał 51 razy i strzelił 2 gole. Zadebiutował w niej 14 listopada 2009 na stadionie Rand Stadium (Johannesburg) w zremisowanym 0:0 meczu towarzyskim z Japonią, wystąpił w całym spotkaniu. W 2010 został powołany do składu na mistrzostwa świata.

</doc>
<doc id="2016131" url="https://pl.wikipedia.org/wiki?curid=2016131" title="Parafia Najświętszego Serca Jezusa w Bojanowie">
Parafia Najświętszego Serca Jezusa w Bojanowie

Parafia pw. Najświętszego Serca Jezusa w Bojanowie – rzymskokatolicka parafia w Bojanowie należąca do dekanatu rawickiego archidiecezji poznańskiej. Została utworzona w XIV wieku (jako parafia pw. św. Michała Archanioła w Gołaszynie). Od 1945 główną świątynią jest poewangelicki kościół w Bojanowie. 
Terytorium.
Bojanowo, Gierłachowo, Golina Wielka, Golinka, Gołaszyn, Karolewo, Pakówka, Szemzdrowo, Tarchalin, Trzebosz, Wydartowo Drugie.

</doc>
<doc id="2016132" url="https://pl.wikipedia.org/wiki?curid=2016132" title="Gwinea na Letnich Igrzyskach Olimpijskich 2008">
Gwinea na Letnich Igrzyskach Olimpijskich 2008

Gwineę na Letnich Igrzyskach Olimpijskich 2008 reprezentowało 5 zawodników w 3 dyscyplinach.
Był to dziewiąty start reprezentacji Gwinei na letnich igrzyskach olimpijskich.
Wyniki reprezentantów Gwinei.
Lekkoatletyka.
Mężczyźni
Kobiety
Pływanie.
Mężczyźni
Kobiety
Taekwondo.
Kobiety

</doc>
<doc id="2016134" url="https://pl.wikipedia.org/wiki?curid=2016134" title="Lobeliowe">
Lobeliowe

Lobeliowe, stroiczkowe ("Lobelioideae") – takson wyróżniany w randze podrodziny dzwonkowatych, w niektórych ujęciach systematycznych nierzadko podnoszony do rangi rodziny (wówczas określanej mianem lobeliowatych lub stroiczkowatych "Lobeliaceae"). Należy tu ok. 29 rodzajów i 1200 gatunków żyjących głównie w strefie międzyzwrotnikowej. Lobeliowe spotykane również w innych strefach – w Polsce jedynym dzikim rodzajem jest lobelia. Nie występują w strefie arktycznej, na Bliskim i Środkowym Wschodzie. Najczęstsze w Ameryce. Rośliny wieloletnie – byliny lub specyficzne rośliny drzewiaste (np. "Lobelia deckenii").
Rodzaje.
W obrębie taksonu wyróżnia się następujące rodzaje
Pozycja systematyczna.
Lobeliowate mają status podrodziny w systemie APG III, podobnie jak w systemie Englera i Cronquista. Jako rodzina wyróżniane są w systemach Dahlgrena i Tachtadżana.

</doc>
<doc id="2016135" url="https://pl.wikipedia.org/wiki?curid=2016135" title="Pedro Azenha">
Pedro Azenha

Pedro Azenha (ur. 25 marca 1981 we Florianópolis) – brazylijski siatkarz, występujący na pozycji atakującego.

</doc>
<doc id="2016136" url="https://pl.wikipedia.org/wiki?curid=2016136" title="Różniczka funkcji">
Różniczka funkcji

Różniczka – w analizie klasycznej wielkość reprezentująca zasadniczą część zmiany danej funkcji względem zmian zmiennej niezależnej, w analizie niestandardowej nieskonczenie mała zmiana danej zmiennej. Różniczkę funkcji formula_1 definiuje się jako wyrażenie postaci
podobnie jak pochodna formula_3 reprezentowała iloraz wielkości formula_4 przez wielkość formula_5 Pisze się również
Dokładne znaczenie tego typu wyrażeń zależy od kontekstu zastosowań i wymaganego poziomu rygoru matematycznego. W analizie klasycznej formula_4 oraz formula_8 są po prostu dodatkowymi rzeczywistymi zmiennymi, na których można działać zgodnie z ich naturą. Dziedzina tych zmiennych może zależeć od konkretnego znaczenia geometrycznego, gdy różniczka postrzegana jest jako pewna forma różniczkowa oraz analitycznego, jeżeli różniczka jest postrzegana jako przybliżenie liniowe przyrostu funkcji. W zastosowaniach fizycznych zmienne formula_8 oraz formula_4 definiuje się jako („infinitezymalne”).
Historia i wykorzystanie.
Różniczka została wprowadzona za pomocą intuicyjnej czy też heurystycznej definicji Gottfrieda Wilhelma Leibniza, który myślał o różniczce formula_4 jako o nieskończenie małej („infinitezymalnej”) zmianie wartości formula_12 funkcji odpowiadającej nieskończenie małej zmianie formula_8 argumentu formula_14 funkcji. Z tego powodu szybkość zmiany formula_12 względem formula_14 w danej chwili, będąca wartością pochodnej funkcji, jest oznaczana za pomocą ułamka
Taki sposób zapisu pochodnych nazywa się notacją Leibniza. Iloraz formula_3 nie jest oczywiście nieskończenie mały; jest to liczba rzeczywista.
Wykorzystanie infinitezymalnych w tej formie spotkało się z szeroką krytyką, przykładem może być znany pamflet "The Analyst" autorstwa biskupa Berkeleya. Augustin Louis Cauchy (1823) zdefiniował różniczkę bez odwoływania się do atomizmu infinitezymalnych Leibniza. Odwrócił on mianowicie, naśladując d’Alemberta, logiczny porządek Leibniza i jego następców: to pochodna stała się obiektem podstawowym, określona jako granica ilorazu różnicowego, a różniczki zdefiniował za ich pomocą. Innymi słowy można było "zdefiniować" różniczkę formula_4 za pomocą wyrażenia
w którym formula_4 i formula_8 są po prostu nowymi zmiennymi przyjmującymi skończone wartości rzeczywiste, a nie stałymi infinitezymalnymi, jakimi były dla Leibniza.
Według Boyera (1959, s. 12) podejście Cauchy’ego stanowiło znaczącą poprawę pod względem logicznym nad podejściem infinitezymalnym Leibniza, ponieważ zamiast korzystać z metafizycznego pojęcia infinitezymalnych można było sensownie manipulować wielkościami formula_4 i formula_8 w dokładnie taki sam sposób jak dowolnymi innymi wielkościami rzeczywistymi. Ogólne podejście Cauchy’ego do różniczek pozostaje standardowym we współczesnej analizie klasycznej, choć ostateczne słowo dotyczące rygoru, w pełni współczesne pojęcie granicy, zostało powiedziane przez Karla Weierstrassa.
W metodach fizycznych, takich jak te stosowane w teorii termodynamiki, nadal przeważa postrzeganie infinitezymalne, gdzie różniczkę jako nieskończenie małą definiuje się precyzyjnie w analizie niestandardowej.
w analizie niestandardowej różniczka to po prostu nieskończenie mała zmiana(liczba hiperrzeczywista).
W obliczu dwudziestowiecznych zdobyczy analizy matematycznej i geometrii różniczkowej stało się jasne, że pojęcie różniczki funkcji można rozszerzyć na wiele sposobów. W analizie rzeczywistej wygodniej jest mieć do czynienia z częścią główną przyrostu funkcji. Prowadzi to do bezpośrednio do pojęcia różniczki funkcji w punkcie jako funkcjonału liniowego przyrostu formula_25 Podejście to umożliwia uogólnienie różniczki (jako przekształcenia liniowego) na wiele innych, bardziej wyszukanych przestrzeni, co ostatecznie prowadzi do pojęć takich jak pochodna Frécheta czy pochodna Gâteaux. Podobnie w geometrii różniczkowej różniczka funkcji w punkcie to funkcja liniowa wektora stycznego („nieskończenie małego przesunięcia”), co wskazuje na nią jako na rodzaj 1-formy: pochodną zewnętrzna funkcji.
Definicja formalna.
Różniczkę we współczesnym rozumieniu rachunku różniczkowego definiuje się następująco: Różniczką funkcji formula_26 jednej zmiennej rzeczywistej formula_14 jest funkcja formula_28 dwóch niezależnych zmiennych rzeczywistych formula_14 oraz formula_30 dana wzorem
W zapisie pomija się jeden lub oba argumenty, tzn. można się spotkać z napisami formula_32 lub po prostu formula_33 Jeśli formula_34 to różniczkę można zapisać także jako formula_35 Ponieważ formula_36 to zwyczajowo pisze się formula_37 tak, że spełniona jest równość
Tę notację różniczki stosuje się zwykle, gdy szuka się przybliżenia liniowego funkcji przy dostatecznie małej wartości przyrostu formula_39 Dokładniej, jeśli formula_40 jest funkcją różniczkowalną w punkcie formula_41 to różnica wartości funkcji
spełnia
gdzie błąd formula_44 przybliżenia spełnia formula_45 przy formula_46 Innymi słowy uzyskuje się przybliżoną tożsamość
w której błąd względem formula_30 można uczynić tak małym, jak się tego chce przyjmując, iż formula_30 jest dostatecznie małe, tzn.
przy formula_46 Z tego powodu różniczkę funkcji nazywa się częścią główną (liniową) przyrostu funkcji: różniczka jest funkcją liniową przyrostu formula_30 i choć błąd formula_44 może nie być liniowy, to dąży on szybko do zera, gdy formula_30 dąży do zera.
Własności.
Wiele własności różniczki wynika wprost z odpowiednich własności pochodnej, pochodnej cząstkowej i pochodnej zupełnej; wśród nich:
Działanie formula_63 o powyższych dwóch własnościach znane jest w algebrze jako różniczkowanie. Dodatkowo zachodzą różne postaci reguły łańcuchowej, według rosnącego poziomu ogólności:
Sformułowanie ogólne.
Można przestawić spójne pojęcie różniczki dla funkcji formula_75 między dwoma przestrzeniami euklidesowymi. Niech formula_76 będą odpowiednio punktem i wektorem euklidesowym. Przyrost funkcji formula_77 to
Jeśli istnieje macierz formula_79 typu formula_80 taka, że
gdzie wektor formula_82 przy formula_83 to funkcja formula_77 jest z definicji różniczkowalna w punkcie formula_85 Macierz formula_79 nazywa się często macierzą Jacobiego, a przekształcenie liniowe, które przypisuje przyrostowi formula_87 punkt formula_88 jest, w tej sytuacji, nazywane różniczką formula_89 funkcji formula_77 w punkcie formula_85 Jest to dokładnie pochodna Frécheta; ta sama konstrukcja może być zastosowana dla dowolnej funkcji między przestrzeniami Banacha (a nawet dowolnymi przestrzeniami unormowanymi).
Innym owocnym punktem widzenia jest zdefiniowanie różniczki bezpośrednio jako rodzaju pochodnej kierunkowej,
które to podejście pojawiło się podczas definicji różniczek wyższych rzędów (jest to nieomalże definicja podana przez Cauchy’ego). Jeśli formula_93 reprezentuje czas, zaś formula_94 oznacza położenie, to formula_95 symbolizuje prędkość, a nie przemieszczenie, za jakie było dotąd uważane. Daje to inną możliwość udoskonalenia pojęcia pochodnej: powinna być to funkcja liniowa prędkości kinematycznej. Zbiór wszystkich prędkości w danym punkcie znany jest jako przestrzeń styczna, a więc formula_96 daje funkcję liniową w przestrzeń styczną: formę różniczkową. Ta interpretacja różniczki formula_97 znana jako pochodna zewnętrzna, ma szerokie zastosowania w geometrii różniczkowej, ponieważ pojęcia prędkości i przestrzeni stycznej mają sens w dowolnej rozmaitości różniczkowej. Jeśli dodatkowo wartość formula_77 oznacza także położenie (w przestrzeni euklidesowej), to analiza wymiarowa potwierdza, że wartością formula_96 musi być prędkość. Traktowanie różniczki w ten sposób znane jest jako odwzorowanie styczne (ang. "pushforward", pchnięcie; gdyż „pcha” ono prędkości z przestrzeni wyjściowej w prędkości w przestrzeni docelowej).
Inne podejścia.
Choć pojęcie przyrostu infinitezymalnego formula_8 nie jest dobrze określone we współczesnej analizie matematycznej, to istnieje wiele technik definiowania infinitezymalnej różniczki tak, iż różniczka funkcji może być wykorzystywana w sposób, który jest zgodny z notacją Leibniza; wśród nich:
Przykłady i zastosowania.
Różniczki można stosować z powodzeniem w analizie numerycznej do badania propagacji błędów eksperymentalnych w obliczeniach, a przez to ogólnej stabilności numerycznej problemu (Courant 1937i). Niech zmienna formula_14 oznacza rezultat eksperymentu, zaś formula_12 będzie wynikiem obliczenia numerycznego na formula_103 Pytanie brzmi: w jakim stopniu błędy pomiaru formula_14 wpływają na wynik obliczenia formula_105 Jeśli wiadomo o formula_41 iż różni się o formula_30 od jego prawdziwej wartości, to twierdzenie Taylora daje następujące oszacowanie na błąd formula_30 w obliczeniu formula_109
gdzie formula_111 dla pewnego formula_112 Jeśli formula_30 jest małe, to wyrażenie drugiego rzędu jest zaniedbywalne i w ten sposób formula_114 do zastosowań praktycznych, jest dobrze przybliżane przez formula_115
Różniczki używa się do zapisania równania różniczkowego
w postaci
w szczególności, jeśli pożądane jest rozdzielenie zmiennych.

</doc>
<doc id="2016137" url="https://pl.wikipedia.org/wiki?curid=2016137" title="Edwin Landseer">
Edwin Landseer

Edwin Henry Landseer (ur. 7 marca 1802 w Londynie, zm. 1 października 1873 tamże) – angielski malarz i rzeźbiarz wiktoriański, animalista.
Życiorys.
Urodził się w rodzinie pisarza i rytownika Johna Ladseera, już w dzieciństwie uważany był za cudowne dziecko. Wystawiał w Royal Academy od 13. roku życia. W 1826 został członkiem stowarzyszonym Akademii, a pięć lat później uzyskał pełne członkostwo. Artysta cieszył się znaczną popularnością, był ulubionym malarzem królowej Wiktorii, przyjaźnił się m.in. z Karolem Dickensem i Williamem Thackerayem. Reprodukcje jego obrazów były powszechnie zawieszane w domach klasy średniej. W 1850 artysta otrzymał tytuł szlachecki, a w 1865 zaproponowano mu prezesurę Royal Academy, którą odrzucił. Począwszy od lat 60. XIX wieku malarz miał problemy psychiczne, cierpiał na depresję i hipochondrię, a kłopoty potęgowało nadużywanie alkoholu i narkotyków. W 1872 został ubezwłasnowolniony przez rodzinę, zmarł rok później i pochowano go w katedrze św. Pawła w Londynie.
Brat artysty Thomas Landseer (1799–1879) był uznanym rytownikiem, inny brat Charles (1798–1880) znany jest z zapisu testamentowego dla Royal Academy i ufundowania stypendium im. Landseerów.
Nazwiskiem malarza nazwano rasę psów landseer.
Twórczość.
Edwin Landseer malował przede wszystkim zwierzęta, psy, konie i jelenie, sceny z polowań, sporadycznie tworzył też portrety. Jego prace odznaczają się realizmem i antropomorfizacją, dzięki czemu były wykorzystywane jako ilustracje w sentymentalnych opowieściach. Z rzeźb artysty najbardziej znane są przedstawienia lwów umieszczonych pod cokołem Kolumny Nelsona na Trafalgar Square w Londynie.
Liczne prace Landseera znajdują się głównie w kolekcjach brytyjskich, m.in. w Tate Britain, Muzeum Wiktorii i Alberta, Kenwood House i Royal Collection w Londynie.

</doc>
<doc id="2016139" url="https://pl.wikipedia.org/wiki?curid=2016139" title="Herb Bojanowa">
Herb Bojanowa

Herb Bojanowa – jeden z symboli miasta Bojanowo i gminy Bojanowo w postaci herbu.
Wygląd i symbolika.
Herb przedstawia wizerunek srebrnego barana z zakręconymi rogami, biegnącego z lasu z białymi pniami drzew i nieregularnym kształcie zielonej korony na
czerwonym polu przebijającym pomiędzy drzewami, mającego pod nogami zielone runo trawy.
Historia.
Herb został określony w Statucie Gminy Bojanowo z dnia 29 kwietnia 2003 roku, jednak rada miejska zwróciła się do Komisji Heraldycznej o opinię w związku z nieścisłościami z interpretacją roślin, które występowały na herbie. Zdaniem Komisji Heraldycznej, baran powinien wyskakiwać z krzewu różanego. Motyw taki byłby nacechowany głębszą symboliką niż baran wyskakujący z lasu. Tymczasem cała udokumentowana tradycja heraldyczna miasta uwzględniała las. Kompromis jaki ostatecznie wypracowano to wystylizowanie zarośli w taki sposób, aby korony drzew przypominały kwiaty, dokładnie jak na najstarszej pieczęci miejskiej.

</doc>
<doc id="2016140" url="https://pl.wikipedia.org/wiki?curid=2016140" title="Amorphoscelididae">
Amorphoscelididae

Amorphoscelididae – rodzina z rzędu modliszek. Zalicza się do niej 10 rodzajów: Amorphoscelis, Paramorphoscelis, Perlamantis, Glabromantis, Gyromantis, Metoxypilus, Myrmecomantis, Paraoxypilus, Phthersigena i Sphaeromantis.

</doc>
<doc id="2016141" url="https://pl.wikipedia.org/wiki?curid=2016141" title="Juan Pablo García">
Juan Pablo García

Juan Pablo „Loquito” García Contreras (ur. 24 listopada 1981 w Guadalajarze) – meksykański piłkarz występujący na pozycji prawego lub ofensywnego pomocnika oraz skrzydłowego, reprezentant Meksyku.
Kariera klubowa.
García pochodzi z Guadalajary i jest wychowankiem akademii juniorskiej tamtejszego zespołu Club Atlas. Do drużyny seniorów został włączony przez szkoleniowca Ricardo Lavolpe – w meksykańskiej Primera División zadebiutował 12 kwietnia 2000 w wygranym 3:1 spotkaniu z Pachucą. Pierwszego gola w najwyższej klasie rozgrywkowej strzelił za to 31 sierpnia 2002 w wygranej 6:0 konfrontacji z Pumas UNAM. W wyjściowej jedenastce Atlasu zaczął się regularnie pojawiać za kadencji szkoleniowca Fernando Quirarte i stałe miejsce w składzie utrzymał aż do odejścia z drużyny. Ogółem w ekipie Atlasu zdobył 26 goli w 116 ligowych spotkaniach, jednak mimo kilkukrotnego zakwalifikowania się do półfinałów fazy play–off nie odniósł z zespołem większych sukcesów.
Latem 2005, mimo oferty ze stołecznego Club América, García zdecydował się przenieść do amerykańskiej drużyny Chivas USA. W Major League Soccer pierwszy mecz rozegrał 21 sierpnia 2005 w zremisowanym 3:3 pojedynku z New York Red Bulls i już w tym samym spotkaniu po raz pierwszy strzelił gola dla Chivas. Było to jego jedyne trafienie w tym sezonie, jednak już w kolejnych rozgrywkach, 2006, wspólnie z Ante Razovem był jednym z najlepszych strzelców ekipy, notując osiem trafień.
Wiosną 2007 García powrócił do ojczyzny, podpisując kontrakt z zespołem Tigres UANL z siedzibą w mieście Monterrey. Zarówno tam, jak i w Jaguares de Chiapas, gdzie spędził na wypożyczeniu cały rok 2008, nie potrafił sobie wywalczyć miejsca w pierwszym składzie, pojawiając się na placu gry sporadycznie i w roli rezerwowego. Mimo to zdołał zwyciężyć z Tigres w rozgrywkach SuperLigi 2009. Podczas sezonu 2010/2011 reprezentował barwy drugoligowego Tiburones Rojos de Veracruz, gdzie mimo regularnej gry nie zdołał awansować z portową drużyną do najwyższej klasy rozgrywkowej.
Jesienią 2011 García pozostawał bez klubu, natomiast w styczniu 2012 jako wolny zawodnik podpisał kontrakt z meksykańskim pierwszoligowcem Puebla FC.
Kariera reprezentacyjna.
W 2004 roku García został powołany przez selekcjonera Ricardo Lavolpe do meksykańskiej kadry U-23 na Igrzyska Olimpijskie w Atenach. Męska drużyna piłkarska Meksykanów nie wyszła wówczas z grupy, natomiast zawodnik Atlasu rozegrał trzy spotkania, nie wpisując się na listę strzelców.
Rok później García znalazł się w składzie seniorskiej reprezentacji Meksyku na Złoty Puchar CONCACAF. Właśnie podczas tego turnieju – 10 lipca 2005 w wygranym 4:0 meczu fazy grupowej z Gwatemalą – zawodnik zadebiutował w kadrze narodowej. Ostatecznie Meksykanie odpadli już w ćwierćfinale.

</doc>
<doc id="2016142" url="https://pl.wikipedia.org/wiki?curid=2016142" title="Juan Pablo Garcia">
Juan Pablo Garcia



</doc>
<doc id="2016147" url="https://pl.wikipedia.org/wiki?curid=2016147" title="Stroiczkowate">
Stroiczkowate



</doc>
<doc id="2016148" url="https://pl.wikipedia.org/wiki?curid=2016148" title="Lobelioideae">
Lobelioideae



</doc>
<doc id="2016149" url="https://pl.wikipedia.org/wiki?curid=2016149" title="Lobeliaceae">
Lobeliaceae



</doc>
<doc id="2016150" url="https://pl.wikipedia.org/wiki?curid=2016150" title="Svenska Fotbollförbundet">
Svenska Fotbollförbundet

Svenska Fotbollförbundet (SvFF) – ogólnokrajowy związek sportowy działający na terenie Szwecji, będący jedynym prawnym reprezentantem szwedzkiej piłki nożnej, zarówno mężczyzn, jak i kobiet, we wszystkich kategoriach wiekowych w kraju i za granicą. Został założony w 1904 roku, w tym samym roku przystąpił do FIFA, a w roku 1954 do UEFA.

</doc>
<doc id="2016151" url="https://pl.wikipedia.org/wiki?curid=2016151" title="Dżazzin">
Dżazzin

Dżazzin (Jezzine; arab. جزين) – chrześcijańskie miasto w południowym Libanie, leżące 22 km od Sydonu i 40 km na południe od Bejrutu, siedziba dystryktu Kada Dżazzin.
Przed wojną domową w latach 1975–1990 miejscowość stanowiła centrum wyrobu przedmiotów ze srebra.
Dżezzin jest znanym ośrodkiem wypoczynkowym ze względu na swoje położenie, występujące tutaj lasy piniowe (jak las piniowy w Bkassine) i czterdziestometrowej wysokości wodospady. Znajduje się tu naturalna jaskinia zwana Jaskinią Fachr ad-Dina, ponieważ emir Libanu schronił się tam przed Turkami. Zabytki: klasztor Świętego Antoniego (1774), Seraj (1898), pałac Farida Serhala, monumentalny budynek w stylu orientalnym, zawierające zbiór cennych zabytków. Miasto słynie także z wyrobu tradycyjnych sztućców i sztyletów.

</doc>
<doc id="2016152" url="https://pl.wikipedia.org/wiki?curid=2016152" title="Broszniów-Osada">
Broszniów-Osada

Broszniów-Osada (ukr. "Брошнів-Осада") - osiedle typu miejskiego na Ukrainie w rejonie rożniatowskim obwodu iwanofrankiwskiego.
Znajduje tu się przystanek kolejowy Broszniów, położony na linii Stryj – Iwano-Frankiwsk (odcinek dawnej Galicyjskiej Kolei Transwersalnej).
Podczas okupacji niemieckiej w Broszniowie-Osadzie istniały dwa obozy pracy dla Żydów, zlikwidowane w 1943 roku; w sumie Niemcy rozstrzelali kilkuset Żydów. Miejscowa ludność uratowała w ukryciu 122 żydowskich dzieci.

</doc>
<doc id="2016154" url="https://pl.wikipedia.org/wiki?curid=2016154" title="Herb Kobylina">
Herb Kobylina

Herb Kobylina – jeden z symboli miasta Kobylin i gminy Kobylin w postaci herbu.
Wygląd i symbolika.
Herb przedstawia na czerwonej tarczy wizerunek łodzi złotej, widzianej z boku, zbitej z czterech planek, z wysoko nad burty sterczącym dziobem i tyłem. Między burtami umieszczone są trzy okrągłe, srebrne baszty, każda o sklepionym w okrągły łuk czerwonym oknie, zwieńczone niebieskimi dachami i opatrzone trójzębnymi blankami, wystającymi poza szerokość muru basztowego. Z trzech baszt równego kształtu, dwie boczne niższe i węższe od środkowej. Dachy baszt zwieńczone złotymi gałkami, na których złote żerdzie a na nich złote chorągiewki, zwrócone w prawą stronę. Boczne chorągiewki ścięte w ostry trójkąt, środkowa w czworobok.
Herb jest nawiązaniem do herbu szlacheckiego Łodzia. 
Historia.
Herb został zatwierdzony przez Ministerstwo Spraw Wewnętrznych Rzeczypospolitej Polskiej 2 marca 1939, później także w statucie gminy Kobylin z 27 sierpnia 2001 roku

</doc>
<doc id="2016155" url="https://pl.wikipedia.org/wiki?curid=2016155" title="Część główna">
Część główna

Część główna – w matematyce pojęcie to ma kilka niezależnych znaczeń, jednak zwykle odnosi się do części szeregu Laurenta funkcji o ujemnych wykładnikach.
Szeregi Laurenta.
Częścią główną w punkcie formula_1 funkcji
nazywa się tę część szeregu Laurenta, która składa się z wyrazów ujemnego stopnia; zatem
jest częścią główną formula_4 w punkcie formula_5
Funkcja formula_6 ma osobliwość istotną w formula_7 wtedy i tylko wtedy, gdy część główna jest sumą nieskończoną.
Inne.
Rachunek różniczkowy.
Niech dana będzie różnica między różniczką funkcji, a jej właściwym przyrostem:
oraz
Różniczka formula_10 nazywana jest czasem częścią główną (lub liniową) przyrostu funkcji formula_11
Teoria dystrybucji.
Pojęcie części głównej stosuje się również w odniesieniu do pewnych rodzajów dystrybucji mających osobliwy nośnik w pojedynczym punkcie.

</doc>
<doc id="2016158" url="https://pl.wikipedia.org/wiki?curid=2016158" title="Grigorij Piatakow">
Grigorij Piatakow

Grigorij Michajłowicz Piatakow, (ur. w Piesczanokopsku, gubernia stawropolska, zm. ?) – radziecki lotnik wojskowy, pułkownik lotnictwa gwardii. 
Życiorys.
Brał udział w II wojnie światowej. Od września 1943 do 31 stycznia 1945 w stopniu pułkownika pilota dowodził 177 Gwardyjskim Debreczyńskim Pułkiem Lotnictwa Myśliwskiego odznaczonym Orderem Suworowa. 
W 1949 jako generał rozpoczął służbę w Wojsku Polskim, w latach 1950–1952 był dowódcą 5 Dywizji Lotnictwa Myśliwskiego OPL, w 1952 dowódcą 3 Korpusu Lotnictwa Myśliwskiego.
W 1952 powrócił do ZSRR, gdzie pełnił służbę w Moskiewskim Okręgu Obrony Przeciwlotniczej.

</doc>
<doc id="2016164" url="https://pl.wikipedia.org/wiki?curid=2016164" title="Aleksiej Pietrow (generał)">
Aleksiej Pietrow (generał)

Aleksiej Mironowicz Pietrow, ros. Алексей Миронович Петров (ur. w Romadanie, rejon aleksiejewski, zm. 15 maja 1993) – radziecki generał major wojsk inżynieryjnych.
Życiorys.
Od lutego 1920 żołnierz Armii Czerwonej, brał udział w wojnie z Polską. W 1920 wstąpił do Rosyjskiej Komunistycznej Partii (bolszewików). 1920-1924 kształcił się w Wojskowej Inżynieryjnej Szkole Dowódczej w Moskwie. Od 1925 dowódca kompanii. 1929 ukończył politechnikę w Nowoczerkasku z dyplomem inżyniera geodezji, a 1929-1934 studiował w Wojenno-Inżynieryjnej Akademii w Moskwie (w 1938 został jej wykładowcą), następnie został szefem wydziału w sztabie Generalnym Armii Czerwonej. Od 1942 dowódca grupy geodezyjnej.
W latach 1942-1945 walczył z Niemcami na froncie woroneskim i froncie ukraińskim. W 1945 został szefem oddziału w Wojskowym Urzędzie Topograficznym w Sztabie Generalnym Armii Czerwonej. W 1950 ukończył studia w Akademii Wojskowej im. Woroszyłowa w Moskwie. W stopniu pułkownika skierowany do ludowego Wojska Polskiego w grudniu 1950, został szefem Wojskowego Instytutu Topograficznego, od czerwca 1954 generał, w listopadzie 1956 powrócił do ZSRR.
Był żonaty z Niną Wasilijewną Bykadorową, miał córkę i syna.

</doc>
<doc id="2016166" url="https://pl.wikipedia.org/wiki?curid=2016166" title="Tyczka">
Tyczka



</doc>
<doc id="2016168" url="https://pl.wikipedia.org/wiki?curid=2016168" title="Samodzielny Kościół Ewangelicko-Luterański">
Samodzielny Kościół Ewangelicko-Luterański

Samodzielny Kościół Ewangelicko-Luterański (niem. "Selbständige Evangelisch-Lutherische Kirche", SELK) – Kościół luterański tradycji staroluterańskiej działający w Niemczech. Powstał w 1972 roku na drodze połączenia Kościoła Staroluterańskiego (wywodzącego się od Kościoła Ewangelicko-Luterańskiego w Prusach) i innych niezależnych Kościołów i zborów luterańskich na terenie Niemiec. Jest członkiem Międzynarodowej Rady Luterańskiej skupiającej konserwatywne Kościoły luterańskie. Nie należy do Kościoła Ewangelickiego w Niemczech ani Światowej Federacji Luterańskiej. Od 25 czerwca 2006 roku Biskupem Kościoła jest Hans-Jörg Voigt.
Kościół liczy ok. 36,5 tys. ochrzczonych wiernych. Należy do niego 127 parafii, zgrupowanych w cztery okręgi kościelne (niem. "Propstai"), na których czele stoi zwierzchnik zwany "Propst" (dane za rok 2008). Okręgi dzielą się na superintendentury z superintendentem na czele. Najwyższą władzą SELK jest Synod Kościoła obradujący co kilka lat. Bieżącymi sprawami Kościoła zarządza Kierownictwo Kościoła ("Kirchenleitung") składające się z Biskupa Kościoła, zwierzchników okręgów, jednego radcy duchownego i pięciu radców świeckich.
SELK opiera swoją wiarę na Piśmie Świętym Starego i Nowego Testamentu i uznaje jego werbalną inspiracje (każde słowo uważa za natchnione). Wykładnikiem tej wiary są księgi symboliczne zawarte w Księdze zgody z 1580 roku. Kościół praktykuje dwa sakramenty: chrzest, uważany za konieczny do zbawienia, udzielany zarówno niemowlętom, dzieciom wierzących rodziców, jak i dorosłym nieochrzczonym wierzącym, oraz Sakrament Ołtarza. Praktykowana jest zarówno spowiedź powszechna, jak i indywidualna. 
Kościół nie utrzymuje wspólnoty ambony i ołtarza z Kościołami, z którymi SELK nie posiada łączności wiary, czyli nie uznają nauczania opartego na Biblii i księgach symbolicznych. Kościół nie zwraca uwagi na potrzebę episkopalnej sukcesji apostolskiej, jednak posiada ją. Nie ordynuje kobiet na księży, jednak dopuszcza je do służby diakonatu. W SELK toczy się jednak dyskusja nad możliwością dopuszczenia ordynacji kobiet, która ma zakończyć się opublikowaniem oficjalnego dokumentu w 2011 roku

</doc>
<doc id="2016171" url="https://pl.wikipedia.org/wiki?curid=2016171" title="GTASA">
GTASA



</doc>
<doc id="2016173" url="https://pl.wikipedia.org/wiki?curid=2016173" title="Szkoła Podstawowa im. ks. Jana Rąba w Iwoniczu-Zdroju">
Szkoła Podstawowa im. ks. Jana Rąba w Iwoniczu-Zdroju

Szkoła Podstawowa im. ks. Jana Rąba w Iwoniczu-Zdroju – szkoła o charakterze podstawowym w Iwoniczu-Zdroju.
Historia szkoły.
Do 1936 roku dzieci z Iwonicza-Zdroju pobierały naukę w szkole w Iwoniczu. W 1936 roku wynajęto na terenie części zdrojowej miejscowości salę i część najmłodszych dzieci (klasa Ib i IIb) zaczęła pobierać w niej naukę. Również w tym roku powołano Komitet Budowy Szkoły w Iwoniczu-Zdroju. Prace rozpoczęto w 1937 roku i ukończono częściowo w 1939 roku. W czasie okupacji nauka odbywała się nieregularnie. Dzieci klas I–II uczyły się na terenie Zdroju. Po zakończeniu działań wojennych kontynuowano budowę i remont zniszczonego budynku szkolnego. 
1 sierpnia 1945 roku kierownikiem szkoły w Iwoniczu został Stanisław Habrat. 4 września 1945 roku dzieci ze zdroju rozpoczęły naukę w szkole "na Ispaku". Obie szkoły "na dole" i "na górze" miały jedno kierownictwo. Ze względu na trudności w administracji władze szkolne na wniosek kierownika Habrata z dniem 1 grudnia 1945 rozdzieliły pod względem administracyjnym i gospodarczym szkoły w Iwoniczu i w Iwoniczu-Zdroju. Kierownikiem Szkoły w Zdroju, został Leon Witwicki. W latach 50. ze względu na dużą liczbę dzieci, wynajmowano do nauki dodatkowe pomieszczenia w Zdroju, w "Krakowiaku" i "Belwederze", gdzie mieściło się też liceum.
W 1969 roku rozpoczęto rozbudowę szkoły. Prace trwały 4 lata. Od roku szkolnego 1973/74 do użytku oddano 16 sal lekcyjnych, salę gimnastyczną, gabinet lekarski i świetlicę z zapleczem socjalnym. 4 czerwca 1973 roku Gminna Rada Narodowa w Iwoniczu-Zdroju podjęła uchwałę o utworzeniu Zbiorczej Szkoły Gminnej. 8 maja 1975 roku nadano jej imię " XXX-lecia Zwycięstwa nad Faszyzmem". 
W 1999 roku na mocy reformy oświaty zorganizowano 6-letnią szkołę podstawową i 3-letnie gimnazjum. W 2002 roku Gimnazjum Publiczne otrzymało imię Amelii Załuskiej i Karola Załuskiego. W 2005 roku Szkole Podstawowej nadano imię ks. dr. Jana Rąba. W 2006 roku, w związku ze zmniejszającą się liczbą dzieci, połączono obie szkoły w Zespół Szkół. 17 maja 2008 roku Zespołowi Szkół nadano sztandar. W 2017 roku na mocy reformy oświaty przywrócono 8-letnią szkołę podstawową.

</doc>
<doc id="2016174" url="https://pl.wikipedia.org/wiki?curid=2016174" title="Merlin 1A">
Merlin 1A



</doc>
<doc id="2016176" url="https://pl.wikipedia.org/wiki?curid=2016176" title="Fizyka ragdoll">
Fizyka ragdoll

Fizyka ragdoll (ang. "ragdoll physics") – technika komputerowa polegająca na realistycznej symulacji opadania ciał. Zastępuje ona mniej realistyczne specjalnie utworzone animacje. Jest ona coraz częściej stosowana w grach komputerowych, m.in. "Grand Theft Auto" i "".

</doc>
<doc id="2016179" url="https://pl.wikipedia.org/wiki?curid=2016179" title="Marek Karakoz">
Marek Karakoz

Marek Trofimowicz Karakoz, (ur. w Kijowie, zm. 1991 w Moskwie) − generał dywizji Wojska Polskiego i generał porucznik Armii Radzieckiej.
Życiorys.
Ukrainiec. Od 1921 w Armii Czerwonej, ukończył kurs dowodzenia, uczestnik wojny domowej w Rosji. W 1936 ukończył Akademię Wojskową im. M. Frunzego. W 1942 dowódca dywizji piechoty na froncie niemieckim. Od 1943 generał. Od 1944 zastępca dowódcy 1 Armii WP do spraw liniowych. Przeszedł z nią jej szlak bojowy do 1945. Po wojnie został p.o. dowódcy Śląskiego Okręgu Wojskowego. W 1946 powrócił do armii radzieckiej.
Życie prywatne.
Do końca życia mieszkał w Moskwie. Był żonaty z Marią Jakowlewną Kołczakowską. Małżeństwo miało dwie córki.

</doc>
<doc id="2016180" url="https://pl.wikipedia.org/wiki?curid=2016180" title="Linia H metra w Buenos Aires">
Linia H metra w Buenos Aires

Linia H – linia metra w Buenos Aires otwarta w dniu 18 października 2007, rozciągająca się aktualnie (maj 2018) na długość 8 km między stacjami Hospitales i Facultad de Derecho. Jest to pierwsza całkowicie nowa linia po linii E, zbudowanej pod koniec lat 40. XX w. Według planów, linia ma mieć długość 11 km i prowadzić z dworca Retiro i Nueva Pompeya. Korzysta z niej 100 tysięcy pasażerów dziennie. Najnowsza stacja to Santa Fe, otwarta w 2016 roku, umożliwiająca przesiadkę na linię D

</doc>
<doc id="2016181" url="https://pl.wikipedia.org/wiki?curid=2016181" title="Phyllis Christine Cast">
Phyllis Christine Cast

Phyllis Christine Cast (ur. w 1960) – amerykańska pisarka fantasy i romansów, znana z napisanej wraz z córką, Kristin Cast, serii "Dom Nocy", jak również jej własnych cyklów: "Goddess Summoning" i "Partholon".
Kariera.
Najbardziej znaną twórczością własną P.C. Cast są serie "Goddess Summoning" i "Partholon book series". Jej pierwsza książka, "Goddess by Mistake", została opublikowana w 2001, zdobyła Prism, Holt Medallion, Laurel Wreath awards i była w finale National Readers' Choice Award; kolejne książki P.C. Cast były wielokrotnie nagradzane.
W 2005 wraz z córką zaczęły pracę nad serią Dom Nocy. W wyniku rosnącej popularności książek o tematyce wampirycznej zapoczątkowanej przez cykl "Zmierzch" Stephenie Meyer, książka ta zaczęła cieszyć się wzrostem uznania wśród krytyków i odniosła znaczny sukces komercyjny. W maju 2009 r. piąta książka serii, Hunted, zajęła pierwsze miejsce na liście bestsellerów w USA Today oraz w The Wall Street Journal.
Według P.C. Cast na pomysł stworzenia serii powieści "Dom Nocy" wpadł jej agent, który zaproponował tematykę "szkoły dla wampirów".
Życie osobiste.
P.C. Cast urodziła się w Watseka w Illinois. Obecnie mieszka w Tulsa stanie Oklahoma, gdzie naucza języka angielskiego w gimnazjum. Jej córka studiuje w tamtejszym University of Tulsa.
Twórczość.
Cykl Dom Nocy wraz z Kristin Cast:
Opowieści z cyklu Domu Nocy:
Powiązane książki z Domem Nocy:
Cykl "Partholon":
Cykl "Wezwanie bogini"(wydania polskie) :
Time Raiders
Antologie z Maaryjanice Davidson, Susan Grant i Gena Showalter:
Inne"

</doc>
<doc id="2016183" url="https://pl.wikipedia.org/wiki?curid=2016183" title="Wydarzenia Polsatu">
Wydarzenia Polsatu



</doc>
<doc id="2016184" url="https://pl.wikipedia.org/wiki?curid=2016184" title="Anatolij Karułow">
Anatolij Karułow

Anatolij Karułow (Karaułow) (ur. 1896 – zm. po 1946) – generał brygady WP.
Pułkownik łączności Armii Czerwonej, od lutego 1942 generał-major, od października 1944 zastępca szefa wojsk łączności WP. Po zakończeniu wojny został zastępcą szefa Departamentu Łączności MON. 28 grudnia 1945 zakończył służbę w WP i powrócił do ZSRR. Dalsze jego losy nie są znane.

</doc>
<doc id="2016185" url="https://pl.wikipedia.org/wiki?curid=2016185" title="Wiadomości TVP1">
Wiadomości TVP1



</doc>
<doc id="2016187" url="https://pl.wikipedia.org/wiki?curid=2016187" title="Ray Langston">
Ray Langston

Raymond „Ray” Langston – lekarz, postać odgrywana przez Laurence’a Fishburne’a w serialu telewizyjnym . Dr Ray Langston dołączył do ekipy kryminalistyków w sezonie 9 serialu, kiedy odchodzi Gil Grissom.
Życiorys.
Miejsce urodzenia Raymonda Langstona to Seul. Jego ojciec służył w Armii Stanów Zjednoczonych podczas Wojny Koreańskiej, kiedy to uzależnił się od przemocy. Miało to wpływ na Raya i jego sposób postrzegania siebie. Dzięki temu zajął się on psychologią. Dr Langston zrezygnował z praktykowania medycyny (był chirurgiem) po tym jak odkrył, że jego bliski współpracownik był "Aniołem Śmierci" i zamordował 27 osób. Langston został wykładowcą na Uniwersytecie oraz napisał książkę o doświadczeniach obcowania z "Aniołem Śmierci" jako seryjnym mordercą, którą to publikację znał Gil Grissom oraz która jest wspominana również w 
Dr Raymond Langston poznał Grissoma na swoim wykładzie, kiedy ten pojawia się w związku ze śledztwem, dotyczącym naśladowcy seryjnego mordercy, który to jest obiektem badań Langstona. Po rozwiązaniu sprawy Gil proponuje Rayowi dołączenie do ekipy kryminalistyków.
Las Vegas.
Początki Dr. Raymonda Langstona nie były łatwe. Ekipa podchodziła do niego z dystansem (miało to też związek z odejściem Gila Grissoma). Jednak z czasem staje się częścią ekipy, zdobywając ich sympatię i szacunek. Dość szybko też awansuje na kolejne poziomy doświadczenia jako kryminalistyk.

</doc>
<doc id="2016192" url="https://pl.wikipedia.org/wiki?curid=2016192" title="P. C. Cast">
P. C. Cast



</doc>
<doc id="2016195" url="https://pl.wikipedia.org/wiki?curid=2016195" title="Amorphoscelis">
Amorphoscelis

Amorphoscelis - rodzaj z rodziny Amorphoscelididae, z rzędu modliszek.
W ramach rodzaju istnieją następujące gatunki:

</doc>
<doc id="2016197" url="https://pl.wikipedia.org/wiki?curid=2016197" title="Elonkorjuu">
Elonkorjuu

Elonkorjuu – fińska grupa muzyczna powstała w 1969 roku w Pori, grająca hard rock z elementami blues rocka oraz progresywnego rocka, śpiewająca w języku angielskim. Używała też angielskiej nazwy Harvest (odpowiednika nazwy fińskiej).
Zespół założyli Jukka Syrenius (gitara, instrumenty klawiszowe, śpiew), Timo Hannukainen (śpiew), Veli-Pekka Pessi (gitara basowa) i Rainer Koski (perkusja). Wkrótce wokalistę zastąpił Heikki Lajunen, zaś perkusistę – Eero Rantasila. W takim składzie grupa nagrała w 1972 r. album "Harvest Time". Album ten (w wersji winylowej) jest kolekcjonerskim rarytasem, uzyskującym na rynku cenę od 500 do 1000 euro&lt;ref name="www.elonkorjuu.fi/elonkorjuu.htm"&gt;&lt;/ref&gt;.
Zespół rozpadł się w 1978 r., po wydaniu albumu "Flying High, Running Fast", lecz został reaktywowany w 2003 r. W 2004 r. ukazał się album "Scumbag". Grupa pozostaje aktywna i koncertuje do dziś.

</doc>
<doc id="2016198" url="https://pl.wikipedia.org/wiki?curid=2016198" title="Gabon na Letnich Igrzyskach Olimpijskich 2008">
Gabon na Letnich Igrzyskach Olimpijskich 2008

Gabon na Letnich Igrzyskach Olimpijskich 2008 reprezentowało 4 zawodników w 3 dyscyplinach.
Był to ósmy start reprezentacji Gabonu na letnich igrzyskach olimpijskich.
Wyniki reprezentantów Gabonu.
Judo.
Kobiety
Lekkoatletyka.
Mężczyźni
Kobiety
Taekwondo.
Mężczyźni

</doc>
<doc id="2016201" url="https://pl.wikipedia.org/wiki?curid=2016201" title="Igor Rieszetnikow">
Igor Rieszetnikow

Igor Leonidowicz Rieszetnikow, ros. Игорь Леонидович Решетников (ur. w 1920 r. w Łudze, zm. 25 maja 1964 r. w Pskowie) – zastępca dowódcy i dowódca kompanii Jagdkommando "M", a następnie dowódca 3 kompanii SS-Jagdverband "Ost" podczas II wojny światowej.
W młodości był sportowcem. Brał udział w licznych zawodach lekkoatletycznych. Za nielegalne posiadanie 2 pistoletów i kradzież w szkole został skazany na karę 3 lat więzienia. Krótko przed atakiem wojsk niemieckich na ZSRR 22 czerwca 1941 r. powrócił do rodzinnej Ługi, gdzie zastała go wojna. Jego ojciec został kolaboracyjnym burmistrzem miasta. Igor L. Rieszetnikow początkowo pracował w urzędzie miejskim. Następnie wstąpił ochotniczo do specjalnej grupy antypartyzanckiej, zorganizowanej przez miejscowe dowództwo Geheime Feldpolizei. Zwalczała ona partyzantkę, likwidowała zrzucanych na spadochronie agentów sowieckich i przeprowadzała ekspedycje karne w okolicznych wsiach. Wiosną 1942 r. Niemcy ją rozformowali. Igor L. Rieszetnikow przeszedł do innego oddziału Geheime Feldpolizei, dowodzonego przez Nikołaja A. Martynowskiego. Wkrótce oddział przeszedł pod zwierzchność SD, uzyskując nazwę Jagdkommando "M". Od wiosny 1943 r. działał on na terenie okręgu pskowskiego. Igor L. Rieszetnikow dowodził kompanią. W jednej z miejscowych wsi zabił on dowódcę oddziału partyzanckiego K. Fisza. Wkrótce został zastępcą N. A. Martynowskiego od spraw gospodarczych. W rejonie Orszy, gdzie oddział wpadł w zasadzkę, dzięki zdecydowanym działaniom swojej kompanii udało mu się uchronić go od całkowitego zniszczenia. Niemcy przenieśli oddział do Pskowa na przeformowanie i uzupełnienie strat. Stamtąd oddział został wysłany do walki z partyzantką na Białorusi. W 1944 r. trafił do Chorwacji, a następnie do Polski, gdzie podporządkowano go SS-Jagdverband "Ost". Igor L. Rieszetnikow w stopniu Hauptsturmführera Waffen-SS objął dowództwo 3 kompanii (antypartyzanckiej). Po uzyskaniu informacji, że dotychczasowy dowódca oddziału N. A. Martynowski zamierza uciec do Szwajcarii, zastrzelił go wraz z jego rodziną. Zawiadomił o tym SS-Hauptsturmführera Otto Skorzeny'ego, który nie tylko nie skazał go za dokonanie samosądu, ale wyróżnił w rozkazie i odznaczył Żelaznym Krzyżem 2 klasy. W styczniu 1945 r. 3 kompania walczyła pod Inowrocławiem z Armią Czerwoną. Przy odwrocie z zajmowanych pozycji dostała się pod ogień dział i karabinów maszynowych oddziału czołgów, w wyniku czego została zniszczona. Igor L. Rieszetnikow był jednym z nielicznych, którzy przeżyli. Udało mu się dotrzeć do niemieckich pozycji, po czym został przetransportowany do sztabu SS-Hauptsturmführera O. Skorzenego. Odkomenderowano go do szkoły dywersantów, ale rozchorował się. Przebywał w szpitalu w Monachium do końca wojny. Z pomocą swojego ojca, który też znalazł się w amerykańskiej strefie okupacyjnej, nawiązał współpracę z wywiadem USA. Po przeszkoleniu został w 1948 r. wysłany do sowieckiej strefy okupacyjnej, ale wkrótce aresztowano go w Brandenburgu. Rozpoznany, został przewieziony do ZSRR i osadzony w więzieniu. W 1962 r. skazano go w Pskowie na karę śmierci przez rozstrzelanie.

</doc>
<doc id="2016202" url="https://pl.wikipedia.org/wiki?curid=2016202" title="14. poprawka do Konstytucji Stanów Zjednoczonych">
14. poprawka do Konstytucji Stanów Zjednoczonych

14. poprawka do Konstytucji Stanów Zjednoczonych. Wprowadzała prawa gwarantowane i korzyści jakie wynikają z obywatelstwa. Poprawka weszła w życie 9 lipca 1868 roku.
Treść.
Poprawka stanowi że: 
co tłumaczy się jako:
Prawa wyborcze ustanowione w drugim dziale 14. poprawki zostały zmienione gdy w 1920 roku w życie weszła 19. poprawka do Konstytucji Stanów Zjednoczonych przyznająca prawa wyborcze kobietom (dotąd zależało to od praw obowiązujących w danym stanie) oraz w 1971 roku gdy w życie weszła 26. poprawka do Konstytucji Stanów Zjednoczonych obniżająca wiek wyborczy z ukończonych 21 do 18 lat.

</doc>
<doc id="2016206" url="https://pl.wikipedia.org/wiki?curid=2016206" title="Formacja Horseshoe Canyon">
Formacja Horseshoe Canyon

Formacja Horseshoe Canyon – formacja geologiczna znajdująca się w kanadyjskiej prowincji Alberta, należąca do kredowej grupy Edmonton. Jej grubość wynosi około 290 m, co odpowiada około 7 mln lat. Eberth i Braman (2012) podzielili formację Horseshoe Canyon na siedem ogniw: Strathmore, Drumheller, Horsethief, Morrin, Tolman, Carbon i Whitemud. Jest ona najniżej położoną formacją grupy Edmonton, nad nią znajdują się formacje Battle i Scollard. Osady należące do formacji Horseshoe Canyon powstawały od późnego kampanu – wieku późnej kredy trwającego od 73 do 70 mln lat temu – do wczesnego mastrychtu. Przez pierwsze 2,5 miliona lat (okres ten obejmują warstwy ogniw Strathmore i Drumheller) były to obszary względnie stabilne pod względem tektonicznym i klimatycznym. Występowała tam wówczas pionowa agradacja i niewielka progradacja wybrzeży morskich. Kolejne 4,5 mln lat cechowały się bardziej zmiennym klimatem, częstsze były też zmiany w wulkanizmie, orogenezach, tempie wietrzenia skał i tworzenia gleb. Tereny formacji Horseshoe Canyon znajdowały się wówczas na około 58° paleoszerokości geograficznej. Tuż pod skałami formacji znajduje się Bearpaw Shale, morska formacja reprezentująca fragment Morza Środkowego Zachodu (Western Interior Seaway). Przesmyk zanikał w miarę ochładzania się klimatu i opadania poziomu mórz pod koniec kredy, odsłaniając tereny znajdujące się uprzednio pod wodą. Nie był to spokojny proces – kanał okresowo ponownie się pojawiał, zalewając region Horseshoe Canyon, zanim ostatecznie zanikł. Z powodu zmian poziomu mórz w formacji Horseshoe Canyon reprezentowanych jest wiele różnych środowisk, wliczając środowiska morskie i nadbrzeżne, takie jak laguny i estuaria. Węgle kopalne licznie występują na prehistorycznych torfowiskach. Ze względu na obecność lub brak węgli i architekturę stratygraficzną Larson i in. (2011) podzielili formację Horseshoe Canyon na pięć nieformalnych jednostek. Pierwsza z nich powstała w klimacie ciepłym i wilgotnym, jednostki 2–4 w klimacie chłodnym i suchym, a 5. w ciepłym i wilgotnym.
Większość skamieniałości kręgowców jest znajdowana w osadach naniesionych do delt i równin zalewowych w późniejszym okresie istnienia Horseshoe Canyon. Fauna formacji Horseshoe Canyon jest dobrze poznana. Z kręgowców licznie występują skamieniałości ryb, takich jak rekiny, płaszczki, amie, niszczuki oraz niszczukopodobny "Aspidorhynchus". Spośród ssaków można znaleźć tam wieloguzkowce i torbacza dydelfodona. Słonowodny plezjozaur "Leurospondylus" został znaleziony w morskich osadach Horseshoe Canyon, podczas gdy słodkowodne ekosystemy zasiedlane były przez żółwie, champsozaury oraz krokodyle, takie jak "Leidyosuchus" i "Stangerochampsa". Najliczniejsze były jednak dinozaury, zwłaszcza stanowiące ponad połowę wszystkich przedstawicieli tej grupy gadów na tym terenie hadrozaury, głównie z rodzajów "Edmontosaurus", "Saurolophus" i "Hypacrosaurus". Ceratopsy i ornitomimozaury również były bardzo pospolite i łącznie stanowiły 1/3 tamtejszych dinozaurów. Wliczając znacznie rzadsze ankylozaury i pachycefalozaury, wszystkie one stanowiły potencjalne ofiary różnych grup dinozaurów drapieżnych, takich jak troodonty, dromeozaury i cenagnaty. Dominującymi drapieżnikami w tym środowisku były dorosłe albertozaury, podczas gdy młode osobniki stały nieco niżej w łańcuchu pokarmowym.

</doc>
<doc id="2016207" url="https://pl.wikipedia.org/wiki?curid=2016207" title="Bernard Bober">
Bernard Bober

Bernard Bober (ur. 3 listopada 1950 r. w Zbudské Dlhé) – słowacki duchowny katolicki, arcybiskup metropolita koszycki od 2010 roku.
Życiorys.
Urodził się w 1950 r. w Zbudské Dlhé, we wschodniej Słowacji, gdzie spędził dzieciństwo. Po ukończeniu Wyższego Seminarium Duchownego w Koszycach został wyświęcony w miejscowej katedrze na księdza 8 czerwca 1974 r. Pracował następnie jako wikariusz w parafiach w: Humiennem, Sninie i Zborovie. W latach 1978-1990 był administratorem parafii Kecerovce, a następnie w Humiennem, gdzie pełnił także funkcję dziekana. Dzięki swojemu doświadczeniu został w 1991 r. powołany na stanowisko wikariusza generalnego diecezji, a rok później mianowany jej biskupem pomocniczym i biskupem tytularnym "Vissalsy". 28 stycznia 1993 przyjął sakrę biskupią z rąk kard. Jozefa Tomko.
4 czerwca 2010 papież Benedykt XVI ustanowił go nowym arcybiskupem metropolitą koszyckim. Ingres do archikatedry świętej Elżbiety odbył 10 lipca 2010.

</doc>
<doc id="2016210" url="https://pl.wikipedia.org/wiki?curid=2016210" title="Parafia św. Stanisława w Kobylinie">
Parafia św. Stanisława w Kobylinie

Parafia Świętego Stanisława w Kobylinie – parafia rzymskokatolicka należąca do dekanatu Krotoszyn diecezji kaliskiej. Została utworzona w 1289. Mieści się przy ulicy Kościelnej.

</doc>
<doc id="2016213" url="https://pl.wikipedia.org/wiki?curid=2016213" title="Siyabonga Sangweni">
Siyabonga Sangweni

Doctor Siyabonga Sangweni (ur. 29 września 1981 w Empangeni) – południowoafrykański piłkarz występujący na pozycji obrońcy.
Sangweni gra na środku obrony. Zawodnikiem Golden Arrows jest od 2005 roku. W reprezentacji swojego kraju zagrał 9 razy i strzelił jedną bramkę. Zadebiutował w niej 27 maja 2007 roku w spotkaniu z Mauritiusem. W 2010 został powołany do składu na mistrzostwa świata.

</doc>
<doc id="2016214" url="https://pl.wikipedia.org/wiki?curid=2016214" title="Bình Giã">
Bình Giã

Bình Giã - miejscowość i gmina w Wietnamie, w dystrykcie Châu Đức, w prowincji Bà Rịa-Vũng Tàu.

</doc>
<doc id="2016216" url="https://pl.wikipedia.org/wiki?curid=2016216" title="Andreas Meyer-Landrut">
Andreas Meyer-Landrut

Andreas Meyer-Landrut (ur. 31 maja 1929 roku w Tallinnie) − były niemiecki dyplomata, szef Kancelarii Prezydenta Niemiec.
Życiorys.
Andreas Meyer-Landrut pochodzi z rodziny Niemców bałtyckich o tradycjach przemysłowych. Po zawarciu paktu Ribbentrop-Mołotow pomiędzy ZSRR a III Rzeszą w 1939 Niemcy bałtyccy zostali zmuszeni do opuszczenia swojej dotychczasowej ojczyzny i osiedlenia się w Rzeszy, przede wszystkim świeżo podbitym Kraju Warty, czyli Wielkopolsce. Przed końcem wojny rodzina Meyer-Landrut przeniosła się w okolice Bielefeld. Po uzyskaniu matury w Ratsgymnasium Bielefeld Andreas Meyer-Landrut studiował slawistykę, historię Europy Wschodniej i socjologię w Getyndze i w Zagrzebiu. W roku 1954 obronił pracę doktorską na temat dziewiętnastowiecznego teatru chorwackiego i uzyskał tytuł doktora filozofii.
W roku 1955 Andreas Meyer-Landrut wstąpił do służby zagranicznej i pracował na placówkach w Brukseli, Tokio i Brazzaville, gdzie został ambasadorem. Ze względu na znajomość języków został specjalistą do spraw rosyjskich. Pięciokrotnie pełnił służbę dyplomatyczną w ambasadzie Niemiec w Moskwie, w latach 1980-1983 oraz 1987-1989 zajmował stanowisko ambasadora. Był jedną z kluczowych postaci w procesie zbliżenia niemiecko-radzieckiego podczas pieriestrojki. Jako ambasador, Meyer-Landrut zajmował się również losem niemieckiej mniejszości w Związku Radzieckim. 
W latach 1984-1986 Meyer-Landrut pełnił funkcję sekretarza stanu w niemieckim ministerstwie spraw zagranicznych. W latach 1989-1994 był sekretarzem stanu – szefem Kancelarii Prezydenta Niemiec, Richarda von Weizsäckera.
Po zakończeniu służby dyplomatycznej Meyer-Landrut kierował do roku 2002 moskiewskim przedstawicielstwem koncernu Daimler-Chrysler.
Rodzina i życie prywatne.
Andreas Meyer-Landrut mieszka z drugą żoną w Moskwie i w Kolonii. Ma syna i córkę z pierwszego małżeństwa z węgierską szlachcianką. Laureatka Konkursu Piosenki Eurowizji w roku 2010 Lena Meyer-Landrut jest jego wnuczką. Jego pasją jest jeździectwo, od 1985 roku pełnił funkcję przewodniczącego do spraw członków zwyczajnych Niemieckiego Związku Jeździeckiego, w roku 2001 przestał pełnić tę funkcję i został przewodniczącym honorowym.

</doc>
<doc id="2016217" url="https://pl.wikipedia.org/wiki?curid=2016217" title="The Wire (miesięcznik)">
The Wire (miesięcznik)

The Wire – brytyjski miesięcznik muzyczny publikowany w języku angielskim, założony w 1982 roku przez promotora jazzowego Anthony'ego Wooda i dziennikarza Chrissiego Murraya.

</doc>
<doc id="2016218" url="https://pl.wikipedia.org/wiki?curid=2016218" title="Lekkoatletyka na Halowych Igrzyskach Azjatyckich 2007">
Lekkoatletyka na Halowych Igrzyskach Azjatyckich 2007

Lekkoatletyka na Halowych Igrzyskach Azjatyckich 2007 rozgrywana była w hali Macau East Asian Games Dome w dniach 30 października - 1 listopada 2007. 

</doc>
<doc id="2016219" url="https://pl.wikipedia.org/wiki?curid=2016219" title="15. poprawka do Konstytucji Stanów Zjednoczonych">
15. poprawka do Konstytucji Stanów Zjednoczonych

15. poprawka do Konstytucji Stanów Zjednoczonych dawała prawa wyborcze ludności kolorowej w USA. Poprawka weszła w życie 3 lutego 1870 roku.
Treść.
co można tłumaczyć jako:

</doc>
<doc id="2016220" url="https://pl.wikipedia.org/wiki?curid=2016220" title="Parafia Matki Bożej przy Żłóbku w Kobylinie">
Parafia Matki Bożej przy Żłóbku w Kobylinie

Parafia Matki Bożej przy Żłóbku w Kobylinie – parafia rzymskokatolicka należąca do dekanatu Krotoszyn diecezji kaliskiej. Została utworzona w 2008. Mieści się przy placu Andrzeja Grabera. Prowadzą ją franciszkanie z Prowincji Wniebowzięcia Najświętszej Maryi Panny Zakonu Braci Mniejszych w Katowicach.

</doc>
<doc id="2016223" url="https://pl.wikipedia.org/wiki?curid=2016223" title="Cmentarz żydowski w Kobylinie">
Cmentarz żydowski w Kobylinie

Cmentarz żydowski w Kobylinie – kirkut mieścił się w Kobylinie przy ul. Grunwaldzkiej. Powstał w XVIII wieku. W czasie okupacji hitlerowskiej nekropolia została zdewastowana. 
Ostatni pogrzeb na terenie cmentarza miał miejsce w 1939 roku. Powierzchnia kirkutu przed 1939 wynosiła 0,6 ha. Część terenu nekropolii została zabudowana. 
Latem 1993 roku odkryto w Kobylinie 31 płyt nagrobnych z żydowskiego cmentarza, ułożonych w chodnik wzdłuż zabudowań gospodarczych klasztoru oo. franciszkanów. Opisał to wydarzenie o. Fryderyk Grzesiek OFM [Bolesne znalezisko, „Kobylin”, 1993, nr 3 (7)]. W 1998 roku w Kobylinie u zbiegu ulic Grunwaldzkiej i Rębiechowskiej powstało z ocalałych macew lapidarium upamiętniające były kirkut. 

</doc>
<doc id="2016225" url="https://pl.wikipedia.org/wiki?curid=2016225" title="Thanduyise Khuboni">
Thanduyise Khuboni

Thanduyise Abraham Khuboni (ur. 22 maja 1986) – południowoafrykański piłkarz występujący na pozycji pomocnika.
Khuboni gra jako defensywny pomocnik. Zawodnikiem Golden Arrows jest od 2006 roku. W reprezentacji swojego kraju zagrał 9 razy. Zadebiutował w niej 27 stycznia 2010 roku w spotkaniu z Zimbabwe. W tym samym roku został powołany do składu na mistrzostwa świata.

</doc>
<doc id="2016226" url="https://pl.wikipedia.org/wiki?curid=2016226" title="Matteo Carrara">
Matteo Carrara

Matteo Carrara (ur. 25 marca 1979 w Alzano Lombardo) – włoski kolarz szosowy, zawodnik grupy Vacansoleil. 
Jego największym dotychczasowym sukcesem jest zwycięstwo w Tour de Luxembourg w 2010 roku.
Linki zewnętrzne.
 

</doc>
<doc id="2016228" url="https://pl.wikipedia.org/wiki?curid=2016228" title="Sojusz Liberalny">
Sojusz Liberalny

Sojusz Liberalny (duń. "Liberal Alliance", LA) – duńska liberalna partia polityczna, działająca od 2007.
Historia.
Partię pod nazwą Nowy Sojusz (duń. "Ny Alliance") powołano 7 maja 2007, jej założycielami byli działacze socjalliberałów Naser Khader i Anders Samuelsen, a także konserwatywna eurodeputowana Gitte Seeberg. Działacze tego ugrupowania zapowiedzieli próby przeciwdziałania wzrostowi znaczenia populistycznej Duńskiej Partii Ludowej, deklarowali utworzenie formacji łączącej elementy socjalliberalizmu i socjalnego konserwatyzmu. Nowy Sojusz dość szybko zaczął zyskiwać poparcie w sondażach, stając się pierwszą od lat nową liczącą się partią na duńskiej scenie politycznej. W ciągu paru dni od powstania składki członkowskie opłaciło 8 tys. osób. W wyborach w 2007 partia uzyskała mniejsze poparcie od początkowo notowanego w sondażach, zdobyła 2,8% głosów, co przełożyło się na 5 miejsc w Folketingecie.
Już na początku 2008 Nowy Sojusz opuściła Gitte Seeberg, zarzucając porzucenie ideologii konserwatywnej. W tym samym roku partia zmieniła nazwę na Sojusz Liberalny. Na początku 2009 z ugrupowania odszedł Naser Khader, na stanowisku przewodniczącego zastąpił go Anders Samuelsen. Łącznie parlamentarna frakcja liberałów zmalała do 3 posłów. W 2009 po raz pierwszy partia wystawiła listę w eurowyborach, otrzymując poparcie na poziomie niespełna 0,6% głosów. W 2011 wynik 5% przyniósł ugrupowaniu 9 mandatów w krajowym parlamencie. W kolejnych wyborach w 2015 partia dostała 7,5% głosów, wprowadzając 13 posłów.
Partia wspierała utworzony w czerwcu 2015 monopartyjny gabinet Venstre. W listopadzie 2016 dołączyła do rządu Larsa Løkke Rasmussena, wprowadzając do niego sześciu swoich przedstawicieli i pozostając w nim przez cały okres urzędowania. W wyborach w 2019 ugrupowanie otrzymało 2,4% głosów i 4 mandaty. Słaby wynik sojuszu doprowadził do ustąpienia Andersa Samuelsena, który nie obronił swojego miejsca w parlamencie. W czerwcu 2019 kilka dni po wyborach na czele ugrupowania stanął Alex Vanopslagh, w tym samym miesiącu ugrupowanie znalazło się w opozycji wobec nowego gabinetu socjaldemokratów. W 2022 sojusz zwiększył swoją poselską reprezentację do 14 osób (przy 7,9% głosów).

</doc>
<doc id="2016234" url="https://pl.wikipedia.org/wiki?curid=2016234" title="19. poprawka do Konstytucji Stanów Zjednoczonych">
19. poprawka do Konstytucji Stanów Zjednoczonych

19. poprawka do Konstytucji Stanów Zjednoczonych – poprawka do Konstytucji Stanów Zjednoczonych, przyznająca prawa wyborcze kobietom. Poprawka weszła w życie 18 sierpnia 1920 roku.
Treść.
co można tłumaczyć jako:

</doc>
<doc id="2016239" url="https://pl.wikipedia.org/wiki?curid=2016239" title="Reneilwe Letsholonyane">
Reneilwe Letsholonyane

Reneilwe Letsholonyane (ur. 9 czerwca 1982) – piłkarz z Republiki Południowej Afryki występujący na pozycji pomocnika.
Letsholonyane gra jako środkowy pomocnik. Zawodnikiem Kaizer Chiefs jest od 2008 roku, wcześniej był piłkarzem m.in. Jomo Cosmos. W reprezentacji swojego kraju zagrał 13 razy i zdobył jedną bramkę. Zadebiutował w niej 30 września 2008 roku w spotkaniu z Malawi. W 2010 został powołany do składu na mistrzostwa świata.

</doc>
<doc id="2016241" url="https://pl.wikipedia.org/wiki?curid=2016241" title="Źródło (album Marka Piekarczyka)">
Źródło (album Marka Piekarczyka)

Źródło – album studyjny polskiego wokalisty Marka Piekarczyka. Wydawnictwo ukazało się 24 października 2009 nakładem wytwórni muzycznej T1-Teraz/Fonografika. Na płycie znalazły się interpretacje kompozycji polskich grup muzycznych m.in. takich jak: Test, Skaldowie, Niebiesko-Czarni czy Klan.
W ramach promocji do utworu „Nie zawrócę” z repertuaru grupy Polanie został zrealizowany teledysk. Zdjęcia do obrazu zostały nakręcone nad Bajkałem na wyspie Olkhon w Rosji. Autorem zdjęć i reżyserii był Jacek Szymański.
Recenzje.
Wydawnictwo spotkało się z niejednoznacznym przyjęciem ze strony krytyków muzycznych. Dziennikarz czaspisma Teraz Rock – Wiesław Królikowski przyznał płycie 3.5 punktu. Redaktor pozytywnie ocenił m.in. interpretacje utworów: „Hej, wracajcie chłopcy na wieś” z repertuaru formacji Niebiesko-Czarni oraz „Nie widzę ciebie w swych marzeniach” grupy Skaldowie. Z kolei Michał Boroń, recenzent serwisu Interia.pl, napisał:
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2016242" url="https://pl.wikipedia.org/wiki?curid=2016242" title="Sunisa Kaoiad">
Sunisa Kaoiad



</doc>
<doc id="2016243" url="https://pl.wikipedia.org/wiki?curid=2016243" title="Wielkouch mniejszy">
Wielkouch mniejszy

Wielkouch mniejszy ("Macrotis leucura") – gatunek wymarłego ssaka z rodziny wielkouchowatych (Thylacomyidae). Występował w centralnej Australii, ostatni osobnik został zaobserwowany w 1931.
Zasięg występowania.
Wielkouch mniejszy występował najwyraźniej na większości centralnych pustyń północnej Australii Południowej, południowego Terytorium Północnego i wschodniej Australii Zachodniej, co zostało udokumentowane okazami muzealnymi i znajomością gatunku przez Aborygenów.
Wygląd.
Długość ciała (bez ogona) samic 20–24 cm, samców 24–27 cm, długość ogona samic 12–15 cm, samców 12,5–17 cm; masa ciała samic około 311 g, samców około 360 g. Futro szare, brzuch biały. Ogon długi, biały z szarą kreską biegnącą od ciała ku końcowi. Jego długość wynosi 11,5-27,5 cm. Uszy długie, podobne do króliczych. Cechą charakterystyczną gatunku są palce łap. Przednie łapy posiadają pięć palców, z czego dwa są w zaniku. Tylne łapy są zaopatrzone w trzy palce, środkowy wyraźnie dłuższy od pozostałych.
Tryb życia.
Prowadziły nocny tryb życia, dnie spędzały w wykopanych przez siebie norach. Zwierzęta spały w charakterystyczny sposób – na siedząco, przykrywając uszami oczy. Żywiły się głównie niewielkimi owadami, owocami, ziarnem i grzybami. Wodę przyjmowały w pożywieniu.
Rozmnażanie.
Okres godowy występował pomiędzy marcem a majem. Ciąża trwała 3 tygodnie i liczyła 1-3 młode. Po urodzeniu młode spędzały 70-75 dni w matczynej torbie.
Przyczyny wyginięcia.
Główne powody wymarcia gatunku to polowania (zwierzęta posiadały cenne futro) oraz sprowadzenie do Australii lisów i królików, z którymi zwierzęta musiały konkurować o pokarm.

</doc>
<doc id="2016244" url="https://pl.wikipedia.org/wiki?curid=2016244" title="Herb Miejskiej Górki">
Herb Miejskiej Górki

Herb Miejskiej Górki – jeden z symboli miasta Miejska Górka i gminy Miejska Górka w postaci herbu. Wizerunek herbowy pochodzi z XVI wieku.
Wygląd i symbolika.
Herb przedstawia złotą łódź z białą basztą, umieszczoną na czerwonej tarczy herbowej.
Herb nawiązuje do herbu szlacheckiego Łodzia, którym pieczętowali się Górkowie, pierwsi właściciele miasta.

</doc>
<doc id="2016246" url="https://pl.wikipedia.org/wiki?curid=2016246" title="Macrotis leucura">
Macrotis leucura



</doc>
<doc id="2016249" url="https://pl.wikipedia.org/wiki?curid=2016249" title="Parafia św. Mikołaja w Miejskiej Górce">
Parafia św. Mikołaja w Miejskiej Górce

Parafia Świętego Mikołaja w Miejskiej Górce – rzymskokatolicka parafia w Miejskiej Górce, należy do dekanatu rawickiego archidiecezji poznańskiej. Została erygowana w 1422 roku. 

</doc>
<doc id="2016253" url="https://pl.wikipedia.org/wiki?curid=2016253" title="Zamek w Fagnolle">
Zamek w Fagnolle



</doc>
<doc id="2016255" url="https://pl.wikipedia.org/wiki?curid=2016255" title="Pożar na weselu w Dhakce">
Pożar na weselu w Dhakce

Pożar na weselu w Bangladeszu - pożar do którego doszło z 3 na 4 czerwca 2010 w stolicy Bangladeszu, Dhaka. 
Pożar wybuchł około godziny 22:30, gdy eksplodował transformator elektryczny. Gęstość zabudowy miasta utrudniała akcję gaśniczą. Pożar dotyczył wielu budynków w okolicy Nimtoli. 
Pożar udało się opanować dopiero po kilkugodzinnej akcji gaśniczej. Pomimo starań nie udało się dotrzeć na czas do uwięzionych ludzi. W wyniku pożaru śmierć co najmniej poniosło 117 osób, ponad 100 było rannych. Większość uległa oparzeniom, kilka osób ucierpiało w wyniku zapadnięcia się dachu.
Władze kraju wszczęły w tej sprawie postępowanie. 5 czerwca był dniem żałoby narodowej w całym kraju. 

</doc>
<doc id="2016256" url="https://pl.wikipedia.org/wiki?curid=2016256" title="Five Points (Kalifornia)">
Five Points (Kalifornia)

Five Points – obszar niemunicypalny w Kern County, w Kalifornii (Stany Zjednoczone), na wysokości 2045 m.

</doc>
<doc id="2016257" url="https://pl.wikipedia.org/wiki?curid=2016257" title="Max Minsky i ja">
Max Minsky i ja

Max Minsky i ja (niem. "Max Minsky und Ich", 2007) – niemiecki film familijny w reżyserii Anny Justice. Film w Polsce emitowany jest za pośrednictwem kanału ZigZap.
Opis fabuły.
Nelly Sue Edelmeister (Zoe Moore) mieszka wraz z rodzicami w Berlinie. Uwielbia astronomię i wszystko co jest z tym związane. Jej miłością jest luksemburski książę Eduard (Kay Becker). Dziewczyna gdy dowiaduje się, że drużyna koszykarska z jej szkoły została zaproszona przez księcia na rozgrywki do Luksemburga, postanawia dostać się do tej drużyny. Zawiera umowę z Maxem (Emil Reinke) w zamian za odrabianie lekcji on nauczy ją grać w koszykówkę.

</doc>
<doc id="2016258" url="https://pl.wikipedia.org/wiki?curid=2016258" title="Diecezja Agen">
Diecezja Agen

Diecezja Agen () – diecezja Kościoła rzymskokatolickiego w południowo-zachodniej Francji, w metropolii Bordeaux. Powstała w IV wieku, obecny kształt terytorialny uzyskała w roku 1822.

</doc>
<doc id="2016260" url="https://pl.wikipedia.org/wiki?curid=2016260" title="Christmas Tree">
Christmas Tree

„Christmas Tree” – utwór w wykonaniu amerykańskiej piosenkarki Lady Gagi z gościnnym udziałem brytyjskiego DJa Space Cowboya. Piosenka została wydana w formacie digital download, napisana przez Gagę, Space Cowboya i Kierszenbauma. Utwór utrzymany w electropopowym tempie został wydany przez Interscope, a wyprodukowany przez Space Cowboya i Kierszenbauma z Cherrytree Records.
Od grudnia 2009 roku „Christmas Tree” można kupić na Amazon.com jako część promocji „25 Days of Free”. Utwór został również wydany na kilku świątecznych składankach. Na Canadian Hot 100 utwór znalazł się na 79 pozycji w styczniu 2009 roku. Piosenka otrzymała mieszane recenzje.
Tło.
„Chritmas Tree” to utwór o tamatyce świątecznej wyposażony w wokal Gagi i Space Cowboya. Napisana przez Lady Gagę, Space Cowboya i Martina Kierszebauma, którzy również wyprodukowali tę piosenkę. Space i Lady zostali przyjęci do studia w Los Angeles przez Martina do Interscope i Cherrytree Records Kierszenbaum wcześniej współpracował z Cowboyem i stworzyli wspólnie utwór „My Egyptian Lover”. Singiel został wydany w styczniu 2007 roku z gościnnym udziałem Nadii Oh. Oboje przygotowali wspólnie utwory „Christmas Tree” i „Starstruck”. Ostatni znalazł się na debiutowym albumie Gagi "The Fame", nagrany został w studiu West Coast of the United States w USA. Pracę z Gagą skomentował Space:
„Zorientowaliśmy się, że dzielimy niemal takie same doświadczenie i robimy to samo po obu stronach Atlantyku. Potem zostałem zaproszony do studia, aby napisać kilka piosenek z Lady Gagą, zrobilismy „Christmas Tree” i „Starstruck”. Ona jest super-twórcza, ona jest niesamowita- najlepszy pisarz jakiego kiedykolwiek widziałem i najlepszy wykonawca”– Space Cowboy 
Kompozycja.
Piosenka jest wersją utworu „Deck the Halls”, zawiera tę samą melodię, ale inne słowa, bardziej podniecające. Zawiera elementy electropopu, dance-popu z użyciem syntezatorów, posiada wiele seksualnych podtekstów i metafor.
Wydanie.
„Christmas Tree” został wydany jako cyfrowa piosenka do pobrania od 16 grudnia 2008 r. przez Interscope Records, po pierwszym singlu Gagi „Just Dance”. Piosenka nie znalazła się na albumie "The Fame". W grudniu 2009 roku była to jedna z piosenek do ściągnięcia za darmo z Amazon.com jako część „25 Days of Free”. Pierwsze dwadzieścia pięć osób piosenkę mogło pobrać za darmo. Utwór został udostępniony 6 grudnia. Kompozycja znalazła się na kilku składankach: kanadyjskiej "NOW! Christmas 4", na "Now That's What I Call Music", na tajwańskim albumie "Christmas 101" oraz na składance "It's Christmas Time". Wszystkie albumy zostały wydane na Boże Narodzenie w 2009 roku.
Notowania.
Singiel zadebiutował na 79 pozycji Canadian Hot 100 w styczniu 2009 roku. Piosenka na liście utrzymała się przez tydzień.

</doc>
<doc id="2016263" url="https://pl.wikipedia.org/wiki?curid=2016263" title="Barcragujn chumb (2003)">
Barcragujn chumb (2003)

Sezon (2003) był 12. sezonem o mistrzostwo Armenii w piłce nożnej. Liga liczyła 8 zespołów. Rozgrywki rozpoczęły się 12 kwietnia, a zakończyły się 22 listopada. Tytuł obroniła drużyna Pjunik Erywań. Tytuł króla strzelców zdobył Ara Akowjan, który w barwach klubu Bananc Erywań strzelił 45 goli.
Przed sezonem z rozgrywek wycofały się zespoły Armawir FA, Zwartnoc-AAL Erywań i Lernajin Arcach Erywań, natomiast drużyna Ararat Erywań została wykluczona przed startem sezonu.

</doc>
<doc id="2016265" url="https://pl.wikipedia.org/wiki?curid=2016265" title="Río Branco">
Río Branco



</doc>
<doc id="2016269" url="https://pl.wikipedia.org/wiki?curid=2016269" title="Niger na Letnich Igrzyskach Olimpijskich 2008">
Niger na Letnich Igrzyskach Olimpijskich 2008

Niger na Letnich Igrzyskach Olimpijskich 2008 reprezentowało 5 zawodników w 3 dyscyplinach.
Był to dziesiąty start reprezentacji Nigru na letnich igrzyskach olimpijskich.
Wyniki reprezentantów Nigru.
Lekkoatletyka.
Mężczyźni
Kobiety
RK - rekord kraju
Pływanie.
Mężczyźni
Kobiety
Taekwondo.
Kobiety

</doc>
<doc id="2016271" url="https://pl.wikipedia.org/wiki?curid=2016271" title="Władimir Koblikow">
Władimir Koblikow

Władimir Nikołajewicz Koblikow, ros. Владимир Николаевич Кобликов (ur. 19 czerwca 1905, zm. 2 lipca 1971) – Rosjanin, inżynier, generał broni (ros.: "генерал-полковник") służby inżynieryjno-technicznej Armii Radzieckiej.
Życiorys.
W 1936 ukończył Leningradzki Instytut Floty Cywilnej i został inżynierem lotnictwa, 17 listopada 1936 został powołany do armii i wyznaczony inżynierem 49 eskadry lotnictwa bombowego. 15 czerwca 1938 został starszym inżynierem 30 eskadry szybkich bombowców 2 Brygady Lotniczej Specjalnego Przeznaczenia, 15 listopada 1938 otrzymał stopień inżyniera wojskowego III rangi, a 17 lutego inżyniera wojskowego II rangi. Od grudnia 1939 do marca 1940 uczestniczył w wojnie zimowej z Finlandią. 12 października 1941 awansowano go na inżyniera wojskowego I rangi.
W 1942 roku został głównym inżynierem - szefem służby inżynieryjno-lotniczej 6 Armii Lotniczej ZSRR. 11 maja 1944 roku został mianowany generałem majorem służby inżynieryjno-lotniczej.
W listopadzie 1944 roku został oddelegowany do Wojska Polskiego. W stopniu generała brygady pełnił służbę na stanowisku głównego inżyniera - zastępcy dowódcy Lotnictwa Frontu Polskiego do spraw eksploatacji. 11 maja 1946 roku powrócił do ZSRR.
W latach 1946-1949 był pierwszym zastępcą komendanta Państwowego Instytutu Badawczego Sił Powietrznych w bazie lotniczej Czkałowsk koło Szczołkowa, a w latach 1950-1953 - kierownikiem Fakultetu Inżynieryjnego Wojskowej Akademii Inżynierii Lotniczej. Szef Inżynierii Lotniczej Sił Powietrznych. 

</doc>
<doc id="2016273" url="https://pl.wikipedia.org/wiki?curid=2016273" title="Madagaskar na Letnich Igrzyskach Olimpijskich 2008">
Madagaskar na Letnich Igrzyskach Olimpijskich 2008

Madagaskar na Letnich Igrzyskach Olimpijskich 2008 reprezentowało 6 zawodników w 4 dyscyplinach.
Był to dziesiąty start reprezentacji Madagaskaru na letnich igrzyskach olimpijskich.
Wyniki reprezentantów Madagaskaru.
Boks.
Mężczyźni
Judo.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Kobiety

</doc>
<doc id="2016274" url="https://pl.wikipedia.org/wiki?curid=2016274" title="Pawieł Suchaczow">
Pawieł Suchaczow

Pawieł Prokofjewicz Suchaczow, ros. Павел Прокофьевич Сухачев (ur. w 1918 r. w okręgu nowosybirskim, zm. ?) – radziecki wojskowy, podoficer Wehrmachtu, dywersant SD, a następnie dowódca kompanii SS-Jagdverband "Ost" podczas II wojny światowej
W 1937 r. został skazany na karę 3 lat więzienia. Po wyjściu na wolność zmobilizowano go do Armii Czerwonej. Po ataku wojsk niemieckich na ZSRR 22 czerwca 1941 r., przeszedł we wrześniu tego roku na stronę Niemców jako dowódca rozpoznawczego plutonu pancernego 146 Batalionu Rozpoznawczego 111 Dywizji Strzeleckiej. Został osadzony w obozie jenieckim. Od lipca 1942 r. służył w Wehrmachcie jako podoficer na froncie wschodnim. W styczniu 1944 r. w Giżycku został zwerbowany przez SD. Od lutego do września tego roku przeszedł przeszkolenie w szkole dywersantów w mieście Neuendorf, po czym został zrzucony na spadochronie na tyły Armii Czerwonej. Po wykonaniu postawionych zadań powrócił na pozycje niemieckie. W styczniu 1945 r. zwerbował ok. 60 ochotników, których sam szkolił ze zbierania danych wywiadowczych w szkole dywersantów w Neuendorfie. W ostatnim okresie wojny w stopniu Hauptsturmführera Waffen-SS objął dowództwo kompanii wywiadowców-dywersantów w składzie SS-Jagdverband "Ost". Był odznaczony 2 razy Żelaznym Krzyżem 1 i 2 klasy. Po zakończeniu wojny został aresztowany przez Sowietów. Jego dalsze losy są nieznane.

</doc>
<doc id="2016275" url="https://pl.wikipedia.org/wiki?curid=2016275" title="Diecezja Bajonny">
Diecezja Bajonny

Diecezja Bayonne (pełna nazwa: diecezja Bayonne (-Lescar e Oloron)) – diecezja Kościoła rzymskokatolickiego w południowo-zachodniej Francji. Powstała w IV wieku, w 1909 uzyskała obecną nazwę oficjalną. W 2002 została przeniesiona ze zlikwidowanej wówczas metropolii Auch do metropolii Bordeaux.

</doc>
<doc id="2016278" url="https://pl.wikipedia.org/wiki?curid=2016278" title="Aksu Stepnogorsk">
Aksu Stepnogorsk

Aksu Stepnogorsk (kaz. Аксу Степногорск Футбол Клубы) – kazachski klub piłkarski z siedzibą w Stepnogorsku.
Historia.
Chronologia nazw:
Klub został założony w 1968 jako "Araj Stepnogorsk" i debiutował w Klasie B, strefie kazachskiej Mistrzostw ZSRR. W 1969 zmienił nazwę na "Chimik Stepnogorsk". W 1970 w wyniku kolejnej reorganizacji systemu lig ZSRR klub stracił miejsce w rozgrywkach na szczeblu profesjonalnym i występował w lokalnych. Dopiero w 1980 ponownie startował we Wtoroj Lidze, strefie 7. W następnym roku zajął 15. miejsce i pożegnał się z rozgrywkami profesjonalnymi. Potem został rozwiązany.
W 1998 klub został reaktywowany i zmienił w Wysszej Lidze Awtomobilist Szortandy. W 1999 zmienił nazwę na "Akmoła Stepnogorsk", ale zajął ostatnie 16. miejsce i spadł do Birinszi Liga. Klub połączył się z Koksze Kokczetaw, który akurat awansował do Wysszej ligi. Dopiero w 2003 jako osobny klub ponownie startował w Birinszi Liga. Nazywał się najpierw "Chimik Stepnogorsk", a od 2006 "Aksu Stepnogorsk".

</doc>
<doc id="2016279" url="https://pl.wikipedia.org/wiki?curid=2016279" title="Piotr Kuczma">
Piotr Kuczma

Piotr Michajłowicz Kuczma, ros. Петр Михайлович Кучма (ur. w Grigoriewce w guberni kijowskiej, zm. 30 grudnia 1980) – Ukrainiec, generał lejtnant lotnictwa Armii Radzieckiej, generał brygady Wojska Polskiego.
Życiorys.
W czasie II wojny światowej dowodził 211 Newelską Dywizją Lotnictwa Szturmowego. W marcu 1946 roku został mianowany generałem majorem lotnictwa. W okresie od 15 stycznia 1952 roku do 17 czerwca 1954 roku pełnił służbę w Wojsku Polskim na stanowisku zastępcy dowódcy Wojsk Lotniczych do spraw liniowych po czym powrócił do ZSRR. W 1954 roku został odznaczony Krzyżem Kawalerskim Orderu Odrodzenia Polski.

</doc>
<doc id="2016280" url="https://pl.wikipedia.org/wiki?curid=2016280" title="Chimik Stepnogorsk">
Chimik Stepnogorsk



</doc>
<doc id="2016281" url="https://pl.wikipedia.org/wiki?curid=2016281" title="István Pálfi">
István Pálfi

István Pálfi (ur. 23 września 1966 w Berettyóújfalu, zm. 15 lipca 2006 tamże) – węgierski polityk i samorządowiec, parlamentarzysta krajowy, eurodeputowany VI kadencji.
Życiorys.
Studiował stosunki międzynarodowe na Uniwersytecie Ekonomicznym im. Karola Marksa w Budapeszcie, a w latach 90. zarządzanie zasobami ludzkimi na Uniwersytecie w Peczu.
Pracował w branży turystycznej. Zaangażował się w działalność centroprawicowego Fideszu. W 1993 stanął na czele struktur tej partii w swoim rodzinnym mieście. Był radnym i członkiem władz komitatu Hajdú-Bihar, a także zastępcą burmistrza Berettyóújfalu.
W latach 2002–2004 sprawował mandat posła do Zgromadzenia Narodowego. W wyborach w 2004 z listy Fideszu został deputowanym do Parlamentu Europejskiego. Był członkiem Komisji Kontroli Budżetowej, Komisji Rozwoju Regionalnego oraz grupy EPP-ED. Zmarł w trakcie kadencji w swoim rodzinnym mieście.

</doc>
<doc id="2016282" url="https://pl.wikipedia.org/wiki?curid=2016282" title="Akmoła Stepnogorsk">
Akmoła Stepnogorsk



</doc>
<doc id="2016283" url="https://pl.wikipedia.org/wiki?curid=2016283" title="Barcragujn chumb (2004)">
Barcragujn chumb (2004)

Sezon (2004) był 13. sezonem o mistrzostwo Armenii w piłce nożnej. Liga liczyła 8 zespołów. Rozgrywki rozpoczęły się 8 kwietnia, a zakończyły się 7 listopada. Tytuł obroniła drużyna Pjunik Erywań. Tytuł króla strzelców zdobyli Edgar Manuczarjan (Pjunik Erywań) i Galust Petrosjan (Pjunik Erywań), którzy strzelili po 21 goli.

</doc>
<doc id="2016284" url="https://pl.wikipedia.org/wiki?curid=2016284" title="Koksze Kokczetaw">
Koksze Kokczetaw



</doc>
<doc id="2016285" url="https://pl.wikipedia.org/wiki?curid=2016285" title="Thomas Huber">
Thomas Huber



</doc>
<doc id="2016287" url="https://pl.wikipedia.org/wiki?curid=2016287" title="Critérium du Dauphiné 2010">
Critérium du Dauphiné 2010

62. edycja wyścigu kolarskiego Critérium du Dauphiné odbyła się w dniach 6 – 13 czerwca 2010. Wyścig rozpoczął się w Évian-les-Bains, a zakończył w Sallanches. Trasa wyścigu liczyła 1076,8 kilometrów.

</doc>
<doc id="2016288" url="https://pl.wikipedia.org/wiki?curid=2016288" title="Parafia św. Marcina i św. Stanisława Biskupa w Rakoniewicach">
Parafia św. Marcina i św. Stanisława Biskupa w Rakoniewicach

Parafia św. Marcina i św. Stanisława Biskupa w Rakoniewicach – rzymskokatolicka parafia w Rakoniewicach, należy do dekanatu wolsztyńskiego archidiecezji poznańskiej. Została utworzona w XIII wieku. Kościół mieści się przy ulicy Krystyny.

</doc>
<doc id="2016289" url="https://pl.wikipedia.org/wiki?curid=2016289" title="Babdat">
Babdat

Babdat (arab. بعبدات, "Bʿabdāt"; aram. "Bejt Abdutha", „dom uwielbienia”) – miasto w Libanie w dystrykcie Al-Matin, 22 km od Bejrutu, 25 km od Babdy, 17 km od Dżudajdy. W okresie II wojny światowej przebywali w Babdat polscy uchodźcy cywilni.

</doc>
<doc id="2016298" url="https://pl.wikipedia.org/wiki?curid=2016298" title="Iwan Litwinienko">
Iwan Litwinienko

Iwan Fiodorowicz Litwinienko, (ur. 1904, zm. 1987) – radziecki generał major.
Uczestnik wojny radziecko-niemieckiej, w stopniu generała armii od 1945. W 1951 został ściągnięty przez marszałka Konstantina Rokossowskiego do Ludowego Wojska Polskiego, do 1952 był szefem sztabu Pomorskiego Okręgu Wojskowego.
W październiku 1951 wyróżniony przez K. Rokossowskiego nagrodą rzeczową - dubeltówką.
Został pochowany na Cmentarzu Wagańkowskim.

</doc>
<doc id="2016299" url="https://pl.wikipedia.org/wiki?curid=2016299" title="Awtomobilist Szortandy">
Awtomobilist Szortandy

Awtomobilist Szortandy (kaz. Автомобилист Шортанды Футбол Клубы) – kazachski klub piłkarski z siedzibą w Szortandy.
Historia.
Klub został założony jako "Awtomobilist Szortandy". W 1996 zdobył awans do Wysszej Lidze. W 1997 zajął 11. miejsce, ale w następnym sezonie zrezygnował z dalszych rozgrywek i został zmieniony na Chimik Stepnogorsk.

</doc>
<doc id="2016301" url="https://pl.wikipedia.org/wiki?curid=2016301" title="Rolandas Pavilionis">
Rolandas Pavilionis

Rolandas Pavilionis (ur. 3 lipca 1944 w Szawlach, zm. 10 maja 2006 w Wilnie) – litewski lingwista, logik, nauczyciel akademicki i polityk, profesor, rektor Uniwersytetu Wileńskiego, poseł na Sejm i do Parlamentu Europejskiego.
Życiorys.
W 1968 ukończył studia z zakresu filologii i literaturoznawstwa na Uniwersytecie Wileńskim. W 1978 na jednym z paryskich uniwersytetów uzyskał doktorat z logiki i semantyki. Przez wiele lat zawodowo związany z macierzystą uczelnią, od 1982 na stanowisku profesora. Od 1989 był prorektorem, a w latach 1990–2000 rektorem Uniwersytetu Wileńskiego. W wyborach w 1997 ubiegał się o urząd prezydenta Litwy (otrzymał 0,7% głosów).
W 2000 został wybrany do Sejmu Republiki Litewskiej z ramienia Nowego Związku. W 2004 przystąpił do Partii Liberalno-Demokratycznej Rolandasa Paksasa. W wyborach w tym samym roku uzyskał mandat posła do Parlamentu Europejskiego. Zasiadał w grupie Unii na rzecz Europy Narodów (jako jej wiceprzewodniczący) oraz w Komisji Kultury i Edukacji. W tym samym roku został wybrany do Sejmu, pozostał jednak w PE. Zmarł dwa lata później.
Był mężem Mariji Aušrinė Pavilionienė oraz ojcem Žygimantasa Pavilionisa.

</doc>
<doc id="2016305" url="https://pl.wikipedia.org/wiki?curid=2016305" title="Barcragujn chumb (2005)">
Barcragujn chumb (2005)

Sezon (2005) był 14. sezonem o mistrzostwo Armenii w piłce nożnej. Liga liczyła 8 zespołów. Rozgrywki rozpoczęły się 12 kwietnia, a zakończyły się 6 listopada. Tytuł obroniła drużyna Pjunik Erywań. Tytuł króla strzelców zdobył Nszan Erzrumjan, który w barwach klubu Kilikia Erywań strzelił 18 goli.
Baraż o awans/utrrzymanie.
22 listopada 2005:&lt;br&gt;
Szirak Giumri - Gandzasar Kapan 5-1
Zespół Szirak Giumri utrzymał się w Barcragujn chumb.

</doc>
<doc id="2016311" url="https://pl.wikipedia.org/wiki?curid=2016311" title="Malawi na Letnich Igrzyskach Olimpijskich 2008">
Malawi na Letnich Igrzyskach Olimpijskich 2008

Reprezentacja Malawi na Letnich Igrzyskach Olimpijskich 2008 liczyła czworo zawodników (2 kobiety i 2 mężczyzn). Malawi miało swoich przedstawicieli w 2 spośród 35 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji Malawi był pływak Charlton Nyirenda, specjalizujący się w stylu dowolnym, dla którego był to debiut na igrzyskach. Najmłodszą reprezentantką Malawi na Letnich Igrzyskach Olimpijskich 2008 była 14-letnia pływaczka Zahra Pinto, a najstarszym przedstawicielem tego kraju był lekkoatleta specjalizujący się w biegu na 1500 metrów – nieco ponad 23-letni Chauncy Master. Wszyscy zawodnicy reprezentowali swój kraj na igrzyskach po raz pierwszy.
Był to ósmy start tej reprezentacji na igrzyskach olimpijskich. Najlepszym wynikiem, jaki osiągnęli reprezentanci Malawi na Letnich Igrzyskach Olimpijskich 2008, była 28. pozycja, jaką Lucia Chandamale zajęła w rywalizacji biegaczek na 5000 m.
Tło startu.
Narodowy Komitet Olimpijski Malawi powstał w 1968 roku. W tym samym roku został zatwierdzony przez MKOL. Od tego czasu Komitet Olimpijski tegoż kraju zgłasza reprezentację Malawi do udziału w najważniejszych imprezach międzynarodowych takich jak igrzyska afrykańskie, czy igrzyska Wspólnoty Narodów. Największymi sukcesami tej reprezentacji do czasu występu w Pekinie były trzy brązowe medale Igrzysk Wspólnoty Narodów.
Malawi na letnich igrzyskach olimpijskich zadebiutowało w 1972 roku. Jej reprezentanci do czasu startu w igrzyskach w Pekinie nie zdobyli żadnego medalu olimpijskiego.
Statystyki według dyscyplin.
Spośród trzydziestu pięciu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Malawi wzięła udział w dwóch. W obydwóch dyscyplinach Komitet Olimpijski Malawi wystawił dwoje sportowców.
Lekkoatletyka.
Malawi w lekkoatletyce reprezentowało dwoje zawodników – 1 mężczyzna i 1 kobieta. Każdy z nich wystartował w jednej konkurencji. Początkowo Chauncy Master i Lucia Chandamale nie zakwalifikowali się do udziału w Letnich Igrzyskach Olimpijskich 2008, gdyż nie uzyskali wymaganego minimum kwalifikacyjnego. Zgodnie z przepisami przyjętymi przez IAAF każdy kraj, w którym żaden z zawodników nie wypełnił minimum kwalifikacyjnego, otrzymał zaproszenie do zgłoszenia do Letnich Igrzysk Olimpijskich 2008 nie więcej niż 2 lekkoatletów.
Jako pierwszy podczas igrzysk w Pekinie wystartował Chauncy Master, który wziął udział w rywalizacji biegaczy na 1500 metrów. Eliminacje rozpoczęły się 15 sierpnia 2008 roku o godzinie 19:10.
Master startował w ostatnim, czwartym biegu eliminacyjnym, który odbył się o godzinie 19:37. Wynikiem 3:44,96 zajął 9. miejsce w swoim biegu eliminacyjnym, co w łącznej klasyfikacji dało mu 40. miejsce na 47 sklasyfikowanych zawodników. Zwycięzcą tej konkurencji został Asbel Kiprop z Kenii.
Jako druga podczas igrzysk wystartowała Lucia Chandamale, która wzięła udział w rywalizacji biegaczek na 5000 metrów. Eliminacje tej konkurencji rozpoczęły się 19 sierpnia 2008 roku o godzinie 19:35. Chandamale startowała w pierwszym biegu eliminacyjnym, który odbył się o tej samej godzinie. Z wynikiem 16:44,09 zajęła przedostatnie, 16. miejsce w swoim biegu eliminacyjnym, co w łącznej klasyfikacji dało jej 28. miejsce w gronie 30 zawodniczek. Zwyciężczynią tej konkurencji została Tirunesh Dibaba z Etiopii.
Mężczyźni
Kobiety
Pływanie.
Jako pierwszy podczas igrzysk wystartował Charlton Nyirenda, który wziął udział w konkurencji 50 metrów stylem dowolnym mężczyzn. Eliminacje tej konkurencji rozpoczęły się 14 sierpnia 2008 roku. Nyirenda startował w trzecim wyścigu eliminacyjnym. Wystartował z piątego toru i z wynikiem 27,46 wygrał swój wyścig eliminacyjny, jednak to nie wystarczyło, aby awansować do następnej fazy. Został sklasyfikowany na 80 miejscu wśród 97 sklasyfikowanych zawodników. Jego czas reakcji wyniósł 0,82 sekundy. Zwycięzcą tej konkurencji został César Cielo z Brazylii.
Jako druga podczas igrzysk wystartowała młodziutka Zahra Pinto, która wzięła udział w konkurencji 50 metrów stylem dowolnym kobiet. Eliminacje tej konkurencji rozpoczęły się 15 sierpnia 2008 roku. Pinto startowała w drugim wyścigu eliminacyjnym. Wystartowała z czwartego toru, i z wynikiem 32,53 zajęła 3. miejsce w swoim wyścigu eliminacyjnym, co w łącznej klasyfikacji dało jej 82. miejsce w gronie 90 zawodniczek. Jej czas reakcji wyniósł 0,70 sekundy. Zwyciężczynią tej konkurencji została Britta Steffen z Niemiec.
Mężczyźni
Kobiety

</doc>
<doc id="2016312" url="https://pl.wikipedia.org/wiki?curid=2016312" title="Alexander Huber">
Alexander Huber



</doc>
<doc id="2016313" url="https://pl.wikipedia.org/wiki?curid=2016313" title="Włodzimierz Kierp">
Włodzimierz Kierp

Włodzimierz Martynowicz Kierp (, ur. w Gałoszewie k. Orszy, zm. 30 stycznia 1980 w Widnoje) – generał major Armii Czerwonej i generał brygady Wojska Polskiego.
Pochodził z polskiej rodziny osiadłej w guberni witebskiej. Od stycznia 1923 w Armii Czerwonej, w 1928 ukończył Oficerską Szkołę Artylerii im. Krasina w Moskwie, pełnił różne funkcje sztabowe i dowódcze. W 1940 wziął udział w agresji na Finlandię. W czasie II wojny światowej dowodził między innymi 1 Kijowską Gwardyjską Brygadą Artylerii. 15 kwietnia 1944 odkomenderowany do Wojska Polskiego w stopniu pułkownika i wyznaczony na stanowisko dowódcy 5 Brygady Artylerii Ciężkiej. 3 listopada 1944 awansowany na generała brygady. Przeszedł szlak bojowy z 1 Armią WP. Podczas walk sześciokrotnie ranny. Po zakończeniu wojny został komendantem Oficerskiej Szkoły Artylerii Nr 1 w Chełmie. Od 1 kwietnia do 15 lipca 1946 był dowódcą 7 Łużyckiej Dywizji Piechoty.
Był szefem Wojewódzkiego Komitetu Bezpieczeństwa w Katowicach. 
30 sierpnia 1946 powrócił do ZSRR.

</doc>
<doc id="2016316" url="https://pl.wikipedia.org/wiki?curid=2016316" title="Virginia (film)">
Virginia (film)

Virginia (ang. "Virginia's Run", 2002) – amerykańsko-kanadyjski film familijny w reżyserii Petera Markle. Film w Polsce emitowany jest za pośrednictwem kanału ZigZap.
Fabuła.
Virginia (Lindze Letherman) próbując pozbierać się po śmierci matki, która zginęła w wypadku podczas jazdy konnej dwa lata wcześniej, zajmuje się hodowlą źrebaka klaczy, na której zginęła jej matka. Koń nazwany przez Virginię „Stormy”, należy do lokalnego potentata, Pana Blake’a Rainesa (Robert Guy Miranda). 
Nadopiekuńczy ojciec Virginii, Ford (Gabriel Byrne), zabrania jej jeździć konno, martwiąc się, że przytrafi jej się to samo co matce. Ostatecznie Ford ustępuje, kiedy pojawia się zdolna trenerka Jessie (Joanne Whalley), która została wynajęta do opieki nad koniem. 

</doc>
<doc id="2016317" url="https://pl.wikipedia.org/wiki?curid=2016317" title="Barcragujn chumb (2006)">
Barcragujn chumb (2006)

Sezon (2006) był 15. sezonem o mistrzostwo Armenii w piłce nożnej. Liga liczyła 8 zespołów. Rozgrywki rozpoczęły się 14 kwietnia, a zakończyły się 9 listopada. Tytuł obroniła drużyna Pjunik Erywań. Tytuł króla strzelców zdobył Ara Akowjan, który w barwach klubu Bananc Erywań strzelił 25 goli.
Przed sezonem zespoły Kotajk Abowian i Lernagorc Kapan wycowały się z rozgrywek.
Baraż o awans/utrrzymanie.
18 listopada 2006:
Uliss Erywań - Dinamo Erywań 4-2
Zespół Uliss Erywań utrzymał się w Barcragujn chumb.

</doc>
<doc id="2016319" url="https://pl.wikipedia.org/wiki?curid=2016319" title="Jakow Iszczenko">
Jakow Iszczenko

Jakow Iszczenko, w Wojsku Polskim używał również imion Jakub i Jan ( ur. w guberni charkowskiej, zm. 1 kwietnia 1970 w Moskwie) – Ukrainiec, gwardyjski generał major Armii Radzieckiej i generał brygady Ludowego Wojska Polskiego.
Życiorys.
Był członkiem WKP(b).
Brał udział w wojnie domowej na Południowym i Południowo-Zachodnim Froncie.
W 1938, w randze kombriga, dowodził 15 Dywizją Strzelców. W okresie od 27 lutego do 8 grudnia 1938 był represjonowany. Po zwolnieniu z aresztu został komendantem Suchumskiej Szkoły Strzelców i Karabinów Maszynowych. Od 14 marca 1941 do 22 września 1942 dowodził 138 Dywizją Strzelców Górskich, a następnie pełnił służbę na stanowisku szefa sztabu Tyłów Frontu Zakaukaskiego. W październiku 1942 mianowany został zastępcą dowódcy 46 Armii do spraw tyłów. W latach 1943-1944 był zastępcą dowódcy 2 Gwardyjskiej Armii do spraw tyłów i zastępcą szefa tyłów 2 Frontu Ukraińskiego. 
W czerwcu 1944 przyjęty został do Wojska Polskiego, w stopniu generała brygady. 8 sierpnia 1944 wyznaczony został przez Naczelne Dowództwo na stanowisko szefa Zaopatrzenia Wojska Polskiego. Do 15 października 1944 organizował Główne Kwatermistrzostwo Wojska Polskiego i pełnił obowiązki głównego kwatermistrza WP. W październiku 1944 zakończył służbę w Wojsku Polskim.
W latach 1945-1947 był zastępcą dowódcy Białoruskiego Okręgu Wojskowego do spraw tyłów, zastępcą dowódcy 3 Armii do spraw tyłów. W latach 1947-1952 był zastępcą szefa (komendanta) Akademii Artylerii do spraw zabezpieczenia materiałowo-technicznego. 
Zmarł 1 kwietnia 1970.

</doc>
<doc id="2016323" url="https://pl.wikipedia.org/wiki?curid=2016323" title="Barcragujn chumb (2007)">
Barcragujn chumb (2007)

Sezon (2007) był 16. sezonem o mistrzostwo Armenii w piłce nożnej. Liga liczyła 8 zespołów. Rozgrywki rozpoczęły się 14 kwietnia, a zakończyły się 10 listopada. Tytuł obroniła drużyna Pjunik Erywań. Tytuł króla strzelców zdobył Marcos Pineiro Pizzelli, który w barwach klubu Ararat Erywań strzelił 22 gole.
Przed sezonem zespół Lernajin Arcach Erywań wycofał się z rozgrywek.

</doc>
<doc id="2016324" url="https://pl.wikipedia.org/wiki?curid=2016324" title="Commanche 3">
Commanche 3

Commanche 3 – gra komputerowa firmy Novalogic typu symulatora lotu. Commache 3 to popularna gra jako symulator śmigłowca bojowego. Commanche 3 pozwala na grę jednoosobową jak i gra wieloosobowa. Pilotowanie w Commanche 3 rozpoczyna się od treningu. W grze obowiązują 4 kampanie, z której każda z nich ma 8 misji.
Ciekawą opcją w grze jest Commanche Overview. Pozwala ona poznać dokładnie śmigłowiec gracza poprzez trójwymiarowy model samolotu.

</doc>
<doc id="2016329" url="https://pl.wikipedia.org/wiki?curid=2016329" title="Henry Raeburn">
Henry Raeburn

Henry Raeburn (ur. 4 marca 1756 w Stockbridge, zm. 8 lipca 1823) – szkocki malarz portrecista związany z Edynburgiem.
Urodził się w rodzinie przemysłowca, wcześnie osierocony podjął pracę w warsztacie złotnika już w wieku 15 lat. Później z powodzeniem malował miniatury stopniowo przechodząc do malarstwa portretowego. Nie posiadał formalnego wykształcenia artystycznego i był samoukiem. Na jego rozwój wpłynęły wyjazdy do Londynu w latach 1784-1787, gdzie zetknął się z Joshua Reynoldsem i podróż do Włoch. W Rzymie poznał malarzy Gavina Hamiltona i Pompeo Batoni, których rady wpłynęły na jego rozwój.
Po powrocie do Szkocji ukształtowany już artysta stał się popularnym portrecistą notabli i przedstawicieli wolnych zawodów Edynburga. W 1815 został członkiem Royal Academy, a w 1822 król Jerzy IV uszlachcił go i w następnym roku mianował nadwornym malarzem Szkocji.
Henry Raeburn malował wyłącznie portrety, jego prace odznaczają się techniczną wirtuozerią i śmiałym efektami świetlnymi. Artysta malował bez szkiców przygotowawczych, posługując się śmiałymi pociągnięciami pędzla. Przez krytyków malarz był niedoceniany i znajdował się w cieniu innych twórców. Obecnie jego prace mają wartość dokumentalną i ilustrują wygląd ludzi żyjących na przełomie XVIII i XIX wieku w Edynburgu, m.in. członków starych rodów szkockich. Liczne prace malarza rozproszone są w galeriach i muzeach całego świata, duże zbiory posiadają m.in. National Gallery of Art w Waszyngtonie, Tate Gallery w Londynie i National Gallery of Scotland w Edynburgu.

</doc>
<doc id="2016331" url="https://pl.wikipedia.org/wiki?curid=2016331" title="Barcragujn chumb (2008)">
Barcragujn chumb (2008)

Sezon (2008) był 17. sezonem o mistrzostwo Armenii w piłce nożnej. Liga liczyła 8 zespołów. Rozgrywki rozpoczęły się 6 kwietnia, a zakończyły się 15 listopada. Tytuł obroniła drużyna Pjunik Erywań. Tytuł króla strzelców zdobył Marcos Pineiro Pizzelli, który w barwach klubu Ararat Erywań strzelił 17 goli.
Baraż o mistrzostwo.
19 listopada 2008, Stadion Hanrapetakan, Erywań:
Pjunik Erywań - Ararat Erywań 2-1 po dogrywce
1:0 Albert Tadewosjan (68)
1:1 Wahagn Minasjan (69)
2:1 Albert Tadewosjan (118)
Zespół Pjunik Erywań został mistrzem Armenii 2008.

</doc>
<doc id="2016332" url="https://pl.wikipedia.org/wiki?curid=2016332" title="The Remix">
The Remix

The Remix to kompilacja remiksów amerykańskiej piosenkarki Lady Gagi wydana 3 marca 2010 roku w Japonii. Album zawiera miks piosenek z "The Fame" i "The Fame Monster". Zmieniona wersja została przygotowana w celu dopuszczenia do sprzedaży w innych krajach została wydana 3 maja tego samego roku. Remiksy przygotowali m.in. Pet Shop Boys, Passion Pit i The Sound of Arrows.
Album otrzymał pozytywne recenzje. Kompilacja osiągnęła szczyt w Grecji oraz miejsce w pierwszej dziesiątce w Belgii (Flandria i Walonia), Kanadzie, Irlandii, Japonii i w Wielkiej Brytanii. Ponadto zyskał status złotej płyty w Japonii.
Kompilacja zawiera tą samą okładkę we wszystkich regionach oprócz Wielkiej Brytanii. Na wyspach okładka ukazuje Gagę na różowym tle.
Tło.
15 kwietnia 2010 r. "The Guardian" doniósł, że wielu artystów przyczyniło się do opracowania, w tym Pet Shop Boys, Passion Pit i Marilyn Manson, kompilacji zatytułowanej "The Remix". Album został wydany w Japonii 3 marca 2010 roku, zawierający szesnaście remiksów piosenek Gagi. Poprawiona wersja składająca się z siedemnastu remiksów została wydana 3 maja 2010. Funkcji Manson z Chew Fu zremiksował „LoveGame” Passion Pit „Telephone”, a Pet Shop Boys „Eh, Eh (Nothing Else I Can Say)”. Artyści remiksujący utwory to Alphabeat, Frankmusik, Stuart Price i Monarchy and Robots to Mars. Album został wydany w Wielkiej Brytanii 10 maja 2010 roku i zawiera inną okładkę niż pozostałe państwa Europy.
Sukces komercyjny.
Po wydaniu album zadebiutował na pozycji dziewiątej na Oricon Album Charts w Japonii. 17 maja 2010 roku kompilacja na tej samej liście znalazła się na miejscu siódmym. Na Recording Industry Association of Japan (RIAJ) album zyskał status złotej płyty ze sprzedażą 100.000 kopii. "The Remix" zadebiutował z taką samą liczbą sprzedanych płyt także w Australii, Belgii (Walonii i Flandrii), Holandii i Nowej Zelandii. 22 maja 2010 roku album zadebiutował na 5# Canadian Hot 100. Na UK Albums Charts remiks znalazł się na pozycji trzeciej 16 maja 2010 roku, a na European Top 100 Albums na miejscu siódmym.

</doc>
<doc id="2016338" url="https://pl.wikipedia.org/wiki?curid=2016338" title="Parafia św. Jana Pawła II w Lublinie">
Parafia św. Jana Pawła II w Lublinie

Parafia św. Jana Pawła II w Lublinie – parafia rzymskokatolicka w Lublinie, należąca do archidiecezji lubelskiej i dekanatu Lublin – Południe.
Jest to pierwsza parafia pod wezwaniem św. Jana Pawła II w archidiecezji lubelskiej.
Została erygowana 6 czerwca 2010 przez wyłączenie terenu z parafii Miłosierdzia Bożego oraz z parafii św. Marcina w Lublinie – Zemborzycach. Nowy ośrodek duszpasterski wchodzi w skład Centrum Jana Pawła II.
Dekretem arcybiskupa Stanisława Budzika z dnia 27 marca 2012 roku zostało zmienione wezwanie parafii z bł. Księdza Jerzego Popiełuszki na bł. Jana Pawła II.
Kościół parafialny w budowie. Mieści się przy ulicy bp. Fulmana.
Terytorium.
Obejmuje ulice: Biskupa Fulmana 1, 2, 3, 4, 5, 5A, 6, 7, 8, 9, Woronieckiego 1, 3, 5, 7, Rodakiewicza 3, 4, Słomkowskiego 3, 4, Olechnowicza 2, 4, Domeyki – 5, 7, 8, 10, 11, Wapowskiego 1, Nałkowskich – 130, 132, 134, domki jednorodzinne, Samsonowicza – 51, 51A, 55, 57, 59, 61, 63, 65; Rąblowska, Janowska – od 62 do 114 numery parzyste, Osmolicka.

</doc>
<doc id="2016341" url="https://pl.wikipedia.org/wiki?curid=2016341" title="Wojna domowa w Republice Konga">
Wojna domowa w Republice Konga

Wojna domowa w Republice Konga – konflikt zbrojny w latach 1997-1999, toczący się w Republice Konga między siłami rządowymi prezydenta Pascala Lissouby i jego sprzymierzeńcami, a rebeliantami pod wodzą Denisa Sassou-Nguesoo wspieranego przez inwazyjne wojska Angoli. Wojna zakończyła się obaleniem ekipy rządzącej, wybranej w wyborach demokratycznych.
Tło.
Denis Sassou-Nguesso był prezydentem Konga w latach 1979-1992 stojąc podczas systemu jednopartyjnego na czele Kongijskiej Partii Pracy (PCT). Wskutek wprowadzenia pluralizmu politycznego w 1990, który doprowadził do obrad Krajowej Konferencji w 1991, stracił uprawnienia wykonawcze, następnie ponosząc porażkę w pierwszych demokratycznych wyborach w 1992. Pierwszym demokratycznym prezydentem został Pascal Lissouba (Panafrykański Związek na rzecz Demokracji Społecznej), który pokonał w drugiej turze Bernarda Kolelasa (MCDDI).
W ten sposób Sassou-Nguesso wraz z Kolelasem założyli opozycyjny sojusz URD, który ogłosił, iż Lissouba objął urząd po sfałszowanych wyborach. Od listopada 1993 w Kongu dochodziło do zamieszek między zwolennikami Lissouby i Kolelasa a w styczniu 1994 miejsce miała zbrojna konfrontacja. Niepokoje w kraju kosztowały życie 1500 osób. Kiedy w czerwcu 1994 doszło do politycznego pojednania między prezydentem Lissoubą i Bernardem Kolelasem, generał Sassou-Nguesso stanął na czele opozycji, działając na emigracji.
Przebieg konfliktu.
Kiedy Sassou-Nguesso powrócił do kraju 5 czerwca 1997, został otoczony w jego domu w Brazzaville przez siły rządowe. Od tej pory dochodziło do starć bojówek zwanych Cobra, na czele których stał Sassou-Nguesso, z siłami rządowymi, co doprowadziło do wybuchu wojny domowej. W październiku 1997 doszło do interwencji wojsk Angoli, w wyniku czego prezydent Lissouba, premier Yhombi-Opango i ich zwolennicy (tacy jak Bernard Kolélas stojący na czele bojówek Ninja) zostali zmuszeniu do ucieczki z kraju. Tymczasem Sassou-Nguesso 25 października został zaprzysiężony na prezydenta Konga.
W styczniu 1998 zwołał Narodowe Forum Pojednania, które miało nakreślić charakter i czas trwania rządu tymczasowego.
Bojówki Ninja bezskutecznie próbowały odzyskać kontrolę nad stolicą w grudniu 1998, a przebywający w tym czasie w USA Kolélas zapewniał, iż jego siły są w stanie kontrolować sytuację w kraju, co ma zapewnić mu powrót do kraju. Jednak nowy prezydent Denis Sassou-Nguesso odrzekł, iż wojsko ma zdecydowaną przewagę. W wyniku walk przesiedlonych zostało tysiące cywilów. Kolélas kilka dni później ogłosił, iż powstanie rebeliantów miało powodzenie za sprawą interwencji wojsk Angoli.
W listopadzie i grudniu 1999 nowy rząd podpisał umowy z większością rebeliantów. Wezwał do rozbrojenia, demobilizacji, reintegracji byłych milicjantów i "dialogu narodowego bez wykluczenia", aby rozwiązać spory polityczne leżące u podstaw konfliktu zbrojnego.

</doc>
<doc id="2016343" url="https://pl.wikipedia.org/wiki?curid=2016343" title="Thomas Huber (wspinacz)">
Thomas Huber (wspinacz)

Thomas Huber (ur. 18 listopada 1966 w Palling, Bawaria) – niemiecki wspinacz.
Od 1992 Thomas Huber jest zawodowym przewodnikiem górskim i narciarskim. Jego młodszy brat Alexander jest również wspinaczem i często partnerem wspinaczkowym Thomasa.

</doc>
<doc id="2016345" url="https://pl.wikipedia.org/wiki?curid=2016345" title="Barcragujn chumb (2009)">
Barcragujn chumb (2009)

Sezon (2009) był 18. sezonem o mistrzostwo Armenii w piłce nożnej. Liga liczyła 8 zespołów. Rozgrywki rozpoczęły się 21 marca, a zakończyły się 7 listopada. Tytuł obroniła drużyna Pjunik Erywań. Tytuł króla strzelców zdobył Artur Koczarjan, który w barwach klubu Uliss Erywań strzelił 15 goli.
Najlepsi strzelcy.
"Źródło: ffa.am"

</doc>
<doc id="2016346" url="https://pl.wikipedia.org/wiki?curid=2016346" title="Frederik Peeters">
Frederik Peeters

Frederik Peeters (ur. 14 sierpnia 1974 w Genewie, Szwajcaria) – szwajcarski twórca komiksowy tworzący w języku francuskim. Po polsku ukazały się jego komiksy:

</doc>
<doc id="2016347" url="https://pl.wikipedia.org/wiki?curid=2016347" title="Jezioro Kościńskie">
Jezioro Kościńskie

Jezioro Kościńskie (niem. "Köstiner See") – wysychające jezioro leśne, położone 1 km na północ od wsi Kościno oraz 0,5 km na wschód od granicy polsko-niemieckiej. 
Nazwa polska obowiązuje od 1945 r. i pochodzi od nazwy pobliskiej wsi Kościno. Podobnie nazwa niemiecka "Köstiner See" pochodzi od niemieckiej nazwy Kościna ("Köstin" – Kościno, "See" – jezioro).
Jezioro wysycha, jego powierzchnia od końca XIX wieku zmniejszyła się więcej niż o połowę, brzegi porośnięte szuwarami. 

</doc>
<doc id="2016348" url="https://pl.wikipedia.org/wiki?curid=2016348" title="Fernando Ortiz">
Fernando Ortiz

Fernando „Tano” Ortiz (ur. 25 grudnia 1977 w Corral de Bustos) – argentyński piłkarz występujący na pozycji środkowego obrońcy, trener piłkarski, od 2022 roku prowadzi meksykańską Américę.
Kariera klubowa.
Ortiz zaczął trenować futbol w swoim rodzinnym mieście, Corral de Bustos, w zespole Sportivo. Niebawem wypatrzyli go skauci Boca Juniors i włączyli go do treningów drużyny. W lidze argentyńskiej zadebiutował 31 maja 1998 w spotkaniu z Gimnasią La Plata, wygranym 4:0. W latach 1998-1999 występował w rezerwach hiszpańskiej Mallorki, z których nie potrafił się przebić do pierwszego składu. Wrócił zatem do ojczyzny, gdzie występował kolejno w San Lorenzo, Unión, Banfield i Estudiantes. Z pierwszym i ostatnim z wymienionych klubów brał udział m.in. w rozgrywkach Copa Libertadores i Copa Mercosur/Sudamericana. W 2007 roku wyjechał do Meksyku, gdzie podpisał kontrakt z Santos Laguną. Tutaj w regularnym sezonie ligowym wystąpił 63 razy (wszystkie te spotkania rozpoczynał w wyjściowej jedenastce), wywalczył też tytuł najlepszego środkowego obrońcy ligi w sezonie Clausura 2008. Dobre występy zaowocowały transferem do stołecznej Amériki za kwotę 2,8 milionów euro. Na czas trwania sezonów Apertura 2009 i Bicentenario 2010 Ortiz został wypożyczony do Tigres UANL. 4 sierpnia 2010 Ortiz powrócił do ojczyzny, podpisując dwuletnią umowę z Vélez Sársfield.

</doc>
<doc id="2016352" url="https://pl.wikipedia.org/wiki?curid=2016352" title="Parafia Wniebowzięcia Najświętszej Maryi Panny w Ćmielowie">
Parafia Wniebowzięcia Najświętszej Maryi Panny w Ćmielowie

Parafia pw. Wniebowzięcia Najświętszej Maryi Panny w Ćmielowie – parafia rzymskokatolicka znajdująca się w diecezji sandomierskiej w dekanacie Ożarów. Mieści się przy ulicy Ostrowieckiej.
Zasięg parafii.
Do parafii należą wierni z miejscowości: Borownia (6 km), Brzóstowa (1 km), Ćmielów, Czarna Glina (6 km), Glinka (4 km), Grójec (2-3 km), Jastków (3 km), Krzczonowice (4 km), Łysowody (5 km), Małachów (3 km), Piaski Brzóstowskie (2,5 km), Podgrodzie (4 km), Smyków (5 km), Wola Grójecka (3 km) i Wólka Wojnowska (4 km)
Historia parafii.
Brak źródeł historycznych uniemożliwia podanie dokładnej daty powstania parafii Ćmielów. Sam kościół został zbudowany w początkach XIV wieku, choć według ks. Jana Wiśniewskiego pierwotnie świątynia mogła powstać już w końcu XIII stulecia. 1313 jako datę budowy kościoła podaje również inwentarz z XVIII wieku. Z tymi właśnie datami budowy kościoła należy łączyć powstanie parafii, która została erygowana przed 1326 rokiem.
Figurki, krzyże i kapliczki na terenie parafii.
Na terenie parafii znajdują się następujące figurki, krzyże i kapliczki:
Zakony.
Na terenie parafii znajduje się Dom zakonny Zgromadzenia Sióstr Służebnic Najświętszego Serca Jezusowego.
Cmentarz parafialny wraz z kaplicą Długoszewskich.
Historia.
Cmentarz parafialny znajduje się w odległości 270 metrów od kościoła przy ulicy Zacisznej. Powstał on inicjatywy proboszcza ks. Szymona Czerwińskiego i kanclerza wielkiego koronnego Jacka Małachowskiego w 1807 roku. Powodem takiej decyzji były względy sanitarne, gdyż do końca XVIII wieku zmarłych grzebano zgodnie ze zwyczajem na placu wokół kościoła.
Obiektem godnym uwagi jest znajdująca się tam kaplica, ufundowana przez Magdalenę i Józefa Długoszewskich, a także obywateli Ćmielowa w 1835 roku. Pół wieku później Tekla i Piotr Starzomscy dobudowali kruchtę, a także dokonali renowacji kaplicy. Los nie był jednak łaskawy dla tego obiektu. W 1899 roku spalił się dach w wyniku uderzenia pioruna. Generalny remont odbył się sześć lat później, tj. w 1905 roku. Wtedy to wymieniono okna, posadzkę, a ściany ozdobiono malowidłami. Kaplica otrzymała również organy, a także kamienny ołtarz z krzyżem. Na zachodniej ścianie kaplicy znajduje się Krzyż Pamięci Narodowej u stóp którego umieszczono porcelanowe tabliczki z nazwiskami poległych żołnierzy Armii Krajowej, a także Mariana Raciborskiego i ks. Kacpra Kotkowskiego. Ten obiekt sakralny praktycznie od samego początku otrzymał przywilej na odprawianie nabożeństw dzięki staraniom ówczesnego proboszcza ks. Szymona Czerwińskiego. Obecnie nabożeństwa odbywają się w Uroczystość Wszystkich Świętych 1 listopada.
Oprócz kaplicy na cmentarzu parafialnym znajdują się zabytkowe nagrobki z końca oraz przełomu XIX i XX wieku.
Architektura.
Główny korpus kaplicy Długoszewskich ma kształt ośmioboku opasanego neogotyckimi ostrołukowymi arkadami wspierającymi się na potężnych, krótkich filarach. Nawa przykryta jest kopułą.

</doc>
<doc id="2016353" url="https://pl.wikipedia.org/wiki?curid=2016353" title="Stewart SF2">
Stewart SF2

Stewart SF2 – samochód Formuły 1, zaprojektowany przez Alana Jenkinsa dla zespołu Stewart na sezon 1998. Kierowcami zespołu byli Rubens Barrichello, Jan Magnussen oraz Jos Verstappen, który zastąpił Magnussena począwszy od Grand Prix Francji.
Samochód nie był udaną konstrukcją. Przyczyną tego był fakt, iż zespół dość późno rozpoczął projektowanie oraz testowanie modelu, co miało związek z nieustannym ulepszaniem w trakcie sezonu 1997 modelu SF1. Nadal występowały problemy z niezawodnością, a także z szybkością.
Zespół ostatecznie zdobył w sezonie 1998 pięć punktów, co dało ósme miejsce w klasyfikacji konstruktorów.

</doc>
