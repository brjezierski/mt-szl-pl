<doc id="2019168" url="https://pl.wikipedia.org/wiki?curid=2019168" title="Sezze Romano (stacja kolejowa)">
Sezze Romano (stacja kolejowa)

Sezze Romano (wł: "Stazione di Sezze Romano") – stacja kolejowa w Sezze, w regionie Lacjum, w prowincji Latina, we Włoszech. Znajduje się na linii Rzym-Formia-Neapol.

</doc>
<doc id="2019169" url="https://pl.wikipedia.org/wiki?curid=2019169" title="Benjamin Agosto">
Benjamin Agosto

Benjamin Alexandro Agosto (ur. 15 stycznia 1982 w Chicago) – amerykański łyżwiarz figurowy, startujący w parach tanecznych z Tanith Belbin. Wicemistrz olimpijski z Turynu (2006) i uczestnik igrzysk olimpijskich (2010), dwukrotny wicemistrz świata (2005, 2009), trzykrotny mistrz czterech kontynentów (2004, 2005, 2006), medalista finału Grand Prix, mistrz świata juniorów (2002) oraz 5-krotny mistrz Stanów Zjednoczonych (2004–208). Zakończył karierę 10 czerwca 2010 roku.
Kariera.
W 1998 r. rozpoczął współpracę z kanadyjską łyżwiarką Tanith Belbin pod okiem trenera Igora Szpilbanda. Wspólnie reprezentowali Stany Zjednoczone. Ich największym sukcesem w okresie juniorskim były trzy medale mistrzostw świata juniorów (w tym zwycięstwo w 2002 r.), zwycięstwo w finale Junior Grand Prix 2000 i krajowy tytuł mistrzowski w kategorii juniorów. Oprócz tego, będąc jeszcze juniorami, wygrali pierwszy medal na zawodach seniorskich, mistrzostwach czterech kontynentów 2002.
Kariera seniorska.
Od momentu osiągania pierwszych sukcesów z Belbin, ich głównym celem był występ na Zimowych Igrzyskach Olimpijskich 2006 w Turynie jednak musieli czekać, aby Belbin otrzymała amerykańskie obywatelstwo. Od sezonu 2003/04 rozpoczęli dominację na krajowych zawodach. Oprócz tego wygrywali kolejne zawody z cyklu Grand Prix i w latach 2004–2006 wygrali trzy tytuły mistrzów czterech kontynentów. W 2005 r. zdobyli wicemistrzostwo świata, a w kolejnych dwóch latach dwa brązowe medale. Przed Olimpiadą byli jednymi z głównych pretendentów do złotego medalu będąc niepokonanymi przed rozpoczęciem olimpijskich zawodów. Na Olimpiadzie przegrali o 4,58 pkt z rosyjskim duetem Tatjana Nawka / Roman Kostomarow. Było to najwyższe miejsce reprezentantów Stanów Zjednoczonych w konkurencji par tanecznych w historii ich startów na igrzyskach olimpijskich do czasu złotego medalu Meryl Davis i Charliego White'a w 2014 r.
Do kolejnych igrzysk utrzymywali się w czołówce światowej wygrywając lub zajmując miejsca na podium zawodów z cyklu Grand Prix m.in. Skate America, Cup of China, Cup of Russia. Na Zimowych Igrzyskach Olimpijskich 2010 w Vancouver zajęli czwarte miejsce. Brązowy medal przegrali o 4,57 pkt, a do miejsca pierwszego stracili 18,5 pkt. Był to ich ostatni występ w zawodowej karierze przed ogłoszeniem zakończenia kariery 10 czerwca 2010 r.
Belbin i Agosto kontynuowali wspólne występy w rewiach łyżwiarskich m.in. "Stars on Ice". 15 grudnia 2015 r. zostali wyróżnieni przez amerykańską federację U.S. Figure Skating i zostali członkami "U.S. Figure Skating Hall of Fame Class of 2016". Oficjalna ceremonia odbyła się 22 stycznia 2016 r. podczas mistrzostw Stanów Zjednoczonych.
Po zakończeniu kariery.
Po zakończeniu kariery zawodowej Agosto oprócz występów w rewiach łyżwiarskich z Belbin White, pracował jako trener łyżwiarski i choreograf, a także komentator łyżwiarstwa figurowego dla m.in. NBC Sports (m.in. wspólnie z Belbin White, White'em, Yamaguchim oraz Davis). Ponadto w latach 2017–2018 Agosto występował w pierwszym show na lodzie "Cirque de Solei" o nazwie "Crystal".

</doc>
<doc id="2019170" url="https://pl.wikipedia.org/wiki?curid=2019170" title="Dragoș-Nicolae Dumitrache">
Dragoș-Nicolae Dumitrache

Dragoș-Nicolae Dumitrache (ur. 7 grudnia 1964) – rumuński szachista, mistrz międzynarodowy od 1987 roku.
Kariera szachowa.
W latach 90. należał do ścisłej czołówki rumuńskich szachistów. Dwukrotnie zdobył medale indywidualnych mistrzostw kraju: złoty (1991) oraz brązowy (1994). Był dwukrotnym uczestnikiem szachowych olimpiad (1994, 1996), reprezentował również narodowe barwy na drużynowych mistrzostwach Europy w 1989 r., na których rumuńscy szachiści zajęli VI miejsce.
Odniósł szereg sukcesów w turniejach międzynarodowych, m.in.:
Najwyższy ranking w karierze osiągnął 1 lipca 1995 r., z wynikiem 2535 punktów zajmował wówczas 2. miejsce (za Constantinem Ionescu) wśród rumuńskich szachistów.

</doc>
<doc id="2019171" url="https://pl.wikipedia.org/wiki?curid=2019171" title="Dragos Dumitrache">
Dragos Dumitrache



</doc>
<doc id="2019177" url="https://pl.wikipedia.org/wiki?curid=2019177" title="Port lotniczy Agartala">
Port lotniczy Agartala

Port lotniczy Agartala (IATA: IXA, ICAO: VEAT) – port lotniczy położony 12 km na południowy wschód od Agartala, w stanie Tripura, w Indiach.

</doc>
<doc id="2019181" url="https://pl.wikipedia.org/wiki?curid=2019181" title="Orfeusz (ujednoznacznienie)">
Orfeusz (ujednoznacznienie)



</doc>
<doc id="2019182" url="https://pl.wikipedia.org/wiki?curid=2019182" title="Orfeusz (mitologia)">
Orfeusz (mitologia)



</doc>
<doc id="2019186" url="https://pl.wikipedia.org/wiki?curid=2019186" title="Roman Červenka">
Roman Červenka

Roman Červenka (ur. 10 grudnia 1985 w Pradze) – czeski hokeista, reprezentant Czech, czterokrotny olimpijczyk.
Kariera.
Wychowanek klubu Slavia Praga, w którym występował przez pierwszych 10 lat swojej kariery. Od 2010 zawodnik rosyjskiego klubu Awangard Omsk. W rosyjskim klubie od początku odgrywał wiodącą rolę plasując się w czołówce strzelców drużyny, jak również całej ligi KHL. Mimo to w styczniu 2012 zapowiedział, że po sezonie 2011/12 zamierza odejść z Awangarda i przenieść się do ligi NHL. Tak się stało i tuż po przegranym finale Awangardu o Puchar Gagarina 2 maja 2012 Červenka jako wolny agent podpisał jednoroczną umowę z kanadyjskim klubem Calgary Flames. W związku z ogłoszeniem lokautu w sezonie NHL (2012/2013) w okresie od 17 września do pierwszej połowy listopada 2012 roku ponownie występował w macierzystym klubie Slavia Praga (w 9 meczach uzyskał 13 punktów za 5 goli i 8 asyst). W międzyczasie Awangard Omsk zbył prawa do zawodnika na rzecz klubu HC Lev Praga, po czym Červenka od 11 listopada 2012 do stycznia 2013 grał w barwach tego zespołu i tym samym powrócił tymczasowo do występów w lidze KHL. Wówczas początkowo z występów wykluczyła go wykryta w organizmie zakrzepica. W lidze NHL zadebiutował 26 stycznia 2013 roku. Łącznie do końca sezonu 2012/2013 rozegrał 39 meczów, w których uzyskał 17 punktów za 9 goli i 8 asyst (w klasyfikacji +/- zaliczył wynik -13). W maju 2013 HC Lev Praga oddał prawa do zawodnika klubowi SKA Sankt Petersburg w zamian za uzyskanie praw do Fina Teemu Ramstedta. Następnie podpisał trzyletni kontrakt ze SKA. Odszedł z klubu w maju 2015. Od września 2015 zawodnik Piráti Chomutov. Od marca 2016 zawodnik Fribourg-Gottéron. W maju 2018 został zawodnikiem innego szwajcarskiego klubu, ZSC Lions. W czerwcu 2019 przeszedł do Rapperswil-Jona Lakers.
Uczestniczył w turniejach mistrzostw świata edycji 2009, 2010, 2011, 2014, 2015, 2016, 2017, 2018, 2022, zimowych igrzysk olimpijskich 2010, 2014, 2018, 2022, Pucharu Świata 2016.
Rodzina.
Jego brat Marek (ur. 1992) został piłkarzem. Partnerką życiową Romana została modelka Veronika Machová (ur. 1990), uczestniczka konkursu Miss World 2010. 22 grudnia 2012 roku urodził im się syn Denis.

</doc>
<doc id="2019187" url="https://pl.wikipedia.org/wiki?curid=2019187" title="Saint-Maurice (rzeka)">
Saint-Maurice (rzeka)

Saint-Maurice (fr. "Rivière Saint-Maurice") – rzeka we wschodniej Kanadzie, dopływ Rzeki Świętego Wawrzyńca. Jest to jedna z najważniejszych rzek prowincji Quebec. Od nazwy tej rzeki pochodzi nazwa quebeckiego regionu administracyjnego Mauricie, przez który przepływa.
Saint-Maurice wypływa ze zbiornika Gouin w Górnej Mauricie, jej bieg kończy się w mieście Trois-Rivières, gdzie uchodzi do Rzeki Świętego Wawrzyńca. Oprócz Trois-Rivières, ważniejszymi miastami nad rzeką są również Shawinigan oraz La Tuque.
Główne dopływy rzeki to:

</doc>
<doc id="2019188" url="https://pl.wikipedia.org/wiki?curid=2019188" title="Port lotniczy Corral De Mullas">
Port lotniczy Corral De Mullas

Port lotniczy Corral De Mullas (hiszp.: "Aeropuerto Corral De Mullas") – jeden z salwadorskich portów lotniczych, znajdujący się w miejscowości Corral De Mullas.

</doc>
<doc id="2019192" url="https://pl.wikipedia.org/wiki?curid=2019192" title="Herman Saftleven II">
Herman Saftleven II

Herman Saftleven II (ur. w 1609 w Rotterdamie, zm. 5 stycznia 1685 w Utrechcie) – holenderski malarz, rysownik i rytownik okresu baroku, pejzażysta.
Studiował u swego ojca Hermana w Rotterdamie. W 1632 przeniósł się do Utechtu.
Malował fantastyczne widoki rzeczne, pejzaże górskie i krajobrazy leśne. Początkowo pozostawał pod wpływem Pietera de Molijna i Jana van Goyena, później inspirowali go Abraham Bloemaert i Jan Both.
Zachowało się ponad 1200 jego rysunków pejzażowych. Pozostawił też liczne akwaforty i miedzioryty pejzażowe i portretowe.
Jego dwaj bracia Cornelis i Abraham również byli malarzami.

</doc>
<doc id="2019196" url="https://pl.wikipedia.org/wiki?curid=2019196" title="Saint-François (rzeka)">
Saint-François (rzeka)

Saint-François (fr. "Rivière Saint-François") – rzeka we wschodniej Kanadzie, prawy dopływ Rzeki Świętego Wawrzyńca. Rzeka na całej swojej długości znajduje się w kanadyjskiej prowincji Quebec, jednak ok. 14% powierzchni jej dorzecza znajduje się w amerykańskim stanie Vermont.
Saint-François wypływa z jeziora Grand lac Saint-François i płynie na południowy zachód, następnie w okolicach miasta Sherbrooke skręca i płynie dalej na północny zachód. W samym Sherbrooke wpadają do niej rzeki Massawippi i Magog. Ostatecznie Saint-François wpływa do Rzeki Świętego Wawrzyńca, a dokładniej do jeziora Lac Saint-Pierre.
Główne dopływy rzeki to:

</doc>
<doc id="2019197" url="https://pl.wikipedia.org/wiki?curid=2019197" title="Andrius Šedžius">
Andrius Šedžius

Andrius Šedžius (ur. 23 lutego 1976 w Szawlach) – litewski przedsiębiorca i polityk, od 2008 do 2012 poseł na Sejm Republiki Litewskiej.
Życiorys.
W latach 1999–2004 studiował ekonomię przedsiębiorstwa na Uniwersytecie Szawelskim, uzyskując w 2004 licencjat z dziedziny ekonomii, a w 2006 tytuł zawodowy magistra zarządzania przedsiębiorstwem. Od 1992 zatrudniony na różnych stanowiskach w prywatnych spółkach, w latach 2001–2007 był dyrektorem szawelskiej telewizji regionalnej.
W 2000 przystąpił do Litewskiej Partii Socjaldemokratycznej. Zasiadał w jej władzach miejskich (2006–2008), był także przewodniczącym socjaldemokratycznej młodzieżówki.
Od 2007 zasiadał w radzie miejskiej Szawli. Od 2001 był członkiem zarządu klubu wioślarskiego "Gintarinis irklas", zaś od 2006 zarządu klubu motocyklowego "Šauliai". W latach 2002–2004 zasiadał w zarządzie regionalnego dziennika "Šiaulių kraštas".
W 2004 bez powodzenia ubiegał się o wybór do Sejmu. W wyborach w 2008 uzyskał mandat posła z ramienia LSDP w okręgu Szawle. Zasiadł w Komisji Spraw Zagranicznych, Energii Atomowej oraz Komisji Sejmu Litewskiego i Światowej Wspólnoty Litwinów. Był także członkiem Komisji Spraw Europejskich. W trakcie kadencji wystąpił z LSDP, w 2012 bez powodzenia ubiegał się o reelekcję jako kandydat niezależny. W 2018 wszedł w skład władz krajowych Litewskiej Socjaldemokratycznej Partii Pracy.

</doc>
<doc id="2019199" url="https://pl.wikipedia.org/wiki?curid=2019199" title="Dzień Długu Ekologicznego">
Dzień Długu Ekologicznego

Dzień Długu Ekologicznego (ang. "Ecological Debt Day" lub "Earth Overshoot Day") – dzień, w którym ludzkość wykorzystała zasoby (gleba, paliwa kopalne, lasy, surowce, woda) przypadające na cały rok do produkcji dóbr i usług, przekraczając tym samym zdolność Ziemi do ich odnawiania. Dług można zmniejszyć m.in. poprzez zalesianie, zarybianie, recykling, absorpcję CO2.
Definicja.
Dzień Długu Ekologicznego (DDE) wylicza się, dzieląc ogół zasobów naturalnych biosfery przez światowy ślad ekologiczny (ang. "ecological footprint"), a następnie mnożąc przez 365 (liczba dni w roku według kalendarza gregoriańskiego). Dług ekologiczny oznacza, że nadmiernie eksploatujemy Ziemię, pozbawiając przyszłe pokolenia jej zasobów. Odnosi się także do ekologicznie i ekonomicznie „rabunkowej” działalności państw zindustrializowanych wobec krajów biedniejszych. Ceny surowców eksportowanych przez biedniejsze kraje nie uwzględniają negatywnego wpływu danej produkcji na środowisko. Bogate kraje korzystają z przestrzeni i zasobów przyrody w sposób nieproporcjonalny, np. emitując gazy cieplarniane praktycznie bez ograniczeń (limity zostały przyjęte przez niektóre państwa, nie największych emitentów). Ekspansjonizm państw bogatych prowadzi do zmian klimatu, niezrównoważonego rolnictwa, wylesiania, nadmiernych połowów, konwersji obszarów namorzynowych i bagnisk. Skutki te dotykają wprawdzie wszystkie kraje, ale to tym o niższym PKB trudniej sprostać katastrofom ekologicznym. W przyszłości to one będą częściej musiały stawić czoła problemom takim, jak zanieczyszczenie wody pestycydami i nawozami, utrata bioróżnorodności, ekstremalne warunki pogodowe (susze i powodzie), wzrost zachorowań na choroby zakaźnych. Naruszenie warstwy ozonowej spowoduje większą zachorowalność na raka skóry i zaćmę.
Z ekonomicznej perspektywy okazuje się, że po Dniu Długu Ekologicznego ludzkość żyje na koszt Ziemi i przyszłych pokoleń. Ostatnie lata pokazują, że zjawisko to nie jest czymś wyjątkowym, lecz powszechnym. Ogólny destrukcyjny wpływ krajów o wysokim PKB na ekosystem jest przenoszony na kraje biedne, a wartość powstałego w ten sposób długu ekologicznego przewyższyła w 2008 r. wysokość długu finansowego państw o niskim PKB (1,8 biliona międzynarodowych dolarów).
Historia.
Choć światowa konsumpcja przekroczyła dostępne zasoby w 1986 r., Dzień Długu Ekologicznego po raz pierwszy ogłoszono 19 grudnia 1987 r. Przedtem Ziemia była w stanie regenerować swoje zasoby. W celu wywołania publicznej debaty nad tym zjawiskiem, New Economics Foundation (pol. Fundacja Nowej Ekonomii) wprowadziła Dzień Długu Ekologicznego. Od tamtej pory Fundacja wylicza DDE na podstawie powyższej formuły. Średnio w każdym kolejnym roku dzień ten wypadał wcześniej niż w poprzednim. Zdaniem autorów DDE świadczy to o tym, że ludzkość popadła już permanentnie w dług ekologiczny. Wyjątkiem był rok 2020, kiedy Dzień Długu Ekologicznego wypadł 22 sierpnia, podczas gdy rok wcześniej miało to miejsce 29 lipca. Przyczyną owego przesunięcia było zahamowanie gospodarki i transportu związane z pandemią COVID-19.
Czynniki związane z DDE.
DDE opiera się na dwóch pojęciach naukowych: śladu ekologicznego i biologicznego potencjału Ziemi do regeneracji ("biocapacity"). Pierwsze z nich oznacza szacowaną liczbę hektarów powierzchni lądów i mórz potrzebną do regeneracji zasobów zużytych na konsumpcję i absorpcję odpadów.
Nadmierna eksploatacja lasów zmniejsza ekologiczną pojemność Ziemi, przez co w kolejnych latach wytwarza ona coraz mniej zasobów. Można tę sytuację porównać do stopniowego kumulowania się odsetek od niespłaconej pożyczki. Jeśli nie powstrzyma się światowej nadmiernej konsumpcji, doprowadzimy do naruszenia i załamania równowagi ekologicznej. Partner Fundacji Nowej Ekonomii, Global Footprint Network, wyliczył, że w 2008 r. ludzkość zużyła 40% więcej zasobów, niż Ziemia była w stanie odnowić. W odniesieniu do DDE używa się ekonomicznych porównań i argumentów, żeby zwrócić uwagę nie tylko środowisk naukowych, ale także zaapelować do szerszego ogółu społeczeństw. DDE wskazuje na stopień eksploatacji środowiska przez ludzkość.Aby go wyliczyć, wykorzystuje się m.in. następujące wskaźniki:
Debata o zmianie klimatu.
Mimo rosnącej liczby naukowców i obywateli przypisujących zmianę klimatu ludzkiej działalności i raportów Międzyrządowego Zespołu ds. Zmian Klimatu, wiele osób nie zgadza się z tym stanowiskiem. Przykładowo, z ankiety Pew Forum on Religion and Public Life przeprowadzonej wśród 1052 Amerykanów wynika, że największą grupę osób niewierzących w globalne ocieplenie stanowią kolejno biali ewangelicy (33%), biali katolicy (22%) i ateiści (18%). Z tego powodu wiedza o DDE i czynników, które sprawiają, że dzień ten wypada z każdym rokiem wcześniej, jest pomocna w debacie o zmianie klimatu i ochronie środowiska. Uzmysławia, że rosnąca konsumpcja zaburza w realny sposób równowagę Ziemi i prowadzi do nieodwracalnej degradacji środowiska.

</doc>
<doc id="2019203" url="https://pl.wikipedia.org/wiki?curid=2019203" title="Pasi Hagström">
Pasi Hagström

Pasi Hagström (ur. 22 grudnia 1966 w Espoo) – fiński kierowca rajdowy. Ma za sobą starty w Mistrzostwach Świata oraz wicemistrzostwo Serii FIA Teams' Cup.
W 1993 roku Hagström zadebiutował w Rajdowych Mistrzostwach Świata. Pilotowany przez Tero Gardemeistera i jadący Toyotą Corollą GT zajął wówczas 26. miejsce w Rajdzie Finlandii. W kolejnych latach startował głównie w Rajdzie Finlandii, a od 1998 roku także w Rajdzie Szwecji. W 1997 roku zdobył pierwszy punkt w klasyfikacji generalnej Mistrzostw Świata, gdy jadąc Toyotą Celiką GT-Four zajął w Rajdzie Finlandii 6. miejsce. W 2001 roku startował w serii FIA Teams' Cup jadąc Toyotą Corollą WRC w zespole Team Toyota Castrol Finland. Wywalczył wicemistrzostwo serii zajmując 2. miejsce za Duńczykiem Henrikiem Lundgaardem i wygrywając w serii Rajd Szwecji i Rajd Grecji. W tym samym roku zajął 6. miejsce w klasyfikacji generalnej Rajdu Cypru (1 punkt w MŚ). Od 2002 roku nie startuje w rajdach MŚ.
Swój debiut rajdowy Hagström zaliczył w 1991 roku. Wcześniej startował w Mistrzostwach Finlandii w Motocrossie i trzykrotnie je wygrał. W 1993 roku osiągnął pierwszy sukces na rodzimych rajdowych trasach, gdy wywalczył wicemistrzostwo kraju w grupie N. W 1999 roku wywalczył tytuł mistrza Finlandii wygrywając wszystkie rajdy w sezonie. W 2002 roku został zatrudniony jako ekspert Tommiego Mäkinena od rajdów szutrowych w Subaru World Rally Team. Z kolei w 2003 roku został kierowcą Subaru Rally Team USA i startował w amerykańskich rajdach do 2004 roku.

</doc>
<doc id="2019207" url="https://pl.wikipedia.org/wiki?curid=2019207" title="Roberto Arias">
Roberto Arias

Roberto E. Arias (ur. 1918, zm. 22 listopada 1989) – panamski prawnik, dyplomata i dziennikarz, syn prezydenta Harmodio Ariasa i mąż baleriny Margot Fonteyn.
Życiorys.
Roberto Arias urodził się w 1918 roku w rodzinie późniejszego prezydenta Panamy, Harmodio Ariasa. Studiował w St John’s College na Uniwersytecie Cambridge. W latach 1942–1946 wydawał rodzinną gazetę, "El Panamá América".
W 1955 roku Arias ożenił się z brytyjską baleriną Margot Fonteyn, co poprzedził rozwód z poprzednią żoną, którą zostawił z trójką dzieci. Po ślubie został ministrem pełnomocnym w Wielkiej Brytanii.
W 1959 roku Arias popadł w konflikt z rządem panamskim i prezydentem Ernesto de la Guardią, postanowił wtedy przeprowadzić zamach stanu. O pomoc zwrócił się do Fidela Castro, który kilka miesięcy wcześniej zdobył władzę na Kubie. Castro ofiarował Ariasowi usługi ponad setki kubańskich najemników. Arias i Fonteyn udali się następnie w stronę Panamy jachtem. Na wybrzeżu, ok. 150 km na północ od Panamy spotkali się z oddziałem rebeliantów. Fonteyn samotnie udała się natomiast w stronę stolicy, by zadbać o odwrócenie uwagi władz. Oboje zostali aresztowani, ale na skutek interwencji brytyjskiego ambasadora Fonteyn zwolniono, zaś dwa miesiące później ukrywającego się w brazylijskiej ambasadzie Ariasa deportowano.
Po upadku rządów de la Guardii powrócił z żoną do Panamy. W maju 1964 roku wybrano go do Zgromadzenia Narodowego, jednak po dwóch miesiącach został postrzelony w sprzeczce w Panamie przez swojego przyjaciela i politycznego współpracownika, Alberto Jiménez. Prawdopodobnie zajście było spowodowane domniemanym romansem Ariasa z żoną Jiméneza. W wyniku wypadku spędził 18 miesięcy w brytyjskich szpitalach oraz resztę życia na wózku inwalidzkim.
Zmarł 22 listopada 1989 roku w Panamie.

</doc>
<doc id="2019208" url="https://pl.wikipedia.org/wiki?curid=2019208" title="Port lotniczy Soesterberg">
Port lotniczy Soesterberg

Port lotniczy Soesterberg (IATA: UTC, ICAO: EHSB) – wojskowa baza lotnicza znajdująca się w Soesterberg (Holandia).

</doc>
<doc id="2019221" url="https://pl.wikipedia.org/wiki?curid=2019221" title="Orlando Jordan">
Orlando Jordan

Orlando Jordan (ur. 21 kwietnia 1974 w Richmond) – profesjonalny amerykański wrestler.
Występował w World Wrestling Entertainment (WWE), które w marcu 2005 przyznało mu pas mistrzowski. Obecnie jest członkiem federacji Total Nonstop Action Wrestling (TNA). Jest absolwentem Boise State University w Boise w stanie Idaho.
Identyfikuje się jako osoba biseksualna. Mieszka w Miami na Florydzie.
Osiągnięcia.
Maryland Championship Wrestling
Nu-Wrestling Evolution
Pro Wrestling Illustrated
World Wrestling Entertainment

</doc>
<doc id="2019222" url="https://pl.wikipedia.org/wiki?curid=2019222" title="Port lotniczy Westkapelle">
Port lotniczy Westkapelle

Port lotniczy Westkapelle – heliport położony w miejscowości Knokke-Heist, w Belgii.

</doc>
<doc id="2019224" url="https://pl.wikipedia.org/wiki?curid=2019224" title="Leyte (prowincja)">
Leyte (prowincja)

Leyte (także Northern Leyte; filipino: "Hilagang Leyte") – prowincja na Filipinach, położona jest w północnej części wyspy Leyte w regionie Eastern Visayas. Zajmuje trzy czwarte powierzchni wyspy.
Od wschodu poprzez cieśninę San Juanico graniczy z prowincją Samar na wyspie Samar, od zachodu poprzez Morze Camotes graniczy z prowincją Cebu na wyspie Cebu. Od północy poprzez zatokę Carigao graniczy z wyspą i prowincją Biliran, od południa graniczy z prowincją Southern Leyte.
Powierzchnia: 5901,5 km² tys. Liczba ludności: 1 544 251 mieszkańców (2007). Gęstość zaludnienia wynosi 261,7 mieszk./km². Stolicą prowincji jest Tacloban.

</doc>
<doc id="2019225" url="https://pl.wikipedia.org/wiki?curid=2019225" title="KKHH">
KKHH



</doc>
<doc id="2019226" url="https://pl.wikipedia.org/wiki?curid=2019226" title="Jaane Tu ... Ya Jaane Na">
Jaane Tu ... Ya Jaane Na



</doc>
<doc id="2019228" url="https://pl.wikipedia.org/wiki?curid=2019228" title="Helen Shapiro">
Helen Shapiro

Helen Shapiro (ur. 28 września 1946 w Londynie) – brytyjska piosenkarka.
Wnuczka polskich emigrantów żydowskich.
Karierę rozpoczęła jako 14-latka. Na przełomie lat 60. i 70. miała przerwę w karierze artystycznej.
Najpopularniejsze nagrania: "You Don't Know", "Walkin' Back To Happiness", "Tell Me That He Said", "Little Miss Lonely", "It's My Party".

</doc>
<doc id="2019229" url="https://pl.wikipedia.org/wiki?curid=2019229" title="Siergiej Aksakow (pisarz)">
Siergiej Aksakow (pisarz)

Siergiej Timofiejewicz Aksakow (ros. Серге́й Тимофе́евич Акса́ков; ur. 1791, zm. 1859) – rosyjski ziemianin, myśliwy, prozaik oraz tłumacz literatury starogreckiej i francuskiej na język rosyjski. Ojciec poety i publicysty Iwana Aksakowa oraz pisarza Konstantina Aksakowa; obaj byli słowianofilami.
Był twórcą prozatorskich cyklów myśliwskich (m.in. "Zapiski rużejnogo ochotnika Orienburgskoj guberni", 1852). Był też autorem dwóch autobiograficznych powieści "Kronika rodzinna" ("Семейная хроника", 1856) oraz "Lata dziecięce Bagrowa-wnuka" ("Детские годы Багрова-внука", 1858). Obie te powieści były tłumaczone na język polski i wydane w Polsce w 1953 roku. Stanowią kronikę rosyjskiego ziemiaństwa końca XVIII wieku.
Spoczywa pochowany na Cmentarzu Nowodziewiczym w Moskwie.

</doc>
<doc id="2019231" url="https://pl.wikipedia.org/wiki?curid=2019231" title="Spirytualista (powieść)">
Spirytualista (powieść)

Spirytualista (niem. "Der Geisterseher") – niedokończona powieść Friedricha Schillera, która ukazała się we fragmentach w czasopiśmie "Thalia" między latami 1787 a 1789 i doczekała się 3 wydań. Choć utwór pozostał nieukończony, to przyniósł Schillerowi największy sukces w jego karierze. Efektywne połączenie typowych i aktualnych jak na ówczesne czasy zagadnień - jak wywoływanie duchów, spirytyzm czy konspiracje - wyszło naprzeciw oczekiwaniom czytelników.
W stylistycznie i strukturalnie niejednolitej budowie książki przewija się intryga związana z jezuickim tajnym stowarzyszeniem, które pragnie nawrócić protestanckiego księcia na katolicyzm i zapewnić mu koronę w jego kraju, by w ten sposób rozszerzyć swoje wpływy.
Na przykładzie figury księcia Schiller ukazuje centralny konflikt między pożądaniem a moralnością oraz pragnieniami a powinnością. W filozoficznych fragmentach tekstu na pierwszy plan wysuwają się oświeceniowe ideały autora, jego krytyka religii i społeczeństwa. 
Z powodu przedłużającego się czasu pisania powieści oraz niechęci Schillera do samego projektu, styl i struktura dzieła są niejednolite i noszą znamiona literatury pisanej prozą - powieści gotyckiej - ale także dramatu, wraz dialogami przypominającymi te z "Don Carlosa".
Fabuła.
Narracja.
Narrator pierwszoosobowy, hrabia z O., opisuje historię księcia, który na czas karnawału odwiedził Wenecję. Już na samym początku narrator podkreśla, iż tematem jest pozornie niesamowita historia, której on sam był świadkiem i z której pragnie zdać rzetelną relację.
Książę.
Skryty i pochłonięty światem fantazji książę o melancholicznym i poważnym usposobieniu spędza swoje chwile w Wenecji, mając nadzieję na życie incognito w „rozpustnym mieście”. Pragnie rozwoju intelektualnego i duchowego, prowadząc spokojny tryb życia i unikając wszelakich obowiązków związanych z jego tytułem. Znikome środki finansowe nie pozwalają mu na egzystencję proporcjonalną do jego rangi społecznej. Sam otacza się tylko małą grupą najwierniejszych osób. Jako trzeci w kolejności kandydat do przejęcia władzy w swoim kraju nie ma on także ambicji politycznych.
Spotkanie z Ormianinem.
Spacerując wieczorem po placu św. Marka, książę wraz z hrabią są śledzeni przez zamaskowanego człowieka, który zbliża się do nich w tłumie i wypowiada słowa: "Życz sobie szczęścia, książę… o godzinie 9 - on będzie martwy". Tajemnicza postać szybko się oddala i mimo długich poszukiwań nikt nie jest w stanie jej odnaleźć. 6 dni później książę otrzymuje wiadomość, że tego samego wieczoru o godzinie 9 zmarł jego kuzyn, co oznacza, iż zwiększają się jego szanse na objęcie tronu. On sam jednak nie chce o tym słyszeć: "Nawet jeśli mógłbym zdobyć koronę, to miałbym inne rzeczy na głowie aniżeli takie błahostki"”
Inkwizycja państwowa.
Następnego wieczoru przyjaciele uciekają przed deszczem, znajdując schronienie w kawiarni usytuowanej na placu św. Marka, w której kilka osób gra w karty. Książę obserwuje grę do momentu, gdy pewien mieszkaniec Wenecji, któremu przestało się wieść w rozgrywce, obraźliwym tonem nakazuje mu opuścić kawiarnię. Sytuacja się zaostrza: dochodzi do szarpaniny, w wyniku której książę powala Wenecjanina na ziemię. Inni Włosi opuszczają lokal. Pozostali goście ostrzegają protagonistę i radzą mu natychmiast opuścić miasto, gdyż jego zamożni mieszkańcy, tacy jak ów Wenecjanin, będą próbowali go zabić. Szybko zjawiają się urzędnicy inkwizycji państwowej i nakazują przyjaciołom, by ci udali się z nimi. Gondolą zostają zabrani w tajemne miejsce i z zawiązanymi oczami zaprowadzeni w kierunku nieznanego sklepienia. Kiedy opaski zostają usunięte, ich oczom ukazuje się krąg inkwizytorów, przyodzianych w czarne ubrania. Wprowadzony zostaje Wenecjanin, a straszy mężczyzna pyta się protagonisty, czy to ten człowiek dopuścił się jego obrazy. Gdy książę to potwierdza, ten przyznaje, iż chciał zamordować arystokratę. W obecności przerażonych przyjaciół niedoszłemu zamachowcy zostaje odcięta głowa.
Zaklinanie duchów.
Przedziwne wypadki i zdarzenia prowadzą do tego, że książę - pomimo długiej podróży gondolą na Brencie - zgadza się na uczestnictwo w seansie zaklinania duchów, prowadzonym przez ekscentrycznego maga z Sycylii. Zapytany jakiego ducha chciałby zobaczyć, książę decyduje się na markiza Lanoy, przyjaciela, który umarł mu na rękach w czasie wojny. Ponieważ śmierć nie pozwoliła mu usłyszeć ostatnich słów jego kompana, protagonista chce poznać całą resztę. W przejmującym grozą zaklinaniu, przy towarzyszących mu błyskach i grzmotach, w pobliżu ściany kominka zjawia się blada postać w zakrwawionej koszuli i wydaje ledwo słyszalny dźwięk. Proces jednak zostaje nagle przerwany przez kolejny grzmot i kolejna sylwetka wyłania się w tym samym miejscu, zakrwawiona i blada niczym pierwsza, lecz nawet bardziej przerażająca i w rezultacie wprowadzająca maga w paniczny strach. Podczas gdy publiczność patrzy na owe wydarzenia z grozą, a pewien angielski lord bezskutecznie stara się odgonić zjawę przy pomocy szpady, książę zachowuje spokój, rozpoznaje swojego przyjaciela Lanoya i dowiaduje się w krótkiej rozmowie, co ten chciał mu powiedzieć. W rosyjskim oficerze, który grozi leżącemu na ziemi magowi i którego dziwna twarz już wcześniej rzuciła się hrabiemu w oczy, książę rozpoznaje tajemniczego Ormianina.
Chwilę późnej mag zostaje aresztowany, a jego seans zdemaskowany jako oszustwo. Pomimo tego druga zjawa pozostaje zagadkowa. Podczas gdy hrabia wskazuje na niejasność niektórych fenomenów, nie wykluczając przy tym zdarzeń nadprzyrodzonych, książę obstaje przy racjonalnym wyjaśnieniu i rozpoznaje intrygę, skierowaną przeciwko niemu.
Opowiadanie maga.
Chociaż książę jest w stanie przejrzeć oszustwo maga, to minione zdarzenia mają zły wpływ na jego zachowanie i charakter. Udaje mu się porozmawiać z aresztowanym mężczyzną, który opowiada mu o niesamowitym Ormianinie, którego miał już okazję spotkać osobiście i który odcisnął swoje piętno na losach pewnej szlacheckiej rodziny. Zostaje on w owej szczegółowej relacji przedstawiony jako „straszna istota”. "Jest wielu wiarygodnych świadków, przypominających sobie, iż widzieli Ormianina w wielu miejscach na Ziemi w tym samym czasie. Ostrze żadnej szpady nie jest w stanie go przebić, żadna trucizna powalić, żaden ogień poparzyć, a każdy statek, na którym się znajduje, nie może zatonąć. Nawet sam czas zdaje się tracić nad nim władzę".” Długie opowiadanie maga zawiera też wzmiankę o tragicznej historii miłosnej, w której upiorny Ormianin także odgrywa centralną rolę.
Przyjaciele ponownie dyskutują o relacji Sycylijczyka, sam książę odrzuca jego wersję jako niewiarygodną i zwraca uwagę na podły sposób myślenia mężczyzny oraz odnosi się do praw natury. "W charakterze tych ludzi leży wyolbrzymianie takich rzeczy i pogarszanie ich zbyt wieloma szczegółami; zwykłe oszustwo zrobiłoby to samo wyśmienicie w sposób skromny i powściągliwy. Chcesz raczej uwierzyć w cud, niż przyznać nieprawdopodobieństwu racje bytu? Obalić siły natury, niźli zawierzyć sztucznej i mniej zwyczajnej kombinacji owych sił?" Sam hrabia odpowiada przyjacielowi: "Nawet jeśli ta sprawa nie usprawiedliwia tak śmiałych wniosków, to musisz jednak przyznać, że wymyka się ona możliwościom naszego poznania"”.
Tajne stowarzyszenie Buccentauro.
Zmiana osobowości protagonisty staje się coraz bardziej widoczna. Niedawno jeszcze skromnie żyjący i powściągliwy arystokrata rzuca się teraz w wir dzikich uczt, wydaje więcej niż pozwala mu na to jego stan społeczny i popada w długi. Przyłącza się także do złowieszczego stowarzyszenia Buccentauro, którego podejrzane metody chce przejrzeć sam hrabia.
W bigoteryjnym i służalczym wychowaniu oraz autorytarnie przekazywanej religii jeszcze za czasów dzieciństwa, hrabia znajduje powód błądzenia jego przyjaciela. "Stłumienie całej żywotności chłopca w apatycznym przymusie ducha było najskuteczniejszym środkiem do zapewnienia najwyższego zadowolenia książęcym rodzicom". Tak więc nie jest wcale dziwnym, iż książę "wykorzystał pierwszą nadarzającą się okazję, by wyrwać się spod tak ciężkiego jarzma - lecz umknął mu niczym poddany niewolnik srogiego pana, nosząc oprócz wolności także poczucie własnej niewoli". Stowarzyszenie potrafi w odpowiedni sposób wykorzystać wyobraźnię protagonisty i sprzyja wyuzdanej wymianie zdań, ukrywając ją pod pozorem szlachetnej i rozsądnej wolności duchowej. Przy tym książę zapomina, że "libertynizm ducha i obyczajów u osobników tego stanu rozkwita dlatego, ponieważ znajduje on tu więcej swobody i nie jest ograniczony aureolą i urokami świętości". Członkowie zgromadzenia znieważają i hańbią poprzez "zasługującą na potępienie filozofię oraz obyczaje".
Stowarzyszenie szczyci się wybrednym smakiem i dobrym tonem, a pozornie panująca równość przyciąga księcia. Duchowe rozmowy członków świata polityki i nauki przez długi czas ukrywają przed nim niebezpieczeństwo tego związku. "Stopniowo zaczęła zanikać czysta i piękna prostota jego charakteru oraz delikatność jego moralnych uczuć".
Hrabia jest zmuszony do opuszczenia Wenecji i czyta dalszą część historii protagonisty z listów zaprzyjaźnionego z księciem barona. Pod wpływem nowych idei, książę coraz bardziej wykracza poza dopuszczalne granice, popada w długi, spotyka na swojej drodze także niefrasobliwego markiza Civitellę.
Filozoficzna wymiana.
W czwartym liście baron opisuje długą rozmowę między nim a księciem, który zdaje się być coraz bardziej nieszczęśliwy. W obliczu złej sytuacji finansowej protagonista jawi się jako fatalista, skarży się na swoją egzystencję, społeczną pozycję i reputację. Twierdzi, że jako książę jest on tworem „opinii świata”. Jeśli nie może być już szczęśliwy, to zabronione nie będą mu żadne sztuczne uciechy. Wymiana przechodzi w długi filozoficzny dialog, w którym bohater wyjaśnia swoje moralno – filozoficzne wyobrażenia. Rozmowa przypomina strukturalnie dialogi Platona, a baron pełni tam jedynie funkcję figuranta. 
Piękna dama.
Wyjazd z Wenecji, polecony przez dwór i wspierany przez barona, przeciąga się, ponieważ książę zauroczył się w pięknej kobiecie, którą spostrzegł w ciemnym kościele, u schyłku dnia, podczas wizyty na wyspie Giudecca. Podziwia on jej piękno i opisuje je baronowi z entuzjastyczną przesadą."Gdzie znajdę słowa, by opisać tę niebiańsko piękną twarz, gdzie dusza anielska, niczym na jej tronie, promieniuje całą obfitością jej urody?" Na prosty opis barona sugerujący, że chodzi o miłość, protagonista odpowiada: "Musi zawsze być nazwa dla czegoś, dzięki czemu jestem szczęśliwy? Miłość – Nie poniżaj mojego odczucia żadną nazwą, nadużywaną przez tysiące słabych dusz! Kto inny czuł to co ja teraz? Taka istota wcześniej nie istniała – więc jak nazwa mogła istnieć wcześniej niż uczucie? To jest nowe, jedyne uczucie, nowo-powstałe z nową istotą i tylko dla niej możliwe! – Miłość! Przed miłością jestem bezpieczny!". By przedłużyć swój pobyt i osobiście poznać nieznajomą, książę przystaje na propozycję markiza Civitello i pożycza dużą sumę pieniędzy. Poszukiwania kobiety, którą protagonista uważa początkowo za grecką arystokratkę, okazują się być żmudne. Ostatecznie spotyka on ją podczas podróży statkiem z Murano do Wenecji, gdzie dochodzi do długo oczekiwanej rozmowy, a później także kolejnych spotkań.
Ostatecznie książę rozstaje się z jego dworem. Jest on ostro atakowany w liście, jako że prowadzi rozwiązłe życie, słucha się wizjonerów i spirytualistów i stoi w podejrzanych związkach z katolickimi duchownymi. Jest tylko jedna rzecz, która pozwala dostrzec różnicę między ludźmi – posłuszeństwo i władza – dodaje zrezygnowany protagonista. Swój czas spędza on pośród nowych towarzyszy, poświęca im także wszystkie myśli, żyjąc niczym we śnie i nie wykazując zainteresowania innymi sprawami.
Przejście na katolicyzm.
Na końcu fragmentu hrabia, któremu wiele listów od barona zostało zatajonych, dowiaduje się w krótkim piśmie o śmiertelnej ranie markiza, o planach zemsty jego wujka i śmierci kobiety w wyniku otrucia. "Sam kościół zyskał w postaci księcia kolejną cenną zdobycz". Szybka podróż prowadzi hrabiego do Wenecji. Tam spotyka barona w dobrej kondycji i dowiaduje się, że długi księcia zostały spłacone, a markiz został przy życiu. Protagonista nie potrzebuje więcej wsparcia hrabiego, gdyż jest on pod opieką Ormianina i uczestniczy w jego pierwszej mszy.
Powstanie.
Schiller zajmował się tematem od 1786, mając na celu zebranie nowego materiału dla swojego czasopisma "Thalia". Pierwsza część "Spirytualisty" ukazała się w czwartym wydaniu w październiku 1787 roku, ostatnia w listopadzie 1789 roku. Wydanie współczesne, spisane w 1798 roku, było przez Schillera trzykrotnie korygowane i dwukrotnie modyfikowane w zakresie ogólnej koncepcji. 
Pierwsza część utworu powstała latem 1786 roku, gdy autor mieszkał w Dreźnie i korespondował z jego przyjaciółmi Christianem Gottfriedem Körnerem (o samym projekcie) oraz Ludwigem Ferdinandem Huberem. Ten ostatni wspierał proces twórczy "Spirytualisty". Przetłumaczył on "Spisek markiza Bedemara przeciwko Republice Weneckiej z 1618 roku" i zapoznał pisarza z samym miastem i jego atmosferą. Tekstu o „tajemniczej Wenecji” spod pióra Schillera ciężko jest sobie wyobrazić bez pomocy Hubersa.
Autor przerwał nawet prace nad dramatem "Don Carlos" by poświęcić się pisaniu powieści. Motywy takie jak pogoń za wolnością, utopia, idealizm, spiski i intrygi można znaleźć, w różnych konstelacjach, w obu dziełach.
Wraz z kolejnymi częściami zapowiadanymi przez Schillera i oczekiwanymi przez czytelników i krytykę, pisarz mógł liczyć na spory zastrzyk finansowy. Obok utworu "Die Abderiten" Wielanda, "Spirytualistę" zalicza się do pierwszych powieści publikowanych w częściach. 
Po przeprowadzce z Drezna do Weimaru w 1787 roku, autor stanął przed wyborem dalszych prac nad powieścią, co oprócz pieniędzy przyniosłoby mu dalszy rozgłos, bądź skompletowaniem rozpoczętego w 1786 roku dzieła historycznego zatytułowanego "Historia osobliwych rebelii i spisków". Jako że zajął się on drugim projektem, jego zainteresowanie "Spirytualistą" zmalało.
Schiller wielokrotnie odkładał wznawianie prac nad dziełem, żałując nawet tego, że rozpoczął sam projekt: "Jaki demon mi go podsunął" pisał 6 marca 1788 roku w liście do Körnera. "Tego przeklętego Spirytualistę nie potrafię do tej godziny obdarzyć nawet nikłym zainteresowaniem". Powątpiewał on też nad wartością własnej pracy: "Spirytualista, którego kontynuuję, staje się gorszy i gorszy, nie mogę nic poradzić". Tylko przy niewielu zajęciach był on świadom tak "grzesznego nakładu czasowego jak przy tej bazgraninie".
Kiedy kontynuacja powieści ukazała się wreszcie w piątym zeszycie "Thalii", a publiczność i krytycy zareagowali z dużym entuzjazmem, Schiller rozpoznał materialne możliwości kryjące się za projektem i zdecydował się na wydanie formy książkowej. Ale nawet to nie zmotywowało go do regularnego pisania. Ostatecznie zdecydował się on na zawarcie swoich doświadczeń i filozoficznych idei w dziele. W taki sposób miejsce znalazły kolejno filozoficzna wymiana oraz opowiadanie o pięknej kobiecie, które ukazały się wraz z szóstym zeszytem. Z filozoficznymi treściami zainteresowanie powieścią u pisarza ponownie wzrosło, jak przyznawał sam artysta swojemu przyjacielowi Körnerowi. Pełnowartościowa rozmowa umożliwiła mu skonfrontowanie księcia z problemem „wolnomyślności”. Sam Körner uważał owe rozmyślania za długie i zbędne. Zawierały one zarówno sceptyczne jak i ponure interpretacje historyczne autora i kontrastowały z „pozytywnym wykładem inauguracyjnym” z 1789 roku.
Między 1789, kiedy na łamach "Thalii" ukazała się ostatnia część, a 1798 światło dzienne ujrzały trzy wydania książki. W drugim i trzecim wydaniu Schiller skrócił filozoficzną wymianę.
Interpretacja.
W kategoriach przedstawienia fabuły "Spirytualista" był dla Schillera ważnym dziełem. Stosował on z wielką wirtuozerią różne płaszczyzny rzeczywistości, posługując się wieloma narratorami jak hrabią, baronem, sycylijskim magiem czy markizem Civitelli. Każdy z tych charakterów reprezentował swoją własną specyficzną perspektywę, wszyscy także obserwowali i komentowali wydarzenia fabularne.
Pytanie o autentyczność i prawdę, wiążące się wypowiedziami świadków, miało dla Schillera duże znaczenie. W przypadku tego tekstu, czytelnik wie, że ma do czynienia z fikcyjnym materiałem, lecz mimo to rzuca się on w wir autorskiej imaginacji. Do sprawy fikcjonalnej narracji odnosił się także sam pisarz, który twierdził, że czytelnik i autor muszą zawrzeć między sobą cichą umowę zezwalającą twórcy na fantazjowanie. Powieść obrazuje problem prawdy i jej przekazywania za pomocą języka, a co za tym idzie szkicuje granice fikcyjnej narracji. Gdy Schiller je rozpoznał w 1787 roku, zdecydował się początkowo na niekontynuowanie powieści, a zamiast tego skupił się na jego pracach naukowych.
"Spirytualista" pokazuje paradygmatycznie cześć problemów ówczesnej europejskiej szlachty i jej otoczenia. Na przykładzie księcia z niepewną przyszłością w Republice Weneckiej, będącej jedną z ostatnich niezależnych republik kupieckich, Schiller zarysował nie tylko charakterystyczne dla poszczególnych stanów sposoby zachowań, ale także zagrożenia kulturowe samej szlachty.
Bernhard Zimmermann wskazuje na sytuacje wolnych pisarzy, którzy widzieli siebie w pozycji zależnej od reguł rynkowych i którzy musieli pogodzić finansowe interesy wydawców z ich artystyczną indywidualnością. Wyjście z zależności od dworskiego patronatu i więzów stanowej poetyki reguł przyniosło pisarzom nowe możliwości artystycznego wyrazu. Z drugiej strony byli oni jednak bardziej zdani na anonimowego czytelnika, który decydował o powodzeniu bądź niepowodzeniu dzieła. Schiller należał do autorów, którzy potrafili dopasować się do zainteresowań czytelniczych mieszczaństwa. Jego wyczucie sprzeczności społecznych stanów i przewrotów po rewolucji francuskiej pomogło mu dostrzec dwojaki charakter dzieł literackich. Chciał on przy pomocy sztuki uwolnić odbiorcę z autoalienacji oraz przywrócić jednostce jej pełne człowieczeństwo. Po początkowej euforii, zareagował on jednak z rezygnacją na potrzeby mieszczańskiej publiki. Choć jeszcze w 1784 roku pisarz polegał i ufał jej postulatom, to już w 1799 roku – pod wpływem Kanta – zdystansował się od oczekiwań czytelników. Rozróżniał on między „pracami ulubionymi”, tj. autentyczną poetycką twórczością oraz „pracami pisarskimi”, skierowanymi na potrzeby realnej publiczności. "Spirytualista" należy bez wątpienia do drugiej kategorii. 
Według Matthiasa Luserke-Jaquiego wypowiedź księcia, iż człowiek jest szczęśliwy tylko po to, by być potrzebnym, niweczy całą nadzieję na szczęście indywidualne, które zostaje zastąpione funkcjonalną wartością. Sam książę stawia pytanie, które zdaje się być aktualne także w kontekście dnia dzisiejszego: "Co jest się winnym pracownikowi, który nie może już pracować, albo człowiekowi, który nie jest już potrzebny?". Odpowiedź nie pada. Historia miłosna z „piękną Greczynką” stanowi odpowiednik materialistycznej filozofii księcia z jej deformującym działaniem na ludzki charakter.
Rüdiger Safranski wysuwa paralele do "Don Carlosa" i porównuje markiza Posę z Ormianinem. Tak jak on markiz okrywa się mgłą tajemnicy i pogrywa z jego przyjacielem i królową niczym figurami szachowymi. Don Carlos i książę są pozornie kierowani przez niewidzialnego i potężnego ducha, choć sam markiz jest eksponowany jako promieniująca sylwetka, Ormianin zaś jako ciemna osobowość. To że książę szybko potrafi sobie wyjaśnić całą intrygę, niesie ze sobą negatywny oddźwięk dla protagonisty: polega on za bardzo na swoim rozumie, umacnia własne odczucie bezpieczeństwa i dystansuje się dumnie i zarozumiale od starych kompanów. Traci znajomości, które zawsze były dla niego ważne, staje się niepowściągliwy i zachowuje się jak libertyn, który wprawdzie nie daje się oślepić mistycyzmowi, lecz dla którego nic już nie jest święte. Ormianin uwolni księcia niczym służącego, który ucieknie „z łańcuchami na nogach” i przez to szybko zostanie ponownie pojmany i wykorzystany do innych celów. Tak wpada on w wir zabaw i zadłuża się. Kiedy wreszcie jest duchowo zniszczony i pozbawiony zasad, wpada wskutek swej własnej słabości pod mocną rękę kościoła, jak ma to miejsce na końcu powieści. Z wrażliwego melancholika staje się on sceptykiem, wolnomyślicielem, libertynem i pełnym skruchy grzesznikiem. Droga prowadzi ze zmierzchu w stronę fałszywego światła, a następnie ponownie w ciemność.
Recepcja.
Mimo że powieść pozostała fragmentem, to odniosła za życia Schillera największy sukces spośród wszystkich jego tekstów. Z aktualnym jak na tamte czasy tematem spirytualizmu oraz tajemnymi stowarzyszeniami autor wyszedł naprzeciw zainteresowaniu czytelników.
Już pierwsza część utworu ze stycznia 1787 roku odbiła się pozytywnym echem. Entuzjazm był mniej związany z podjęciem przez Schillera ważnych społecznych pytań, a bardziej ukierunkowany na oczekiwanie kontynuacji fabuły. W wydaniu "Gothaischen gelehrten Zeitung" z czerwca 1787 roku można było przeczytać : "Jest to wysoce interesujący tekst, mistrzowsko napisany. Fabuła się urywa w miejscu, gdzie rozwiązanie zdawało się być na wyciągnięcie ręki. Oczekujemy kontynuacji z niecierpliwością. Wydawca z pewnością ucieszy swoich czytelników, jeśli zaspokoi ich ciekawość możliwie jak najszybciej." Także na piąty zeszyt publiczność i recenzenci zareagowali bardzo pozytywnie, domagając się kolejnych części.
Spirytualiści grali w XIX wieku istotną rolę także w innych dziełach. W niektórych z nich można było znaleźć odniesienia do samego Schillera.
W wielu utworach E.T.A. Hoffmanna – jak "Piaskun" czy nowele ze zbioru "Bracia Serafiońscy" – wspominany jest spirytualizm. W opowiadaniu "Der Elementargeist" protagonista Wiktor stwierdza, że zainteresowanie mistycznością i niesamowitością jest głęboko zakorzenione w ludzkiej naturze. Przede wszystkim Schillerowski "Spirytualista" zdaje się "zawierać formy zaklinania najpotężniejszych z czarnych magii". Po lekturze książki "otworzyło się mu magiczne królestwo wypełnione nadziemskimi a może i podziemnymi cudami, w którym to podróżuje i błądzi, niczym marzyciel". Tajemniczego majora O’Malleya Wiktor porównuje z Ormianinem z powieści Schillera. 
Hugo von Hofmannsthal włączył w 1912 roku powieść do jego zbioru „Niemieccy prozaicy”. We wstępie, którego proza była chwalona przez Thomasa Manna, Hofmannsthal wskazywał na szersze spojrzenie Schillera na "wielkie sytuacje" i "zaawansowane intrygi państwowe". W powieści "różni ludzie są zręcznie ze sobą powiązani", a "sam Schiller ze swoją zręcznością stoi pośród Niemców prawie osamotniony, jako że nie jest ona ich mocną stroną". 
Wpływ "Spirytualisty" na prozę Jacoba Wassermanna był dla Thomasa Manna przykładem aktualności Schillera. Inspiracje autorem są także widoczne we współczesnych dziełach – podkreślał Mann w ankiecie z 1929 roku.
W książce "Versuch über Schiller", Mann określił "Spirytualistę" jako świetną powieść sensacyjną. Entuzjastyczna publiczność naciskała na autora, by ten ukończył dzieło. Schiller jednak czuł się w powieści, podobnie jak w liryce, niczym „w swoim królestwie” i odmówił kontynuacji. Nowela Manna "Śmierć w Wenecji" również rozgrywa się w mieście pełnym dekadencji i upadku obyczajów. W "Spirytualiście" protagonista ulega urokom pięknej kobiety, podczas gdy w dziele Manna młodzieńcowi Tadziowi. Dalej książę wpada przy końcu w wir zabawy i zwątpienia, a wysokie wymagania Aschenbacha jako artysty i jego etyka wyczynu stają się z czasem coraz bardziej dyskusyjne.
Według Reina A. Zondergelda, Schiller wraz ze swoją niedokończoną powieścią stworzył nie tylko główne dzieło niemieckiej grozy, ale także jeden z najbardziej znaczących utworów literatury fantastycznej. W tłumaczeniu angielskim dzieło stało się ważnym wzorcem dla powieści gotyckiej. Późniejsze próby dokończenia książki – choćby przez Cajetana Tschinka czy, ponad 100 lat później przez Hannsa Heinza Ewersa- były mało przekonujące.
Rüdiger Safranski wspomina o romantycznej powieści, którą Schiller napisał jeszcze przed nadejściem epoki. Już samo zainteresowanie Wenecją jest romantycznej natury. Pisarz jako pierwszy z powodzeniem wyobraził sobie i naszkicował ponure otchłanie miasta. Wraz ze "Spirytualistą" zaczyna się motyw "Śmierci w Wenecji", który niewiele później jest kontynuowany w "Ardinghello" Heinego, dziele, w którym Wenecja jest przedstawiona jako stolica miłości, pożądania i śmierci. Późniejsi autorzy będą wysyłać ich bohaterów z ich dionizyjskimi losami życiowymi właśnie do Wenecji.

</doc>
<doc id="2019232" url="https://pl.wikipedia.org/wiki?curid=2019232" title="Dosłoneczny stok">
Dosłoneczny stok



</doc>
<doc id="2019234" url="https://pl.wikipedia.org/wiki?curid=2019234" title="Sergei Aksakov">
Sergei Aksakov



</doc>
<doc id="2019235" url="https://pl.wikipedia.org/wiki?curid=2019235" title="Ariarates VII Filometor">
Ariarates VII Filometor

Ariarates VII Filometor (gr. "Ἀριαράθης", "Ariaráthēs") (zm. 101 p.n.e.) – król Kapadocji od 116 lub 111 p.n.e. do swej śmierci. Najstarszy syn króla Kapadocji Ariaratesa VI Epifanesa Filopatora i królowej Laodiki, córki Mitrydatesa V Euergetesa, króla Pontu.
W pierwszych latach panowania był pod opieką matki Laodiki, siostry króla Pontu Mitrydatesa VI Eupatora Dionizosa. W czasie tego okresu królestwo zostało zagarnięte przez Nikomedesa III Euergetesa, króla Bitynii. Mitrydates postanowił posłać posiłki wojskowe, by siostra, wdowa po Ariaratesie VI, przepędziła najeźdźcę. Laodika zawarła jednak z Nikomedesem układ i postanowiła poślubić go. Król Pontu źle zniósł tę sytuację, bo sam chciał zająć Kapadocję. Usunął z niej załogi wojskowe oraz wprowadził na tron Ariaratesa VII Filometora, swego siostrzeńca. Działanie te nie było jednak bezinteresowne. Po kilku miesiącach chciał, żeby Gordios, morderca Ariaratesa VI, powrócił do ojczyzny. Postanowił dzięki niemu mieć pretekst do zajęcia kraju. Ariarates VII był bardzo oburzony na plany wuja. Zebrał więc wielkie wojsko, miał także pomoc sąsiednich królów. Mitrydates VI Eupator natomiast sformował armię liczącą 80 tys. piechoty, 10 tys. konnicy oraz 600 wozów z przymocowanymi kosami. Obawiając się wyniku bitwy, zaprosił siostrzeńca na rozmowy. Wziął ze sobą sztylet schowany w opasce biodrowej. Ariarates wysłał żołnierza, by zrewidował go. Podczas rewidowania podbrzusza, Mitrydates zażartował, aby nie znalazł innej włóczni. W ten sposób uchronił się przed zdemaskowaniem. Odsunął na bok Ariaratesa na bok, niby na rozmowę cztery oczy. Zamordował go na oczach obu wojsk. Zagarnięte królestwo siostrzeńca dał swemu ośmioletniemu synowi Ariaratesowi IX, a Gordiosa, arystokratę kapadockiego, uczynił jego regentem (Justynus, "Epitoma", ks. XXXVIII, rozdz. 1).

</doc>
<doc id="2019236" url="https://pl.wikipedia.org/wiki?curid=2019236" title="Harricana">
Harricana

Harricana (fr. "Rivière Harricana", ang. "Harricana River") – rzeka we wschodniej Kanadzie, w prowincjach Quebec i Ontario. Od źródła przez większość swej długości rzeka przepływa przez Quebec (80% powierzchni jej dorzecza znajduje się na obszarze tej prowincji), jednak jej ujście znajduje się na obszarze Ontario.
Harricana wypływa z jeziora Lac Blouin niedaleko miasta Val-d’Or. Na odcinku aż do miasta Amos przepływa przez liczne jeziora, m.in. Lac de Montigny, Lac Malartic, Lac la Motte. Za Amos aż do ujścia rzeka przepływa przez niezagospodarowane obszar otoczone głównie lasami borealnymi. Niedługo po przekroczeniu granicy Quebecu z Ontario Harricana wpada do Zatoki Jamesa ok. 60 km od miasta Moosonee.
Jedynym miastem przez które przepływa jest Amos.
Główne dopływy rzeki to:

</doc>
<doc id="2019237" url="https://pl.wikipedia.org/wiki?curid=2019237" title="Ariarates VIII Epifanes">
Ariarates VIII Epifanes

Ariarates VIII Epifanes (gr. "Ἀριαράθης", "Ariaráthēs") (zm. ok. 97 p.n.e.) – król Kapadocji w latach 101-ok. 97 p.n.e. Drugi syn króla Kapadocji Ariaratesa VI Epifanesa Filopatora i królowej Laodiki, córki Mitrydatesa V Euergetesa, króla Pontu.
Król Pontu Mitrydates VI Eupator Dionizos zabijając króla i siostrzeńca Ariaratesa VII Filometora, zdobył Kapadocję. Zagarnięte królestwo dał swemu ośmioletniemu synowi Ariaratesowi IX, a Gordiosa, arystokratę kapadockiego, uczynił jego zarządcą (Justynus, "Epitoma", ks. XXXVIII, rozdz. 1). Mieszkańcy Kapadocji będąc niezadowoleni z rządów pontyjskich namiestników zbuntowali się przeciwko królowi Pontu Mitrydatesowi. Wezwali z Azji młodszego brata zamordowanego Ariaratesa VII do ojczyzny, który także miał na imię Ariarates (XXXVIII 2). Wychowywał się zapewne u króla i ojczyma Nikomedesa III Euergetesa w Bitynii.
Król Pontu Mitrydates VI postanowił się z nim rozprawić. Zwyciężając Ariaratesa w walce, usunął go z Kapadocji. Wkrótce młodzieniec nabawił się choroby ze zgryzoty i zmarł (XXXVIII 2). Na nim wygasła dynastia Ariaratesa. Zmarł bezpotomnie w młodym wieku, tak jak starszy brat. Po usunięciu Ariaratesa VIII Mitrydates przywrócił tron swojemu synowi Ariaratesowi IX Eusebesowi Filopatorowi.
Nikomedes III Euergetes, obawiając się najazdu króla Pontu na Bitynię, postanowił wysłać do Rzymu chłopca, jako trzeciego syna Ariaratesa. Wysłał go ze swoją żoną Laodiką, wdową po Ariaratesie i rzekomą matką chłopca. W senacie rzymskim mieli się ubiegać o tron Kapadocji. Mitrydates dowiadując się o ich poselstwie, wysłał Gordiosa do Rzymu, by z równym bezwstydem, powiedział, że chłopiec rządzący Kapadocją jest prawdziwym synem Ariaratesa. Rzymianie nie dali się nabrać na te machinacje. Postanowili odebrać Kapadocję Mitydatesowi oraz Paflagonię Nikomedesowi. Obdarzyli te krainy wolnością, ale mieszkańcy Kapadocji odrzucili te propozycje. Rzymianie, więc dali im Ariobarzanesa na króla (XXXVIII 2).

</doc>
<doc id="2019239" url="https://pl.wikipedia.org/wiki?curid=2019239" title="Stok dosłoneczny">
Stok dosłoneczny



</doc>
<doc id="2019241" url="https://pl.wikipedia.org/wiki?curid=2019241" title="Koi Mil Gaya">
Koi Mil Gaya



</doc>
<doc id="2019242" url="https://pl.wikipedia.org/wiki?curid=2019242" title="Ariarates IX Eusebes Filopator">
Ariarates IX Eusebes Filopator

Ariarates IX Eusebes Filopator lub Arkatias (gr. "Ἀριαράθης", "Ariaráthēs") (ur. ok. 108, zm. 85 p.n.e.) – król Kapadocji z dynastii Mitrydatydów w latach 101-ok. 95 p.n.e., 93-92 p.n.e., 90-89 p.n.e. i 88-86 p.n.e. Młodszy syn Mitrydatesa VI Eupatora Dionizosa, króla Pontu.
Mitrydates VI Eupator Dionizos, król Pontu, zabił swego siostrzeńca Ariaratesa VII Filometora, by zdobyć królestwo Kapadocji. Zagarniętą krainę dał swemu ośmioletniemu synowi Ariaratesowi IX. Uczynił Gordiosa, arystokratę kapadockiego, zarządcą oraz opiekunem syna. Po pewnym czasie mieszkańcy Kapadocji, będąc niezadowoleni z rządów namiestników, zbuntowali się przeciwko królowi pontyjskiemu Mitrydatesowi. Postanowili wezwać z Azji, zapewne z Bitynii, młodszego brata zamordowanego Ariaratesa VII do ojczyzny, który także miał na imię Ariarates.
Mitrydates VI z Pontu postanowił się z nim rozprawić. Po zwycięskiej walce usunął go z Kapadocji. Wkrótce Ariarates VIII nabawił się choroby ze zgryzoty i zmarł w młodym wieku. Na nim wygasła dynastia Ariaratesa. Mitrydates, po usunięciu Ariaratesa VIII Epifanesa, przywrócił tron swojemu synowi Ariaratesowi IX.
Król Bitynii Nikomedes III Euergetes, obawiając się najazdu króla Pontu na swój kraj, postanowił wysłać do Rzymu chłopca, jako rzekomego trzeciego syna Ariaratesa VI Epifanesa Filopatora. Wysłał go ze swoją żoną Laodiką, a wdową po Ariaratesie VI, by ubiegali się o tron Kapadocji. Ona, jako rzekoma matka chłopca, miała w senacie rzymskim potwierdzić, że chłopiec jest jej trzecim synem. Mitrydates z Pontu dowiadując się o ich poselstwie, wysłał Gordiosa do Rzymu, by z równym bezwstydem, poinformował, że chłopiec rządzący Kapadocją jest prawdziwym synem Ariaratesa. Rzymianie jednak zorientowali się w tych kłamstwach. Odebrali Kapadocję Mitydatesowi oraz Paflagonię Nikomedesowi. Postanowili obdarzyć te krainy wolnością, ale mieszkańcy Kapadocji odrzucili te propozycje. Rzymianie, więc dali im Ariobarzanesa I na króla. Ten, jako słaby król tracił trzykrotnie władzę na rzecz Ariaratesa IX.
Mitrydates VI, król Pontu, wysłał Gordiosa, by przekonał króla Armenii Tigranesa II Wielkiego do zaatakowania Ariobarzanesa I. Gdy 93 r. Tigranes II nadchodził, król Kapadocji uciekł do Rzymu. Mitrydates znów przejął kontrolę nad tą krainą, dając ją synowi Ariaratesowi IX. Rządził on do 92 r., kiedy został usunięty przez Lucjusza Korneliusza Sullę, rzymskiego namiestnika Cylicji. Mitraos i Bagoas, wodzowie Tigranesa II, usunęli Ariobarzanesa I w 90 r. Senat rzymski postanowił rozprawić się z tą sytuacją, aby przywrócić tron Ariobarzanesowi I. Wysłano w tym celu posłów pod przewodnictwem legata Maniusza Akwiliusza z misją uporządkowania spraw azjatyckich. Z pomocą namiestnika Azji Gajusza Kasjusza Longinusa udało się wprowadzić Nikomedesa IV do Bitynii i Ariobarzanesa I do Kapadocji. Rzymianie, potrzebując pretekstu do wojny, namawiali ich do napadu na kraj wroga Rzymu, Mitrydatesa VI, aby go sprowokować do niej. Rzymianie, nie czekając na decyzję senatu, zaczęli prowadzić przygotowania wojenne. Doszło do tzw. I wojny z Mitrydatesem (89-85 p.n.e.) Na czele wojsk sprzymierzonych po stronie Mitrydatesa stanął syn Ariarates IX, mający 10 tys. jazdy z Małej Armenii. Mitrydates, pokonując i zabijając Akwiliusza, zajął błyskawicznie rzymską prowincję Azja. Mieszkańcy większości miast greckich witali go entuzjastycznie. Ariarates IX rządził Kapadocją po raz czwarty do r. 86 p.n.e., kiedy został usunięty z tronu na rzecz Ariobarzanesa I Filoromajosa.
Ariarates IX, po usunięciu go z Kapadocji i przyłączeniu się do ojca, najechał ze swoją armią Macedonię i pokonał bez trudu nielicznych tam Rzymian. Po opanowaniu kraju i pozostawieniu jej pod zarządem satrapów wyruszył przeciw wodzowi rzymskiemu Sulli. W drodze rozchorował się koło miejscowości Tisajon i zmarł.

</doc>
<doc id="2019243" url="https://pl.wikipedia.org/wiki?curid=2019243" title="Ariobarzanes I Filoromajos">
Ariobarzanes I Filoromajos

Ariobarzanes I Filoromajos (gr. "Ἀριοϐαρζάνης", "Ariobarzánēs") (zm. 63 p.n.e.) – król Kapadocji w latach ok. 96-93 p.n.e., 92-90 p.n.e., 89-88 p.n.e. i 86-63 p.n.e.
Ariobarzanes nie pochodził z królewskiego rodu. Należał do arystokracji kapadockiej. Został wybrany na króla Kapadocji przez Rzym w wyniku walki o tron między królem Bitynii Nikomedesem III Euergetesem, a królem Pontu Mitrydatesem VI Eupatorem Dionizosem. Bowiem pierwszy z nich obawiając się tego drugiego najazdu na swój kraj, posłał do Rzymu chłopca, jako rzekomego trzeciego syna Ariaratesa VI Epifanesa Filopatora, by ubiegał się o tron Kapadocji. Wysłał go ze swoją żoną Laodiką, a wdową po Ariaratesie. Miała ona, jako rzekoma matka chłopca, potwierdzić w senacie rzymskim, że chłopiec jest jej trzecim synem. Gdy Mitrydates z Pontu dowiedział się o tym, wysłał Gordiosa do Rzymu, by z równym bezwstydem, obwieścił, że chłopiec rządzący Kapadocją jest prawdziwym synem Ariaratesa. Rzymianie jednak zorientowali się w tych machinacjach. Odebrali Kapadocję Mitydatesowi oraz Paflagonię Nikomedesowi. Postanowili je obdarzyć wolnością, ale mieszkańcy Kapadocji odrzucili te propozycje. Rzymianie, więc dali im Ariobarzanesa na króla (ok. r. 96 p.n.e.)
Po kilku latach Ariobarzanes I jako nieudolny władca utracił władzę na rzecz konkurenta Ariaratesa IX Eusebesa Filopatora, syna króla Pontu Mitrydatesa VI. Ten ostatni wysłał Gordiosa, by przekonał króla Armenii Tigranesa II Wielkiego do zaatakowania Ariobarzanesa I. Gdy 93 r. Tigranes II nadchodził, król Kapadocji uciekł ze swoim skarbem do Rzymu. Mitrydates znów przejął kontrolę nad tą krainą, dając ją synowi Ariaratesowi IX, gdzie rządził do 92r. Został on usunięty przez Lucjusza Korneliusza Sullę, rzymskiego namiestnika Cylicji. W 90 r. wodzowie Tigranesa II, Mitraos i Bagoas, usunęli Ariobarzanesa, ponownie wprowadzając na jego miejsce Ariaratesa IX. Rzymianie postanowili rozprawić się z tą sytuacją, aby przywrócić tron swemu protegowanemu. Wysłano w tym celu posłów pod przewodnictwem legata Maniusza Akwiliusza z misją uporządkowania spraw w Azji Mniejszej. Z pomocą Gajusza Kasjusza Longinusa, namiestnika Azji, udało się wprowadzić Nikomedesa IV do Bitynii i Ariobarzanesa I do Kapadocji. Rzymianie potrzebowali pretekstu do wojny z Mitrydatesem. Postanowili namówić ich do napadu na kraj wroga Rzymu.
Król Pontu w czasie tzw. I wojny z Mitrydatesem (89-85 p.n.e.) pokonał i zabił legata Akwiliusza. Zajął w szybkim tempie rzymską prowincję Azja, gdzie mieszkańcy większości miast greckich witali go entuzjastycznie. Ariobarzanes I utracił Kapadocję na rzecz Ariaratesa IX w 88 r. Odzyskał kraj dopiero w 86 r. Odtąd rządził Kapadocją bez zakłóceń. W 81 r. Sulla doprowadził do pojednania między Mitrydatesem a Ariobarzanesem. Król Pontu na spotkaniu zaślubił swą czteroletnią córkę z synem Ariobarzanesa I. Z tego powodu zatrzymał część Kapadocji i inne ziemie, które miał w swych rękach. W r. 63 p.n.e. abdykował na rzecz jedynego syna Ariobarzanesa II Filopatora, którego miał z żoną i królową Atenais I Filostorgos. Nie wiadomo, kiedy i gdzie zmarł.

</doc>
<doc id="2019244" url="https://pl.wikipedia.org/wiki?curid=2019244" title="Bitwa pod Radzyminem (1920)">
Bitwa pod Radzyminem (1920)

Bitwa pod Radzyminem – bitwa stoczona podczas wojny polsko-bolszewickiej, wokół miasta Radzymin położonego ok. 25 km na północny wschód od Warszawy, pomiędzy 13 a 16 sierpnia 1920 roku. Była jedną z najbardziej krwawych i ciężkich bitew całej wojny pomiędzy Polską a bolszewicką Rosją.
Pierwszą fazę bitwy stanowiło uderzenie Armii Czerwonej w kierunku Warszawy, którego celem było opanowanie przyczółka praskiego oraz przygotowanie do zajęcia stolicy Polski. 14 sierpnia wojska bolszewickie opanowały Radzymin i przełamały linie obronne 1. Armii Wojska Polskiego, której zadaniem była obrona Warszawy z kierunku wschodniego. W ciągu dnia Radzymin w toku ciężkich walk kilkukrotnie przechodził z rąk do rąk, ostatecznie jednak pozostał opanowany przez wojska rosyjskie. Na wieść o klęsce wojsk polskich pod Radzyminem zagraniczni dyplomaci, z wyjątkiem posłów Wielkiej Brytanii i Watykanu, w pośpiechu opuścili Warszawę.
Plany obu stron były proste: celem bolszewików było przełamanie kolejnych linii polskiej obrony i przebicie się do Warszawy. Z kolei polscy dowódcy liczyli na to, że uda się przedłużyć opór wokół Radzymina do czasu ruszenia planowanej kontrofensywy, dowodzonej na południu przez marszałka Józefa Piłsudskiego, a na północy przez gen. Władysława Sikorskiego, której celem było okrążenie wojsk szturmujących Warszawę.
Po trzech dniach intensywnych walk, niewielka liczebnie 1. Armia dowodzona przez gen. Franciszka Latinika odparła bezpośredni atak sześciu bolszewickich dywizji strzeleckich na Radzymin i Ossów. Walki o miasto zmusiły jednak gen. Józefa Hallera, dowódcę polskiego Frontu Północnego, do przyspieszenia kontrataku 5. Armii gen. Sikorskiego. Ostatecznie Radzymin został odbity przez polski kontratak 15 sierpnia. Zwycięstwo to okazało się jednym z punktów zwrotnych bitwy warszawskiej. Powiodła się również strategiczna kontrofensywa znad Wieprza oraz z okolic Twierdzy Modlin, dzięki czemu do jesieni 1920 udało się wypchnąć wojska rosyjskie z Polski, sparaliżować cztery rosyjskie armie i zabezpieczyć przyszłość całego państwa polskiego.
Tło historyczne.
W wyniku niepowodzenia polskiej operacji kijowskiej i kontrofensywy wojsk rosyjskich na całej długości frontu wojska polskie zostały zmuszone do odwrotu ze środkowej Białorusi i Ukrainy. Choć bolszewickim wojskom nie udało się otoczyć i zniszczyć trzonu polskich sił zaangażowanych w operację, wymagały one pilnego przegrupowania i uzupełnienia strat. Po klęsce planów zatrzymania rosyjskiej ofensywy na Bugu, polskie dowództwo liczyło na zatrzymanie jej na linii Wisły, na tzw. Przedmościu Warszawskim. Polski plan zakładał, że na tyły wojsk rosyjskich szturmujących Warszawę uderzą wojska marszałka Józefa Piłsudskiego, zgromadzone wzdłuż rzeki Wieprz, oraz 5. Armia generała Władysława Sikorskiego. Ta miała opuścić twierdzę Modlin i odciąć odwrót wojskom bolszewickim kierującym się na Pomorze wzdłuż północnego brzegu Bugonarwi i Wisły. By jednak plan ten miał szanse powodzenia, Warszawa musiała wytrwać.
Preludium.
Obronę Warszawy organizowała 1. Armia Polska pod dowództwem generała Franciszka Latinika oraz część Frontu Północnego gen. Józefa Hallera. Nominalnie armia miała do dyspozycji cztery dywizje piechoty (8., 11. i 15. oraz 1. Dywizję Litewsko-Białoruską w odwodach), jednak ich stany osobowe były dalece niepełne. Ponadto ten związek operacyjny miał do dyspozycji wycieńczone walkami odwrotowymi oddziały 10. Dywizji Piechoty, dwie grupy lotnicze (w sumie cztery eskadry), 293 działa różnych typów i trzy pociągi pancerne.
Obronę Warszawy stanowiły cztery linie obronne, z których zewnętrzna biegła ok. 24 kilometrów na wschód od miasta: od fortu Zegrze, wzdłuż rzeki Rządza do Dybowa, na południe przez Helenów, Nową Czarną i bagna Białe Błota na wschód od Wołomina, a stamtąd przez Leśniakowiznę i porośnięty gęstymi lasami poligon artyleryjski, wzdłuż linii Okuniew–Wiązowna do Wisły.
Druga linia biegła bliżej miasta, wzdłuż częściowo zachowanych okopów, wykopanych w 1915 podczas wielkiej wojny przez wojska rosyjskie i niemieckie, przedzielonych pasem dawnej ziemi niczyjej. Linia ta biegła od brzegów Bugonarwi w pobliżu Fortu Beniaminów, poprzez Strugi, Zielonkę, Rembertów i Zakręt do Falenicy. Dwoma najważniejszymi sworzniami tej linii obronnej były miasta Wołomin i Radzymin. Trzecią linię obrony stanowiło bezpośrednie przedpole Pragi, lewobrzeżnej dzielnicy Warszawy, natomiast czwartą i ostatnią linię stanowiły przyczółki warszawskich mostów przez Wisłę.
Już 8 sierpnia 11. Dywizję Piechoty wysłano do Radzymina z zadaniem przygotowania obrony przed spodziewanym nadejściem wojsk rosyjskich. Choć rdzeń dywizji stanowili weterani 2. Dywizji Strzelców, przybyłej z Francji z Błękitną Armią, jednostkę wkrótce przed bitwą uzupełniono słabo wyszkolonymi żołnierzami z poboru. Polska jednostka zajęła pozycje przed miastem, wykorzystując część umocnień rosyjskich i niemieckich z czasów I wojny światowej. Główna linia obrony biegła ok. 2 km od Radzymina, od nieukończonego Fortu Beniaminów z 1909 na brzegu Bugonarwi, przez Mokre do Dybowa. Kolejnego dnia rosyjska 6. Dywizja Strzelców zdobyła Wyszków, ok. 30 kilometrów na północny wschód od Radzymina. 12 sierpnia siły polskiej 1. Dywizji Litewsko–Białoruskiej opuściły pierwszą linię obrony i wycofały się przez Radzymin do Warszawy. Tym samym miasto znalazło się na pierwszej linii frontu. O zmroku pierwsze patrole rosyjskie pojawiły się na przedpolu wsi Ruda i Zawady, obsadzonych przez polski 48. pułk piechoty. Z marszu rosyjska artyleria po raz pierwszy ostrzelała też sam Radzymin.
Pole bitwy.
Warszawa, położona po obu stronach Wisły, chroniona jest od północy przez Wisłę, Bug i Narew, trzy rzeki stanowiące poważną przeszkodę dla przerzutu wojsk. Jako że Armii Czerwonej brakowało wyspecjalizowanego sprzętu inżynieryjnego do forsowania rzek, jej dowódcy nie mogli obejść miasta i zaatakować go od zachodu, jak to miało miejsce podczas wielu wcześniejszych szturmów miasta. Liczyli natomiast na powodzenie swojego uderzenia w kierunku Płocka, Włocławka i Torunia, gdzie podległe im wojska mogłyby sforsować Wisłę za pomocą stałych mostów i stamtąd ruszyć na stolicę Polski. Warszawy bronił wprawdzie pierścień XIX i XX-wiecznych umocnień rosyjskich tworzących Twierdzę Warszawa, jednak forty znajdowały się głównie na zachodnim brzegu Wisły. Dodatkowo, jeszcze w 1909 wojska rosyjskie rozpoczęły ich rozbiórkę jako niedostosowanych do wymogów współczesnego pola bitwy, a dzieła zniszczenia dopełnił rosyjski odwrót z Warszawy w 1915 roku.
Najprostszym dla atakujących wojsk podejściem do ofensywy na Warszawę był atak frontalny ze wschodu. Teren wokół miasta jest w zasadzie płaski, dodatkowo logistykę ułatwiało istnienie kilku dróg bitych biegnących promieniście z Warszawy w kierunku Twierdzy Modlin, Legionowa, Radzymina i Mińska Mazowieckiego na wschód od stolicy. Sytuację atakujących ułatwiał również fakt, że jedyne stałe umocnienia w okolicy Radzymina stanowiły nieukończony Fort Beniaminów i linia okopów z I wojny, opuszczonych i niszczejących od czasu przejścia frontu w 1915 roku.
Siły walczących stron.
Pierwszą i drugą linię polskiej obrony obsadzały wojska regularne. W ich skład wchodziły trzy dywizje piechoty: 11. (obsadzająca front od brzegów Bugu po Leśniakowiznę), 8. (od Leśniakowizny do Okuniewa) i 15. (od Okuniewa do Wisły). 1. Armia dysponowała również niedawno wycofaną z frontu 1. Dywizją Litewsko-Białoruską, którą trzymano w rezerwie w rejonie Marki–Kobyłka. Rezerwy Frontu Północnego stanowiła 10. Dywizja Piechoty oraz kilka mniejszych jednostek. Trzecią linię obrony obsadzały zmobilizowane jednostki Policji Państwowej i ochotników, o nikłej wartości bojowej. Spośród jednostek w pierwszej linii tylko dowodzona przez płk. Bolesława Jaźwińskiego 11. Dywizja brała wcześniej udział w walkach. Jej 48. pułk Strzelców Kresowych (płk Kazimierz Orlik-Łukoski) obsadził linię obrony od Bugonarwi do Mokrego, 46. pułk Strzelców Kresowych płk. Bronisława Krzywobłockiego zajął pozycje na linii Mokre-Czarna, z kolei 47. pułk Strzelców Kresowych ppłk. Szczepana zajął pozycje na linii Czarna–Leśniakowizna. Na południe od 11. Dywizji, w rejonie Wołomina, zajęła pozycje 8. Dywizja Piechoty, dysponująca 36., 21. i 33. pułkiem piechoty (w linii) oraz 13. pułkiem piechoty (w odwodach); wojska te wzięły później udział w bitwie pod Ossowem. Ponadto w późniejszej fazie bitwy (15–16 sierpnia 1920) z oddziałów broniącej przedmościa warszawskiego 15 DP gen. W. Junga, wydzielono II Grupę Uderzeniową płk Stanisława Wrzalińskiego. Grupa ta w nocy z 16 na 17 sierpnia 1920 przystąpiła do kontrofensywy, zajmując Mińsk Mazowiecki, odciążyła kierunek radzymiński, zmuszając sowietów do odwrotu.
Trudno jest ocenić wartość bojową polskich oddziałów, bowiem w ich szeregach znaleźli się zarówno nieostrzelani żołnierze tzw. Armii Ochotniczej, jak i weterani I wojny światowej, zaprawieni w bojach żołnierze walczący już wcześniej na frontach wojny polsko-bolszewickiej oraz cywile, którzy przed wcieleniem do jednostek nie zdążyli przejść praktycznie żadnego przeszkolenia wojskowego. Przykładowo 46. pułk przed bitwą otrzymał uzupełnienia w postaci 700 żołnierzy: większość z nich stanowili dezerterzy i rozbitkowie z innych formacji, ochotniczy batalion wartowniczy i kompania marszowa saperów. Dramatycznie prezentował się również stan osobowy jednostek. Przykładowo 11. Dywizja Piechoty, licząca nominalnie 9 tysięcy żołnierzy, w praktyce w pierwszej linii mogła wystawić jedynie ok. 1500 bagnetów. W przededniu walk sytuacja Wojska Polskiego była tak dramatyczna, że część uzupełnień, jak odnotował jeden z oficerów, „nigdy w życiu na oczy nie widziała karabinu”. Ponadto dużą część wojsk broniących Radzymina stanowiły jednostki wyczerpane przeszło 600-kilometrowym odwrotem z Białorusi. Na korzyść sił polskich przemawiała przewaga wywiadowcza oraz niemal całkowite panowanie w powietrzu.
Dwie rosyjskie dywizje szturmujące Radzymin składały się z zaprawionych w boju wojsk syberyjskich, dowodzonych przez doświadczonych dowódców frontowych. Choć, podobnie jak broniące Radzymina oddziały polskie, one także były wyczerpane długim marszem ze środkowej Białorusi, przed bitwą obie jednostki otrzymały uzupełnienia w postaci doświadczonych żołnierzy z innych formacji, a nie nieostrzelanych rekrutów. W ich wyniku obie dywizje, pod względem liczby bagnetów, przewyższały inne dywizje rosyjskie walczące na polskim froncie. W późniejszej monografii na temat bitwy warszawskiej, marszałek Polski Józef Piłsudski odnotował, że dowódcy 27. Dywizji Strzeleckiej udało się to, czego żaden polski dowódca nigdy nie osiągnął, mimo prób: zasilenie pierwszej linii wojskami tyłowymi i maruderami. Podczas wojny faktycznie był to olbrzymi problem dla obu stron konfliktu – liczba żołnierzy oddziałów tyłowych zawsze przekraczała liczbę bagnetów i szabel, czyli żołnierzy walczących w pierwszej linii. O sile wojsk rosyjskich może świadczyć meldunek polskiego wywiadu z 15 sierpnia donoszący, że Radzymin szturmują „trzy-cztery standardowe rosyjskie dywizje”. W powojennych wspomnieniach gen. Żeligowskiego pada stwierdzenie, że pod Radzyminem „na jedną naszą dywizję przypadały trzy rosyjskie, to jest 27 batalionów, co prawda niepełnych”, choć w rzeczywistości rosyjskie dysponowały jedynie dwiema dywizjami.
Bitwa.
13 sierpnia.
Zarówno polscy, jak i rosyjscy planiści spodziewali się natarcia na Warszawę – i Radzymin w szczególności – ze wschodu. Tymczasem pierwsze strzały padły nie na wschód, a na północny wschód od stolicy. Atak na Warszawę od wschodu powierzono 16 Armii. W tym czasie sowiecka 4. Armia komandarma Aleksandra Szuwajewa zdobyła Wyszków i, wraz z Korpusem Kawalerii Gaj-Chana, rozpoczęła szybki marsz na zachód, w kierunku Torunia. Jej celem było sforsowanie dolnej Wisły i szturm Warszawy z północnego zachodu. Mimo tego, na rozkaz komisarza wojny Lwa Trockiego, jej 21. Dywizja Strzelecka odłączyła się od reszty armii, pozostała na południowym brzegu Bugu i obrała kurs na Warszawę. Wsparta oddziałami 27. Dywizji Strzeleckiej, 21. Dywizja 12 sierpnia weszła na przedpole Radzymina i rozpoczęła przygotowania do generalnego szturmu zaplanowanego na kolejny ranek.
Rosyjskie rozpoznanie bojem rozpoczęło się o godzinie 07:00. 21. Dywizji nie udało się jednak przebić polskiej obrony. Już po odparciu pierwszego natarcia, broniąca miasta polska 11. Dywizja Piechoty otrzymała wsparcie artyleryjskie. Dowódca artylerii dywizyjnej postanowił przesunąć swoje baterie bliżej linii frontu i wykorzystać wieżę kolegiaty Przemienienia Pańskiego jako punkt obserwacyjny. Nim relokacja artylerii na nowe pozycje zakończyła się, około 17:00 rozpoczął się nowy atak rosyjski przeprowadzony przez wszystkie cztery brygady 21. i 27 Dywizji Strzelców, wsparte dodatkowo 59 działami. Rosyjskie wojska osiągnęły trzykrotną przewagę w sile ognia. W tej sytuacji pozbawiona wsparcia własnej artylerii obrona niedoświadczonego i zbytnio rozciągniętego I batalionu 46 pułku piechoty, broniącego wsi Kraszew, załamała się, a batalion rozproszył się. Otworzyło to Rosjanom wolną drogę do Radzymina. Polska jednostka wycofała się w panice, a przerażeni nagłym atakiem żołnierze uciekali porzuciwszy broń i oporządzenie. Jeden z oficerów polskiej artylerii przyznał później, że Rosjanie kompletnie zaskoczyli polskich obrońców: „zamówiłem właśnie obiad, kiedy ordynans przybiegł krzycząc 'Panie Poruczniku, Czerwoni są w mieście'”.
Paniczny odwrót I batalionu miała powstrzymać żandarmeria, jednak jej żołnierze także ulegli panice i uciekli. W trakcie ataku rosyjskiego poważnie ucierpiało też zbombardowane przez artylerię miasto, wobec czego dowódca 46. pułku, płk Bronisław Krzywobłocki, podjął decyzję o odwrocie i zebraniu wycofanych sił na południowy zachód od Radzymina. Reszta wojsk dywizji, zagrożona oskrzydleniem, musiała również wycofać się na linię okopów z I wojny światowej. Odwrót przeprowadzono chaotycznie, w jego trakcie dowódca dywizji utracił łączność z całością artylerii. Do godziny 19:00 Radzymin znalazł się w rękach rosyjskich.
Choć polska dywizja poniosła klęskę, wojska rosyjskie nie ruszyły za nią w pościg. Pozwoliło to polskim oddziałom na niejakie uporządkowanie szyków, a nawet wyprowadzenie kontrataku. Już po zmroku jeden batalion karabinów maszynowych obszedł miasto i zaatakował pozycje rosyjskie na wschód od niego. Choć nie przyniosło to sukcesu stronie polskiej, niespodziewane zamieszanie na tyłach zmusiło rosyjskie dywizje do pozostania na miejscu przez noc, co dało Polakom bardzo potrzebny czas na przegrupowanie i przyjęcie uzupełnień. Te nadeszły w postaci jednego pułku piechoty ze składu 1. Dywizji Litewsko-Białoruskiej. Nastrój wśród dowódców był umiarkowanie optymistyczny, dowódca 11. Dywizji Piechoty planował następnego dnia odbić miasto z rąk rosyjskich, wobec czego pozostawił wojska na noc w polu pod miastem, zamiast wycofać je na trzecią linię obrony, gdzie znalazłyby schronienie w starych okopach rosyjskich i niemieckich.
Wiadomość o klęsce pod Radzyminem dotarła do Warszawy jeszcze tego samego wieczora, wywołując panikę tak wśród rządu, jak i zwykłych ludzi. Następnego dnia pole bitwy odwiedzili między innymi premier Wincenty Witos, nuncjusz papieski Achille Ratti (późniejszy papież Pius XI), Maciej Rataj i generał Józef Haller, głównodowodzący Frontu Północnego. Depesza Hallera, nadana o 1 w nocy następnego dnia, określała polską porażkę pod Radzyminem mianem „haniebnej” oraz nakazywała postawienie dowódcy 46. pułku i dowódcy artylerii dywizyjnej przed sądem wojennym. Ten pierwszy został też natychmiastowo usunięty ze stanowiska, zastąpił go mjr Józef Liwacz.
Powagę sytuacji, w jakiej znalazła się Warszawa w wyniku porażki pod Radzyminem, dobrze rozumiał Józef Piłsudski, głównodowodzący wojsk polskich. Jak sam przyznawał po wojnie, cały jego plan polskiej kontrofensywy opierał się na założeniu, że Warszawa wytrwa w oporze do czasu jej rozpoczęcia. Jako że przebicie się wojsk rosyjskich pod Radzyminem groziło zniweczeniem jego planów i zajęciem Warszawy przez Rosjan nim kontrofensywa ruszy, Piłsudski rozkazał gen. Tadeuszowi Rozwadowskiemu wzmocnienie Radzymina wszelkimi dostępnymi siłami, oraz przeprowadzenie „masowego ataku czołgów”. Mimo to, spośród 49 czołgów 1. pułku pancernego stacjonujących w Warszawie, zaledwie około sześciu wzięło udział w bitwie pod Radzyminem. Utrata Radzymina zmusiła także generała Władysława Sikorskiego, dowódcę 5. Armii walczącej na północ od Wisły i Bugonarwi, do rozpoczęcia kontrofensywy z terenu Twierdzy Modlin wcześniej, niż planowano. Rozwadowski i generał Maxime Weygand, członek Misji Międzysojuszniczej do Polski, zasugerowali Piłsudskiemu, by również przyspieszył swoją część uderzenia, ale ten ostatecznie odmówił i postanowił trzymać się pierwotnego planu.
Dla Rosjan zajęcie Radzymina było niezwykle ważnym osiągnięciem. Polski wywiad przechwycił i rozszyfrował euforyczny, choć dalece przedwczesny, meldunek Rady Rewolucyjnej 3. Armii, w którym ta informowała Moskwę, że „dzielne oddziały 3. Armii 13 sierpnia do godziny 23. zdobyły miasto Radzymin. W pogoni za wrogiem dotarły nie dalej, niż na 15 wiorst od Pragi (…). Lud roboczy Warszawy czuje, że nadchodzi jego wyzwolenie. Rewolucja w Warszawie dojrzała. Robotnicy domagają się, by miasto wydać Armii Czerwonej bez walki, grożą nie przepuszczeniem żołnierzy na front. Biała Polska umiera”. Dowódca sowieckiej 3 Armii, Władimir Łazarewicz, informował Tuchaczewskiego, że „Polska płonie. Jeszcze jedno pchnięcie, i polska afera zakończy się”.
Aby zapobiec ewentualnemu przebiciu się wojsk rosyjskich przez polskie linie, gen. Franciszek Latinik rozkazał gen. Janowi Rządkowskiemu przypuszczenie szturmu Radzymina całością dostępnych sił kolejnego dnia. Aby wzmocnić atak, 11. Dywizja Piechoty pułkownika Bolesława Jaźwińskiego została wycofana z rezerw i wysłana na front celem wzięcia udziału w planowanym na 5:00 natarciu. Przez noc okazało się jednak, że zebrane siły są dalece niewystarczające do odbicia miasta z rąk dwóch dywizji rosyjskich. Rządkowskiemu obiecano znaczne posiłki, które jednak nie nadchodziły. Przykładowo siły zaprawionej w bojach Brygady Syberyjskiej były związane w tym czasie w walkach wokół Twierdzy Modlin i jej nadejście opóźniło się. Z kolei obiecane wsparcie kawaleryjskie dotarło na czas – ale bez taborów amunicyjnych, które zaginęły po drodze.
14 sierpnia.
Polskie plany rannego kontrataku pokrzyżowały ostatecznie działania wojsk rosyjskich. Polacy spodziewali się silnego oporu ze strony dwóch dywizji, które zajęły miasto poprzedniego dnia. Tymczasem o świcie 21. Dywizja wznowiła marsz wzdłuż drogi białostockiej, w kierunku Marek i Warszawy, z kolei 27. Dywizja wyruszyła w kierunku na Jabłonną. 21. Dywizja odniosła początkowo spore sukcesy, gdy jej 5. i 6. Brygady Strzeleckie wypchnęły polskich obrońców z linii rzeki Czarnej, ok. trzech kilometrów na zachód od Radzymina. Jednocześnie nieoczekiwane uderzenie Rosjan wyprowadziło ich siły wprost przed polskie oddziały szykujące się do uderzenia na Radzymin. Ostatecznie o 10:15 81. i 85. pułki piechoty ze składu 1. Dywizji Litewsko-Białoruskiej uderzyły z zaskoczenia na lewą flankę atakujących Rosjan, po czym przeszły do pościgu wzdłuż drogi Warszawa–Białystok, i opanowały Radzymin z marszu. Atak poprowadził osobiście ppłk Kazimierz Rybicki, który poprzedniego dnia, podczas przepustki, obserwował chaotyczny odwrót spod Radzymina. Tym razem morale polskich wojsk było wyjątkowe, piechota szła do ataku w doskonałym porządku, z oficerami w pierwszej linii, śpiewając Mazurka Dąbrowskiego. Do południa miasto ponownie znalazło się w polskich rękach.
Sukces nie potrwał jednak długo. Na wieść o wydarzeniach pod miastem, 27. Dywizja Strzelców zawróciła, a jej 81. Brygada Strzelców uderzyła z marszu na wyczerpane atakiem dwa polskie pułki, które wypchnięto w stronę wsi Słupno. Obawiając się dalszych ataków ze strony rosyjskich wojsk zajmujących Słupno i Wieliszew, 85. pułk kontynuował odwrót, ponosząc ciężkie straty. W walkach odwrotowych poległ m.in. dowódca I batalionu, kapitan Ryszard Downar-Zapolski. Rosyjska 91. Brygada Strzelców ruszyła w pościg w ślad za cofającą się polską jednostką i zdołała przebić drugą linię polskiej obrony w rejonie Wólki Radzymińskiej i Dąbkowizny. Broniąca jej polska 11. Dywizja Piechoty rozciągnięta była na przeszło 25-kilometrowym froncie i nie mogła wesprzeć cofających się wojsk. Tak szybki upadek Radzymina "„pomimo liczebnej i technicznej przewagi po naszej stronie na odcinku na warszawskim przyczółku, zaniepokoił śmiertelnie stolicę. (…) Powagę położenia [5 Armii] spotęgowała niezwykle trwożliwa wiadomość o powtórnym upadku Radzymina, o rzekomo doszczętnym rozbiciu 19-tej dywizji piechoty i o odejściu pod Radzymin 10-tej dywizji, która, stojąc w Jabłonnie, osłaniała nasze tyły i prawą flankę armii. Patrole bolszewickie, które po powtórnym upadku Radzymina podeszły istotnie do linii Wołomin-Izabelin-Nieporęty, widziała przesadna a niezmiernie usłużna w takich wypadkach plotka tuż pod fortami Nowego Dworu i na przedmieściach Pragi”". Dowódca Frontu, Józef Haller wraz z dowódcą dywizji gen. Janem Rządkowskim osobiście przybyli na pole bitwy, by wyznaczyć improwizowaną linię obrony na zachód od Wólki Radzymińskiej, dzięki czemu po ciężkich walkach zagrożenie dla północnej flanki wojsk bijących się o Radzymin udało się zażegnać. Wsparcia udzieliły też baterie polskiej artylerii rażące nacierających żołnierzy rosyjskich ogniem na wprost. Bolszewickie natarcie zostało zatrzymane, tym razem udało się także uniknąć paniki i chaosu w szeregach obrońców, jednak sytuacja nadal nie była opanowana, a za ustabilizowaną chwilowo linią obrony nie czekały żadne posiłki ani uzupełnienia.
Wieczorem generałowie Lucjan Żeligowski, Józef Haller, Jan Rządkowski i Franciszek Latinik spotkali się w Jabłonnie, a niedługo później ponownie w Strudze, celem przygotowania planu ostatecznego odbicia Radzymina z rąk bolszewików. Uznano, że skoro 27 Dywizja Strzelców uwiązana jest wokół Radzymina i nie wznowiła marszu w kierunku Jabłonny, ochrona tamtego kierunku przez polską 10 Dywizję nie jest konieczna, wobec czego można jej użyć do uzyskania przełamania w walce o miasto. Ześrodkowano ją zatem w Nieporęcie, gdzie gen. Rządkowski odkrył także jednostki artyleryjskie, które uznano za zniszczone poprzedniego dnia podczas odwrotu z Radzymina. Dowodzony przez porucznika Stefana Pogonowskiego batalion piechoty z 28. pułku Strzelców Kaniowskich dostał zadanie okopania się w lesie w pobliżu Wólki Radzymińskiej i przygotowania zasadzki. Reszta polskich sił, zebrana w improwizowany korpus pod dowództwem gen. Żeligowskiego, miała o 5:00 przypuścić generalny szturm Radzymina. Nominalnie jednostki mające wziąć udział w ataku liczyły 17 tysięcy bagnetów, 109 luf artylerii i 220 karabinów maszynowych.
Wieczorem 5. Armia, działająca na północ od Bugu i Narwi z podstawą w Twierdzy Modlin, rozpoczęła ograniczoną kontrofensywę mającą na celu zmniejszenie nacisku na polską obronę wokół Radzymina. Znacznie słabsze liczebnie od walczących przeciwko niej wojsk rosyjskich polskie oddziały wkrótce wyhamowały tempo natarcia, a ostatecznie utknęły na linii Wkry, gdzie rozpętały się ciężkie walki. Mimo początkowego niepowodzenia kontrofensywy, jej rozpoczęcie uniemożliwiło 5., 15. i 16. Armiom Czerwonym wysłania posiłków dwóm dywizjom walczącym wokół Radzymina. Polski kontratak nie związał jedynie 4. Armii, najdalszej od pola bitwy, która kontynuowała swój marsz wzdłuż granicy Prus Wschodnich w kierunku Torunia, nie napotykając oporu. Jej postępy nie stanowiły jednak bezpośredniego zagrożenia dla obrońców Warszawy, a ostatecznie i one zostały powstrzymane na przedmieściach Włocławka, a sama armia została zmuszona do pospiesznego odejścia na wschód.
15 sierpnia.
W nocy na 15 sierpnia wojska bolszewickie wznowiły ataki na polskie linie z zamiarem przebicia się przez drugą linię obrony w rejonie Nieporętu i Jabłonny. W drodze na linię frontu duża kolumna oddziałów rosyjskich wyminęła niewielki las nieopodal Wólki Radzymińskiej, w którym wcześniej zasadzkę przygotował I batalion 28. pułku piechoty. Zaatakował on przeciwnika od tyłu, podczas gdy reszta sił 28. pułku przypuściła atak od czoła, z rejonu Nieporętu, jednak był on źle skoordynowany i zabrakło mu impetu. Oba polskie ataki zostały krwawo odparte, wśród ofiar znalazł się dowódca I batalionu porucznik Pogonowski, który za męstwo otrzymał pośmiertnie Virtuti Militari. Zasadzka nie powiodła się i straty polskie były duże, ale zmusiła też Rosjan do powrotu na pozycje wyjściowe.
Gdy linia frontu ponownie się ustabilizowała, polski sztab rzucił wszystkie swoje odwody do kontruderzenia. Pozycje wokół Beniaminowa wzmocnił dodatkowo 29. pułk piechoty. Uderzenie rozpoczęła o 05:30 trwająca 20 minut nawała artyleryjska. Wkrótce po niej całość sił 10. Dywizji Piechoty rozpoczęła natarcie wzdłuż południowego brzegu Bugonarwi, z zamiarem oskrzydlenia rosyjskich pozycji od północy. Jednocześnie 1. Dywizja Litewsko-Białoruska zaatakowała frontalnie Radzymin. Strona rosyjska miała przewagę artyleryjską, do boju rzuciła też kilka samochodów opancerzonych Austin-Putiłow, z kolei polskie natarcie wspierało pięć czołgów Renault FT i liczne samoloty. Mimo konieczności ciągłego usuwania usterek technicznych, czołgom udało się dokonać przełamania linii rosyjskich wokół miasta, a w ślad za nimi podążył 85. pułk Strzelców Wileńskich, który dotarł do miasta. Po krótkiej walce Radzymin ponownie udało się opanować. Gdy tylko doniesiono o zdobyciu Radzymina gen. Żeligowskiemu, ten postanowił uporządkować podległe mu jednostki. Rozkaz ten uniemożliwił wsparcie zmęczonych walką żołnierzy 85. pułku świeżymi siłami. Gdy nadszedł kontratak prowadzony przez bolszewickie 61. i 62. Brygadę Strzelców, 85. pułk wypchnięto z miasta, a w ślad za nim podążyła reszta 1. Dywizji. Sytuacja na froncie wróciła do poprzedniego stanu.
Tymczasem na północnym skrzydle strona polska odniosła dużo trwalsze zwycięstwo. Nie czekając na rozkazy od gen. Żeligowskiego, dowódca 10. Dywizji Piechoty ppłk. Wiktor Thommée rozkazał swojej jednostce energiczne natarcie wzdłuż południowych brzegów Bugonarwi. Dwa pułki Strzelców Kaniowskich, 28. i 29., zdobyły wieś Mokre, położoną na niewielkim wzniesieniu górującym nad Radzyminem i drogą łączącą Warszawę z Białymstokiem, z doskonałym wglądem na tyły rosyjskich linii. Rosjanie próbowali wypchnąć Polaków ze wsi na pozycje wyjściowe, ale ich ataki zostały powstrzymane. Nie powiódł się także bolszewicki atak na wieś Wiktorów. Wkrótce polskie pozycje w Mokrym zostały umocnione i zasilone trzymanym dotąd w odwodzie I batalionem 28. pułku.
Sukcesy na północy pozwoliły gen. Żeligowskiemu na zastosowanie nowego manewru: Dywizja Litewsko-Białoruska została rzucona do ataku w kierunku wsi Ciemne, na południe od miasta, przez którą dotarła do pozycji oddalonych od zabudowań Radzymina o zaledwie kilkaset metrów. Bojąc się okrążenia, bolszewicy wycofali się z miasta. Pojedyncza kompania z 30. pułku Strzelców Kaniowskich zajęła Radzymin bez walki. Miasto, a raczej jego ruiny, w toku walk kompletnie się wyludniło: tak cywile, jak i rosyjscy żołnierze opuścili je. Jeden z polskich oficerów zanotował później, że „w zrujnowanym Radzyminie nie ostał się ani bezpański pies”.
Epilog: 16 sierpnia i dni kolejne.
Chociaż Radzymin został ostatecznie odbity z rąk bolszewickich, zagrożenie dla północnej flanki wojsk broniących Warszawy nie minęło. Nad ranem 16 sierpnia wojska rosyjskie przypuściły kolejny atak na miasto, wsparty kilkoma samochodami opancerzonymi i prowadzony osobiście przez dowódcę 27 Dywizji Strzelców, Witowta Putnę. Szybko okazało się jednak, że morale podległych mu wojsk nie pozwala na dalsze wykorzystanie jednostki do działań ofensywnych: atak łatwo odparto, a gdy na placu boju pojawiły się trzy wciąż jeszcze sprawne polskie czołgi Renault FT, rosyjskie wozy pancerne zawróciły, a w ślad za nimi uciekła piechota.
Na północnym odcinku Rosjanie odnieśli nieco większy sukces: udało im się odbić z rąk polskich wieś Mokre i wyprzeć broniący jej 28. pułk piechoty. Ten przypuścił kontratak, jednak bolszewicy odparli go ze stratami. W tej sytuacji dowódca pułku wezwał wsparcie artyleryjskie. Półgodzinną nawałę ogniową prowadziło ok. 80 armat i haubic ustawionych w niewielkiej odległości od frontu. Była to największa koncentracja ognia artyleryjskiego podczas całej wojny polsko-bolszewickiej aż do tego momentu. Po takim przygotowaniu artyleryjskim obrońcy wsi stracili jakąkolwiek wolę walki. W południe podpułkownik Wiktor Thommée osobiście poprowadził swoje wojska w ataku na bagnety, jednak Rosjanie uciekli z Mokrego przed nadciągnięciem polskich sił.
Z powodu klęski pod Radzyminem wysiłki całej sowieckiej 13 Armii uległy zatrzymaniu. Po odparciu ostatnich kontrataków wojska polskie powoli, acz systematycznie, spychały Rosjan za pierwszą linię obrony Radzymina, utraconą kilka dni wcześniej. Do końca dnia 16 sierpnia 28. i 30. pułk piechoty ponownie obsadziły większość linii obronnej wzdłuż Rządzy w rejonie wsi Dybów. Rosyjskie dowództwo nie do końca zdawało sobie sprawę ze skali porażki, tym bardziej że równolegle z przełomem wokół Radzymina, z Przedmościa Warszawskiego i znad Wieprza ruszyła generalna polska kontrofensywa.
Podjęta kontrofensywa znad Wieprza i jednoczesny kontratak polski na południe od Radzymina i Ossowa, który 16 sierpnia wykonała wydzielona z sił przedmościa warszawskiego, Grupa Uderzeniowa płk Stanisława Wrzalińskiego, składająca się z oddziałów XXIX Brygady Piechoty, wspartych kawalerią, lotnictwem i czołgami, zmienił sytuację na froncie polsko-bolszewickim w pobliżu Warszawy. Grupa Wrzalińskiego w dniu 17 sierpnia 1920 osiągnęła sukces i zajęła Mińsk Mazowiecki. W wyniku koncentrycznego ataku na Mińsk Mazowiecki rozbito oddziały sowieckich trzech dywizji należących do 16 Armii. Opanowanie Mińska Mazowieckiego zagroziło wejściem na tyły oddziałów atakujących Warszawę na północ od tej miejscowości, zmuszając je do dalszego wycofania się na wschód.
Początkowo Rosjanie planowali uczynić przedmieścia Radzymina pozycją kluczową („pivot”) odwrotu na linię Brześć-Radzymin. Następnego dnia dowódca bolszewicki zarządził jednak generalny odwrót na Wyszków, a potem na Grodno. Tymczasem, dowodzona osobiście przez Piłsudskiego, grupa uderzeniowa złożona z 3. i 4. Armii kontynuowała natarcie i wyprzedziła zaskoczonych Rosjan cofających się spod Warszawy. Związała ona walką wszystkie siły aż po lewe skrzydło 16 Armii Nikołaja Sołłohuba. 16. Armię naciskały jednocześnie od przodu dwie polskie dywizje piechoty, 10. i 15. Z tego względu plany rosyjskiego dowództwa straciły aktualność, a odwrót rosyjski wkrótce zamienił się w ucieczkę, która skończyła się zwycięską dla Polaków bitwą nad Niemnem we wrześniu. Jednocześnie w dniu polskiego zwycięstwa pod Radzyminem na murach Moskwy rozwieszono propagandowy plakat głoszący: „Warszawa pada, a z nią wczorajsza Polska przeszła do historii, dziś to już tylko legenda, a prawdą – czerwona rzeczywistość. Niech żyją sowiety! Niech żyje niezwyciężona Armia Czerwona[...]”.
Wynik i ocena.
Bitwa okazała się być zwycięstwem strony polskiej zarówno na poziomie taktycznym (walka o sam Radzymin), jak i na poziomie strategicznym (rola obrony Radzymina w bitwie o Warszawę). Po kilku dniach ciężkich walk o miasto Radzymin i jego okolicę rosyjski atak został odparty, co było jednym z warunków powodzenia polskiej kontrofensywy. W jej wyniku wojska bolszewickiej Rosji zostały zmuszone do ucieczki z Polski, a ostatecznie pokonane.
Mimo ostatecznego sukcesu, dowodzenie polskich oficerów i zachowanie polskich wojsk w walkach o Radzymin historycy wojskowości krytykowali już w latach 20. XX wieku. Jak przyznał gen. Lucjan Żeligowski, polskie dowództwo nie doceniło znaczenia północnego podejścia do Warszawy, a decyzję o obsadzeniu kluczowej pozycji wokół Radzymina niesprawdzoną w bojach i relatywnie słabą 10. Dywizją Piechoty uznał za przejaw „zwyczajnej niekompetencji”. W swoich wspomnieniach Żeligowski krytykował także oficerów dywizji, których określił mianem opieszalców, których „sprawność bojowa i punktualność w wykonywaniu rozkazów okazywały się wprost ironią”. Z kolei Bohdan Skaradziński uważa, że 13 sierpnia, gdy pierwsze rosyjskie wojska pojawiły się przed Radzyminem, polska 1. Armia miała dość sił, by wzmocnić słabe pozycje pod Radzyminem. Zamiast tego poświęcono kilka dni ciężkich walk na to, by odzyskać miasto, którego utraty można było w ogóle uniknąć.
Mimo braku błyskotliwości w dowodzeniu wokół Radzymina, jego odzyskanie było jednym z fundamentów polskiego zwycięstwa w bitwie warszawskiej. Choć to grupa uderzeniowa Piłsudskiego pokonała Armię Czerwoną, sukces ten nie miałby miejsca gdyby nie postawa 5. Armii Sikorskiego i obrońców Radzymina, którzy zatrzymali bolszewików u wrót Warszawy. Jak ujął to gen. Żeligowski, Warszawę uratowały polskie zwycięstwa pod Mokrą, Wólką Radzymińską i Radzyminem.

</doc>
<doc id="2019245" url="https://pl.wikipedia.org/wiki?curid=2019245" title="Polichna Kraśnicka">
Polichna Kraśnicka

Polichna Kraśnicka – przystanek kolejowy w Polichnie w powiecie kraśnickim, w województwie lubelskim.
W roku 2017 przystanek obsługiwał 0–9 pasażerów na dobę.
W latach 2018–2019 podczas elektryfikacji odcinka Kraśnik – Zaklików peron na przystanku przeszedł modernizację.

</doc>
<doc id="2019246" url="https://pl.wikipedia.org/wiki?curid=2019246" title="Iwan Aksakow">
Iwan Aksakow

Iwan S. Aksakow (ur. 8 października 1823, zm. 8 lutego 1886) – rosyjski poeta i publicysta, syn pisarza Siergieja Aksakowa. 
Był jednym z ideologów słowianofilizmu. Wydawał i redagował czasopismo "Russkaja biesiada" (1858-1859) oraz gazety "Dień" (1861-1865), "Moskwa" (1867-1868) i "Ruś" (1880-1886). Był także autorem licznych wierszy osnutych na motywach społecznych oraz niedokończonego poematu z życia wsi "Brodiaga" (fragmenty wydane w 1852).

</doc>
<doc id="2019249" url="https://pl.wikipedia.org/wiki?curid=2019249" title="Ariobarzanes II Filopator">
Ariobarzanes II Filopator

Ariobarzanes II Filopator (gr. "Ἀριοϐαρζάνης", "Ariobarzánēs") (ur. 90 p.n.e., zm. 52 p.n.e.) – król Kapadocji od 63 p.n.e. do swej śmierci. Syn króla Kapadocji Ariobarzanesa I Filoromajosa i królowej Atenais I Filostorgos.
W r. 81 r. Sulla doprowadził do pojednania między Ariobarzanesem I, ojcem Ariobarzanesa II, a królem Pontu Mitrydatesem VI Eupatorem Dionizosem. Na ich spotkaniu doszło do zaślubin Atenais, czteroletniej córki Mitrydatesa, z synem Ariobarzanesa I. Z tego powodu król Pontu zatrzymał dla siebie część Kapadocji i inne ziemie, które miał w swych rękach.
Ariobarzanes II objął rządy nad Kapadocją po abdykacji ojca. Odbudował w mieście Atenach odeum (gmach na produkcje muzyczne zbudowany przez Peryklesa ok. r. 442 p.n.e.), które zostało zniszczone w r. 86 p.n.e. Ateńczyk Aristion bowiem spalił je, aby wódz rzymski Sulla nie miał z niego pożytku w zdobywaniu zamku ateńskiego. Ariobarzanes, jako słaby król, potrzebował pomocy wodza rzymskiego Gabiniusza, by odeprzeć nieprzyjaciół w r. 57 p.n.e. Sukces w utrzymywaniu władzy nad Kapadocją trwał w przybliżeniu 8 lat, zanim został zamordowany przez partyjskich faworytów.
Ariobarzanes II z żoną i królową Atenais II Filostorgos miał troje dzieci (dwóch synów i zapewne córkę nieznanego imienia):

</doc>
<doc id="2019251" url="https://pl.wikipedia.org/wiki?curid=2019251" title="Ariobarzanes III Eusebes Filoromajos">
Ariobarzanes III Eusebes Filoromajos

Ariobarzanes III Eusebes Filoromajos (gr. "Ἀριοϐαρζάνης", "Ariobarzánēs") (zm. 42 p.n.e.) – król Kapadocji od 52 p.n.e. do swej śmierci. Król Małej Armenii w latach 47-44 p.n.e. Syn króla Kapadocji Ariobarzanesa II Filopatora i królowej Atenais II Filostorgos, córki króla Pontu Mitrydatesa VI Eupatora Dionizosa.
Senat rzymski uzgodnił, że Ariobarzanes III miał zostać następcą ojca na tronie Kapadocji. Cyceron, gubernator Cylicji, zanotował, że był otoczony przez nieprzyjaciół, którzy włączyli jego matkę do swego grona. Początkowo mocno popierał Pompejusza Wielkiego w jego rzymskiej wojnie domowej. Opuścił jego stronę, gdy Gajusz Juliusz Cezar pokonał go w bitwie pod Farsalos na terenie Tesalii w r. 48 p.n.e. Rok później, w r. 47 p.n.e., Cezar pojawił się w Kapadocji. Pokonał Farnakesa II Filoromajosa, króla Pontu i Bosporu, w bitwie pod Zelą. Nadał Ariobarzanesowi III, siostrzeńcowi Farnakesa II, nowe terytoria wraz z Małą Armenią. Po śmierci darczyńcy, Ariobarzanes III utracił nowe ziemie. Gajusz Kasjusz Longinus, jednego z zabójców Cezara, obejmując kontrolę nad Azją Mniejszą, kazał zabić króla Kapadocji. Wyrok wykonano w r. 42 p.n.e. Kasjusz zastąpił zamordowanego jego młodszym bratem Ariaratesem X Eusebesem Filadelfem.

</doc>
<doc id="2019252" url="https://pl.wikipedia.org/wiki?curid=2019252" title="Rzeczyca (stacja kolejowa)">
Rzeczyca (stacja kolejowa)

Rzeczyca – stacja kolejowa w pobliżu Rzeczycy Ziemiańskiej, w powiecie kraśnickim, w województwie lubelskim w Polsce.
Jest to ostatnia stacja na linii na terenie województwa lubelskiego. Została zelektryfikowana i zmodernizowana w latach 2018–2019. Wyremontowano wówczas tory nr 1 i 3, rozjazdy, wymieniono podrozjazdnice, a także dwa jednokrawędziowe perony zostały zastąpione nowym peronem wyspowym. Wtedy też ruch pociągów został wstrzymany aż do końca marca 2019, kiedy to remont stacji dobiegł końca. Nadal posiada ona 3 tory główne, a także jeden tor boczny przy rampie i placu ładunkowym. Do czasu modernizacji istniał jeszcze jeden tor boczny, jednak został zdemontowany. Stacja, wraz z zaporami na przejeździe kolejowo-drogowym od strony Zaklikowa, będzie wkrótce obsługiwana z Lokalnego Centrum Sterowania w Szastarce, podobnie jak stacja Kraśnik.
W roku 2017 stacja obsługiwała 10–19 pasażerów na dobę.

</doc>
<doc id="2019253" url="https://pl.wikipedia.org/wiki?curid=2019253" title="Ariarates X Eusebes Filadelf">
Ariarates X Eusebes Filadelf

Ariarates X Eusebes Filadelfos (gr. "Ἀριαράθης", "Ariaráthēs") (zm. 36 p.n.e.) – król Kapadocji w latach 42-36. Syn króla Kapadocji Ariobarzanesa II Filopatora i królowej Atenais II Filostorgos, córki króla Pontu Mitrydatesa VI Eupatora Dionizosa.
Ariaratesa X osadził na tronie Kapadocji Kasjusz, jeden z zabójców Cezara, na rozkaz którego zgładzono brata Ariaratesa, Ariobarzanesa III Eusebesa Filoromajosa. Jego panowanie nie trwało długo, bo triumwir rzymski Marek Antoniusz usunął go z tronu, zastępując Sisinesem, który przybrał imię Archelaos I Filopatris Ktistes Soter. Ariarates X zmarł bezpotomnie, tak jak starszy brat, przez co wygasła dynastia Ariobarzanesa.

</doc>
<doc id="2019259" url="https://pl.wikipedia.org/wiki?curid=2019259" title="Papyrus">
Papyrus

Papyrus – antykwy krój, opracowany w 1982 roku, przez grafika Chrisa Costello. Charakterystycznym elementem tego fonta są linie przypominające pociągnięcia pędzelka po papirusie. Pociągnięcia pędzla są symulowane przez różną grubość linii, a pisanie po papirusie wyszczerbienia na brzegach glifów.
Historia.
Autor stworzył ten krój w wieku 23 lat, zaraz po studiach. Jego inspiracją były teksty biblijne, oraz bliskowschodnie.
W 1983 roku Costello sprzedał swój font londyńskiej firmie Letraset za 750 dolarów (uwzględniając inflację ok. 2500 dolarów). Później prawami do fonta Papyrus zaczęła zarządzać firma Internation Typeface Corporating. Jak stwierdził autor w wywiadzie dla CBS News, oprócz początkowej kwoty dostaje również niewielkie tantiemy przy dalszej odsprzedaży praw do użycia.
W latach 90. font został kupiony przez Microsoft i został włączony do wielu programów Windowsa. Razem z pakietem MS Office trafił również później na MacOs.
Przykłady użycia.
Przykłady użycia i fonty z podobnymi glify symulujące pisanie na papirusie (wyszczerbione):
Opinie i krytyka.
Papyrus jest jednym z fontów na temat którego powstają krytyczne opinie w internecie, jednak zwykle bez konkretnych zarzutów poza pozoranctwem (ang. "material dishonesty"). Pozoranctwo ma tu polegać na tym, że elektroniczny font próbuje udawać prawdziwe pismo na papirusie.
Sam autor w wywiadzie w 2017 roku przyznał, że uważa, że jego font jest nadużywany i stosowany w miejscach, w których nie powinien zostać użyty.
Projektant i pisarz David Kadavy, w swojej obronie Papyrusa, porównywał ten font do , w szczególności jeśli chodzi o dbanie o odpowiedni balans grubości linii (zwężenia w odpowiednich miejscach). Kadavy zwrócił również uwagę na prawidłową spójność krzywizn glifów oraz dobry kerning między małymi literami. Przyznał jednak częściowo rację krytykom, że font mógłby lepiej pozorować pisanie na papirusie stosując nowszą technologię umożliwiającą wariacje we wcięciach dzięki kontekstowym modyfikacjom (ang. "contextual alternates").

</doc>
<doc id="2019260" url="https://pl.wikipedia.org/wiki?curid=2019260" title="William Cullen Bryant">
William Cullen Bryant

William Cullen Bryant (ur. 3 listopada 1794, zm. 12 czerwca 1878) – amerykański poeta, publicysta oraz krytyk literacki. W wieku dwudziestu sześciu lat ożenił się z Frances Fairchild i przeżył z nią pół wieku. Przez pięćdziesiąt lat był wydawcą nowojorskiej gazety "Evening Post".
Był rzecznikiem odrębności literatury amerykańskiej od literatury brytyjskiej i prekursorem romantyzmu w Stanach Zjednoczonych. Tworzył lirykę refleksyjno-elegijną (m.in. poematy "Thanatopsis", 1817 i "The Ages", 1821), moralizującą, patriotyczną i krajobrazową. Był też autorem tomu esejów "Letters of a Traveller" (1850). Zajmował się również tłumaczeniami. Uchodzi za pierwszego amerykańskiego autora, który się stał sławny za granicą.

</doc>
<doc id="2019261" url="https://pl.wikipedia.org/wiki?curid=2019261" title="Dolina Środkowej Noteci i Kanału Bydgoskiego">
Dolina Środkowej Noteci i Kanału Bydgoskiego

Dolina Środkowej Noteci i Kanału Bydgoskiego (kod obszaru PLB300001) – obszar chroniony programem Natura 2000 w województwie kujawsko-pomorskim i wielkopolskim o powierzchni 32 672,06 ha.
Obszar ten w lipcu 2004 r. został zaliczony do wykazu Obszarów specjalnej ochrony ptaków (OSO) na podstawie Dyrektywy 79/409/EWG o ochronie dziko żyjących ptaków (tzw. Dyrektywy ptasiej).
Lokalizacja.
Dolina Środkowej Noteci i Kanału Bydgoskiego obejmuje dno Pradoliny Toruńsko-Eberswaldzkiej, począwszy od zachodnich przedmieść Bydgoszczy (Prądy) na wschodzie, po miasto Ujście na zachodzie.
Jest położona na terenie dwóch województw i sześciu powiatów: pilskiego, chodzieskiego, wągrowieckiego, nakielskiego, bydgoskiego i miasta Bydgoszczy.
Gminy, w obrębie których znajduje się Dolina Środkowej Noteci i Kanału Bydgoskiego:
Ogólna charakterystyka obszaru.
Chroniony obszar obejmuje pradolinę rzeczną o zmiennej szerokości od 2 do 8 km, która ma przebieg równoleżnikowy.
Od północy graniczy z wysoczyzną Pojezierza Krajeńskiego. Maksymalne deniwelacje pomiędzy dnem doliny a skrajem wysoczyzny dochodzą do 140 m, lecz zwykle wynoszą 40–50 m. Dno pradoliny posiada rzędną 52–54 m n.p.m., podczas gdy pagóry moren czołowych, na jej krawędzi dochodzą miejscami do wysokości 190 m n.p.m. (Góry Rzadkowskie 187 m n.p.m., Dębowa Góra 193 m n.p.m.). Są to deniwelacje, należące do największych na Niżu Polskim.
Od południa pradolina jest ograniczona piaszczystym Tarasem Szamocińskim, zajętym w znacznej mierze przez lasy, stykającym się z krawędzią Pojezierza Chodzieskiego. Znaczne części pradoliny zostały zmeliorowane i prowadzona jest na nich gospodarka łąkowa. W kilku miejscach w dnie pradoliny założono stawy rybne, w których prowadzona jest intensywna hodowla ryb – stawy Antoniny, Smogulec, Ostrówek, Występ i Ślesin. Zachodnia część obszaru chronionego jest obecnie doliną Noteci. Część wschodnia jest doliną żeglownego Kanału Bydgoskiego, wybudowanego w 1774 r., łączącego dorzecza Odry i Wisły.
Wśród siedlisk na obszarze doliny, największy udział posiadają łąki i pastwiska – 83%, zaś znacznie mniejszy: zbiorniki wodne (5%), grunty orne (4%), lasy liściaste (4%), iglaste (2%) oraz inne obszary (2%).
Nad Doliną Środkowej Noteci i Kanału Bydgoskiego nadzór sprawuje Dyrektor Zespołu Parków Krajobrazowych Województwa Wielkopolskiego.
Formy ochrony przyrody.
Na terenie doliny występują dwa obszary chronionego krajobrazu:
oraz 3 rezerwaty przyrody:
W sieci European Ecological Network, Pradolina Toruńsko-Eberswaldzka stanowi korytarz ekologiczny o znaczeniu międzynarodowym.
Wartość przyrodnicza.
W obrębie Doliny znajdują się dwie ostoje ptaków o randze europejskiej:
Na chronionym obszarze występuje co najmniej 18 gatunków ptaków z Załącznika I Dyrektywy Ptasiej oraz 8 gatunków z Polskiej Czerwonej Księgi. W okresie lęgowym obszar zasiedla około 10% populacji krajowej podróżniczka oraz co najmniej 1% populacji krajowej: bielika i kani czarnej. W stosunkowo wysokiej liczebności występują również kania ruda i błotniak stawowy. Natomiast w okresie wędrówek występuje co najmniej 1% populacji krajowej szlaku wędrówkowego łabędzia czarnodziobego oraz siewki złotej.

</doc>
<doc id="2019262" url="https://pl.wikipedia.org/wiki?curid=2019262" title="U Me Aur Hum">
U Me Aur Hum



</doc>
<doc id="2019264" url="https://pl.wikipedia.org/wiki?curid=2019264" title="Laga Chunari Mein Daag">
Laga Chunari Mein Daag



</doc>
<doc id="2019265" url="https://pl.wikipedia.org/wiki?curid=2019265" title="The Sandpipers">
The Sandpipers

The Sandpipers – amerykański zespół folckrockowy działający w latach 1966-75.
Skład:
Najpopularniejsze nagrania: „Guantanamera”, „Louie, Louie”, „Come Saturday Morning”, „Kumbaya”, „Hang On Sloopy”.

</doc>
<doc id="2019266" url="https://pl.wikipedia.org/wiki?curid=2019266" title="Le Claire (Iowa)">
Le Claire (Iowa)

Le Claire – miasto w Stanach Zjednoczonych, w stanie Iowa, w hrabstwie Scott. Zgodnie ze spisem statystycznym z 2000 roku, miasto liczyło 2 847 mieszkańców.

</doc>
<doc id="2019267" url="https://pl.wikipedia.org/wiki?curid=2019267" title="Long Grove (Iowa)">
Long Grove (Iowa)

Long Grove – miasto w Stanach Zjednoczonych, w stanie Iowa, w hrabstwie Scott. Zgodnie ze spisem statystycznym z 2000 roku, miasto liczyło 597 mieszkańców.

</doc>
<doc id="2019268" url="https://pl.wikipedia.org/wiki?curid=2019268" title="Krucjata norweska">
Krucjata norweska

Krucjata norweska – zbrojna wyprawa na czele z królem Sigurdem I, mająca na celu pomoc niedawno powstałym państwom krzyżowców w Palestynie w ich walce z muzułmanami. Trwała od 1107 do 1110. Norweski władca był pierwszym europejskim monarchą, który osobiście stanął na czele krucjaty do Ziemi Świętej. Jej organizacja i sposób transportu był bardzo podobny do licznych wypraw wikingów, którymi przecież Norwegowie byli – oficjalnie jednak cel był szczytniejszy niż wzbogacenie się.
Podróż do Jerozolimy.
Z Norwegii do Anglii (1107-1108).
Sigurd I na czele floty liczącej około 60 okrętów wyruszył z Norwegii jesienią 1107. Liczba osób biorących udział w wyprawie wynosiła około 5 000. Pierwszym przystankiem w drodze do Palestyny była Anglia, w której władca norweski zdecydował się przezimować. Wiosną 1108 roku jego wojska opuściły Brytanię, żeglując dalej na zachód.
Półwysep Iberyjski (1108-1109).
Gary B. Doxey (1996), „Norwegian Crusaders and the Balearic Islands”
Po kilku miesiącach podróży flota dotarła do północnych wybrzeży półwyspu Iberyjskiego, do Galicji (staronordyjski: Galizuland). Lokalni możnowładcy udzielili zgody na przezimowanie armii norweskiej, ale gdy wojskom Sigurda skończyły się zapasy odmówili sprzedaży zaopatrzenia. Król zezwolił swoim żołnierzom na zdobycie żywności i innych niezbędnych do prowadzenia kampanii wojennej dóbr na własną rękę. Zaczęli oni łupić posiadłości lokalnych możnowładców.
W czasie pobytu w Iberii Norwegowie napotkali dużą flotę piracką, poszukującą łatwego łupu. Sigurd rozkazał zaatakować piratów i odebrać im zrabowane wcześniej kosztowności i okręty. Piraci zginęli w walce lub salwowali się ucieczką. W ten sposób Norwegowie zdobyli 8 dodatkowych statków.
Następnym celem był, położony na muzułmańskim terytorium Al-Andalus, zamek Sintra (staronordyjski: Sintre – obecnie miasto Sintra w Portugalii). Twierdza została zdobyta, a jej załoga i mieszkańcy mieli do wyboru przyjęcie chrześcijaństwa lub śmierć. Następnie norweskie wojska udały się do Lizbony, która znajdowała się wówczas na pograniczu terenów chrześcijańskich i muzułmańskich. O samym mieście mówiono iż jest „pół chrześcijańskie, pół pogańskie. Również i tutaj Norwegowie odnieśli zwycięstwo, zdobywając duże łupy.
Czwartą bitwą na półwyspie Iberyjskim, również zwycięską, były starcia o miasto Alkasse (prawdopodobnie chodzi o Al Qaşr, współcześnie portugalskie Alcácer do Sal). Norwegowie wymordowali prawie wszystkich muzułmańskich mieszkańców miasta, tak że niemal się ono wyludniło. Również tutaj zdobyli duże łupy.
Baleary (1109).
Przepływając Cieśninę Gibraltarską (Norfasund) Norwegowie pokonali kolejną flotę piracką. Będąc już na Morzu Śródziemnym (Griklands hafi) obrali kurs na Baleary. Wyspy te były wówczas postrzegane przez chrześcijan jako siedlisko piratów i centrum handlu niewolnikami. Norweski rajd na Baleary był pierwszym, większym odnotowanym atakiem chrześcijan na tamtejszych muzułmańskich piratów. Wcześniejsze próby są albo niepotwierdzone, albo były bardzo nieznaczne.
Najpierw wojska Sigurda wylądowały na wyspie Formentera, gdzie natknęły się na „dużą liczbę Blåmenn (czarnych) i Serkir (saracenów)” których zaatakowali. Przebieg walki jest najlepiej udokumentowanym i opisanym wydarzeniem krucjaty norweskiej. Starcie między muzułmanami a Norwegami było jednym z ważniejszych zdarzeń w historii wyspy. I tę bitwę wygrali Norwegowie, rabując przy okazji pirackie kosztowności. Następnym celem ataków była Ibiza i Minorka, które to ataki również zakończyły się sukcesem. Sigurd, mimo dotychczasowych triumfów, nie podjął prób opanowania Majorki, największej z wysp balearskich. Było to podyktowane obawą przed istniejącą na niej silnym i niezależnym taifatem. Prawdopodobnie to właśnie wieści o powodzeniu wyprawy Norwegów sprawiły, że Katalończycy i Pizańczycy w 1113 podjęli decyzję o zaatakowaniu całych Balearów, które odebrali muzułmanom w 1115.
Sycylia (1109-1110).
Wiosną 1109 Norwegowie dotarli na Sycylię (Sikileyjar), rządzoną wówczas przez niepełnoletniego hrabiego Rogera II (miał zaledwie 12 lub 13 lat), późniejszego króla. Pozostali przez pewien czas na wyspie, zbierając siły przed celem wyprawy – Palestyną.
Palestyna (1110).
Latem 1110 roku dotarli w końcu do Ziemi Świętej, przybijając do portu w Akkce (Akrsborg) (choć istnieje również podejrzenie że wylądowali w Jaffie). Po czym udali się do Jerozolimy (Jorsala) na spotkanie z rządzącym Królestwem Jerozolimskim Baldwinem I. Norwegowie zostali ciepło przyjęci, co podyktowane było ciężką sytuacją otoczonego przez muzułmanów królestwa – każdy sojusznik był cenny. Podarowano im wiele wartościowych przedmiotów i relikwii, między innymi drzazgę, która jakoby pochodziła z drzewa krzyża na którym ukrzyżowany został Jezus. Sigurd wziął udział w wyprawie Baldwina nad rzekę Jordan. Po powrocie udał się do swoich wojsk obozujących w okolicach Akki. Norwegowie wspomogli Baldwina i jego weneckich sojuszników dowodzonych przez Ordelafo Faliero, w oblężeniu „pogańskiego” Sydonu (Sætt) w Syrii (Sýrland). Miasto zostało zdobyte, a Sigurd I po zwycięstwie podjął decyzję o powrocie.
Droga powrotna.
Do Konstantynopola (1110).
Pierwszym przystankiem w drodze powrotnej był Cypr, na którym krzyżowcy zatrzymali się przed wyruszeniem do Grecji. Z Cypru wypłynęli do greckiego portu "Engilsnes". Tam zatrzymali się w oczekiwaniu na sprzyjający wiatr, umożliwiający wpłynięcie do Bizancjum. Kiedy w końcu dotarli do Konstantynopola (Miklagard) uzyskali zgodę na wpłynięcie do portu i zostali przyjęci przez cesarza Aleksego I Komnena. Pojawienie się norweskiej floty wzbudziło ogromne zainteresowanie wśród mieszkańców miasta.
Sigurd przygotowując się do powrotu do Norwegii oddał wszystkie swoje okręty Bizancjum, otrzymując od cesarza Aleksego konie i zaopatrzenie na wyprawę powrotną. Wielu krzyżowców decydowało się pozostać w Konstantynopolu, zaciągając się tutaj na służbę wojskową. Ich najęcie nie było dla Bizantyjczyków niczym nowym, wojownicy z północy od dawna służyli cesarstwu, tworząc np. słynną gwardię wareską.
Powrót (1110-1113).
Ostatecznie Sigurd wyruszył w podróż do Norwegii, która zajęła mu około trzech lat. Jego szlak przebiegał przez Bułgarię (Bolgaraland), Węgry (Ungararíki), Szwabię (Sváva) i Bawarię (Beiaraland) gdzie spotkał się z władcą Świętego Cesarstwa Lotarem III. Przez ziemie Świętego Cesarstwa dotarł do Danii, gdzie został przyjęty przez jej władcę, króla Nielsa Starego. Ten ofiarował mu statek, którym Sigurd w końcu wrócił do Norwegii, gdzie musiał uporać się z opozycją, która wykorzystywała jego nieobecność w kraju do poszerzania swoich wpływów.

</doc>
<doc id="2019270" url="https://pl.wikipedia.org/wiki?curid=2019270" title="Maysville (Iowa)">
Maysville (Iowa)

Maysville – miasto w Stanach Zjednoczonych, w stanie Iowa, w hrabstwie Scott. Zgodnie ze spisem statystycznym z 2000 roku, miasto liczyło 163 mieszkańców.

</doc>
<doc id="2019271" url="https://pl.wikipedia.org/wiki?curid=2019271" title="Uładzimir Swita">
Uładzimir Swita

Uładzimir Fierdzinantawicz Swita, biał. Уладзімір Фердзінантавіч Світа; ros. Владимир Фердинантович Свито – Władimir Fierdinantowicz Swito (ur. 20 sierpnia 1970 w Mińsku) – białoruski hokeista, reprezentant Białorusi. Trener hokejowy.
Kariera.
Wychowanek mińskiej szkoły Junost, gdzie uczył się hokeja od IV klasy. Po powołaniu do służby wojskowej od 1988 był zawodnikiem Dynama Mińsk. Potem grał w Niomanie Grodno i Chimiku Nowopołock. Był kapitanem zespołu z Nowopołocka. Już na początku kariery występował zarówno jako napastnik jak i obrońca, zaś w 1994 grał na pozycji centra. Od początku listopada 1994 był zawodnikiem klubu STS Sanok W tym czasie zawodnikiem tego klubu był jego Białorusin Ihar Filin), w barwach którego 20 listopada 1994 zadebiutował w lidze polskiej edycji 1994/1995 w meczu z Cracovią (9:0) zdobywając gola i trzy asysty. Później grał w sanockiej drużynie ponownie w sezonie 1996/1997 w barwach drużyny z Sanoka. W edycji 1998/1999 występował w barwach SMS Warszawa (w Warszawie grali wraz z nim jego rodacy Dzmitryj Ausiannikau, Andrej Husau i Andrej Pryma). Zakończył karierę w czerwcu 2011.
Występował dwukrotnie w turniejach mistrzostw świata. W 2005 zagrał w 6 meczach, zaliczając 1 asystę, zaś w 2006 rozegrał 7 meczów.
Podczas kariery występował na pozycjach środkowego napastnika oraz obrońcy.
Kariera trenerska.
Po zakończeniu pozostał w Soligorsku i rozpoczął pracę trenerską. Od 2011 trener drużyny rezerwowej. Od lipca 2014 asystent głównego trenera pierwszej drużyny. Ponadto mianowano go asystentem treneraw reprezentacji Białorusi do lat 20, w tym podczas mistrzostw świata juniorów do lat 20 w 2015. W 2017 został asystentem trenera Juniora Mińska, Andreja Rasolki, a w połowie 2019 został trenerem tego zespołu. Z tego stanowiska w październiku 2019 wszedł do sztabu głównego trenera seniorskiej drużyny Junosti, Alaksandra Makryckiego. Pod koniec czerwca 2022 został mianowany na funkcję p.o. głównego trenera w HK Brześć.

</doc>
<doc id="2019272" url="https://pl.wikipedia.org/wiki?curid=2019272" title="McCausland (Iowa)">
McCausland (Iowa)

McCausland – miasto w Stanach Zjednoczonych, w stanie Iowa, w hrabstwie Scott. Zgodnie ze spisem statystycznym z 2000 roku, miasto liczyło 299 mieszkańców.

</doc>
<doc id="2019274" url="https://pl.wikipedia.org/wiki?curid=2019274" title="P.J. Proby">
P.J. Proby

P. J. Proby, właśc. James Marcus Smith (ur. 6 listopada 1938 w Houston) – amerykański piosenkarz.
Karierę rozpoczął w Hollywood pod pseudonimem Jet Powers. W roku 1964 przeniósł się do Wielkiej Brytanii.
Najpopularniejsze nagrania: "Hold Me", "Somewhere", "Maria", "So Do I".

</doc>
<doc id="2019276" url="https://pl.wikipedia.org/wiki?curid=2019276" title="Skałeczna (Masyw Śnieżnika)">
Skałeczna (Masyw Śnieżnika)

Skałeczna (niem. "Hartenberg") - wzniesienie 570 m n.p.m. w południowo-zachodniej Polsce w Sudetach Wschodnich, w Masywie Śnieżnika - Krowiarkach.
Położenie i charakterystyka.
Wzniesienie położone w Sudetach Wschodnich, w północno-zachodniej części Masywu Śnieżnika, w północno-zachodnim grzbiecie odchodzącym od Śnieżnika, w północnej części Krowiarek, około 2 km, na południowy zachód od miejscowości Trzebieszowice. Położone jest w głównym grzbiecie Krowiarek pomiędzy Różanką na wschodzie a Wróblowym Kierzem na północy. Od południa i zachodu ogranicza ją dolina Piotrówki, od północnego wschodu dolina bezimiennego potoku, dopływu Białej Lądeckiej.
Jest to wyraźna kulminacja wznosząca się od wschodu nad szosą z Nowego Waliszowa do Trzebieszowic.
Do północno-zachodnich podnóży góry sięają ostatnie zabudowania miejscowości Romanowo.
Budowa geologiczna.
Wzniesienie zbudowane ze skał metamorficznych należących do metamorfiku Lądka i Śnieżnika, głównie łupków łyszczykowych, z drobnymi wkładkami wapieni krystalicznych (marmurów kalcytowych i dolomitowych) serii strońskiej.
Roślinność.
Wzniesienie w większości porastają lasy świerkowe i mieszane. Miejscami, zwłaszcza na północnych stokach polany zajęte przez pola i łąki. Na Skałecznej znajduje się szkółka leśna z sadzonkami limby.
Turystyka.
Północno-wschodnimi zboczami wzniesienia przechodzi szlak turystyczny

</doc>
<doc id="2019277" url="https://pl.wikipedia.org/wiki?curid=2019277" title="Mario Zabalaga">
Mario Zabalaga

Mario Zabalaga (ur. 4 marca 1938) - piłkarz boliwijski, obrońca, pomocnik.
Zabalaga w 1958 roku razem z klubem Club Jorge Wilstermann zdobył swój pierwszy tytuł mistrza Boliwii.
Dzięki mistrzostwu z 1959 roku wziął udział w premierowej edycji Pucharu Wyzwolicieli - Copa Libertadores 1960. Jorge Wilstermann odpadł już w pierwszej rundzie, przegrywając dwumecz z późniejszym triumfatorem - urugwajskim klubem CA Peñarol.
Mistrzostwo Boliwii zdobyte w 1960 roku sprawiło, że wiosną 1961 roku razem z klubem Jorge Wilstermann Zabalaga ponownie wziął udział w Pucharze Wyzwolicieli - w turnieju Copa Libertadores 1961. Klub Zabalagi zmierzył się z kolumbijskim klubem Independiente Santa Fe Bogota, uzyskując w dwumeczu wynik remisowy. Drużyna z Boliwii odpadła ostatecznie po losowaniu.
W lipcu 1961 roku wziął udział w eliminacjach do finałów mistrzostw świata w 1962 roku, gdzie zagrał w obu meczach z Urugwajem.
Jako piłkarz klubu Jorge Wilstermann wziął udział w turnieju Copa América 1963, gdzie Boliwia zdobyła tytuł mistrza Ameryki Południowej. Zabalaga zagrał tylko w meczu z Paragwajem.
Latem 1965 roku wziął udział w eliminacjach do finałów mistrzostw świata w 1966 roku, gdzie zagrał w trzech meczach - z Argentyną w La Paz oraz w obu meczach z Paragwajem.
Razem z klubem Jorge Wilstermann wziął udział w turnieju Copa Libertadores 1966, gdzie jego drużyna w fazie grupowej zajęła trzecie miejsce - tuż za dwoma urugwajskimi potęgami: CA Peñarol i Club Nacional de Football. Zabalaga zdobył w turnieju 1 bramkę.
Rok później wziął udział w turnieju Copa América 1967, gdzie Boliwia zajęła ostatnie, szóste miejsce. Zabalaga zagrał we wszystkich pięciu meczach - z Urugwajem, Argentyną, Paragwajem, Wenezuelą i Chile.

</doc>
<doc id="2019283" url="https://pl.wikipedia.org/wiki?curid=2019283" title="Wróblowy Kierz">
Wróblowy Kierz

Wróblowy Kierz (niem. "Frobel busch") – wzniesienie 486 m n.p.m. w południowo-zachodniej Polsce w Sudetach Wschodnich, w Masywie Śnieżnika – Krowiarkach.
Położenie i charakterystyka.
Wzniesienie położone w Sudetach Wschodnich, w północno-zachodniej części Masywu Śnieżnika, w północno-zachodnim grzbiecie odchodzącym od Śnieżnika, w północnej części Krowiarek, około 2 km, na południowy zachód od miejscowości Trzebieszowice. Położone jest w głównym grzbiecie Krowiarek pomiędzy Skałeczną na południu, a Przełęczą Romanowską, która oddziela je od masywu Sędzisza, na północnym zachodzie.
Jest to niezbyt wybitna kulminacja wznosząca się od wschodu nad szosą z Nowego Waliszowa do Trzebieszowic przez Przełęcz Romanowską.
Na zachód od wzniesienia leży miejscowość Romanowo.
Budowa geologiczna.
Wzniesienie zbudowane ze skał metamorficznych należących do metamorfiku Lądka i Śnieżnika, głównie łupków łyszczykowych, z drobnymi wkładkami wapieni krystalicznych (marmurów kalcytowych i dolomitowych) serii strońskiej oraz gnejsów.
Roślinność.
Wzniesienie w większości porastają lasy świerkowe i mieszane. Miejscami, zwłaszcza na południowych stokach znajdują się polany zajęte przez pola i łąki.
Turystyka.
Południowo-zachodnimi zboczami wzniesienia przechodzi szlak turystyczny

</doc>
<doc id="2019284" url="https://pl.wikipedia.org/wiki?curid=2019284" title="Nikon (Wasiukow)">
Nikon (Wasiukow)

Nikon, imię świeckie Nikołaj Nikołajewicz Wasiukow (ur. 1 października 1950 w Mariewce) – biskup Rosyjskiego Kościoła Prawosławnego.
Życiorys.
W 1974 ukończył Instytut Medyczny w Krasnojarsku i przez dziewięć lat pracował jako lekarz. W 1983 wstąpił do stanu duchownego, zaś rok później złożył wieczyste śluby zakonne, przyjmując imię Nikon na cześć św. Nikona z Radoneża. Pracował w różnych parafiach eparchii ufijskiej. W 1990 ukończył studia teologiczne w Leningradzkiej Akademii Duchownej. 20 czerwca tego samego roku otrzymał nominację na biskupa Ufy. Uroczysta chirotonia miała miejsce 26 sierpnia 1990.
Jako biskup ufijski przyczynił się do odrodzenia prawosławnego życia parafialnego na terytorium swojej eparchii po okresie ZSRR. Otworzył lub reaktywował ponad 90 parafii oraz żeński monaster Podwyższenia Krzyża Pańskiego w Ufie.
23 lutego 2001 podniesiony do godności arcybiskupiej.
W 2011 odznaczony Orderem Honoru. W tym samym roku, po erygowaniu metropolii baszkortostańskiej, został jej zwierzchnikiem, po czym otrzymał godność metropolity.

</doc>
<doc id="2019289" url="https://pl.wikipedia.org/wiki?curid=2019289" title="Ipilimumab">
Ipilimumab

Ipilimumab – ludzkie przeciwciało monoklonalne blokujące antygen CTLA-4 (cytotoxic T lymphocyte-associated antigen 4) zwiększając tym samym aktywność układu immunologicznego. Ipilimumab został opracowany przez firmy Medarex i Bristol-Myers Squibb i znalazł zastosowanie w terapii nowotworów. Do odkrycia przyczyniły się prace badawcze Jamesa P. Allisona na Uniwersytecie Kalifornijskim w Berkeley.
Działanie.
Ipilimumab wiąże się z antygenem CTLA-4 na powierzchni limfocytów T (ang. T-cells). Blokada tego receptora powoduje zwiększenie aktywności limfocytów T. Zakłada się, że odgrywa to kluczową rolę w regulowaniu procesu naturalnej odpowiedzi immunologicznej. Ipilimumab jest zaprojektowany tak, aby zablokować aktywności CTLA-4. Dzięki temu limfocyty T mogą pozostać aktywne i mogą atakować komórki rakowe.
Badania kliniczne nad skutecznością ipilimumabu.
Czerniak złośliwy.
Badanie kliniczne II fazy z ipilimumabem w monoterapii u chorych zarówno u chorych z czerniakiem w stopniu III i IV wykazały najlepszą skuteczność dawki 10 mg/kg masy ciała.
Na kongresie Amerykańskiego Towarzystwa Onkologii Klinicznej (ASCO) w czerwcu 2010 zostały zaprezentowane wyniki badań III fazy u chorych z czerniakiem złośliwym w stopniu III i IV.
W randomizowanym, podwójnie zaślepionym badaniu ipilimumabu w połączeniu z glikopeptydową szczepionką (gp100) wykazano, że całkowity czas przeżycie pacjentów leczonych ipilimumabem (ratio 0.66, p=0.0026) był znacząco dłuższy niż pacjentów, którzy otrzymywali tylko glikopeptydową szczepionką (gp100). 46% pacjentów leczonych ipilimumabem pozostawało przy życiu po roku badania w porównaniu do 25% pacjentów w ramieniu kontrolnym. Po 2 latach badania przy życiu pozostało 24% pacjentów leczonych ipilimumabem w porównaniu do 14% pacjentów w ramieniu kontrolnym. U 15% pacjentów leczonych ipilimumabem wystąpiły zdarzenia niepożądane wiązane z immunoterapią.
W innym badaniu klinicznym z ipilimumabem zaobserwowano również całkowitą remisję przerzutów do mózgu w czerniaku w stopniu IV.
Rak prostaty.
Zakończyły się badania kliniczne I i II fazy z ipilimumabem u pacjentów z hormonoopornym rakiem stercza. Badania wykazały znaczne zmniejszenie guzów, u dwóch pacjentów guzy zmniejszyły się do tego stopnie, że było możliwe ich usunięcie.
Aktualnie (2010 r.) trwają badania III fazy.
Rak płuc.
W lutym 2008 roku rozpoczęło się badanie II fazy u pacjentów z drobno i niedrobnokomórkowym raku płuc z ipilimumabu w połączeniu z paklitakselem i karboplatyną w różnych kombinacjach. Rezultaty badania zapowiedziane są na koniec 2010 roku.
Działania niepożądane.
Zdarzenia niepożądane o podłożu immunologicznym 3 lub 4 stopnia (biegunka/zapalenie jelita grubego, zapalenie wątroby, endokrynopatie – zapalenie/niedoczynność przysadki) obserwowano u 22% chorych leczonych ipilimumabem.

</doc>
<doc id="2019294" url="https://pl.wikipedia.org/wiki?curid=2019294" title="Goryczka (Masyw Śnieżnika)">
Goryczka (Masyw Śnieżnika)

Goryczka (niem. "Bitter Koppe") – wzniesienie 422 m n.p.m. w południowo-zachodniej Polsce, w Sudetach Wschodnich, w Masywie Śnieżnika - Krowiarkach.
Położenie.
Wzniesienie położone jest w Sudetach Wschodnich, w północno-zachodniej części Masywu Śnieżnika, na północno-zachodnim krańcu długiego grzbietu odchodzącego od Śnieżnika, w północno-zachodniej części Krowiarek, około 2,4 km, na południowy zachód od miejscowości Żelazno. Po południowo-zachodniej stronie góry u podnóża, położona jest miejscowość Gorzanów, a po północno-zachodniej Krosnowice.
Charakterystyka.
Jest to niewielkie wzniesienie, o dość stromych zboczach z niewyraźą częścią szczytową, położoną na wierzchołkowym grzbiecie na końcu pasma. Od północnego zachodu grzbiet kończy się nad Krosnowicami a od południowego wschodu z Dębową. Na południowo-zachodnim zboczu wśród lasu stoi pojedyncza wapienna skałka o nazwie "Kapelusz".
Budowa geologiczna.
Wzniesienie o zróżnicowanej budowie geologicznej, zbudowane ze skał metamorficznych - głównie łupków łyszczykowych, a podrzędnie z wapieni krystalicznych - marmurów kalcytowych i dolomitowych serii strońskiej, będącej częścią metamorfiku Lądka i Śnieżnika.
Roślinność.
Wzniesienie porośnięte jest w całości lasem mieszanym i świerkowym regla dolnego, poniżej wysokości rozciągają się łąki i pola uprawne.

</doc>
<doc id="2019296" url="https://pl.wikipedia.org/wiki?curid=2019296" title="Światowy ranking snookerowy 2003/2004">
Światowy ranking snookerowy 2003/2004

Światowy ranking snookerowy 2003/2004 – lista zawiera zawodników zakwalifikowanych na sezon 2003/2004. Pierwsza szesnastka rankingu ma zapewniony udział w 1 rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim Mistrz świata 2003 a zarazem lider listy rankingowej, (Mark Williams), zaś kolejni zawodnicy według kolejności zajmowanej na poniższej liście.

</doc>
<doc id="2019298" url="https://pl.wikipedia.org/wiki?curid=2019298" title="Evan Bates">
Evan Bates

Evan Bates (ur. 23 lutego 1989 w Ann Arbor) – amerykański łyżwiarz figurowy, startujący w parach tanecznych z Madison Chock. Wicemistrz olimpijski z Pekinu (2022, drużynowo) i trzykrotny uczestnik igrzysk olimpijskich (2010, 2014, 2018), mistrz (2023) i wicemistrz świata (2015), trzykrotny mistrz (2019, 2020, 2023) i wielokrotny medalista mistrzostw czterech kontynentów, trzykrotny srebrny medalista finału Grand Prix (2014, 2015, 2019) oraz czterokrotny mistrz Stanów Zjednoczonych (2015, 2020, 2022, 2023).
11 czerwca 2022 roku Bates zaręczył się ze swoją partnerką sportową Madison Chock po sześciu latach związku. 
Programy.
Madison Chock / Evan Bates

</doc>
<doc id="2019300" url="https://pl.wikipedia.org/wiki?curid=2019300" title="Tan Zhongyi">
Tan Zhongyi

Tan Zhongyi, chn. 谭中怡 (ur. 29 maja 1991 w Chongqing) – chińska szachistka, arcymistrzyni od 2009 roku, mistrzyni świata kobiet w szachach w latach 2017-2018.
Kariera szachowa.
W latach 2000–2003 czterokrotnie reprezentowała Chiny na mistrzostwach świata juniorek do 10 i 12 lat, zdobywając 4 medale: trzy złote (Oropesa del Mar 2000 – MŚ do 10 lat, Oropesa del Mar 2001 – MŚ do 10 lat, Heraklion 2002 – MŚ do 12 lat) oraz brązowy (Kallithea 2003 – MŚ do 12 lat). W 2003 r. zajęła V m. w turnieju strefowym w Yongchuan, a w październiku tego roku zadebiutowała na liście rankingowej FIDE z rzadko spotykanym – jak na debiutantkę – wynikiem 2333 punktów, który odpowiada wynikowi arcymistrzyni, a który wówczas dawał jej 107. miejsce na świecie. W 2004 r., mając zaledwie 13 lat, wystartowała w rozegranym w Eliście pucharowym turnieju o mistrzostwo świata, w I rundzie przegrywając z późniejszą zwyciężczynią całych zawodów, Antoanetą Stefanową.
W 2007 r. na turnieju strefowym rozegranym w Tiencinie wypełniła pierwszą normę arcymistrzowską i po raz drugi zdobyła awans do turnieju o mistrzostwo świata kobiet, który rozegrany został w 2008 r. w Nalczyku (w turnieju tym w I rundzie wyeliminowała Tanie Sachdev, ale w II przegrała z Pią Cramling). W 2009 r. zdobyła w Xinghua brązowy medal indywidualnych mistrzostw Chin. W 2010 r. zdobyła drugi w karierze brązowy medal mistrzostw kraju oraz zajęła IV m. w rozegranych w Subic Bay indywidualnych mistrzostwach Azji. W 2011 r. zdobyła złoty medal letniej uniwersjady w Shenzhen, natomiast w 2012 r. zdobyła w Ho Chi Minh brązowy medal indywidualnych mistrzostw Azji, a w Guimarães – tytuł mistrzyni świata studentek. W 2013 r. zdobyła w Pasay srebrny medal indywidualnych mistrzostw Azji, natomiast w Kazaniu – brązowy medal letniej uniwersjady. Zwyciężyła również w turnieju "China 3th Chess Women Masters" w Wuxi. W 2014 r. zdobyła w Szardży brązowy medal indywidualnych mistrzostw Azji.
Największy sukces w dotychczasowej karierze odniosła w 2017 r. zwyciężając w mistrzostwach świata kobiet rozegranych w Teheranie (10.02-03.03.2017).
Wielokrotnie reprezentowała Chiny w turniejach drużynowych, m.in.:
Najwyższy ranking w dotychczasowej karierze osiągnęła 1 kwietnia 2019 r., z wynikiem 2528 punktów zajmowała wówczas 10. miejsce na światowej liście FIDE.

</doc>
<doc id="2019304" url="https://pl.wikipedia.org/wiki?curid=2019304" title="Michael Fay">
Michael Fay

Michael Fay (ur. 1949) − nowozelandzki handlowiec i bankier.
Życiorys.
Michael Fay uczęszczał do St. Peter’s College w Auckland, St. Patrick’s College w Silverstream (Upper Hutt), a następnie studiował na Uniwersytecie Wiktorii w Wellington.
Biznesmen jest między innymi właścicielem wyspy Great Mercury w archipelagu Mercury.

</doc>
<doc id="2019305" url="https://pl.wikipedia.org/wiki?curid=2019305" title="Wojewódzki Szpital dla Nerwowo i Psychicznie Chorych &quot;Dziekanka&quot; w Gnieźnie">
Wojewódzki Szpital dla Nerwowo i Psychicznie Chorych &quot;Dziekanka&quot; w Gnieźnie



</doc>
<doc id="2019307" url="https://pl.wikipedia.org/wiki?curid=2019307" title="Wojewódzki Szpital dla Psychicznie Chorych &quot;Kocborowo&quot;">
Wojewódzki Szpital dla Psychicznie Chorych &quot;Kocborowo&quot;



</doc>
<doc id="2019309" url="https://pl.wikipedia.org/wiki?curid=2019309" title="Zakład dla Nerwowo i Psychicznie Chorych Żydów &quot;Zofiówka&quot;">
Zakład dla Nerwowo i Psychicznie Chorych Żydów &quot;Zofiówka&quot;



</doc>
<doc id="2019310" url="https://pl.wikipedia.org/wiki?curid=2019310" title="Bożena Kociołkowska">
Bożena Kociołkowska

Bożena Kociołkowska (ur. 27 marca 1941 w Warszawie) – artystka baletu: tancerka, pedagog, choreograf. Od 1960 roku tancerka, a od 1962 roku solistka Państwowej Opery Warszawskiej, a potem Teatru Wielkiego w Warszawie, gdzie w latach 1967–1986 była pierwszą solistką.
Życiorys.
Wykształcenie.
W 1960 roku ukończyła Państwową Średnią Szkołę Baletową w Warszawie, w roku 1979 warszawską Państwową Wyższą Szkołę Muzyczną (Wydział Wychowania Muzycznego) w zakresie pedagogiki tańca, a w 1991 roku Podyplomowe Studium Obrotu Dziełami Sztuki Profesjonalnej na wydziale Handlu Zagranicznego Szkoły Głównej Handlowej w Warszawie.
Debiut sceniczny.
W niespełna rok po skończeniu szkoły baletowej (18 stycznia 1961) zadebiutowała na scenie Państwowej Opery Warszawskiej partią Odetty-Odylii w "Jeziorze łabędzim" Czajkowskiego w tradycyjnej wersji choreograficznej, zrealizowanej przez Natalię Konius i Aleksandra Sobola. Alicja Bońkowska pisała wówczas w dwutygodniku „Współczesność”: „Bez precedensu w powojennej historii naszego baletu jest przecież wypadek wystąpienia dziewiętnastoletniej absolwentki warszawskiej Szkoły Baletowej w arcytrudnej roli Odetty-Odylii w tradycyjnej wersji "Jeziora łabędziego". Kociołkowska jest jedyną z tych tancerek, która to pokonała”.
Kariera artystyczna.
Po tym debiucie, w 1962 roku awansowała na stanowisko solistki baletu Opery Warszawskiej, a po przeniesieniu zespołu baletowego do odbudowanego Teatru Wielkiego, w 1967 roku została tam pierwszą solistką baletu. Podczas swojej kariery na scenie warszawskiej obejmowała wiele ról z repertuaru klasycznego i współczesnego, takich jak: Odetta-Odylia w "Jeziorze łabędzim" (w kolejnych inscenizacjach tradycyjnych z lat 1961, 1966 i 1973; po raz setny wykonała tę partię 21 grudnia 1977), Królowa Miedzianej Góry w "Kamiennym kwiecie" Prokofjewa w choreografii Aleksandra Tomskiego (1961), Dziewczyna w "Czterech temperamentach" Hindemitha w choreografii Françoise Adret (1962), Młynarka w "Trójkątnym kapeluszu" de Falli w choreografii Françoise Adret (1962), Dziewczyna w "Zaczarowanej oberży" Szałowskiego w choreografii Witolda Grucy (1962), Eurydyka w "Orfeuszu" Strawińskiego w choreografii Alfreda Rodriguesa(1963), Solistka w "Święcie wiosny" Strawińskiego w choreografii Alfreda Rodriguesa (1965), Panna Młoda w "Harnasiach" Szymanowskiego w choreografii Eugeniusza Paplińskiego (1966), Kitri w "Don Kichocie" Minkusa w choreografii Aleksieja Cziczinadzego (1967), Francesca we "Francesce da Rimini" Czajkowskiego w choreografii Aleksieja Cziczinadze (1968), Mirta w "Giselle" Adama w choreografii tradycyjnej (1968), Aegina w "Spartakusie" Chaczaturiana w choreografii Jewgienija Czangi (1968), Wróżka w "Kopciuszku" w choreografii Aleksieja Cziczinadzego (1969), rola tytułowa w "Pannie Julii" Rangströma w choreografii Birgit Cullberg (1975), Solistka (Mazurek D-dur) w "Sylfidach" do muzyki Chopina w choreografii Michaiła Fokina (1975), pamiętna rola tytułowa w "Fedrze" Aurica w choreografii Serge'a Lifara (1978) oraz wiele innych.
Współpracowała w kraju lub za granicą z wieloma wybitnymi choreografami i pedagogami, takimi jak: Natalia Konius, Aleksiej Cziczinadze, Alicia Alonso, Serge Lifar, Birgit Cullberg, Asaf Messerer, Maja Plisiecka, Pierre Lacotte, Alberto Méndez, Alfred Rodrigues, Anton Dolin, Leon Wójcikowski, Witold Gruca i inni. Wszyscy oni w różnych latach mieli wpływ na ukształtowanie jej osobowości artystycznej i warsztatu pedagogicznego. Tańczyła z takimi tancerzami, jak: Henryk Giero, Zygmunt Jasman, Ryszard Krawucki, Feliks Malinowski, Zbigniew Strzałkowski, Janusz Smoliński, Stanisław Szymański, Wojciech Wiesiołłowski, Gerard Wilk, Kazimierz Wrzosek.
W latach 1964-1983 występowała prawie we wszystkich krajach Europy, a także w Stanach Zjednoczonych i na Kubie – brała udział w występach gościnnych baletu Teatru Wielkiego lub koncertowała w repertuarze estradowymi. Brała też udział w filmowych wersjach kilku baletów oraz w programach i spektaklach telewizyjnych, m.in. w "Święcie wiosny", "Orfeuszu i Eurydyce, Salmo gioioso, Claire de Lune". Otrzymała liczne stypendia zagraniczne, m.in.: Centre Intemational d'Art Choreographique w Paryżu, Polucca Schule w Dreźnie, Inter-Balet w Budapeszcie, International Ballet w Hawanie, Ruth Page Foundation w School of Dance w Chicago, Centro di Danza w Rzymie, Giordano Jazz Dance w Chicago.
Praca choreografa.
W latach 1981–1996 zajmowała się także pracą choreograficzną. Opracowała choreografię do 35 spektakli muzycznych i dramatycznych, a także do baletów: "Straussiada, Miscelanea, Czerwony Kapturek", zarówno w kraju, jak i za granicą (Niemcy, Jugosławia, Włochy).
Po zejściu ze sceny.
W latach 1992–1993 sprawowała funkcję kierownika baletu Baletu Państwowej Opery i Filharmonii Bałtyckiej, a w latach 1993–1994 baletu Teatru Wielkiego w Łodzi. W latach 1994–1995 była kierownikiem artystycznym Państwowej Szkoły Baletowej w Warszawie, a w latach 1998-2007 Ogólnokształcącej Szkoły Baletowej w Bytomiu (była dyrektorem ds. artystycznych do 2007 r. kiedy nastąpiła zmiana dyrekcji w wyniku wydarzeń związanych z samobójczą próbą ucznia gimnazjum). Sprawowała także funkcję dyrektora artystycznego i organizacyjnego I i II Festiwalu „Dance of the World” (Gdańsk,1991 i Warszawa, 1996) oraz I Polsko-Niemieckich Warsztatów Tańca Współczesnego „Taniec dla tolerancji” w Łodzi (1994). W 2003 r. była jurorem Międzynarodowego Konkursu Tańca w Brnie.
Od wielu lat zajmuje się działalnością pedagogiczną, zarówno w kraju, jak i za granicą. Była pedagogiem w Akademii Muzycznej w Warszawie (1980), nauczycielem w Państwowej Średniej Szkoły Baletowej w Warszawie (1993), baletmistrzem w Teatro dell' Opera w Rzymie (1981–1982), pedagogiem szkół baletowych we Włoszech, Niemczech, Francji, pedagogiem Internationales Tanzprojekt w Akwizgranie, Bielefeld i Bonn (1992), Internationale Tanzwerkstatt w Bonn (1993), podczas I Światowego Kongresu Tańca w San Francisco, gdzie była jednym z pomysłodawców i twórców (1993), w latach 1992–1994 podczas Międzynarodowych Warsztatów w Niemczech, Italii, USA. Jest pomysłodawczynią wielu przedsięwzięć propagujących taniec klasyczny i współczesny na terenie kraju i za granicą, do których należą Międzynarodowe Spotkania Młodych Tancerzy w Bytomiu, projekty: „Zatańcz i ty”, kierowany do młodzieży i „Młodzi tancerze w Europie”, konkursy tańca „Terpsychora”, konkurs choreograficzny młodych tancerzy w Bytomiu.
Zajmuje się również działalnością społeczną. W latach 1991–1994 była przewodniczącą Sekcji Baletu ZASP, w latach 1992–1998 członkiem Międzynarodowego Komitetu Sieci Tańca Artystycznego w Bonn, a w latach 1995–1999 przewodniczącą Sekcji Choreografii ZAiKS. Była inicjatorską powstania rzeźby „W hołdzie polskim artystom baletu” odsłoniętej w 2016 przed gmachem Teatru Wielkiego w Warszawie.
Nagrody i odznaczenia.
Źródło:

</doc>
<doc id="2019312" url="https://pl.wikipedia.org/wiki?curid=2019312" title="Mistrzostwa Świata w Łyżwiarstwie Szybkim w Wieloboju Sprinterskim 1980">
Mistrzostwa Świata w Łyżwiarstwie Szybkim w Wieloboju Sprinterskim 1980

11. Mistrzostwa świata w łyżwiarstwie szybkim w wieloboju sprinterskim odbyły się w West Allis, w USA, w dniach 9–10 lutego 1980. Zawody rozegrano na sztucznym torze na State Fair Park. Zawodnicy dwukrotnie startowali na dystansach 500 i 1000 metrów. Na najwyższym stopniu podium stanęła reprezentantka NRD Karin Enke oraz Eric Heiden, który wywalczył złoto czwarty raz z rzędu.
Uczestnicy.
W zawodach wzięło udział 29 łyżwiarek (27 sklasyfikowanych) i 29 łyżwiarzy (28 sklasyfikowanych) z 16 krajów.

</doc>
<doc id="2019315" url="https://pl.wikipedia.org/wiki?curid=2019315" title="Czermiówka">
Czermiówka

Czermiówka ("Homalomena" Schott) – rodzaj wieloletnich roślin zielnych z rodziny obrazkowatych, obejmujący 105 gatunków pochodzących z tropikalnych i subtropikalnych regionów Azji, wysp południowo-zachodniego Pacyfiku oraz środkowej i południowej części tropikalnych regionów Ameryki.

</doc>
<doc id="2019316" url="https://pl.wikipedia.org/wiki?curid=2019316" title="Hugo Sánchez Guerrero">
Hugo Sánchez Guerrero

Hugo Sánchez Guerrero (ur. 8 maja 1981 w Monterrey) – meksykański piłkarz występujący najczęściej na pozycji środkowego obrońcy, obecnie zawodnik Correcaminos UAT.
Kariera klubowa.
Sánchez urodził się w Monterrey i jest wychowankiem tamtejszego zespołu Tigres UANL. W lidze meksykańskiej zadebiutował 2 września 2000 w derbowym spotkaniu z C.F. Monterrey (0:1), kiedy to wyszedł na boisko w podstawowym składzie i został zmieniony w 60 minucie przez Mauro Caballero. Swojego pierwszego gola zdobył za to 14 lutego 2001 przeciwko Irapuato – w spotkaniu przegranym 1:4. Mimo to Sánchez zaczął regularnie występować w Tigres dopiero od sezonu Apertura 2002. Na czas trwania faz Clausura 2007 i Apertura 2007 został wypożyczony do Morelii. W roku 2009 przeszedł do zespołu Jaguares de Chiapas, natomiast latem 2011 został wypożyczony do drugoligowego Correcaminos UAT.
Kariera reprezentacyjna.
Sánchez został powołany przez Ricardo Lavolpe na Igrzyska Olimpijskie 2004 i Puchar Konfederacji 2005. Na ostatniej z wymienionych imprez ani na minutę nie pojawił się na boisku.

</doc>
<doc id="2019319" url="https://pl.wikipedia.org/wiki?curid=2019319" title="Island Girl">
Island Girl

Island Girl – debiutancki album zespołu Aleksandra Kwasniewska &amp; The Belgian Sweets, wydany w 2008 roku. Został wyprodukowany przez Pedro De Bruyckere i nagrany w analogowym studiu nagrań w belgijskiej wsi Zwalm.

</doc>
<doc id="2019324" url="https://pl.wikipedia.org/wiki?curid=2019324" title="Emily Samuelson">
Emily Samuelson

Emily Samuelson (ur. 14 maja 1990 w Southfield) – amerykańska łyżwiarka figurowa, startujący w parach tanecznych. Uczestniczka igrzysk olimpijskich (2010), medalistka mistrzostw czterech kontynentów, mistrzyni świata juniorów (2008) oraz wicemistrzyni Stanów Zjednoczonych (2009).

</doc>
<doc id="2019328" url="https://pl.wikipedia.org/wiki?curid=2019328" title="HK Szachcior Soligorsk">
HK Szachcior Soligorsk

HK Szachcior Soligorsk (biał. Хакейны клуб Шахцёр Салігорск – Chakiejny Klub Szachcior Salihorsk, ros. Хоккейный Клуб Шахтёр Солигорск – Chokkiejnyj Klub Szachtior Soligorsk) – białoruski klub hokeja na lodzie z siedzibą w Soligorsku.
Szachcior Soligorsk został stworzony jako drużyna farmerska klubu Dynama Mińsk, występującego w rozgrywkach KHL.
Działacze i trenerzy.
Do 2013 prezesem klubu był Leonid Fatikow. Trenerem w 2009 został Andrej Husau, asystentem od 2009 Andrej Kudzin, a od 2014 Uładzimir Swita. W 2015 asystentami Husaua zostali Siarhiej Szapiaciuk i Pawieł Pierapiechin. Po odejściu tego ostatniego asystentami ponownie zostali Kudzin i Swita. Na początku grudnia 2016 z funkcji trenera odszedł Husau, a jego miejsce zajęli wówczas Uładzimir Cypłakou (I trener) i Aleh Antonienka (asystent). W lipcu 2017 do sztabu trenerskiego dołączyli Leonid Fatikow (szkoleniowiec bramkarzy), Andrej Michalou i Pawieł Mikulczyk. W kwietniu 2018 Cypłakoua zastąpił Dzmitryj Szulha. W jego miejsce w maju 2019 nowym głównym trenerem Szachciora został ogłoszony Juryj Fajkou. Do ogłoszonego w tym czasie nowego sztabu trenerskiego wszedł Jarasłau Czuprys, a pozostali w nim nadal Leonid Fatikow i Andrej Michalou.

</doc>
<doc id="2019330" url="https://pl.wikipedia.org/wiki?curid=2019330" title="Sprent Dabwido">
Sprent Dabwido

Sprent Dabwido, właśc. Sprent Jared Brent Arumogo Dabwido (ur. 16 września 1972 w Yaren, zm. 8 maja 2019 w Armidale) – nauruański sztangista i polityk, parlamentarzysta, minister, w latach 2011–2013 prezydent Nauru.
Życiorys.
Urodził się 16 września 1972 w Yaren.
Jest synem Audiego Dabwido. Był żonaty z Luci.
Kariera sportowa.
Reprezentował swój kraj w podnoszeniu ciężarów. W 1995 i 1996 był mistrzem Nauru w najcięższej wówczas kategorii wagowej +108 kg. Również w 1995 roku zdobył srebrny medal Igrzysk Pacyfiku, które odbywały się w Papeete (Polinezja Francuska).
Również tego samego roku, jedyny raz w karierze wystartował na mistrzostwach świata. Uzyskawszy 115 kilogramów w rwaniu oraz 150 kilogramów w podrzucie (265 kilogramów w dwuboju), zajął 27. miejsce, wyprzedzając m.in. swojego rodaka, Kempa Detenamo.
Kariera polityczna.
Po raz pierwszy dostał się do nauruańskiego parlamentu w 2004, reprezentując okręg wyborczy Meneng. Reelekcję uzyskiwał w wyborach z 2007, 2008 oraz kwietnia 2010 i czerwca 2010 a także w elekcji z 2013. Pełnił funkcję ministra transportu i usług telekomunikacyjnych.
Na posiedzeniu parlamentu 15 listopada 2011 ogłosił swoje przejście do opozycji, dzięki czemu uzyskała ona większość parlamentarną. Doprowadziło to do uchwalenia wotum nieufności wobec gabinetu wybranego 6 dni wcześniej prezydenta Fredericka Pitchera (stosunkiem głosów 9 do 8) i wyboru Sprenta Dabwido na urząd nowego szefa państwa. W utworzonym przez siebie gabinecie objął on również funkcje ministra spraw zagranicznych, ministra spraw wewnętrznych, a także ministra odpowiedzialnego za policję i służby ratownicze.
11 czerwca 2012 dokonał zmian w swoim rządzie, powołując w jego skład przedstawicieli opozycji. Kieren Keke przejął od niego kierownictwo ministerstwa spraw zagranicznych, zaś Roland Kun przejął kierownictwo ministerstwa finansów (od Davida Adeanga).
Choroba i śmierć.
W 2018 zdiagnozowano u niego raka gardła. Zmarł na tę chorobę 8 maja 2019 w wieku 46 lat.

</doc>
<doc id="2019334" url="https://pl.wikipedia.org/wiki?curid=2019334" title="Liptowski Hradek">
Liptowski Hradek



</doc>
<doc id="2019336" url="https://pl.wikipedia.org/wiki?curid=2019336" title="Grodziec nad Morawicą">
Grodziec nad Morawicą



</doc>
<doc id="2019341" url="https://pl.wikipedia.org/wiki?curid=2019341" title="Dolina Noteci">
Dolina Noteci

Dolina Noteci (kod obszaru PLH300004) – obszar chroniony programem Natura 2000 w województwie kujawsko-pomorskim i wielkopolskim o powierzchni 50532 ha.
Celem ochrony jest zachowanie siedlisk przyrodniczych i występujących na ich terenie gatunków roślin i zwierząt.
Historia.
W kwietniu 2004 r. zaproponowano włączenie obszaru w sieć Natura 2000 jako obszar mający znaczenie dla Wspólnoty. W listopadzie 2007 r. został zatwierdzony jako projektowany specjalny obszar ochrony siedlisk (SOO) pod nazwą Dolina Noteci.
Lokalizacja.
Dolina Noteci obejmuje fragment Pradoliny Toruńsko-Eberswaldzkiej, począwszy od zachodnich przedmieść Bydgoszczy (Prądy) na wschodzie, po Wieleń na zachodzie.
W odróżnieniu od Doliny Środkowej Noteci i Kanału Bydgoskiego (obszaru OSO) obszar Dolina Noteci obejmuje nie tylko dno pradoliny, lecz również fragmenty jej zboczy, zwłaszcza północnej krawędzi, na styku z Pojezierzem Krajeńskim.
Dolina jest położona na terenie dwóch województw i siedmiu powiatów: czarnkowsko-trzcianeckiego, pilskiego, chodzieskiego, wągrowieckiego, nakielskiego, bydgoskiego i miasta Bydgoszczy.
Ogólna charakterystyka obszaru.
W zachodniej części chronionego obszaru płynie rzeka Noteć, zaś we wschodniej (od Nakła do Bydgoszczy) – Kanał Bydgoski, wybudowany w 1774 r., łączący dorzecza Odry i Wisły.
Część obszaru zajmują torfowiska niskie pokryte przez zalewowe łąki i trzcinowiska. Wyspowo występują zarośla i zadrzewienia. Na zboczach doliny znajdują się płaty muraw kserotermicznych. W okolicach Goraja, Pianiówki i Góry oraz Ślesina występują lasy: buczyny i dąbrowy, w tym m.in. ciepłolubne dąbrowy i grądy zboczowe. Teren przecinają kanały i rowy odwadniające. Liczne są zbiorniki astatyczne – starorzecza i torfianki. Miejscami występują rozległe płaty lasów łęgowych. Na większości obszaru występują intensywnie użytkowane łąki.
Między dnem doliny a skrajem wysoczyzny występują znaczne deniwelacje terenu, miejscami należące do największych na Niżu Polskim (Góry Rzadkowskie 187 m n.p.m., Dębowa Góra 193 m n.p.m., wobec dna pradoliny 37–54 m n.p.m.).
Nad Doliną Noteci nadzór sprawuje Regionalny Zarząd Gospodarki Wodnej w Poznaniu.
Siedliska.
Wśród siedlisk na obszarze doliny, największy udział posiadają łąki i zarośla – 83%, zaś znacznie mniejszy: siedliska rolnicze (9%), lasy liściaste (6%), wody śródlądowe (rzeki i akweny – 3%), lasy iglaste (2%).
Wśród siedlisk chronionych największy udział mają: łęgi wierzbowe, topolowe, olszowe i jesionowe (3%), ciepłolubne dąbrowy (3%), zmiennowilgotne łąki trzęślicowe (2%), łąki selernicowe (2%) oraz niżowe świeże łąki użytkowane ekstensywnie (2%).
Formy ochrony przyrody.
Około 75% powierzchni obszaru Dolina Noteci leży na terenie Obszaru Chronionego Krajobrazu Dolina Noteci, ponadto na jego terenie znajduje się niewielki fragment Nadnoteckiego Obszaru Chronionego Krajobrazu oraz 6 rezerwatów przyrody:
Wartość przyrodnicza.
Obszar obejmuje bogatą mozaikę siedlisk z załącznika I dyrektywy siedliskowej (15 rodzajów), z priorytetowymi lasami łęgowymi i dobrze zachowanymi kompleksami łąkowymi, choć łącznie zajmują one poniżej 20% powierzchni obszaru.
W Dolinie Noteci notowano m.in.:
Rekomendowana jest również restytucja na tym terenie łątki ozdobnej, występującej w okolicach Nakła na początku XX w.
Obszar częściowo pokrywa się z ostoją ptasią o randze europejskiej E-33 Nadnoteckie Łęgi. Jest to również ważny korytarz ekologiczny o randze międzynarodowej.

</doc>
<doc id="2019343" url="https://pl.wikipedia.org/wiki?curid=2019343" title="Leutenberg">
Leutenberg

Leutenberg – miasto w Niemczech, w kraju związkowym Turyngia, w powiecie Saalfeld-Rudolstadt. W 2009 liczyło 2 414 mieszkańców.
Współpraca.
Miejscowości partnerskie:

</doc>
<doc id="2019345" url="https://pl.wikipedia.org/wiki?curid=2019345" title="Champion (singel Agnes)">
Champion (singel Agnes)

Champion – czwarty singel szwedzkiej piosenkarki Agnes Carlsson. Jest drugim singlem promującym drugi album artystki, "Stronger". Twórcami tekstu są Agnes Carlsson, Curtis Richardsson i Emanuel Olsson, który też wyprodukował piosenkę.

</doc>
<doc id="2019347" url="https://pl.wikipedia.org/wiki?curid=2019347" title="Muzeum Wsi Liptowskiej">
Muzeum Wsi Liptowskiej

Muzeum Wsi Liptowskiej (słow. "Múzeum liptovskej dediny") – skansen znajdujący się w słowackiej miejscowości Przybylina (Pribylina), w historycznym regionie Liptów. Położony jest na obrzeżach wsi, przy potoku Račková (Raczkowy Potok). Muzeum Wsi Liptowskiej jest oddziałem Muzeum Liptowskiego ("Liptovské múzeum") w Rużomberku.
Skansen został otwarty w 1991. Gromadzone są tutaj budynki z terenu Liptowa, głównie z miejscowości zalanych przez zbiornik Liptovská Mara. W wielu przypadkach są to rekonstrukcje, które złożono z oryginalnych elementów z przełomu XIX i XX wieku. Do najciekawszych należą dwa obiekty z kamienia – wczesnogotycki kościół pw. Marii Dziewicy ze wsi Liptovská Mara oraz gotycko-renesansowy dwór (kasztel) ze wsi Parížovice. Są to obiekty zrekonstruowane z wykorzystaniem oryginalnych fragmentów. Z budynków drewnianych największym jest karczma z miejscowości Čachtické Podhradie, która została wykorzystana jako dekoracja podczas kręcenia filmu "Bathory". Pozostałe obiekty skansenu to budynki mieszkalne i gospodarcze (a także m.in. budynek straży pożarnej, sklep i szkoła), w których prezentowane jest życie codziennie mieszkańców dawnego Liptowa.
W 2004 Tatrzański Park Narodowy (skansen znajduje się przy strefie ochronnej parku) uruchomił w muzeum swój punkt informacyjny oraz ścieżkę dydaktyczną.
W Muzeum Wsi Liptowskiej odbywają się cykliczne imprezy folklorystyczne. Hodowane są także tutaj konie rasy huculskiej.
Považská lesná železnica.
W 2004 w muzeum uruchomiono ekspozycję związaną z wąskotorową kolejką leśną ("Považská lesná železnica"), kursującą od 1921 (według innych źródeł od 1916) do 1972 wzdłuż Czarnego Wagu – z Liptowskiego Gródka (Liptovský Hrádok) przez wieś Liptovska Teplička do miejscowości Staníkovo. Kolejka przegrała konkurencję z transportem samochodowym i stała się nieopłacalna; po likwidacji kursów ocalałe fragmenty, tabor oraz obiekty techniczne powoli niszczały i zostały rozkradzione.
Na przełomie 2001 i 2002 przeniesiono do skansenu istniejący tabor oraz fragmenty torów. W halach używanych podczas budowy skansenu urządzono ekspozycję dawnego parku maszynowego, kilka wagonów i lokomotywa stoi również na zewnątrz. W przyszłości planowane jest wybudowanie odcinka torów w skansenie (do kościoła i parkingu), na których będzie można odbywać krótkie przejazdy turystyczne (obecnie w skansenie jest tylko kilkaset metrów toru).

</doc>
<doc id="2019349" url="https://pl.wikipedia.org/wiki?curid=2019349" title="Leo Minorydy">
Leo Minorydy

Leo Minorydy (LMI) – rój meteorów aktywny od 19 do 27 października. Jego radiant znajduje się w gwiazdozbiorze Małego Lwa. Maksimum roju przypada na 23 października, jego aktywność jest niska, a obfitość wynosi dwa meteory na godzinę. Prędkość meteorów z roju jest wysoka i wynosi 62 km/s.
Leo Minorydy powstały w wyniku rozpadu komety C/1739 K1 (Zanotti).

</doc>
<doc id="2019350" url="https://pl.wikipedia.org/wiki?curid=2019350" title="Port lotniczy Île Art-Waala">
Port lotniczy Île Art-Waala

Port lotniczy Île Art - Waala (IATA: BMY, ICAO: NWWC) – port lotniczy położony na wyspie Île Art, w Nowej Kaledonii.

</doc>
<doc id="2019351" url="https://pl.wikipedia.org/wiki?curid=2019351" title="Caydee Denney">
Caydee Denney

Caydee Denney (ur. 22 czerwca 1993 w Ocala, Floryda, Stany Zjednoczone) – amerykańska łyżwiarka figurowa, startująca w konkurencji par sportowych wraz z partnerem Jeremy Barrettem. Razem zdobyli Mistrzostwo USA w 2010 roku i wicemistrzostwo w 2009 roku.
Od kwietnia 2010, razem z Jeremy Barrettem, znajdują się na 10. miejscu w rankingu par sportowych Międzynarodowej Unii Łyżwiarskiej.
W parze z Jeremy Barrettem startowała na Igrzyskach w Vancouver, gdzie w konkurencji par sportowych zajęli 13. miejsce.

</doc>
<doc id="2019352" url="https://pl.wikipedia.org/wiki?curid=2019352" title="Ziętek (ujednoznacznienie)">
Ziętek (ujednoznacznienie)



</doc>
<doc id="2019353" url="https://pl.wikipedia.org/wiki?curid=2019353" title="Yussuf Ayila">
Yussuf Ayila



</doc>
<doc id="2019354" url="https://pl.wikipedia.org/wiki?curid=2019354" title="Sega Worldwide Soccer">
Sega Worldwide Soccer

Sega Worldwide Soccer – seria sportowych gier wideo wyprodukowanych przez Segę na platformy Saturn, Windows i Dreamcast.

</doc>
<doc id="2019355" url="https://pl.wikipedia.org/wiki?curid=2019355" title="Druga wojna domowa w Sudanie">
Druga wojna domowa w Sudanie



</doc>
<doc id="2019357" url="https://pl.wikipedia.org/wiki?curid=2019357" title="Światowy ranking snookerowy 2002/2003">
Światowy ranking snookerowy 2002/2003

Światowy ranking snookerowy 2002/2003 – lista zawiera 32 zawodników najwyżej sklasyfikowanych w sezonie 2002/2003. Pierwsza szesnastka rankingu ma zapewniony udział w 1 rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim Mistrz świata 2002, (Peter Ebdon), zaś kolejni zawodnicy według kolejności zajmowanej na poniższej liście.

</doc>
<doc id="2019361" url="https://pl.wikipedia.org/wiki?curid=2019361" title="Polk Salad Annie">
Polk Salad Annie

Polk Salad Annie (lub Poke Salad Annie) – piosenka z 1968 roku, napisana i wykonywana przez Tony’ego Joego White’a. Została nagrana w Muscle Shoals (Alabama). Utwór został wydany na singlu w 1968 roku, który dotarł do 8. miejsca na amerykańskiej liście Billboard Hot 100.
Historia utworu.
Pierwotnie kompozycja nosiła tytuł „Old Man Willis”, która miała jednak zupełnie inny tekst, a melodia inny charakter. Została ona napisana przez White’a w 1967 roku.
Tekst piosenki.
Jej słowa opisują styl życia przeciętnej dziewczyny z południa USA. Tradycyjnie, termin ten określa rodzaj pokarmu, użytego w piosence, który nosi nazwę poke salad.

</doc>
<doc id="2019365" url="https://pl.wikipedia.org/wiki?curid=2019365" title="Światowy ranking snookerowy 2001/2002">
Światowy ranking snookerowy 2001/2002

Światowy ranking snookerowy 2001/2002 – lista zawiera 32 zawodników najwyżej sklasyfikowanych w sezonie 2001/2002. Pierwsza szesnastka rankingu ma zapewniony udział w 1 rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim Mistrz świata 2001, (Ronnie O’Sullivan), zaś kolejni zawodnicy według kolejności zajmowanej na poniższej liście.

</doc>
<doc id="2019369" url="https://pl.wikipedia.org/wiki?curid=2019369" title="Jeremy Barrett">
Jeremy Barrett

Jeremy Barrett (ur. 10 kwietnia 1984 w Sarasota, Floryda, Stany Zjednoczone) – amerykański łyżwiarz figurowy, startujący w konkurencji par sportowych wraz z partnerką Caydee Denney. Razem zdobyli Mistrzostwo USA w 2010 roku i wicemistrzostwo w 2009 roku.
Od kwietnia 2010, razem z Caydee Denney, znajdują się na 10. miejscu w rankingu par sportowych Międzynarodowej Unii Łyżwiarskiej.
W parze z Caydee Denney startował na Igrzyskach w Vancouver. W konkurencji par sportowych zajęli 13. miejsce.

</doc>
<doc id="2019376" url="https://pl.wikipedia.org/wiki?curid=2019376" title="Metropolia Lyonu">
Metropolia Lyonu

Metropolia Lyonu - metropolia Kościoła rzymskokatolickiego w południowo-wschodniej Francji. Powstała w III wieku. Obecnie w jej skład wchodzą dwie archidiecezje oraz sześć diecezji. Najważniejszą świątynią jest Katedra św. Jana Chrzciciela w Lyonie. Od 2020 stanowisko metropolity sprawuje Olivier de Germay
W skład metropolii wchodzą:

</doc>
<doc id="2019377" url="https://pl.wikipedia.org/wiki?curid=2019377" title="Leonid Fatikow">
Leonid Fatikow

Leonid Wiktorowicz Fatikow (ros. Леонид Викторович Фатиков, błr. Леанід Віктаравіч Фацікаў, "Leanid Wiktarawicz Facikau"; ur. 24 kwietnia 1968 w Ufie) – radziecki i rosyjski hokeista, reprezentant Białorusi, olimpijczyk. Działacz i trener hokejowy.
Kariera zawodnicza.
Karierę rozpoczynał w rodzinnej Ufie, grał w tamtejszym klubie Awangard i Saławat Jułajew. Później trafił do białoruskiego Grodna. Od sierpnia 1992 był zawodnikiem klubu I ligi polskiej STS Sanok w sezonie 1992/1993. Był czołowym zawodnikiem i podporą zespołu. Na początku lat 90. jego menedżerem był były piłkarz Pogoni Szczecin, Bogdan Maślanka. W późniejszych latach grał w innych polskich drużynach: w Naprzodzie Janów w sezonie 1995/1996 i w Cracovii w edycji 1996/1997. Grał także w klubach niemieckiej DEL i 2. Bundesligi oraz superligi rosyjskiej i białoruskiej ekstraligi. W marcu 2008 zakończył karierę.
W wieku juniorskim był reprezentantem ZSRR. Uczestniczył w turnieju mistrzostw Europy juniorów do lat 18 w 1986. Na początku lat 90. został reprezentantem Białorusi w latach 1992-2002. Zagrał w pierwszym oficjalnym spotkaniu reprezentacji Białorusi 7 listopada 1992 w eliminacyjnym meczu do mistrzostw świata z drużyną Ukrainy (1:4). Uczestniczył w turniejach mistrzostw świata w 1996, 1997 (Grupa B) i 1999, 2000, 2001 (Grupa A) oraz zimowych igrzysk olimpijskich 2002 (podczas igrzysk wystąpił raz zastępując w bramce nominalnego pierwszego bramkarza, Andrieja Miezina).
Kariera działacza i trenera.
Do października 2013 był prezesem klubu HK Szachcior Soligorsk. W 2015 został asystentem trenera w klubie HK Lida. Po dwóch sezonach pracy w tym klubie od lipca 2017 został trenerem bramkarzy w sztabie szkoleniowym klubu Szachciora Soligorsk. Wiosną 2019 pozostał w ogłoszonym nowym sztabie szkoleniowym Szachciora.
Ma żonę i dwie córki.

</doc>
<doc id="2019380" url="https://pl.wikipedia.org/wiki?curid=2019380" title="FC Armawir">
FC Armawir



</doc>
<doc id="2019381" url="https://pl.wikipedia.org/wiki?curid=2019381" title="Mika Asztarak">
Mika Asztarak



</doc>
<doc id="2019402" url="https://pl.wikipedia.org/wiki?curid=2019402" title="Antoni Kazimierz Tyszkiewicz">
Antoni Kazimierz Tyszkiewicz

Antoni Kazimierz Tyszkiewicz (ur. 1723, zm. 12 kwietnia 1778 w Mińsku) – polski hrabia, generał lejtnant armii Wielkiego Księstwa Litewskiego.
Właściciel Łohojska otrzymanego od stryja bp. Antoniego Dominika.
Początkowo rotmistrz chorągwi pancernej. Generał od 1776, dowódca 1 Brygady Kawalerii Narodowej Wielkiego Księstwa Litewskiego. Poseł województwa mińskiego na sejm konwokacyjny 1764 roku. Członek Komisji Wojskowej Wielkiego Księstwa Litewskiego w 1766 roku.

</doc>
<doc id="2019405" url="https://pl.wikipedia.org/wiki?curid=2019405" title="Ziemia Ellesmere'a">
Ziemia Ellesmere'a



</doc>
<doc id="2019406" url="https://pl.wikipedia.org/wiki?curid=2019406" title="Puchar Europy Zdobywców Pucharów w piłce siatkowej (1999/2000)">
Puchar Europy Zdobywców Pucharów w piłce siatkowej (1999/2000)

Puchar Europy Zdobywców Pucharów siatkarzy 1999/2000 – 28. sezon Puchar Europy Zdobywców Pucharów rozgrywanego od 1972 roku, organizowanego przez Europejską Konfederację Piłki Siatkowej (CEV) w ramach europejskich pucharów dla męskich klubowych zespołów siatkarskich "starego kontynentu".
Faza grupowa.
Grupa A.
Wyniki
Tabela
Grupa B.
Wyniki
Tabela
Turniej finałowy.
 Ateny

</doc>
<doc id="2019408" url="https://pl.wikipedia.org/wiki?curid=2019408" title="Felicjan Tyszkiewicz (1719–1792)">
Felicjan Tyszkiewicz (1719–1792)

Felicjan Tyszkiewicz (ur. 1719, zm. 1792) – polski hrabia, pan na Pleszczenicach, starosta strzałkowski, generał major armii Wielkiego Księstwa Litewskiego, patent generała otrzymał w 1759 roku.
Ojciec Felicjana, Michał Jan Tyszkiewicz (zm. 1762), protoplasta tzw. II linii litewskiej (łohojskiej) rodu Tyszkiewiczów pełnił urząd chorążego roty usarskiej buławy polskiej i litewskiej oraz urząd starosty strzałkowskiego. Matka Regina Larska. Bracia: Mikołaj (1719–1796), kanonik wileński, Antoni Kazimierz generał lejtnant wojsk litewskich i Józef Ignacy pułkownik wojsk litewskich.
Poślubił nieznaną z imienia Mosiecką. Z małżeństwa urodziło się 2 synów:Dominik (1756–1813), marszałek szlachty powiatu borysławskiego i Pius oraz córka Anna.
Poseł na sejm nadzwyczajny 1750 roku z województwa kijowskiego.

</doc>
<doc id="2019411" url="https://pl.wikipedia.org/wiki?curid=2019411" title="Mark Ladwig">
Mark Ladwig

Mark Ladwig (ur. 6 maja 1980 w Fargo, Dakota Północna, Stany Zjednoczone) – amerykański łyżwiarz figurowy, startujący w konkurencji par sportowych wraz z partnerką Amandą Evora. Razem zdobyli wicemistrzostwo USA w 2010 roku.
Od kwietnia 2010, razem z Amandą Evora, znajdują się na 17. miejscu w rankingu par sportowych Międzynarodowej Unii Łyżwiarskiej. W parze z Amandą Evora startował na Igrzyskach w Vancouver. W konkurencji par sportowych zajęli 10. miejsce.

</doc>
<doc id="2019413" url="https://pl.wikipedia.org/wiki?curid=2019413" title="McLaren MP4-18">
McLaren MP4-18

McLaren MP4-18 – samochód Formuły 1, zaprojektowany przez Adriana Neweya dla zespołu McLaren. Zespół planował użyć tego modelu w sezonie 2003, ale nigdy nie doszło to do skutku.
Po niezadowalającym sezonie 2002 McLaren zdecydował, że należy zbudować zupełnie nowy, innowacyjny konstrukcyjnie samochód. Jednakże samochód sprawiał podczas testów problemy, więc planowano użyć go dopiero od połowy sezonu, a do tego czasu w wyścigach używać modelu MP4-17D. Samochód ostatecznie nie przeszedł jednak obowiązkowych testów zderzeniowych i okazał się wolniejszy, niż jego poprzednik. Z tego powodu nigdy nie wystartował w wyścigu.
Rozwinięciem i ulepszeniem modelu MP4-18 był McLaren MP4-19.

</doc>
<doc id="2019414" url="https://pl.wikipedia.org/wiki?curid=2019414" title="Amanda Evora">
Amanda Evora

Amanda Evora (ur. 17 listopada 1984 w Nowym Jorku, Nowy Jork, Stany Zjednoczone) – amerykańska łyżwiarka figurowa, startująca w konkurencji par sportowych wraz z partnerem Markiem Ladwigiem. Razem zdobyli wicemistrzostwo USA w 2010 roku.
Od kwietnia 2010, razem z Markiem Ladwigiem, znajdują się na 17. miejscu w rankingu par sportowych Międzynarodowej Unii Łyżwiarskiej.
W parze z Markiem Ladwigiem startowała na Igrzyskach w Vancouver. W konkurencji par sportowych zajęli 10. miejsce.

</doc>
<doc id="2019416" url="https://pl.wikipedia.org/wiki?curid=2019416" title="Jovanka Houska">
Jovanka Houska

Jovanka Houska (ur. 10 czerwca 1980 w Londynie) – angielska szachistka, arcymistrzyni od 2000, posiadaczka tytułu mistrza międzynarodowego od 2005 roku.
Kariera szachowa.
W latach 1988–2000 wielokrotnie reprezentowała Anglię na mistrzostwach świata i Europy juniorek w różnych kategoriach wiekowych, trzykrotnie zdobywając medale: złoty (Avilés 2000 – ME do 20 lat) oraz dwa brązowe (Fond du Lac 1990 – MŚ do 10 lat i Erywań 1998 – ME do 10 lat). Od końca lat 90. XX wieku należy do ścisłej czołówki szachistek swojego kraju, pomiędzy 1998 a 2010 r. uczestniczyła we wszystkich w tym okresie rozegranych siedmiu szachowych olimpiadach (w tym 3 razy na I szachownicy), była również siedmiokrotną (w latach 1999–2011) uczestniczką drużynowych mistrzostw Europy (czterokrotnie na I szachownicy), największy sukces odnosząc w 2001 r. w León, gdzie angielskie szachistki zdobyły brązowe medale. W 2006 r. zakwalifikowała się do rozegranego w Jekaterynburgu pucharowego turnieju o mistrzostwo świata, w I rundzie zwyciężając Almirę Skripczenko, ale w II przegrywając (po dogrywce) z Qin Kanying. Czterokrotnie (2008, 2009, 2010, 2011) zdobyła złote medale indywidualnych mistrzostw Wielkiej Brytanii.
W 1998 r. wystąpiła w międzypaństwowym meczu przeciwko szachistkom Niemiec i uzyskała najlepszy wynik spośród wszystkich uczestniczek (9 pkt w 10 partiach). W 1999 r. zwyciężyła w otwartym turnieju w Klatovym oraz podzieliła II m. (za Monicą Calzettą Ruiz, wspólnie z Marią Niepieiną-Leconte) w turnieju strefowym rozegranym w Saint-Vincent. W 2004 i 2005 r. dwukrotnie zajęła XII m. w indywidualnych mistrzostwach Europy kobiet. W 2007 r. zwyciężyła (wspólnie z Antoanetą Stefanową) w odrębnej klasyfikacji kobiet w turnieju "Gibraltar Chess Festival" oraz podzieliła II m. (za PIą Cramling, wspólnie z Lelą Dżawachiszwili) w turnieju "MonRoi International Women's Grand-Prix Final" w Montrealu. W 2008 r. podzieliła II m. (za Natašą Bojković, wspólnie z Swietłaną Matwiejewą i Swietłaną Pietrenko) w Belgradzie, natomiast w 2009 r. podzieliła II m. (za Jonem Hammerem, wspólnie z Markiem Hebdenem i Simonem Williamsem) w otwartym turnieju "London Chess Classic Open" w Londynie.
Najwyższy ranking w dotychczasowej karierze osiągnęła 1 lipca 2010 r., z wynikiem 2433 punktów zajmowała wówczas 51. miejsce na światowej liście FIDE, jednocześnie zajmując 2. miejsce (za Harriet Hunt) wśród angielskich szachistek.
Jest autorką kilku książek poświęconych szachowym debiutom.

</doc>
<doc id="2019418" url="https://pl.wikipedia.org/wiki?curid=2019418" title="Stary cmentarz żydowski w Kałuszynie">
Stary cmentarz żydowski w Kałuszynie

Stary cmentarz żydowski w Kałuszynie – kirkut mieścił się w Kałuszynie przy ul. Pocztowej. Powstał w XIX wieku. W czasie okupacji został zdewastowany przez hitlerowców. Po 1945 na terenie kirkutu wybudowano gmach Urzędu Miejskiego i drogę publiczną.

</doc>
<doc id="2019422" url="https://pl.wikipedia.org/wiki?curid=2019422" title="FC Erywań">
FC Erywań



</doc>
<doc id="2019424" url="https://pl.wikipedia.org/wiki?curid=2019424" title="Plac Tomasza Masaryka w Ostrawie">
Plac Tomasza Masaryka w Ostrawie

Plac Tomasza Masaryka (czes. "Masarykovo náměstí") – jeden z głównych placów Ostrawy, rynek historycznej dzielnicy Morawska Ostrawa. Wytyczony w średniowieczu pozostawał w niezmienionej formie do lat 60. XX wieku, kiedy na skutek wyburzenia jednego kwartału uzyskał swój obecny kształt litery L. Obecny wygląd płyty placu jest wynikiem przebudowy ukończonej w 2007 r. Zabudowę stanowią głównie kamienice z początku XX wieku, dominantą jest budynek starego ratusza (siedziba muzeum).
Historia.
Rynek wytyczony został jako centrum średniowiecznej Morawskiej Ostrawy, stanowił serce gospodarczego, kulturalnego i społecznego życia mieszkańców. Do początków XIX wieku był otoczony głównie przez budynki drewniane. W I poł. XVI wieku w pierzei południowej powstał ratusz miejski (wielokrotnie przebudowywany aż do końca XIX w.), a w następnym stuleciu plac ozdobiły: kolumna maryjna (1702), figura św. Floriana (1763) i studnia miejska.
W XIX wieku plac zupełnie zmienił swoje oblicze. Drewniane budynki zostały zastąpione przez murowane (głównie jednopiętrowe) kamienice, położono bruk, założono oświetlenie, sieć kanalizacyjną itd. Do kolejnych wielkich zmian doszło na początku następnego stulecia i w okresie międzywojennym – stare małomiasteczkowe kamieniczki zostały zastąpione przez znacznie okazalsze budynki w stylu secesji i modernizmu. Plac stał się miejscem masowych imprez i demonstracji, jak np. z okazji wizyty prezydenta Masaryka w 1924 r. czy przeciw niemieckiej aneksji Kraju Sudetów w 1938 r.
Przez lata zmieniała się również nazwa głównego placu Ostrawy. Najpierw był to Ringplatz (Rynek), następnie Hauptplatz (pl. Główny). W 1919 r. przemianowano go na pl. Tomasza Masaryka (na cześć pierwszego prezydenta Czechosłowacji). W czasie II wojny światowej przywrócono nazwę Hauptplatz, a w 1945 r. przywrócono nazwę przedwojenną. Przetrwała ona do roku 1953, kiedy rynek stał się pl. Milicji Ludowych. Od 1989 r. plac znowu nosi nazwę pl. Masaryka.
W 1960 r. pod hasłem "estetyzacji" z płyty rynku usunięto zabytkową kolumnę maryjną (trafiła do magazynów ostrawskiego zoo), figurę św. Floriana (została ustawiona przed kościołem w dzielnicy Grabówka) i studnię; na miejscu tej pierwszej odsłonięto pomnik ochotnika milicji ludowych. W tym samym czasie wyburzono kwartał kamienic pomiędzy rynkiem, ul. 28 Października, Długą i Zamkową. Na skutek tych wyburzeń plac uzyskał swój obecny kształt – litery L. W 1989 r. usunięto pomnik ochotnika, a w 1992 r. na swoje miejsce powróciła kolumna maryjna.
W latach 2006–2007 miała miejsce przebudowa płyty rynku. Plac uzyskał nową granitową nawierzchnię, w którą wkomponowano mosiężne tablice mówiące o trzydziestu najważniejszych wydarzeniach z historii Ostrawy, powstała nowoczesna fontanna, przeniesiono tu z foyer Nowego Ratusza popiersie Tomasza Masaryka. Kosztująca 100 mln koron czeskich przebudowa spotkała się z głosami krytyki, głównie z powodu wycięcia rosnących tu wcześniej drzew. W 2008 r. na swoje miejsce powróciła figura św. Floriana.

</doc>
<doc id="2019427" url="https://pl.wikipedia.org/wiki?curid=2019427" title="Cmentarz żydowski w Reczu">
Cmentarz żydowski w Reczu

Cmentarz żydowski w Reczu – kirkut powstał w dziewiętnastym stuleciu. Po 1945 cmentarz uległ likwidacji. Nie zachował się żaden materialny ślad po nekropolii. Obecnie na jego miejscu znajdują się tereny zielone i domki jednorodzinne.

</doc>
<doc id="2019429" url="https://pl.wikipedia.org/wiki?curid=2019429" title="Michaił Biełobragin">
Michaił Biełobragin

Michaił Jurjewicz Biełobragin, ros. Михаил Юрьевич Белобрагин (ur. 16 lutego 1974 w Lipiecku) – rosyjski hokeista, trener.
Kariera.
W sezonie 1999/2000 grał w polskim zespole SKH Sanok (wraz z nim występował wówczas jego rodacy Andriej Dołgow i Wadim Popow).
Karierę zakończył w macierzystym klubie HK Lipieck. Od lipca 2013 jest pomocnikiem trenera Władisława Jakowienko, w juniorskim zespole tego klubu, MHK Elta.

</doc>
<doc id="2019430" url="https://pl.wikipedia.org/wiki?curid=2019430" title="Parafia Chrystusa Króla w Reczu">
Parafia Chrystusa Króla w Reczu

Parafia pod wezwaniem Chrystusa Króla w Reczu – parafia rzymskokatolicka należąca do dekanatu Choszczno, archidiecezji szczecińsko-kamieńskiej, metropolii szczecińsko-kamieńskiej. Siedziba mieści się w Reczu przy ulicy Ratuszowej. Prowadzą ją księża archidiecezjalni.
Proboszczem parafii od 25 sierpnia 2001 do 13 października 2013 był † ks. kanonik Aleksander Józef Słodkowski.
Kościół parafialny.
Kościół pw. Chrystusa Króla w Reczu

</doc>
<doc id="2019432" url="https://pl.wikipedia.org/wiki?curid=2019432" title="Kanna Arihara">
Kanna Arihara

Kanna Arihara (jap. 有原栞菜 "Arihara Kanna", ur. 15 czerwca 1993 w Jokohamie) – japońska piosenkarka j-pop, była członkini zespołu Cute.
Kariera.
W roku 2004 Kanna stała się członkinią Hello Pro Egg, następnie od 2005 do 2006 roku występowała w zespole Tomoiki Ki wo Uetai. 2 stycznia 2006 dołączyła do zespołu °C-ute. 26 lutego 2009 Hello! Project ogłosiło, iż Kanna nie może występować z powodu haluksów. Podczas gdy °C-ute nagrywały nowe single, Kanna leczyła się i odpoczywała. W lipcu opuściła zespół, a także Hello! Project. Nie zdecydowała się na dalszą karierę ze względów zdrowotnych, chciała także kontynuować naukę i móc dalej prowadzić życie jako zwykła nastolatka.
Linki zewnętrzne.
 

</doc>
<doc id="2019435" url="https://pl.wikipedia.org/wiki?curid=2019435" title="Puchar Europy Zdobywców Pucharów w piłce siatkowej (1997/1998)">
Puchar Europy Zdobywców Pucharów w piłce siatkowej (1997/1998)

Puchar Europy Zdobywców Pucharów siatkarzy 1997/1998 – 26. sezon Puchar Europy Zdobywców Pucharów rozgrywanego od 1972 roku, organizowanego przez Europejską Konfederację Piłki Siatkowej (CEV) w ramach europejskich pucharów dla męskich klubowych zespołów siatkarskich "starego kontynentu".
Faza grupowa.
Grupa A.
Wyniki
Tabela
Grupa B.
Wyniki
Tabela
Turniej finałowy.
 Cuneo

</doc>
<doc id="2019439" url="https://pl.wikipedia.org/wiki?curid=2019439" title="Théophile de Donder">
Théophile de Donder

Théophile de Donder (ur. 1872, zm. 1957) – fizyk i matematyk belgijski. 
Był profesorem fizyki matematycznej w Brukseli. Napisał m.in. dzieło "L'Affinité", w którym przedstawił termodynamiczną teorię powinowactwa chemicznego.

</doc>
<doc id="2019441" url="https://pl.wikipedia.org/wiki?curid=2019441" title="Schizofrenia zdezorganizowana">
Schizofrenia zdezorganizowana



</doc>
<doc id="2019443" url="https://pl.wikipedia.org/wiki?curid=2019443" title="Siergiej Antipow">
Siergiej Antipow

Siergiej Anatoljewicz Antipow, ros. Сергей Анатольевич Антипов (ur. 15 maja 1974 w Taszkencie, Uzbecka SRR) – kazachski hokeista pochodzenia uzbeckiego, reprezentant Kazachstanu.
Kariera.
Występował wiele lat w macierzystym klubie Torpedo, a ponadto w drużynach polskich (w pierwszej części sezonie 1998/1999 w Sanoku - wraz z nim jego rodak Andriej Pruczkowski, następnie w Podhalu) i w Jenbieku wraz z nim występował jego rodak, Aleksandr Artiomienko.
W barwach Kazachstanu uczestniczył w turniejach mistrzostw świata 1995, 1996 (Grupa C), 2000 (Grupa B), 2001, 2002 (Dywizja I).

</doc>
<doc id="2019444" url="https://pl.wikipedia.org/wiki?curid=2019444" title="Parafia św. Floriana w Uniejowie">
Parafia św. Floriana w Uniejowie

Parafia Świętego Floriana - rzymskokatolicka parafia położona w Uniejowie. Administracyjnie należy do diecezji włocławskiej (dekanat uniejowski). 
Odpust parafialny odbywa się we wspomnienie Świętego Floriana - 4 maja, a odpust kapituły kolegiackiej we wspomnienie Błogosławionego Bogumiła - 10 czerwca.
Proboszczem parafii jest ks. infułat Andrzej Ziemieśkiewicz.

</doc>
<doc id="2019447" url="https://pl.wikipedia.org/wiki?curid=2019447" title="F1 2000">
F1 2000

F1 2000 – symulator wyścigów Formuły 1 należący do serii "F1" wydana przez EA Sports. Pozwala na uczestniczenie w mistrzostwach Formuły 1 w sezonie 2000.

</doc>
<doc id="2019448" url="https://pl.wikipedia.org/wiki?curid=2019448" title="Bucephalandra">
Bucephalandra

Bucephalandra Schott – rodzaj reofitycznych hemikryptofitów lub chamefitów, należący do rodziny obrazkowatych, obejmujący dwa gatunki: "B. gigantea" Bogner i "B. motleyana" Schott, endemiczne dla Borneo, rosnące na kamieniach w strumieniach i wodospadach, w pełnym lub częściowym cieniu, w wilgotnych lasach tropikalnych. "B. motleyana" występuje na wysokości do 500 m. "B. gigantea" znany jest tylko ze stanowiska typowego na wysokości 700 m. Nazwa naukowa pochodzi od greckich słów βους ("bous" – wół), κεφάλι ("kefali" – głowa) i ανθήρ ("anther" – główka pręcika) i odnosi się do kształtu tego elementu kwiatów tych roślin.

</doc>
<doc id="2019453" url="https://pl.wikipedia.org/wiki?curid=2019453" title="Kino autorskie">
Kino autorskie

Kino autorskie – kino charakterystyczne dla poszczególnych twórców, będące wyrazem ich indywidualnego stylu i wizji artystycznej. Reżyser staje się jednocześnie scenarzystą, często eksponuje rolę obrazu filmowego zamiast fabuły. Tematyka porusza problemy egzystencjalne, skupia się na krytycznej wizji świata. Pojęcie bywa niekiedy zamiennie stosowane z terminem kino artystyczne i przeciwstawiane filmowym produkcjom rozrywkowym, stało się z czasem wartościujące i nieprecyzyjne. 
Geneza zjawiska.
Choć zjawisko kina autorskiego istniało już wcześniej, jego rozkwit nastąpił w latach 60. XX wieku i trwał do połowy lat 70. Teorię kina autorskiego ukształtowała grupa nowofalowych francuskich reżyserów i krytyków, skupionych wokół pisma "Cahiers du cinéma": André Bazin, François Truffaut, Jean-Luc Godard, Jacques Rivette. Kino autorskie miało stanowić przeciwwagę dla schematyzmu kina gatunkowego. Niekiedy pojęcie kina autorskiego stosuje się w zawężonym znaczeniu, jedynie w odniesieniu do grupy twórców z lat 60. i 70 XX wieku.
Twórcy kina autorskiego.
Do reżyserów, których uznaje się za prekursorów kina autorskiego należą Luis Buñuel, Akira Kurosawa, Ingmar Bergman. Do twórców tego nurtu poza francuską Nową Falą zalicza się także reżyserów polskiej i czeskiej szkoły filmowej, angielskiego ruchu młodych gniewnych.
Zjawisko kina autorskiego rozwinęło się głównie w Europie. Hollywoodzkie kino wyrosło w tradycji, w której reżyser był bardziej wykonawcą, a w mniejszym stopniu autorem filmu. Mimo to i w Stanach Zjednoczonych można odnaleźć reżyserów - autorów filmów. Do amerykańskich twórców tego typu filmów można zaliczyć takie postaci jak Robert Altman, Arthur Penn, Sam Peckinpah oraz Woody Allen czy Stanley Kubrick.

</doc>
<doc id="2019456" url="https://pl.wikipedia.org/wiki?curid=2019456" title="Cmentarz żydowski w Uniejowie">
Cmentarz żydowski w Uniejowie

Cmentarz żydowski w Uniejowie – kirkut mieści się w Uniejowie około 150 metrów od szosy do Dąbia nad Nerem. Położony w lesie. Założony w XIX wieku. Ostatni pogrzeb odbył się w 1939. W czasie okupacji został zdewastowany przez hitlerowców. Nie zachowała się żadna macewa. O istnieniu kirkutu informuje obelisk z tablicą pamiątkową.

</doc>
<doc id="2019461" url="https://pl.wikipedia.org/wiki?curid=2019461" title="Zapalenie krtani">
Zapalenie krtani



</doc>
<doc id="2019464" url="https://pl.wikipedia.org/wiki?curid=2019464" title="Kostaryka na Letnich Igrzyskach Olimpijskich 2008">
Kostaryka na Letnich Igrzyskach Olimpijskich 2008

Reprezentacja Kostaryki na letnich igrzyskach olimpijskich w roku 2008 w Pekinie liczyła 8 zawodników. Był to trzynasty start Kostaryki na letnich igrzyskach olimpijskich.
Wyniki reprezentantów Kostaryki.
Kolarstwo.
Kolarstwo górskie 
Mężczyźni
Kolarstwo szosowe
Mężczyźni
Lekkoatletyka.
Mężczyźni
Kobiety
Pływanie.
Mężczyźni
RK - rekord kraju
Kobiety
Taekwondo.
Mężczyźni

</doc>
<doc id="2019473" url="https://pl.wikipedia.org/wiki?curid=2019473" title="Emstek">
Emstek

Emstek – gmina samodzielna (niem. "Einheitsgemeinde") w Niemczech, w kraju związkowym Dolna Saksonia w powiecie Cloppenburg.

</doc>
<doc id="2019476" url="https://pl.wikipedia.org/wiki?curid=2019476" title="Essen (Oldenburg)">
Essen (Oldenburg)

Essen (Oldenburg) – gmina samodzielna (niem. "Einheitsgemeinde") w Niemczech, w kraju związkowym Dolna Saksonia w powiecie Cloppenburg.

</doc>
<doc id="2019477" url="https://pl.wikipedia.org/wiki?curid=2019477" title="Sorry Bhai">
Sorry Bhai



</doc>
<doc id="2019479" url="https://pl.wikipedia.org/wiki?curid=2019479" title="Life in a Metro">
Life in a Metro



</doc>
<doc id="2019481" url="https://pl.wikipedia.org/wiki?curid=2019481" title="Puchar Narodów Europy w rugby">
Puchar Narodów Europy w rugby



</doc>
<doc id="2019482" url="https://pl.wikipedia.org/wiki?curid=2019482" title="Plac Masaryka (Ostrawa)">
Plac Masaryka (Ostrawa)



</doc>
<doc id="2019484" url="https://pl.wikipedia.org/wiki?curid=2019484" title="Plac Masaryka w Ostrawie">
Plac Masaryka w Ostrawie



</doc>
<doc id="2019485" url="https://pl.wikipedia.org/wiki?curid=2019485" title="Plac Tomasza Masaryka (Ostrawa)">
Plac Tomasza Masaryka (Ostrawa)



</doc>
<doc id="2019486" url="https://pl.wikipedia.org/wiki?curid=2019486" title="Essen (ujednoznacznienie)">
Essen (ujednoznacznienie)



</doc>
<doc id="2019487" url="https://pl.wikipedia.org/wiki?curid=2019487" title="Masarykovo náměstí (Ostrawa)">
Masarykovo náměstí (Ostrawa)



</doc>
<doc id="2019491" url="https://pl.wikipedia.org/wiki?curid=2019491" title="Dzieciaki z wyspy skarbów. Bitwa o wyspę skarbów">
Dzieciaki z wyspy skarbów. Bitwa o wyspę skarbów

Dzieciaki z wyspy skarbów. Bitwa o wyspę skarbów (ang. "Treasure Island Kids: The Battle of Treasure Island") – nowozelandzki film przygodowy z 2004 roku w reżyserii Gavina Scotta. Jest to pierwsza część trylogii pt.: "Dzieciaki z wyspy skarbów".
Opis fabuły.
Niepokorny nastolatek, Charlie Forest (Nicko Vella) jedzie na obóz na egzotyczną wyspę. Prowadzi go para ekscentrycznych staruszków, Conrad i Wendy, którzy twierdzą, że na wyspie ukryty jest skarb. I rzeczywiście, wkrótce dzieci i ich opiekunowie muszą stoczyć bitwę z poszukującą kosztowności piracką szajką. Dowodzi nią okrutny kapitan Flint (Randy Quaid). Na czele mieszkańców wyspy staje Charlie.

</doc>
<doc id="2019495" url="https://pl.wikipedia.org/wiki?curid=2019495" title="Puchar IBU w biathlonie 2010/2011">
Puchar IBU w biathlonie 2010/2011

Puchar IBU w biathlonie 2010/2011 – trzecia edycja tego cyklu zawodów. Inauguracja nastąpiła 27 listopada 2010 w Beitostølen, zaś Puchar zakończył się 13 marca 2011 we francuskim Annecy. Obrońcami tytułu sprzed roku byli reprezentanci Niemiec Daniel Graf oraz Sabrina Buchholz. Zwycięzcami klasyfikacji generalnej zostali Rosjanin Wiktor Wasiljew oraz Niemka Franziska Hildebrand.

</doc>
<doc id="2019496" url="https://pl.wikipedia.org/wiki?curid=2019496" title="Garrel (gmina)">
Garrel (gmina)

Garrel – gmina samodzielna (niem. "Einheitsgemeinde") w Niemczech, w kraju związkowym Dolna Saksonia w powiecie Cloppenburg.

</doc>
<doc id="2019500" url="https://pl.wikipedia.org/wiki?curid=2019500" title="Garrel">
Garrel

Niemcy:
Osoby:

</doc>
<doc id="2019506" url="https://pl.wikipedia.org/wiki?curid=2019506" title="Ostre zapalenie krtani">
Ostre zapalenie krtani

Ostre zapalenie krtani () – choroba zapalna błony śluzowej górnych dróg oddechowych, najczęściej o etiologii zakaźnej. Przyczyną ostrego zapalenia krtani najczęściej jest zakażenie wirusowe, które może wikłać się zakażeniem bakteryjnym lub zakażenie pierwotnie bakteryjne, rzadziej lotne toksyny lub zaburzenia immunologiczne. W wyniku ostrego zapalenia trwającego maksymalnie kilka dni może wystąpić miejscowe uszkodzenie nabłonka krtani, które goi się bez pozostawienia zmian. W przypadku przedłużania się stanu zapalnego może dochodzić do powstawania zmian włóknistych i rozwoju zapalenia przewlekłego. W zależności od czynników etiologicznych zapalenie często obejmuje również śluzówkę sąsiadujących struktur anatomicznych: gardła i tchawicy.
Leczenie.
Zakażenie wirusowe ma tendencje do samoistnego ustępowania lub wikłania się zakażeniem bakteryjnym. W tym drugim przypadku, a także w zakażeniu pierwotnie bakteryjnym wskazana jest antybiotykoterapia. W razie współistnienia obrzęku w obrębie krtani zaleca się steroidy. Stosuje się również środki przeciwobrzękowe i mukolityczne. Niezmiernie ważne jest zaprzestanie palenia tytoniu, unikanie toksyn wziewnych i alergenów oraz ograniczenie wysiłku głosowego.

</doc>
<doc id="2019507" url="https://pl.wikipedia.org/wiki?curid=2019507" title="Ulica Augustyna Kordeckiego w Katowicach">
Ulica Augustyna Kordeckiego w Katowicach

Ulica księdza Augustyna Kordeckiego w Katowicach – jedna z zabytkowych ulic w katowickiej dzielnicy Śródmieście. Ulica rozpoczyna swój bieg od skrzyżowania z ulicą Mikołowską i ulicą Andrzeja. Biegnie około 230 metrów do placu Oddziałów Młodzieży Powstańczej przy dworcu kolejowym.
W okresie Rzeszy Niemieckiej (do 1922) i w okresie niemieckiej okupacji Polski w latach 1939–1945 ulica nosiła nazwę "Yorkstraße".
Przy ul. ks. A. Kordeckiego znajdują się następujące historyczne obiekty:
Przy ulicy ks. Augustyna Kordeckiego swoją siedzibę mają: firmy handlowo-usługowe, kwiaciarnie.

</doc>
<doc id="2019508" url="https://pl.wikipedia.org/wiki?curid=2019508" title="Ildikó Pelczné Gáll">
Ildikó Pelczné Gáll

Ildikó Pelczné Gáll (ur. 2 maja 1962 w Szikszó) – węgierska polityk, inżynier, wiceprzewodnicząca Zgromadzenia Narodowego, eurodeputowana VII i VIII kadencji.
Życiorys.
Z wykształcenia inżynier mechanik (1985) i magister ekonomii (1991), studiowała na uczelni technicznej Nehézipari Műszaki Egyetem w Miszkolcu (przekształconej po 1990 w Uniwersytet w Miszkolcu). Uzyskała uprawnienia doradcy podatkowego i biegłego rewidenta. Pracowała jako nauczyciel akademicki, uzyskała doktorat.
W 2005 weszła w skład władz krajowych Fideszu. W 2006 została wybrana na deputowaną do Zgromadzenia Narodowego. Była wiceprzewodniczącą frakcji poselskiej swojego ugrupowania, a od lipca 2009 do maja 2010 wiceprzewodniczącą parlamentu.
W wyborach krajowych w 2010 uzyskała reelekcję. Wkrótce po nich zrezygnowała jednak z mandatu, przechodząc do pracy w Parlamencie Europejskim, w którym zastąpiła Pála Schmitta. W 2014 z powodzeniem ubiegała się o wybór na kolejną europarlamentarną kadencję, będąc liderem listy wyborczej swojego ugrupowania.
Z PE odeszła w 2017 w związku z nominacją w skład Trybunału Obrachunkowego.

</doc>
<doc id="2019512" url="https://pl.wikipedia.org/wiki?curid=2019512" title="Ulica Kordeckiego w Katowicach">
Ulica Kordeckiego w Katowicach



</doc>
<doc id="2019513" url="https://pl.wikipedia.org/wiki?curid=2019513" title="Ulica księdza Augustyna Kordeckiego w Katowicach">
Ulica księdza Augustyna Kordeckiego w Katowicach



</doc>
<doc id="2019514" url="https://pl.wikipedia.org/wiki?curid=2019514" title="MTV Litwa">
MTV Litwa

MTV Litwa (Music Television Lithuania) – litewski telewizyjny kanał muzyczny, który wystartował 4 września 2006 r. MTV Litwa jest częścią nowego projektu - MTV Networks Baltic, który obejmuje również MTV Estonia i Łotwa. 
Kanał MTV Litwa nadaje różne programy, które kierują się przeciwko zmianom klimatu i zachęca ludzi do spowolnienia zmian klimatycznych poprzez bardzo małe zmiany w twoim domu. MTV Litwa zrealizowało nowy projekt – „zacznij od siebie”. Od 10 października 2007 r. MTV wraz z gminą Wilno realizuje projekt – „Zakaz palenia”, zachęcając młodych ludzi do rzucenia palenia, kupując specjalne bransoletki. MTV Networks Europe uruchomił kanały: MTV Litwa i MTV Łotwa we wrześniu 2006. Na początku 2009 r. kryzys finansowy w latach 2007–2009 miał duży wpływ na lokalną gospodarkę MTV Litwa i MTV Łotwa, gdzie połączyły się w jeden kanał telewizyjny: MTV Litwa i Łotwa.

</doc>
<doc id="2019518" url="https://pl.wikipedia.org/wiki?curid=2019518" title="Leobschütz">
Leobschütz



</doc>
<doc id="2019519" url="https://pl.wikipedia.org/wiki?curid=2019519" title="Kościół Dominikanów we Lwowie">
Kościół Dominikanów we Lwowie



</doc>
<doc id="2019520" url="https://pl.wikipedia.org/wiki?curid=2019520" title="Lastrup (Niemcy)">
Lastrup (Niemcy)

Lastrup – gmina samodzielna (niem. "Einheitsgemeinde") w Niemczech, w kraju związkowym Dolna Saksonia w powiecie Cloppenburg.

</doc>
<doc id="2019521" url="https://pl.wikipedia.org/wiki?curid=2019521" title="Lastrup">
Lastrup

Niemcy:
Stany Zjednoczone:

</doc>
<doc id="2019524" url="https://pl.wikipedia.org/wiki?curid=2019524" title="Ils ne passeront pas!">
Ils ne passeront pas!



</doc>
<doc id="2019526" url="https://pl.wikipedia.org/wiki?curid=2019526" title="Lindern (Oldenburg)">
Lindern (Oldenburg)

Lindern (Oldenburg) – gmina samodzielna (niem. "Einheitsgemeinde") w Niemczech, w kraju związkowym Dolna Saksonia w powiecie Cloppenburg.

</doc>
<doc id="2019527" url="https://pl.wikipedia.org/wiki?curid=2019527" title="Tomasz Siemiątkowski">
Tomasz Siemiątkowski



</doc>
<doc id="2019528" url="https://pl.wikipedia.org/wiki?curid=2019528" title="Franziska Hildebrand">
Franziska Hildebrand

Franziska Hildebrand (ur. 24 marca 1987 w Halle) – niemiecka biathlonistka, czterokrotna medalistka mistrzostw świata.
Kariera.
Po raz pierwszy na arenie międzynarodowej pojawiła się 3 grudnia 2005 roku w Obertilliach, gdzie w zawodach Pucharu IBU juniorów zajęła 12. miejsce w biegu indywidualnym. Na mistrzostwach świata juniorów w Martell w 2007 roku zwyciężyła w sztafecie. Wynik ten powtórzyła podczas mistrzostw świata juniorów w Ruhpolding.
W zawodach Pucharu Świata zadebiutowała 1 grudnia 2011 roku w Östersund, zajmując szóste miejsce w biegu indywidualnym. Tym samym już w debiucie zdobyła pierwsze punkty. Na podium zawodów pucharowych pierwszy raz stanęła 7 lutego 2015 roku w Novym Měscie, kończąc rywalizację w sprincie na drugiej pozycji. W zawodach tych rozdzieliła swą rodaczkę - Laurę Dahlmeier i Czeszkę Veronikę Vítkovą. W kolejnych startach jeszcze osiem razy stawwała na podium, odnosząc przy tym dwa zwycięstwa: 11 grudnia 2015 roku w Hochfilzen i 8 stycznia 2016 roku w Ruhpolding wygrywała sprinty. Najlepsze wyniki osiągnęła w sezonach 2014/2015 i 2015/2016, kiedy zajmowała piąte miejsce w klasyfikacji generalnej.
Na mistrzostwach świata w Kontiolahti w 2015 roku wspólnie z Franziską Preuß, Vanessą Hinz i Laurą Dahlmeier zwyciężyła w sztafecie. Na rozgrywanych rok później mistrzostwach świata w Oslo razem z Franziską Preuß, Arndem Peifferem i Simonem Schemppem zajęła drugie miejsce w sztafecie mieszanej. Parę dni później Niemki w składzie: Preuß, Hildebrand, Dahlmeier i Maren Hammerschmidt zdobyły brązowy medal. Kolejny medal wywalczyła podczas mistrzostw świata w Hochfilzen w 2017 roku, razem z Hinz, Hammerschmidt i Dahlmeier zwyciężając w sztafecie kobiet. Była też między innymi czwarta w biegu pościgowym na MŚ 2016, przegrywając walkę o podium z Francuzką Marie Dorin Habert.
W 2014 roku wystartowała na igrzyskach olimpijskich w Soczi, zajmując 38. pozycję w biegu indywidualnym, 28. w biegu masowym i 11. sztafecie kobiet. Na rozgrywanych cztery lata później igrzyskach olimpijskich w Pjongczangu była dziewiąta w biegu indywidualnym, dwunasta w sprincie i biegu pościgowym oraz ósma w sztafecie.

</doc>
<doc id="2019531" url="https://pl.wikipedia.org/wiki?curid=2019531" title="Lindern">
Lindern

Niemcy:
Osoby:

</doc>
<doc id="2019532" url="https://pl.wikipedia.org/wiki?curid=2019532" title="Najlepszy kontakt">
Najlepszy kontakt

Najlepszy kontakt (ang. "Contact High") – niemiecko-polsko-austriacko-luksemburska komedia z 2009 roku w reżyserii Michaela Glawoggera.
W Polsce został wydany 22 marca 2010 roku na DVD przez Vision.
Opis fabuły.
Czwórka Niemców zajmujących się sprzedażą kiełbasy - przybywają do Polski, aby odzyskać torbę należącą do hiszpańskiego przestępcy.
Komedia absurdów i nieporozumień. Hans i Max chcieliby przejąć miejscowy rynek hot dogów, podczas gdy Harry wolałby raczej być kochany przez swojego muskularnego mechanika samochodowego. Jednak torba z zagadkową zawartością, która przypadkiem dostaje się w ich ręce, niweczy dotychczasowe plany i grupa świeżo upieczonych złodziei nagle znajduje się w Drogomyślu w Polsce. Glawogger pokazuje, jak stworzyć realizm magiczny w Europie Środkowej, gdzie naprawdę wszystko może się zdarzyć. Celem jest tutaj podróż sama w sobie, pełna odlotów narkotykowych i absurdalnych zadań, których nikt nie jest w stanie wykonać.
Wersja polska.
Opracowanie wersji polskiej: Studio Sonica
Reżyseria: Jerzy Dominik
Dialogi: Tomasz Robaczewski
Dźwięk i montaż: Agnieszka Stankowska
Organizacja produkcji: Agnieszka Kudelska
Udział wzięli:
oraz

</doc>
<doc id="2019533" url="https://pl.wikipedia.org/wiki?curid=2019533" title="Molbergen">
Molbergen

Molbergen – gmina samodzielna (niem. "Einheitsgemeinde") w Niemczech, w kraju związkowym Dolna Saksonia w powiecie Cloppenburg.

</doc>
<doc id="2019535" url="https://pl.wikipedia.org/wiki?curid=2019535" title="Béla Kovács">
Béla Kovács

Béla Kovács (ur. 25 lutego 1960 w Budapeszcie) – węgierski polityk i menedżer, poseł do Parlamentu Europejskiego VII i VIII kadencji, przewodniczący Sojuszu Europejskich Ruchów Narodowych.
Życiorys.
Jego ojczym był pracownikiem technicznym węgierskiej służby dyplomatycznej, z uwagi na jego pracę Béla Kovács między 1976 a 1980 wraz z rodziną mieszkał w Tokio. Absolwent Moskiewskiego Państwowego Instytutu Stosunków Międzynarodowych (1986), kształcił się także w zakresie prawa inwestycyjnego. Od 1988 do 2003 pracował w międzynarodowych spółkach prawa handlowego w Rosji i Japonii, później prowadził własny lokal gastronomiczny. W 2005 przystąpił do Ruchu na rzecz Lepszych Węgier.
W wyborach europejskich w 2009 kandydował do Parlamentu Europejskiego. Mandat europosła objął 31 maja 2010, zastępując Zoltána Balczó, wybranego do Zgromadzenia Narodowego. W PE VII kadencji pozostał posłem niezrzeszonym. W 2014 z powodzeniem ubiegał się o reelekcję, mandat wykonywał do 2019. Został w międzyczasie przewodniczącym Sojuszu Europejskich Ruchów Narodowych.
W 2015 Europarlament uchylił jego immunitet w związku z prowadzonym na Węgrzech postępowaniem karnym, w którym politykowi zarzucono szpiegostwo na rzecz Rosji. Utracił wkrótce też członkostwo w Jobbiku. Po 2019 przeniósł się na stałe do Rosji. W wyniku procesu został uniewinniony od zarzutu szpiegostwa, a także skazany na karę pozbawienia wolności z warunkowym zawieszeniem jej wykonania za oszustwa finansowe i fałszowanie dokumentów. Na skutek kasacji i uznania zarzutu szpiegostwa za potwierdzony w 2022 otrzymał karę pięciu lat pozbawienia wolności.

</doc>
<doc id="2019536" url="https://pl.wikipedia.org/wiki?curid=2019536" title="Saterland">
Saterland

Saterland (wschodniofryzyjski "Seelterlound") – gmina samodzielna (niem. "Einheitsgemeinde") w Niemczech, w kraju związkowym Dolna Saksonia w powiecie Cloppenburg. Po reformie terytorialnej z 1 marca 1974 roku w skład gminy Saterland wchodzą cztery miejscowości: Ramsloh, Scharrel, Strücklingen i Sedelsberg. Przez teren gminy przepływa rzeka Sagter Ems. Na terenie gminy w Ramsloh znajdują się maszty radiowe o wysokości 352,9 m.
Przedszkola i szkoły w gminie Saterland.
W gminie znajduje się 5 przedszkoli i cztery szkoły podstawowe, w każdej z miejscowości należących do gminy:
oraz szkoły ponadpodstawowe:
Gospodarka.
Gmina Saterland jest gminą uprzemysłowioną. Największymi pracodawcami są zakłady:
Coraz większe znaczenie ma także wybudowany w ostatnich latach C-Port – port przeładunkowy wraz z powierzchniami magazynowania nad leżącym na terenie gminy kanałem śródlądowym.
Turystyka.
Ważną dziedziną dla gminy jest też turystyka. Dziedzina ta z roku na rok przybiera na znaczeniu.
Gminę przecinają trasy rowerowe:
oraz projekt Paddel- und Pedalstation – gdzie można zamienić rower na kajak i zwiedzać okolicę pływając rzeką Sagter Ems.
Gmina partnerska w Polsce.
Gminą partnerską dla gminy Saterland jest od 2001 gmina Środa Śląska. Umowę partnerską zawarto na bazie zapoczątkowanych wcześniej, intensywnych kontaktów szkolnych oraz prowadzonych regularnie 2 razy w roku (w październiku w Polsce, w maju w Niemczech), od 1997 do dzisiaj, wymian młodzieży z obydwu gmin. Ponadto gmina, jak też szkoły uczestniczą w wielu wspólnych projektach UE. W 2007 roku gmina Saterland za współpracę partnerską otrzymała wyróżnienie i Nagrodę Komisji Środowiska, Rolnictwa oraz Spraw Lokalnych Zgromadzenia Parlamentarnego Rady Europy „Dyplom Europy” za osiągnięcia na wielu płaszczyznach w dziedzinie współpracy pomiędzy gminami.
W 2011 przyznano Gminie Środa Śląska, a także inicjatorom: Peterowi Zieglerowi i Sławomirowi Siwerskiemu Dyplomu Uznania za osiągnięcia w dziedzinie współpracy pomiędzy Gminami Saterland i Środa Śląska z okazji XX-lecia powstania Polsko-Niemieckiej Współpracy Młodzieży w Poczdamie i Warszawie.
Księga Rekordów Guinnessa.
język wschodniofryzyjski
Od 1991 roku istnieje zapis o Saterlandzie w Księdze Rekordów Guinnessa.
Saterland nazwany jest "najmniejszą wyspą językową Europy".
Po przeprowadzonych w 1995 roku badaniach nad językiem wschodniofryzyjskim (włada nim obecnie około 2000 mieszkańców Saterlandu)
potwierdzono, iż jest to język którym posługuje się najmniejsza liczba ludzi na świecie.
U źródeł powstania tego języka leży położenie Saterlandu wśród torfowisk, co utrudniało lub wręcz uniemożliwiało w dawnych czasach kontakty mieszkańców na zewnątrz. Dotarcie tam było możliwe tylko w miesiącach zimowych, gdy torfowiska zamarzały.
Obecnie gmina dokłada wielu starań o zachowanie tego języka, m.in. prowadzone są dodatkowe zajęcia w szkołach, wspierane są stowarzyszenia kultywujące ten język, zaś w miejscowościach istnieją podwójne napisy nazw miejscowości w języku niemieckim i saterfryzyjskim.

</doc>
<doc id="2019537" url="https://pl.wikipedia.org/wiki?curid=2019537" title="Seelterlound">
Seelterlound



</doc>
<doc id="2019538" url="https://pl.wikipedia.org/wiki?curid=2019538" title="Carlos Ochoa">
Carlos Ochoa

Carlos Augusto Ochoa Mendoza (ur. 5 marca 1978 w Apatzingán) – meksykański piłkarz występujący na pozycji napastnika.
Kariera klubowa.
Ochoa jako dwunastolatek przeniósł się ze swojego rodzinnego Apatzingán do Kalifornii, gdzie mieszkał razem z bratem do dwudziestego roku życia. Tam uczęszczał do Sierra Vista High School w Baldwin Park i dla tamtejszej szkolnej drużyny strzelił około sto bramek. W późniejszym czasie studiował na Azusa Pacific University, gdzie również należał do wyróżniających się graczy uniwersyteckiego zespołu i został uhonorowany nagrodą NAIA All-American. Jego dobre występy zaowocowały zainteresowaniem ze strony występującego w Major League Soccer klubu Los Angeles Galaxy, dokąd w 1998 roku udał się na testy, których jednak nie przeszedł. Potencjał gracza zauważył jednak jego rodak, grający wówczas w Galaxy napastnik Carlos Hermosillo, który polecił go do swojego byłego zespołu – Club Necaxa ze stołecznego miasta Meksyk. W ten sposób Ochoa na stałe powrócił do ojczyzny, a po roku występów w drugoligowych rezerwach Necaxy – CF Cuautitlán – trener Raúl Arias włączył go do pierwszej drużyny. W meksykańskiej Primera División zadebiutował 21 września 1999 w wygranym 3:1 meczu z Santos Laguną.
W tym samym 1999 roku Ochoa triumfował z Necaxą w najbardziej prestiżowych rozgrywkach północnoamerykańskiego kontynentu – Pucharze Mistrzów CONCACAF, lecz odgrywał wówczas jedynie marginalną rolę w drużynie, pozostając rezerwowym dla Agustína Delgado. Wobec tego zdecydował się na odejście do drugoligowego Tiburones Rojos de Veracruz, gdzie spędził kolejne pół roku, po czym powrócił do najwyższej klasy rozgrywkowej, podpisując umowę z ekipą Tigres UANL z siedzibą w mieście Monterrey. Tam 3 marca 2001 w wygranej 2:0 konfrontacji z Leónem strzelił swojego premierowego gola w pierwszej lidze, zaś już po kilku miesiącach wywalczył sobie pewne miejsce w wyjściowej jedenastce drużyny. Ponadto podczas jesiennego sezonu Invierno 2001 zdobył z tą drużyną tytuł wicemistrza kraju.
Latem 2002 Ochoa został ściągnięty na wypożyczenie przez meksykańskiego szkoleniowca Javiera Aguirre do prowadzonej przez niego hiszpańskiej ekipy CA Osasuna z Pampeluny. W tamtejszej Primera División zadebiutował 14 września 2002 w przegranym 1:2 spotkaniu z Deportivo La Coruña, a swój półroczny pobyt w Osasunie zakończył ze słabym wynikiem, w trzech ligowych meczach ani razu nie zdobywając bramki. W lipcu 2003 został zawodnikiem Querétaro FC, gdzie spędził rok w roli podstawowego piłkarza drużyny, regularnie wpisując się na listę strzelców, lecz jego drużyna spisywała się bardzo słabo i na koniec rozgrywek 2003/2004 spadła do drugiej ligi. On sam pozostał jednak w najwyższej klasie rozgrywkowej, podpisując umowę z ekipą Jaguares de Chiapas z miasta Tuxtla Gutiérrez. Tam spędził kolejne dwa lata i mimo iż nie osiągnął żadnych sukcesów zarówno na arenie krajowej, jak i międzynarodowej, to stworzył skuteczny duet atakujących z Salvadorem Cabañasem.
W lipcu 2006 Ochoa przeszedł do klubu CF Monterrey, którego barwy reprezentował bez większych osiągnięć przez następne dwa i pół roku, przeważnie pełniąc rolę podstawowego napastnika swojej drużyny. W styczniu 2009 na zasadzie półrocznego wypożyczenia przeniósł się do ekipy Chivas de Guadalajara, z którą w tym samym roku wygrał rozgrywki kwalifikacyjne do Copa Libertadores – InterLigę, z czterema golami na koncie zostając królem strzelców tego turnieju. W lipcu 2009 podpisał kontrakt z drużyną Club Santos Laguna z siedzibą w Torreón. Tam był jednak rezerwowym dla atakujących takich jak Oribe Peralta czy Carlos Darwin Quintero i na boiskach pojawiał się często, lecz bardzo rzadko od pierwszej minuty. Podczas wiosennego sezonu Bicentenario 2010 zdobył z Santos Laguną już drugie w swojej karierze wicemistrzostwo Meksyku. Jesień 2010 spędził na sześciomiesięcznym wypożyczeniu w swojej byłej ekipie – Jaguares de Chiapas, przez ten czas notując udane występy w lidze.
Wiosną 2011 Ochoa ponownie został wypożyczony, tym razem do kolejnego ze swoich poprzednich klubów – Tigres UANL. Tym razem jego barwy reprezentował przez pół roku jako rezerwowy, nie odnosząc większych sukcesów. Taką samą funkcję pełnił również po powrocie do Santos Laguny, lecz wówczas zdołał zarazem wywalczyć najważniejsze osiągnięcia w profesjonalnej karierze; w jesiennych rozgrywkach Apertura 2011 zanotował kolejne wicemistrzostwo kraju, zaś podczas wiosennego sezonu Clausura 2012 zdobył swój jedyny tytuł mistrza Meksyku. W tym samym roku dotarł także ze swoim zespołem do finału najważniejszych rozgrywek kontynentu – Ligi Mistrzów CONCACAF. Bezpośrednio po tym został wypożyczony do klubu Monarcas Morelia, gdzie występował przez kolejne dwanaście miesięcy, jednak wyłącznie w roli rezerwowego i nie odniósł żadnych sukcesów. W późniejszym czasie, również na zasadzie wypożyczenia, zasilił już po raz trzeci drużynę Chiapas FC, kontynuatora tradycji Jaguares, w którego barwach również spędził rok, mimo zaawansowanego wieku będąc najlepszym strzelcem ekipy.
W lipcu 2014 Ochoa udał się na wypożyczenie do swojego byłego klubu – Tiburones Rojos de Veracruz, tym razem występującego już w najwyższej klasie rozgrywkowej. Tam występował przez sześć miesięcy bez poważniejszych osiągnięć i często jako rezerwowy, po czym został wypożyczony do ekipy Club Atlas z siedzibą w Guadalajarze. W jego barwach również grał przez pół roku w roli rezerwowego, zaś w lipcu 2015 po raz drugi w karierze – ponownie na zasadzie wypożyczenia – zasilił Monarcas Morelia. W 2015 roku zajął z nim drugie miejsce w rozgrywkach krajowego superpucharu – Supercopa MX. Wyłącznie sporadycznie pojawiał się jednak na ligowych boiskach, wobec czego wraz z końcem roku w wieku 37 lat zdecydował się zakończyć piłkarską karierę.
Kariera reprezentacyjna.
W 2002 roku Ochoa został powołany przez selekcjonera Javiera Aguirre na Złoty Puchar CONCACAF, na którym Meksykanie wystawili wyłącznie ligowych graczy ze skromnym dorobkiem w kadrze. Właśnie podczas tego turnieju, 19 stycznia 2002 w wygranym 1:0 meczu fazy grupowej z Salwadorem, zadebiutował w seniorskiej reprezentacji Meksyku, a już dwa dni później, w wygranej 3:1 konfrontacji z Gwatemalą, również w fazie grupowej, zdobył swojego jedynego gola w barwach narodowych. Ostatecznie podczas tej edycji Złotego Pucharu rozegrał trzy mecze, zaś jego drużyna odpadła z turnieju w ćwierćfinale. Kolejny raz wystąpił w reprezentacji dopiero sześć lat później, w 2008 roku, kiedy to rozegrał trzy pojedynki w ramach udanych ostatecznie eliminacji do Mistrzostw Świata 2010. Swój bilans reprezentacyjny zamknął ostatecznie na dziesięciu meczach.

</doc>
<doc id="2019543" url="https://pl.wikipedia.org/wiki?curid=2019543" title="Gminy w departamencie Ardeny">
Gminy w departamencie Ardeny

Lista 463 gmin w departamencie Ardennes we Francji.

</doc>
<doc id="2019545" url="https://pl.wikipedia.org/wiki?curid=2019545" title="HK Szynnik Bobrujsk">
HK Szynnik Bobrujsk

HK Szynnik Bobrujsk (ros. Хоккейный клуб Шинник Бобруйск) – białoruski klub hokeja na lodzie z siedzibą w Bobrujsku.
Historia.
W przeszłości drużyną juniorską stowarzyszoną z klubem został zespół Dynama-Szynnik Bobrujsk, występujący w rosyjskich rozgrywkach MHL (związany także z klubem Dynama Mińsk).
Po sezonie ekstraligi białoruskiej edycji 2019/2020 klub wycofał swój zespół seniorski wskutek problemów finansowych, natomiast drużyna rezerwowa Szynnika pozostała w rozgrywkach wyższej ligi.
Trenerzy i zawodnicy.
W sztabie szkoleniowym klubu pracowali Wasil Pankou, Juryj Fajkou, Edward Miłuszew, Pawieł Pierapiechin.

</doc>
<doc id="2019547" url="https://pl.wikipedia.org/wiki?curid=2019547" title="Referendum w Słowenii w czerwcu 2010 roku">
Referendum w Słowenii w czerwcu 2010 roku

Referendum w Słowenii w 2010 roku – referendum zorganizowane w Słowenii 6 czerwca 2010 dotyczące udzielenia przez obywateli zgody na międzynarodowy arbitraż sporu granicznego z Chorwacją. Za arbitrażem opowiedziało się 51,5% głosujących.
Geneza sporu i organizacja głosowania.
Przedmiotem głosowania była zgoda na oddanie wieloletniego słoweńsko-chorwackiego sporu granicznego pod arbitraż specjalnie powołanego międzynarodowego panelu, którego wyrok byłby wiążący dla dwóch stron. Konflikt graniczny sięgał swoimi korzeniami roku 1991. Po rozpadzie SFR Jugosławii Słowenia i Chorwacja spierały się o rozgraniczenie wód terytorialnych w Zatoce Pirańskiej. Chorwacja domagała się równego podziału wód zatoki, podczas gdy Słowenia obawiała się, że takie rozgraniczenie uniemożliwiłoby jej swobodny dostęp do wód międzynarodowych.
Z powodu sporu oba państwa pozostawały w napiętych relacjach. W grudniu 2008 Słowenia zablokowała postęp rozmów negocjacyjnych na temat członkostwa Chorwacji w Unii Europejskiej, argumentując, że Chorwacja w złożonych dokumentach przesądzała o korzystnym dla siebie podziale zatoki. Dopiero we wrześniu 2009 premier Słowenii Borut Pahor oraz premier Chorwacji Jadranka Kosor porozumieli się w sprawie odblokowania chorwackich rozmów akcesyjnych i nierozstrzyganiu sporu w ich trakcie. Niemniej jednak zakończenie rozmów akcesyjnych, początkowo planowane na 2009, zostało przesunięte na kolejny rok. 4 listopada 2009 oba kraje podpisały porozumienie o przekazaniu sporu pod arbitraż międzynarodowy. W kolejnych miesiącach umowę ratyfikowały parlamenty w obu krajach.
Mimo ratyfikacji umowy przez słoweńskie Zgromadzenie Państwowe 19 kwietnia 2010, przeciwko arbitrażowi wystąpiła opozycyjna prawicowa Słoweńska Partia Demokratyczna byłego premiera Janeza Janšy. Nazwała ją „kapitulacją”, twierdząc, że nie leży ona w interesie kraju. Opozycja wystąpiła z żądaniem przeprowadzenia powszechnego głosowania w tej sprawie. W marcu 2010 premier Pahor zaakceptował żądanie opozycji i zgodził się na organizację referendum. Wniosek w tej sprawie został złożony w parlamencie przez niemalże wszystkich deputowanych 26 kwietnia 2010. 3 maja 2010 parlament jednogłośnie zarządził organizację referendum na dzień 6 czerwca 2010.
Wyniki referendum i reakcje.
W referendum z 6 czerwca 2010 51,5% głosujących poparło międzynarodowy arbitraż w sprawie rozgraniczenia wód w Zatoce Pirańskiej. Premier Borut Pahor uznał wynik głosowania za „historyczną decyzję” i „duży sukces dla Słowenii”. Chorwacka premier Jadranka Kosor wyraziła przekonanie, że porozumienie ze Słowenią oddziela kwestię rozmów akcesyjnych od sprawy sporu, co pozwoli na ich zakończenie bez żadnych przeszkód ze strony Słowenii. Przewodniczący Komisji Europejskiej José Manuel Barroso z zadowoleniem przyjął wynik referendum, nazywając go „ważnym krokiem naprzód”.

</doc>
<doc id="2019551" url="https://pl.wikipedia.org/wiki?curid=2019551" title="43.M Lehel">
43.M Lehel

43M Lehel – węgierski prototypowy transporter opancerzony z okresu II wojny światowej, opracowany przez przedsiębiorstwo Ganz w maju 1943 roku, na zamówienie węgierskiego ministerstwa obrony ("Honvédelmi Minisztérium "). Lehel został stworzony w oparciu o projekt samobieżnego działa przeciwlotniczego 40.M Nimród, z którego wymontowano armatę w celu zwiększenia ilości miejsca dla załogi.
Wyprodukowane zostały dwie wersje:

</doc>
<doc id="2019553" url="https://pl.wikipedia.org/wiki?curid=2019553" title="HK Brześć">
HK Brześć

HK Brześć (błr. Хакейны Клуб Брэст – Chakiejny Klub Brest, ros. Хоккейный Клуб Брест – Chokkiejnyj Klub Briest) – białoruski klub hokeja na lodzie z siedzibą w Brześciu.
Zawodnicy.
W klubie występowali m.in. Andriej Dołgow, Uładzimir Swita, Juryj Iwaszyn, Władimir Potapow, Jewgienij Kowyrszyn, Ilja Sołariow, Roman Błahy. W sezonie 2016/2017 w zespole zadebiutował Polak, Patryk Wysocki.
Trenerzy.
W klubie pracował jako asystent trenera Andrej Husau. Długoletnim trenerem klubu został Alaksandr Haurylonak. W 2008 trenerem był Edward Miłuszew. Od grudnia 2014 do stycznia 2015 szkoleniowcem był Ukrainiec Dmytro Jakuszyn. W połowie 2015 trenerem został Siergiej Pietuchow. W 2016 pierwszym trenerem został dotychczasowy asystent Raman Ramanienka. W maju 2016 trenerem w sztabie został były zawodnik klubu, Wiktar Szaryton. Później głównym trenerem był Siergiej Pietuchow. W 2018 tę posadę sprawował Andrej Kawalou, a od listopada 2018 Alaksandr Chodzin, po czym Kanstancin Kalcou. W połowie 2019 Kalcou odszedł ze stanowiska, a zastąpił go Kawalou. Po odejściu Andreja Kawalou pod koniec czerwca 2022 p.o. głównego trenera został wyznaczony Uładzimir Swita. W tym samym miesiącu do sztabu wszedł Iwan Usienka.

</doc>
<doc id="2019554" url="https://pl.wikipedia.org/wiki?curid=2019554" title="Świat magii czarownic">
Świat magii czarownic

Świat magii czarownic – zbiór opowiadań fantasy amerykańskiej pisarki Andre Norton, wydany przez oficynę ”Pomorze” w 1990 r. Opowiadania tam zebrane pochodzą z dwóch tomów: "Spell of the Witch World" (1972) i "Lore of the Witch World" (1980). Utwory przetłumaczył Jarosław Kotarski, a posłowie napisał Tadeusz Zysk.

</doc>
<doc id="2019558" url="https://pl.wikipedia.org/wiki?curid=2019558" title="Umaglesi Liga (1997/1998)">
Umaglesi Liga (1997/1998)

Sezon (1997/1998) był 9. sezonem o mistrzostwo Gruzji w piłce nożnej. Liga liczyła 16 drużyn. Tytuł obroniła drużyna Dinamo Tbilisi. Tytuł króla strzelców zdobył Lewan Chomeriki, który w barwach klubu Dinamo Tbilisi strzelił 23 gole.

</doc>
<doc id="2019560" url="https://pl.wikipedia.org/wiki?curid=2019560" title="C/1861 G1">
C/1861 G1



</doc>
<doc id="2019563" url="https://pl.wikipedia.org/wiki?curid=2019563" title="Dyskografia Van der Graaf Generator">
Dyskografia Van der Graaf Generator

Artykuł zawiera dyskografię zespołu Van der Graaf Generator.

</doc>
<doc id="2019568" url="https://pl.wikipedia.org/wiki?curid=2019568" title="Partia Antyrewolucyjna (Holandia)">
Partia Antyrewolucyjna (Holandia)

Partia Antyrewolucyjna (nider. "Anti-Revolutionaire Partij", ARP) – holenderska, protestancka partia polityczna, poprzednik Apelu Chrześcijańsko-Demokratycznego. Mimo że po 1917 roku nie uzyskiwała więcej niż 20% głosów, jej wpływ na kształt holenderskiej demokracji jest nie do przecenienia. Utworzona 3 kwietnia 1879 roku przez Abrahama Kuypera, jako pierwsza oficjalna partia polityczna w kraju.
Etymologia.
ARP wywodziła swoją nazwę od przeciwstawienia się ideałom ”liberalnej” Rewolucji francuskiej (a także zapatrywaniom marksistowskim). Termin „konserwatyści” był już w użyciu przez grupę parlamentarnych monarchistów i kolonialistów; ci wypadli z łask u krańca XIX wieku. Do czasu rozłamu ARP i powstania Chrześcijańskiej Unii Historycznej, terminy „antyrewolucyjny” i „historycznie-chrześcijański” były używane zamiennie.

</doc>
<doc id="2019569" url="https://pl.wikipedia.org/wiki?curid=2019569" title="Język ndyuka">
Język ndyuka

Język ndyuka – język kreolski na bazie angielskiego, z silnymi wpływami języków afrykańskich, używany przez około 22 tys. osób, przede wszystkim w Surinamie (15 tys. osób), a także w Gujanie Francuskiej. Dzieli się na kilka dialektów, z których największym jest "aukan", zaś najbardziej odrębnym "kwinti". Posiada własne pismo, tzw. sylabariusz afaka.

</doc>
<doc id="2019570" url="https://pl.wikipedia.org/wiki?curid=2019570" title="Przewlekłe zapalenie krtani">
Przewlekłe zapalenie krtani

Przewlekłe zapalenie krtani (łac. "laryngitis chronica") – przewlekła choroba zapalna błony śluzowej krtani o różnorodnej etiologii.
Zapalenia swoiste.
Przewlekłe zapalenie krtani według tradycyjnego podziału dzieli się na swoiste i nieswoiste. Do swoistych zapaleń należą zapalenie gruźlicze krtani oraz rzadko dziś występujące zapalenie kiłowe krtani.
Zapalenie gruźlicze.
W zapaleniu gruźliczym do zakażenia prątkami dochodzi najczęściej z aktywnych ognisk gruźlicy w płucach, które dostają się do krtani z plwociną. W zaawansowanym stadium choroby w laryngoskopii widoczny jest charakterystyczny obraz ziarniniaków i owrzodzeń. Występuje chrypka, kaszel oraz ból krtani promieniujący do ucha. Leczenie polega na podawaniu leków przeciwprątkowych.
Zapalenie nieswoiste.
Przewlekłe nieswoiste zapalenie krtani jest wynikiem długotrwałego stanu zapalnego w obrębie krtani powodującego trwałe zmiany w błonie śluzowej. W zależności od typu zapalenia może dochodzić do przerostu lub zaniku śluzówki (określanego jako przerostowe lub zanikowe przewlekłe zapalenie krtani).
Leczenie.
Leczenie przewlekłego nieswoistego zapalenia krtani polega przede wszystkim na eliminacji czynników wywołujących. Należy unikać toksyn wziewnych oraz, co wiąże się z bezwzględnym zakazem palenia tytoniu oraz może wymagać także zmiany zanieczyszczonego środowiska pracy lub miejsca zamieszkania. Ważny jest odpoczynek głosowy, w przypadku nieodpowiedniego używania głosu konieczna może być terapia głosowa. Przy upośledzonej drożności nosa dąży się do poprawy jego drożności. Antybiotykoterapia jest zalecana, jeśli przewlekły stan zapalny ma źródło w niedoleczonym zakażeniu bakteryjnym. Istotne jest także wykluczenie bądź leczenie choroby refluksowej przełyku.
W przypadku rozpoznania przewlekłego przerostowego zapalenia ważna jest regularna kontrola laryngologiczna, ponieważ stanowi ono jedno ze stanów przedrakowych w rozwoju raka krtani.

</doc>
<doc id="2019572" url="https://pl.wikipedia.org/wiki?curid=2019572" title="HK Nioman Grodno">
HK Nioman Grodno

HK Nioman Grodno (biał. Хакейны клуб Нёман Гродна – Chakiejny Klub Nioman Grodna, ros. Хоккейный клуб Неман Гродно – Chokkiejnyj Klub Nieman Grodno) – białoruski klub hokeja na lodzie z siedzibą w Grodnie.
Historia.
Klub założono w 1988 na bazie dwóch istniejących wówczas drużyn: "SzWSM Grodno" oraz "SKIF-SzWSM Mińsk". Nowo utworzony klub powstał pod nazwą Progriess-SzWSM Grodno. Sponsorem klubu było przedsiębiorstwo młynarskie kołchozu z regionu Grodno. Po upadku ZSRR klub przemianował swą nazwę na Nioman Grodno i przystąpił do rozgrywek ekstraligi białoruskiej.
W 2015 trenerem klubu został Czech Miloš Holaň, a jego asystentami ukraińscy trenerzy Witalij Semenczenko i Ołeksandr Wasyljew. W kwietniu 2016 szkoleniowcem został Rosjanin Siergiej Puszkow, a jego asystentami Białorusin Aleh Małaszkiewicz i Litwin Arūnas Aleinikovas, zaś później także dwaj Rosjanie: Aleksiej Kuzniecow i od spraw naukowo-metodycznych Władimir Szeńko.
Po sezonie 2018/2019 przedłużono kontrakt z trenerem Puszkowem. Pod koniec października 2020 Puszkow odszedł ze stanowiska. Jego miejsce zajął wtedy Andriej Sidorienko. W kwietniu 2022 nowym szkoleniowcem został Jewgienij Łetow.

</doc>
<doc id="2019578" url="https://pl.wikipedia.org/wiki?curid=2019578" title="Stary cmentarz żydowski w Radomyślu Wielkim">
Stary cmentarz żydowski w Radomyślu Wielkim

Stary cmentarz żydowski w Radomyślu Wielkim – kirkut mieścił się w Radomyślu Wielkim, blisko tutejszej synagogi, przy obecnej ul. Armii Krajowej. Założony został w XVIII wieku. W czasie okupacji uległ dewastacji i całkowitemu zniszczeniu przez nazistów. Po 1945 teren nekropolii został zabudowany.

</doc>
<doc id="2019579" url="https://pl.wikipedia.org/wiki?curid=2019579" title="Umaglesi Liga (1998/1999)">
Umaglesi Liga (1998/1999)

Sezon (1998/1999) był 10. sezonem o mistrzostwo Gruzji w piłce nożnej. Liga liczyła 16 drużyn. Tytuł obroniła drużyna Dinamo Tbilisi. Tytuł króla strzelców zdobył Michaił Aszwetia, który w barwach klubu Kolcheti 1913 Poti strzelił 26 goli.

</doc>
<doc id="2019581" url="https://pl.wikipedia.org/wiki?curid=2019581" title="Sulaiman Al Mazroui">
Sulaiman Al Mazroui

Sulaiman Al Mazroui (ur. 13 września 1972) – omański piłkarz występujący na pozycji bramkarza w klubie Muscat.
Kariera.
Al Mazroui od początku swojej kariery związany jest z Muscat Club. W 1992 roku zadebiutował w reprezentacji Omanu. Uczestnik Pucharu Azji 2007, na którym jednak nie zagrał w żadnym meczu.

</doc>
<doc id="2019585" url="https://pl.wikipedia.org/wiki?curid=2019585" title="Parafia Przemienienia Pańskiego w Radomyślu Wielkim">
Parafia Przemienienia Pańskiego w Radomyślu Wielkim

Parafia pw. Przemienienia Pańskiego w Radomyślu Wielkim – parafia rzymskokatolicka znajdująca się w diecezji tarnowskiej w dekanacie Radomyśl Wielki. Erygowana w 1599. Mieści się przy ulicy Piłsudskiego. Prowadzą ją księża diecezjalni.
Historia.
Parafię erygował 7 lipca 1599 roku kardynał Jerzy Radziwiłł. 
Do parafii należy Kościół Przemienienia Pańskiego i Najświętszej Maryi Panny w Radomyślu Wielkim przy ulicy Rolnej. 

</doc>
<doc id="2019587" url="https://pl.wikipedia.org/wiki?curid=2019587" title="Aridarum">
Aridarum

Aridarum Ridl. – rodzaj reofitycznych (w lasach opcjonalnie litofitycznych) chamefitów i hemikryptofitów, należący do rodziny obrazkowatych, liczący 10 gatunków endemicznych dla północnego obszaru Borneo, zasiedlających mokre głazy i skały w lasach tropikalnych, strumieniach i wodospadach oraz klify. Nazwa naukowa pochodzi od łacińskich słów "aridum" (suchy, zwiędły) i "arum" (roślina z rodzaju obrazków).

</doc>
<doc id="2019588" url="https://pl.wikipedia.org/wiki?curid=2019588" title="Nycticebus pygmaeus">
Nycticebus pygmaeus



</doc>
<doc id="2019589" url="https://pl.wikipedia.org/wiki?curid=2019589" title="HK Kieramin Mińsk">
HK Kieramin Mińsk

HK Kieramin Mińsk (biał. ХК Керамін Мінск, ros. ХК Керамин Минск) – białoruski klub hokejowy z siedzibą w Mińsku działający w latach 1988–2010.
Historia.
W przeszłości występował w Wschodnioeuropejskiej Lidze Hokejowej, w której zwyciężał dwukrotnie. Do 2010 roku występował w rozgrywkach ekstraligi białoruskiej.
Keramin działał jako drużyna farmerska klubu Dynama Mińsk, występującego w rozgrywkach KHL. Sponsor klubu, przedsiębiorstwo Keramin pozostał sponsorem klubu Dynama.
Trenerem w klubie był Walerij Woronin.

</doc>
<doc id="2019594" url="https://pl.wikipedia.org/wiki?curid=2019594" title="Praga 9">
Praga 9

Praga 9 – dzielnica Pragi rozciągająca się na wschód od centrum miasta, na wschód od Wełtawy. Składa się z mniejszych dzielnic: Hloubětín, Hrdlořezy, Libeň, Malešice, Prosek, Střížkov, Vysočany.
Obszar dzielnicy wynosi 13,86 km² i jest zamieszkiwany przez 50 364 mieszkańców (2008).

</doc>
<doc id="2019596" url="https://pl.wikipedia.org/wiki?curid=2019596" title="Tellermine 35">
Tellermine 35

Tellermine 35 – niemiecka talerzowa mina przeciwpancerna z okresu II wojny światowej, produkowana do 1942.
Korpus miny wykonany był ze stali o kształcie cylindrycznym, wypełniona była trotylem. 
Miał on ruchomą pokrywę (dwóch rodzajów) ze sprężyną oporową i gniazdem na zapalnik główny, dwa gniazda – boczne i denne – na dodatkowe zapalniki oraz uchwyt (rączkę). W celu jej uzbrojenia stosowano, jako główny, zapalnik typu DZ-35, a do ustawienia miny na nieusuwalność – jeden lub dwa zapalniki ZZ-35. Naciskowy zapalnik wyzwalany był naciskiem od ok. 80 kg (na brzegu miny), do 180 kg (w środku miny).

</doc>
<doc id="2019603" url="https://pl.wikipedia.org/wiki?curid=2019603" title="Lindi (region)">
Lindi (region)

Lindi – region ("mkoa") w Tanzanii.
W 2002 roku region zamieszkiwało 787 624 osób. W 2012 ludność wynosiła 864 652 osób, w tym 414 507 mężczyzn i 450 145 kobiety, zamieszkałych w 225 972 gospodarstwach domowych.
Region podzielony jest na 6 jednostek administracyjnych drugiego rzędu (dystryktów):

</doc>
<doc id="2019604" url="https://pl.wikipedia.org/wiki?curid=2019604" title="Manyara (region)">
Manyara (region)

Manyara – region ("mkoa") w Tanzanii.
W 2002 roku region zamieszkiwało 1 037 605 osób. W 2012 ludność wynosiła 1 425 131 osób, w tym 717 085 mężczyzn i 708 046 kobiet, zamieszkałych w 273 284 gospodarstwach domowych.
Region podzielony jest na 6 jednostek administracyjnych drugiego rzędu (dystryktów):

</doc>
<doc id="2019605" url="https://pl.wikipedia.org/wiki?curid=2019605" title="Afaka">
Afaka

Afaka, pismo afaka (język ndyuka: " (afaka sikifi)" - sylabariusz opracowany w roku 1910 specjalnie do zapisu kreolskiego języka ndyuka, używanego w Surinamie. Nazwa pochodzi od nazwiska jego twórcy Afáka Atumisi. Pismo to pozostaje w ograniczonym zakresie w użyciu również obecnie. 

</doc>
<doc id="2019606" url="https://pl.wikipedia.org/wiki?curid=2019606" title="Zapalenie gardła">
Zapalenie gardła



</doc>
<doc id="2019607" url="https://pl.wikipedia.org/wiki?curid=2019607" title="Francisco Rodríguez">
Francisco Rodríguez



</doc>
<doc id="2019609" url="https://pl.wikipedia.org/wiki?curid=2019609" title="Mara (region)">
Mara (region)

Mara – region ("mkoa") w Tanzanii.
W 2002 roku region zamieszkiwało 1 363 397 osób. W 2012 ludność wynosiła 1 743 830 osób, w tym 840 020 mężczyzn i 903 810 kobiet, zamieszkałych w 312 444 gospodarstwach domowych.
Region podzielony jest na 7 jednostek administracyjnych drugiego rzędu (dystryktów):

</doc>
<doc id="2019612" url="https://pl.wikipedia.org/wiki?curid=2019612" title="Srđan Mrkušić">
Srđan Mrkušić

Srđan Mrkušić (ur. 26 maja 1915 w Sinju, zm. 30 października 2007 w Belgradzie) – chorwacki piłkarz, reprezentant Jugosławii, występujący podczas kariery zawodniczej na pozycji bramkarza. Uczestnik mistrzostw świata 1950 rozgrywanych w Brazylii.
Kariera.
Srđan Mrkušić karierę zaczynał w Hajduku Split. Następnie w latach 1936–1944 reprezentował barwy klubu OFK Beograd. W sezonie 1945/1946 grał w klubie Milicionar Belgrad. Mrkušić w 1946 roku przeszedł do
klubu FK Crvena Zvezda Belgrad, w którym występował do końca kariery.

</doc>
<doc id="2019613" url="https://pl.wikipedia.org/wiki?curid=2019613" title="Harmodio Arias Madrid">
Harmodio Arias Madrid

Harmodio Arias Madrid (ur. 3 lipca 1886 w Penonomé - zm. 22 grudnia 1962) − panamski polityk i prawnik, delegat Panamy do Ligi Narodów w 1920, tymczasowy prezydent tego kraju od 3 do 16 stycznia 1931 roku oraz prezydent od 5 czerwca 1932 do 1 października 1936 roku.
Życiorys.
Absolwent London School of Economics. Jego bratem był Arnulfo Arias Madrid, również prezydent Panamy.

</doc>
<doc id="2019616" url="https://pl.wikipedia.org/wiki?curid=2019616" title="Parametr (matematyka)">
Parametr (matematyka)

Parametr – niewiadoma łącząca funkcję ze zmiennymi, w przypadku gdy relację tę trudno jest wyrazić równaniem. Innymi słowy jest to litera występująca w formule matematycznej, pełniąca w niej rolę współczynnika liczbowego.
Parametr w naukach matematycznych.
Funkcje matematyczne.
W funkcji jeden lub więcej argumentów jest określonych przez należącą do dziedziny funkcji zmienną formula_1 np.:
Wzór funkcji może jednak zawierać również parametry formula_3
Różnica między symbolem formula_5 a formula_6 polega na tym, że formula_7 oznacza argument danej funkcji, jest też bezpośrednio związany z wartością, którą ona przyjmie. Natomiast formula_8 i formula_9 wskazują na to z jaką funkcją ma się do czynienia. Podział ten jest bardzo istotny – zamiana ról parametru i argumentu zmienia cały sens danej funkcji. Pojawienie się parametru sprawia, że zamiast mówić o konkretnej funkcji, mówi się o całej ich grupie, rodzinie.
Geometria analityczna.
W geometrii analitycznej figury przedstawia się jako wykresy funkcji. Przykładowo, okrąg o promieniu równym 1 i środku w początku układu współrzędnych, można przedstawić za pomocą:
gdzie parametrem jest formula_12 które spełnia warunek formula_13
Analiza matematyczna.
W analizie matematycznej często porusza się kwestię całek zależnych od parametru. Można je wyrazić wzorem:
Po lewej stronie równania formula_15 pełni rolę argumentu funkcji formula_16 Po prawej stronie jest parametrem, gdyż podczas obliczania całki pozostaje stały. Dzięki temu możliwe jest rozważanie wartości funkcji formula_17 dla różnych wartości parametru formula_18

</doc>
<doc id="2019620" url="https://pl.wikipedia.org/wiki?curid=2019620" title="Parafia św. Marii Magdaleny w Nowym Miasteczku">
Parafia św. Marii Magdaleny w Nowym Miasteczku

Parafia pw. św. Marii Magdaleny w Nowym Miasteczku – rzymskokatolicka parafia, należąca do dekanatu Kożuchów diecezji zielonogórsko-gorzowskiej, metropolii szczecińsko-kamieńskiej w Polsce, erygowana w 1374. Siedziba mieści się przy ulicy Polnej.

</doc>
<doc id="2019624" url="https://pl.wikipedia.org/wiki?curid=2019624" title="Juan Bautista Maino">
Juan Bautista Maino

Juan Bautista Maino lub Mayno (ur. ok. 1580 w Pastrana, zm. 1649 w Madrycie – hiszpański malarz okresu baroku.
Był synem lombardzkiego malarza i już w młodości pracował dekorując Escorial. W latach 1600-1610 przebywał we Włoszech, gdzie zapoznał się m.in. z twórczością Caravaggia Po powrocie do Hiszpanii osiadł w Toledo, gdzie wstąpił do zakonu dominikanów. Od około 1620 przebywał w Madrycie na dworach Filipa III i Filipa IV pracując jako malarz królewski. Sprowadził też na dwór młodego Diego Velázqueza, którego był przyjacielem i mentorem. Otaczał także opieką malarza, rzeźbiarza i architekta Alonso Cano.
Juan Bautista Maino malował przede wszystkim obrazy religijne pod wyraźnym wpływem Caravaggia. Był również cenionym portrecistą. Najcenniejsze zbiory jego prac posiada Prado w Madrycie.

</doc>
<doc id="2019625" url="https://pl.wikipedia.org/wiki?curid=2019625" title="Mittellandlinie">
Mittellandlinie

Mittellandlinie – jedna z głównych linii kolejowych w Szwajcarii. Biegnie od węzła kolejowego w Olten, gdzie łączą się linie z Zurychu, Bazylei, Berna, Lucerny i Neuchâtel i łączy stolicę Szwajcarii Berno i miasto Lozanna. Znana jest również jako linia Olten-Lozanna. Pierwsza część linii otwarta została w 1856 roku i została ukończona w dniu 4 września 1862. Linia została zbudowana przez Schweizerische Centralbahn, która została przejęta przez SBB-CFF-FFS w 1902 roku.

</doc>
<doc id="2019627" url="https://pl.wikipedia.org/wiki?curid=2019627" title="Syderofiry">
Syderofiry

Syderofiry – według klasyfikacji grupa meteorytów należąca do meteorytów żelazno-kamiennych. Syderofir wyglądem przypomina pallasyty, ale stop żelazowo-niklowy nadziewany jest piroksenem a nie oliwinem. Klasyfikowany jest też jako anomalny meteoryt żelazny.

</doc>
<doc id="2019628" url="https://pl.wikipedia.org/wiki?curid=2019628" title="Juan Bautista Mayno">
Juan Bautista Mayno



</doc>
<doc id="2019629" url="https://pl.wikipedia.org/wiki?curid=2019629" title="Umaglesi Liga (1999/2000)">
Umaglesi Liga (1999/2000)

Sezon (1999/2000) był 11. sezonem o mistrzostwo Gruzji w piłce nożnej. Liga liczyła 16 drużyn. W pierwszej fazie rozgrywek zespoły zostały podzielone na 2 grupy. W drugiej fazie po 4 najlepsze grały w grupie mistrzowskiej, natomiast pozostałe broniły się przed spadkiem. Tytułu nie obroniła drużyna Dinamo Tbilisi. Nowym mistrzem Gruzji została drużyna Torpedo Kutaisi. Tytuł króla strzelców zdobył Zurab Ionanidze, który w barwach klubu Torpedo Kutaisi strzelił 24 gole.
2. runda.
Do drugiej rundy zespoły przystępowały z połową dorobku punktowego uzyskanego w pierwszej fazie rozgrywek. W przypadku nieparzystej liczby punktów zaokrąglano je w górę.

</doc>
<doc id="2019630" url="https://pl.wikipedia.org/wiki?curid=2019630" title="Syderofir">
Syderofir



</doc>
<doc id="2019631" url="https://pl.wikipedia.org/wiki?curid=2019631" title="Bambusowiec">
Bambusowiec

Nazwą bambusowiec określane są:

</doc>
<doc id="2019632" url="https://pl.wikipedia.org/wiki?curid=2019632" title="PECTAB">
PECTAB

PECTAB (ang. Parametric Table) - szablon danych używany podczas komunikacji z urządzeniami do drukowania biletów i kart pokładowych (ang. Automated Ticket and Boarding Pass - ATB).
Specyfikacja PECTAB jest utrzymywana przez Stowarzyszenie Europejskich Linii Lotniczych.

</doc>
<doc id="2019633" url="https://pl.wikipedia.org/wiki?curid=2019633" title="Prvoslav Mihajlović">
Prvoslav Mihajlović

Prvoslav Mihajlović, cyr. Првослав Михајловић (ur. 13 kwietnia 1921 w Valjevie, zm. 28 czerwca 1978 w Belgradzie) – serbski piłkarz i trener, reprezentant Jugosławii, występujący podczas kariery zawodniczej na pozycji pomocnika. Uczestnik mistrzostw świata 1950 rozgrywanych w Brazylii.
Kariera.
Prvoslav Mihajlović karierę zaczynał w OFK Beograd. Następnie w latach 1945–1950 oraz 1951–1957 reprezentował barwy klubu Partizan Belgrad. W sezonie 1951 grał w FK Crvena Zvezda. Po zakończeniu kariery piłkarskiej był trenerem OFK Beograd i reprezentacji Jugosławii na mistrzostwach świata 1962 w Chile.

</doc>
<doc id="2019634" url="https://pl.wikipedia.org/wiki?curid=2019634" title="Ryan Bedford">
Ryan Bedford

Ryan Bedford (ur. 20 października 1986 w Yumie) – amerykański łyżwiarz szybki startujący także w short tracku.
Kariera.
Największe sukcesy w karierze Ryan Bedford osiągnął w 2009 roku, kiedy zdobył dwa medale na międzynarodowych imprezach. Najpierw wspólnie z Brianem Hansenem i Trevorem Marsicano zdobył brązowy medal w biegu drużynowym podczas dystansowych mistrzostw świata w Richmond. Miesiąc później razem z Johnem Celskim, Jordanem Malone'em i Apolo Antonem Ohno zwyciężył w sztafecie podczas mistrzostw świata w short tracku w Wiedniu. W 2010 roku brał udział w igrzyskach olimpijskich w Vancouver, gdzie zajął dwunaste miejsce na dystansie 10 000 m. Wielokrotnie startował w indywidualnych zawodach Pucharu Świata w łyżwiarstwie szybkim, jednak nigdy nie stanął na podium. Dokonał tego w drużynie, 14 marca 2010 roku w Heerenveen zajmując trzecie miejsce. Najlepsze wyniki osiągnął w sezonie 2008/2009, kiedy zajął 24. miejsce w klasyfikacji końcowej 5000/10 000 m.

</doc>
<doc id="2019635" url="https://pl.wikipedia.org/wiki?curid=2019635" title="Mieczysław Wysiecki">
Mieczysław Wysiecki

Mieczysław Józef Wysiecki (ur. 10 października 1935 w miejscowości Ugoszcz) – polski inżynier, profesor, nauczyciel akademicki, rektor Politechniki Szczecińskiej (1999–2005).
Życiorys.
W 1961 roku ukończył studia na Wydziale Budowy Maszyn Politechniki Szczecińskiej. W 1968 uzyskał stopień naukowy doktora, habilitował się w 1976 (odpowiednio na Politechnice Poznańskiej i Politechnice Łódzkiej). W 1997 otrzymał tytuł profesora nauk technicznych. Specjalizuje się w zakresie inżynierii materiałowej, w tym inżynieria powierzchni, obróbce cieplnej i metaloznawstwie.
Przez wiele lat zawodowo związany z Politechniką Szczecińską, w 1990 objął stanowisko profesora nadzwyczajnego, a w 1999 profesora zwyczajnego. Na PS pełnił funkcje kierownika Zakładu Metaloznawstwa, dyrektora Instytutu Inżynierii Materiałowej, a w latach 1984–1990 i 1993–1999 dziekana Wydziału Mechanicznego. Od 1999 do 2005 przez dwie kadencje był rektorem Politechniki Szczecińskiej. Później został wykładowcą Zachodniopomorskiego Uniwersytetu Technologicznego w Szczecinie.
Opublikował m.in. trzy monografie (w tym "Nowoczesne materiały narzędziowe"), jest autorem pięciu patentów. Został członkiem Komitetu Nauki o Materiałach PAN, prezesem Szczecińskiego Towarzystwa Naukowego.
W wyborach w 2005 bez powodzenia kandydował do Senatu z ramienia Partii Demokratycznej, będąc członkiem tego ugrupowania.
Jest żonaty, ma dwóch synów.
Odznaczenia.
Odznaczony m.in. Krzyżem Kawalerskim (1998) i Oficerskim (2005) Orderu Odrodzenia Polski i Medalem Komisji Edukacji Narodowej.

</doc>
<doc id="2019637" url="https://pl.wikipedia.org/wiki?curid=2019637" title="Todd Hays">
Todd Hays

Todd Dennys Hays (ur. 21 maja 1969 w Del Rio) – amerykański sportowiec, początkowo futbolista, potem zawodnik sportów walki. Największe sukcesy osiągnął jednak w bobslejach, w której to dyscyplinie był medalistą igrzysk olimpijskich i mistrzostw świata.
Sportowa kariera.
Futbol amerykański.
Hayes grał na pozycji linebackera w drużynie Uniwersytetu Tulsa. W 1991 roku zdobył z nią Freedom Bowl. Po ukończeniu studiów przez dwa sezony grał w CFL w drużynie Toronto Argonauts.
Sporty walki.
Futbol porzucił dla kick-boxingu, który trenował od dzieciństwa. W 1993 roku został mistrzem USA w wadze ciężkiej. Sukces ten zaowocował zaproszeniem go do udziału w pierwszym w historii turnieju K-1 Grand Prix w Tokio. Hays odpadł w pierwszej walce, znokautowany niskim kopnięciem przez karatekę Masaakiego Satake.
W 1994 roku za namową brata rozpoczął karierę bobsleisty. Aby sfinansować kosztowne starty i zakup własnego bobsleja, w 1995 roku wystartował w prestiżowym turnieju vale tudo z serii "Vale Tudo Japan". W pierwszej walce pokonał przez duszenie japońskiego zapaśnika Koichiro Kimurę, ale nie wyszedł do półfinałowej walki z obrońcą tytułu, Ricksonem Gracie z powodu kontuzji ręki.
Bobsleje.
Dzięki udziałowi w japońskim turnieju zarobił 10 000$, co pozwoliło mu zakupić sanie i rozpocząć od sezonu 1996 regularne starty w Pucharze Świata. W 1998 roku jego czwórka zakwalifikowała się do igrzysk w Nagano (1998), ale nie dopuszczono jej do startu, gdyż jeden z członków zespołu miał pozytywny wynik testu antydopingowego.
Cztery lata później na igrzyskach w Salt Lake City był pilotem czwórki USA-1, z którą zdobył srebrny medal – pierwszy amerykański w bobslejach od 46 lat. W konkurencji dwójek uplasował się na 4. miejscu. Rok później pilotowana przez niego czwórka zdobyła srebrny medal mistrzostw świata w Lake Placid, a dwa lata później podczas mistrzostw globu w Niemczech zajęła 3. miejsce
W sezonie 2003/2004 Hays zajął 3. miejsce w Pucharze Świata w klasyfikacjach kombinacji oraz czwórek. Dwa sezony później uplasował się również na trzecim miejscu, tym razem w klasyfikacji dwójek i czwórek.
Podczas turyńskich igrzysk w 2006 roku pilotowana przez niego dwójka oraz czwórka spisały się poniżej oczekiwań − obie zajęły 7. miejsce. Po olimpiadzie ogłosił zakończenie kariery. Do bobslejów powrócił w 2008 roku, chcąc wystąpić na trzecich igrzyskach z rzędu. W grudniu 2009 roku jego czwórka rozbiła się jednak na torze w Winterbergu, a on sam doznał urazu głowy, skutkującym krwotokiem śródmózgowym. Wypadek ten skłonił go do definitywnego zaprzestania startów.

</doc>
<doc id="2019640" url="https://pl.wikipedia.org/wiki?curid=2019640" title="Germinal Beerschot Antwerpia">
Germinal Beerschot Antwerpia



</doc>
<doc id="2019641" url="https://pl.wikipedia.org/wiki?curid=2019641" title="Bitwa pod Mursą">
Bitwa pod Mursą

Bitwa pod Mursą – starcie zbrojne, które miało miejsce w roku 351 n.e. w czasie wojny między cesarzem Konstancjuszem II a uzurpatorem Magnencjuszem.
Kilka lat po śmierci Konstantyna II, w roku 350 władzę Magnencjusza uznały Hiszpania, Brytania, Italia oraz Afryka. Tym samym uzurpator rozpoczął przygotowania do wojny z bratem zamordowanego Konstantyna II – Konstancjuszem II oraz dowódcą armii naddunajskiej Wetranionem, obranym dnia 1 marca na cesarza. W nowo powstałej sytuacji politycznej Konstancjusz rządził Tracją oraz prowincjami na wschodzie, Magnencjusz zachodnią częścią Imperium a Wetranion Bałkanami. Latem 350 doszło do porozumienia pomiędzy Magnencjuszem a Wetranionem. Krótko potem Magnencjusz zajął Rzym, pokonując kolejnego uzurpatora Flawiusza Nepocjana. We wrześniu 350 Konstancjusz II zakończył wojnę z Persją, dzięki czemu mógł zająć się wreszcie sprawami państwa. Na czele 40 000 ludzi wkroczył do Tracji, gdzie odrzucił pokojowe propozycje swoich przeciwników. Rozpoczęto przygotowania do wojny.
Jesienią na stronę Konstancjusza przeszedł Wetranion, który zerwał sojusz z Magnencjuszem. Armie obu władców wyruszyły na spotkanie. Siły Konstancjusza liczyły maksymalnie 30 000 ludzi, Wetranion prowadził 40 000 żołnierzy. W Bitynii dowództwo nad całością sił objął Konstancjusz, który wiosną 351 rozpoczął przygotowania do kampanii przeciwko Magnencjuszowi.
We wrześniu uzurpator na czele 35 000 ludzi wyruszył pod Mursę (Osijek), gdzie nadciągały już 80 000 tysięczne wojska cesarza, w większości składające się z doborowej ciężkiej jazdy oraz łuczników. Przeciwko nim Magnencjusz mógł wystawić słabo wyszkolone oddziały barbarzyńskie ze wschodu (piechota i lekka kawaleria). Do bitwy doszło dnia 28 września 351. Wojska Konstancjusza ustawiły się tyłem do Dunaju, z kawalerią na skrzydłach oraz łucznikami na tyłach. Po południu nastąpił atak jazdy cesarskiej, która rozbiła lekkozbrojną kawalerię Magnencjusza i wyszła na jej tyły. Większość oddziałów uzurpatora zepchnięta została ku rzece Drawie. Jego okrążone wojska nie były w stanie stawić większego oporu. Trwająca do nocy bitwa zakończyła się całkowitą klęską wojsk Magnencjusza. Jemu samemu udało się uciec poza Alpy, jednak straty po obu stronach były olbrzymie. Konstancjusz miał stracić 30 000 ludzi, po stronie Magnencjusza padło 24 000 żołnierzy. Widok tysięcy trupów bardzo wzruszył cesarza, który płakał nad losem żołnierzy. Nakazał wnet pochówek poległych oraz opiekę nad rannymi. Bitwa wstrzymała działania wojenne na kilka miesięcy.

</doc>
<doc id="2019643" url="https://pl.wikipedia.org/wiki?curid=2019643" title="Junkers D.I">
Junkers D.I

Junkers D.I (J9) – niemiecki samolot myśliwski (dolnopłat) z czasów I wojny światowej.
Junkers D.I nosił oznaczenie fabryczne J9 i pod tą nazwą można spotkać go w literaturze. Został wprowadzony do użytkowania pod koniec wojny. Był całkowicie metalową konstrukcją z duraluminium. Dzięki temu okazał się stabilny w locie i nieczuły na warunki pogodowe, a dodatkowo szybki i wyjątkowo odporny na zestrzelenie przez wroga. Budowę rozpoczęto w lutym, a pierwszy lot nastąpił w kwietniu 1918 roku. Loty próbne odbywały się na lotnisku Döberitz. Pierwotnie wyposażono go w silnik Mercedes D.IIIa o mocy 180 KM. Później stosowano motor BMW IIIa o mocy 185 KM, który – prawdopodobnie – pozwalał osiągnąć szybkość do 240 km/h. Testowano również silnik Mercedesa D.IIIb w układzie V. Końcowe egzemplarze korzystały z silników Benza Bz Illaü (185 KM / 136 KW). Z powodu stosowania różnych silników trudno jest więc ściśle określić osiągi samolotu. W samolotach montowano dwa zsynchronizowane karabiny maszynowe LMG 08/15 kalibru 7,92 mm.
Zaprezentowano go przed władzami wojskowymi na przełomie maja i czerwca na lotnisku Berlin-Adlershof, a następnie w październiku 1918 roku. Nie spotkał się jednak z uznaniem pilotów. Np. Bruno Loerzer oraz Hermann Göring uważali, iż nadawał się tylko do zwalczania balonów na uwięzi oraz sterowców. Mimo że zaprojektowano go jako samolot myśliwski, był używany jako samolot rozpoznawczy. W czasie, gdy go wytwarzano, firmę Junkers połączono na krótko z wytwórnią Fokkera (Junkers-Fokker A.G.).
Z powodu trudności wojennych w zaopatrzeniu w surowce oraz skomplikowanego procesu produkcji armia zamówiła niewiele egzemplarzy tego samolotu (ok. 47). Prawdopodobnie ok. 30 trafiło na front zachodni we Flandrii. Jeden trafił do oddziałów Freikorpsu na terenie państw nadbałtyckich, walczących z bolszewikami. Przebywający tam Gotthard Sachsenberg określił D.I mianem najlepszego samolotu do lotów przy zmiennej pogodzie.
Jedyny oryginalny egzemplarz maszyny znajduje się w Muzeum Lotnictwa i Astronautyki Le Bourget. Został porzucony w czasie ucieczki Niemców w listopadzie 1918 na lotnisku i znaleziony przez żołnierzy francuskich.

</doc>
<doc id="2019647" url="https://pl.wikipedia.org/wiki?curid=2019647" title="Husaria Gryfino">
Husaria Gryfino



</doc>
<doc id="2019650" url="https://pl.wikipedia.org/wiki?curid=2019650" title="Ferrari F93A">
Ferrari F93A

Ferrari F93A – samochód Formuły 1 zespołu Ferrari, zaprojektowany przez Jeana-Claude'a Migeota, Steve'a Nicholsa, Johna Barnarda i George'a Rytona na sezon 1993. Samochód był napędzany silnikiem Tipo 041 o mocy 720 KM. Kierowcami byli ścigający się od dwóch lat w Ferrari Jean Alesi, oraz przychodzący z McLarena Gerhard Berger, który zastąpił Ivana Capellego. Ważną zmianą było zastosowanie aktywnego zawieszenia. Komponent ten sprawiał problemy.
Samochód nie był znacznie bardziej udany od poprzednika (F92A). Nadal głównymi problemami były stosunkowo niewielka szybkość samochodu oraz wysoka awaryjność. Wskutek tego kierowcy zespołu zdobyli 28 punktów w całym sezonie (w tym 3 miejsca na podium), to jest o 7 więcej, niż w sezonie 1992. Tak, jak w poprzednim sezonie, Ferrari zajęło czwarte miejsce w klasyfikacji konstruktorów. Tym razem najgroźniejszym konkurentem Ferrari był Ligier.

</doc>
<doc id="2019651" url="https://pl.wikipedia.org/wiki?curid=2019651" title="King Gyan">
King Gyan

King Osei Gyan (ur. 22 grudnia 1988 w Akrze) – ghański piłkarz występujący na pozycji pomocnika.
Kariera.
Klubowa.
Osei rozpoczął swoją karierę w ghańskiej Right to Dream Academy. Latem 2007 roku trafił do angielskiego Fulham, lecz od razu został wypożyczony do belgijskiego Germinalu Beerschot, gdzie przebywał do 2010 roku. Następnie występował w zespołach Viking FK oraz Halmstads BK.
Reprezentacyjna.
W reprezentacji Ghany Gyan wystąpił jeden raz, 20 sierpnia 2008 w towarzyskim spotkaniu przeciwko reprezentacji Tanzanii (1:1).

</doc>
<doc id="2019655" url="https://pl.wikipedia.org/wiki?curid=2019655" title="Przewlekłe zapalenie gardła">
Przewlekłe zapalenie gardła

Przewlekłe zapalenie błony śluzowej gardła () – przewlekły stan zapalny śluzówki gardła przybierający formę zapalenia zanikowego, przerostowego lub prostego.
Leczenie.
Leczenie polega na eliminacji czynników przyczynowych. Zaleca się także płukanie gardła, inhalacje.

</doc>
<doc id="2019662" url="https://pl.wikipedia.org/wiki?curid=2019662" title="Šoproň">
Šoproň

Šoproň (1370 m) – szczyt w grupie górskiej Wielkiej Fatry w Karpatach Zachodnich na Słowacji. Znajduje się w długim i krętym grzbiecie, którego zwornik znajduje się w grzbiecie łączącym szczyty Ploská i Borišov, bliżej tego ostatniego. Grzbiet ten biegnie w kierunku północnym, tworząc lewe zbocza długiej Lubochniańskiej doliny ("Ľubochnianska dolina"). Kolejno, poczynając od Borišova znajdują się w nim szczyty: Šoproň, Javorina, Štefanová i Malý Lysec, na którym grzbiet rozgałęzia się.
Šoproň to mało wybitny szczyt. Znajduje się w bliskiej odległości od Chaty pod Borišovom. Jego wierzchołek i południowo-wschodnie stoki opadają do Lubochniańskiej Doliny, a dokładniej do jej górnego odgałęzienia o nazwie Močidlo. Stoki te są w dużym stopniu trawiaste. Są to hale pasterskie do dzisiaj wypasane. Pasterski szałas znajduje się w źródliskowej części doliny Močidlo. Stoki północno-zachodnie opadają do Belianskiej doliny ("Belianska dolina"). Są bardziej strome i porośnięte lasem.
Šoproň znajduje się w obrębie Parku Narodowego Wielka Fatra. Prowadzi przez niego szlak turystyczny – Magistrala Wielkofatrzańska ("Veľkofatranská Magistrála"). Południowo-wschodnie, bezleśne stoki ponad dolinką "Močidlá" są w zimie niezłym terenem narciarskim dla gości schroniska pod Boryszowem. Spod szczytu oryginalne widoki na potężne masywy Ploski i Borišova.

</doc>
<doc id="2019663" url="https://pl.wikipedia.org/wiki?curid=2019663" title="Krokoit">
Krokoit

Krokoit – minerał, chromian ołowiu(II) (PbCrO4); nazwa wywodzi się od gr. "krokoeis" (szafranowy) – aluzja do jego barwy. Jest pomarańczowy lub pomarańczowoczerwony, rzadziej o odcieniu żółtym.
Właściwości.
Tworzy kryształy o pokroju słupkowym, pręcikowym, igiełkowym. Na ich ścianach widoczne są pionowe zbrużdżenia. Występuje w skupieniach zbitych, ziarnistych, pręcikowych. Tworzy naloty, powłoki i naskorupienia. Matowieje wystawiony na działanie promieni słonecznych. Najładniejsze kryształy o długościach dochodzących do kilkunastu centymetrów znajdowane są w kawernach i szczelinach skalnych. Jest kruchy, przezroczysty, o diamentowym połysku. Jest izostrukturalny z monacytem. Czasami tworzy kryształy mieszane z cerusytem. Jego odmiana o znaczeniu gemmologicznym to berzowit. Rozpuszcza się w kwasie solnym.
Występowanie.
Powstaje w strefie utleniania kruszców ołowiu. Minerał bardzo rzadki. Najczęściej współwystępuje w paragenezie z takimi minerałami jak cerusyt, piromorfit, galena, wulfenit, wanadynit. Spotykany jest w złożach chromitu i żyłach kwarcowych.
Miejsca występowania.
Świat: Najpiękniejsze okazy, dochodzące nawet do 20 cm, pochodzą z: Tasmanii – Dundas. Minerał ten występuje również w rejonie Uralu (Berezowsk, Murzinsk, Niżny Tagił) – Rosja, w Brazylii (Goyabeira, Minas Gerais), w USA (Pensylwania, Kalifornia, Arizona), na Filipinach (Labo, Luzon), w Zimbabwe. W Europie występuje w Niemczech, Francji i Rumunii. 
W Polsce niewielkie, kilkumilimetrowe kryształy znaleziono w triasowych dolomitach w Bobrownikach (okolice Tarnowskich Gór – Górny Śląsk).

</doc>
<doc id="2019667" url="https://pl.wikipedia.org/wiki?curid=2019667" title="Archibald Berkeley Milne">
Archibald Berkeley Milne

Archibald Berkeley Milne (ur. 2 czerwca 1855 w Londynie, zm. 5 lipca 1938 w Musselburghu) – brytyjski admirał, dowodzący Flotą Śródziemnomorską Royal Navy w pierwszych miesiącach I wojny światowej.
Życiorys.
Archibald Berkeley Milne pochodził z rodziny o silnych tradycjach służby w marynarce. Jego dziadkiem był wiceadmirał z czasu wojen napoleońskich David Milne, ojcem zaś admirał Alexander Milne, Pierwszy Lord Morski w latach 1866–1868 i 1872–1876.
Do Royal Navy wstąpił w 1869 roku. W 1876 roku otrzymał promocję na stopień kapitana marynarki ("Lieutenant"). Nie znajdując możliwości wyróżnienia się w służbie na morzu, postarał się o przydział do armii lądowej, jako adiutant lorda Chelmsforda w wojnie zuluskiej 1879 roku i został ranny w bitwie pod Ulundi. W 1882 roku uczestniczył w bitwie pod Tel-el-Kebir podczas tłumienia powstania Arabiego Paszy w Egipcie. W 1884 roku został awansowany do stopnia komandora porucznika ("Commander"), w 1891 roku komandora ("Captain").
Następne lata spędził dowodząc jachtami rodziny królewskiej, ciesząc się przyjaźnią księcia Walii, późniejszego króla Edwarda VII i jego żony Aleksandry. Stanowisko to przyniosło mu kolejny awans, na stopień kontradmirała ("Rear-Admiral") w 1904 roku. Od 1905 roku obejmował różne stanowiska dowódcze w Atlantic Fleet i Home Fleet. Taki tryb kariery, oparty na koneksjach, stał się przedmiotem krytyki między innymi ze strony ówczesnego Pierwszego Lorda Morskiego, Johna Fishera, co spowodowało, że w latach 1910–1912 Archibald Berkeley Milne pozostawał bez formalnego przydziału służbowego. Pomimo to w 1911 roku awansował do stopnia admirała ("Admiral"), a w 1912 roku został kawalerem Królewskiego Orderu Wiktoriańskiego i, nie bez poparcia ze strony króla Jerzego V i Pierwszego Lorda Admiralicji Winstona Churchilla, został mianowany głównodowodzącym Floty Śródziemnomorskiej.
Na tym stanowisku zastał go wybuch I wojny światowej. Głównym problemem, jaki stanął przed admirałem Milne w pierwszych dniach konfliktu, była obecność na Morzu Śródziemnym niemieckiej Eskadry Śródziemnomorskiej ("Mittelmeerdivizion"), składającej się z krążownika liniowego „Goeben” i lekkiego „Breslau” a dowodzonej przez kontradmirała Wilhelma Souchona. Zgodnie z rozkazami Admiralicji, Flota Śródziemnomorska miała po rozpoczęciu działań wojennych zapobiec jakimkolwiek próbom zaatakowania przez Niemców francuskich transportów z wojskiem, płynących z Afryki Północnej do Europy. Zgodnie z tymi rozkazami i posiadaną wiedzą o dyslokacji okrętów niemieckich, admirał Milne rozmieścił swoje siły w pobliżu portów południowych Włoch, blokując przede wszystkim wyjścia na zachód. Dwa z podległych mu krążowników liniowych napotkały 4 sierpnia 1914 roku eskadrę admirała Souchona, płynącą w stronę Mesyny po zbombardowaniu obiektów na wybrzeżu Algierii, jednak ponieważ Wielka Brytania nie była jeszcze formalnie w stanie wojny z II Rzeszą, ograniczyły się wyłącznie do śledzenia niemieckich jednostek, tracąc kontakt w nadciągających ciemnościach.
W kolejnych dniach miał miejsce pościg okrętów brytyjskich za niemieckimi, zdążającymi w stronę Konstantynopola. W efekcie pomyłek i błędnych decyzji, zarówno Admiralicji, jak i admirała Milne’a i jego podwładnych oraz złej koordynacji działań z flotą francuską, eskadra admirała Souchona dotarła 10 sierpnia, niemal nie niepokojona, do portu przeznaczenia. Wywołało to oburzenie opinii publicznej w Wielkiej Brytanii i osobiście admirała Johna Fishera, który znów objął stanowisko Pierwszego Lorda Morskiego. W efekcie pod koniec sierpnia 1914 roku admirał Milne został pozbawiony dowództwa Floty Śródziemnomorskiej, zaś jednego z jego podkomendnych, kontradmirała Ernesta Troubridge’a, postawiono przed sądem wojennym, który ostatecznie oczyścił go jednak z zarzutów. Admirał Milne pozostawał w dyspozycji marynarki, bez konkretnego przydziału, aż do końca swej służby w 1919 roku. W dwa lata później napisał książkę "The Flight of Goeben and Breslau: An Episode in Naval History", w której bronił swoich działań i decyzji.
Archibald Berkeley Milne zmarł w Musselburghu w Szkocji 4 lipca 1938 roku.

</doc>
<doc id="2019668" url="https://pl.wikipedia.org/wiki?curid=2019668" title="Miasto i Dystrykt St Albans">
Miasto i Dystrykt St Albans



</doc>
<doc id="2019671" url="https://pl.wikipedia.org/wiki?curid=2019671" title="Jerzy Iwaszkiewicz">
Jerzy Iwaszkiewicz



</doc>
<doc id="2019672" url="https://pl.wikipedia.org/wiki?curid=2019672" title="Goran Jagodnik">
Goran Jagodnik

Goran Jagodnik (ur. 23 maja 1974 w Koprze) – słoweński koszykarz występujący na pozycjach niskiego lub silnego skrzydłowego. Reprezentant Słowenii podczas mistrzostw Europy w 1997, 1999, 2001, 2007, 2009 i 2011 roku oraz mistrzostw świata w 2010.
W sezonie 2002/2003, podczas przegranego 88-93 spotkania z Anwilem Włocławek, ustanowił nowy wówczas rekord finałów PLK (odkąd wprowadzono oficjalne statystyki w sezonie 1998/99), notując 32 punkty.

</doc>
<doc id="2019674" url="https://pl.wikipedia.org/wiki?curid=2019674" title="Paweł Dybel">
Paweł Dybel

Paweł Dybel (ur. 1951) – profesor w Instytucie Filozofii i Socjologii PAN oraz ISNS UW. Specjalista w dziedzinie psychoanalizy i hermeneutyki, fenomenologii i poststrukturalizmu. Stypendysta Fundacji im. Aleksandra von Humbodlta, Fundacji Kościuszkowskiej, Fundacji im. Fritza Thyssena () oraz DAAD. Profesor wizytujący m.in. w Instytucie Nauk o Człowieku w Wiedniu, a także na uniwersytetach w Bremie, Berlinie, Manchester Metropolitan University, Uniwersytecie Stanu Nowy Jork w Buffalo oraz w Goldsmith College w Londynie.

</doc>
<doc id="2019676" url="https://pl.wikipedia.org/wiki?curid=2019676" title="Fukuititan">
Fukuititan

Fukuititan – rodzaj zauropoda z grupy Titanosauriformes żyjącego we wczesnej kredzie na obecnych terenach Azji. Został opisany w 2010 roku przez Azumę i Shibatę w oparciu o niekompletny szkielet odkryty w dolnokredowych osadach grupy Tetori w prefekturze Fukui w Japonii. Cechował się wydłużonymi asymetrycznymi koronami zębów, "epipophysis" kręgów szyjnych kształtem przypominającą łodygę, proksymalnym zakończeniem kości udowej stanowiącym około 32% jej długości, śródręczem stanowiącym około 48% długości kości promieniowej oraz lekko rozszerzonym dystalnym zakończeniem kości kulszowej. "Fukuititan" jest pierwszym przedstawicielem Titanosauriformes znanym ze stosunkowo kompletnego szkieletu odkrytego w Japonii. Gatunkiem typowym rodzaju jest "F. nipponensis".

</doc>
<doc id="2019677" url="https://pl.wikipedia.org/wiki?curid=2019677" title="Fukuititan nipponensis">
Fukuititan nipponensis



</doc>
<doc id="2019680" url="https://pl.wikipedia.org/wiki?curid=2019680" title="Judd (silnik)">
Judd (silnik)



</doc>
<doc id="2019681" url="https://pl.wikipedia.org/wiki?curid=2019681" title="Judd (Silnik)">
Judd (Silnik)



</doc>
<doc id="2019686" url="https://pl.wikipedia.org/wiki?curid=2019686" title="Order Południowego Krzyża">
Order Południowego Krzyża



</doc>
<doc id="2019687" url="https://pl.wikipedia.org/wiki?curid=2019687" title="AEG C.VII">
AEG C.VII

AEG C.VII – niemiecki dwuosobowy samolot rozpoznawczy z okresu I wojny światowej, będący modyfikacją samolotu AEG C.IV. W grudniu 1916 r. przygotowane zostały dwa egzemplarze prototypowe nowego samolotu. Przeróbka polegała m.in. na zmniejszeniu wymiarów w stosunku do pierwotnej konstrukcji: samolot został skrócony, zmniejszono także jego rozpiętość o ok. 2 m. Obydwa prototypy miały podobną konstrukcję kadłuba i ogona, różniły się jednak przede wszystkim układem płatów. W jednym z samolotów obniżono górny płat w ten sposób, że znajdował się on bardzo blisko kadłuba. Dodatkowo w celu zmniejszenia oporów powietrza w samolocie tym zastosowano kołpak osłaniający śmigło. Ze względu na niezadowalające osiągi dalszych prac nad samolotami nie prowadzono.

</doc>
<doc id="2019689" url="https://pl.wikipedia.org/wiki?curid=2019689" title="Hederyka Rydera">
Hederyka Rydera

Hederyka Rydera, meduzka słodkowodna (Craspedacusta sowerbii) – słodkowodny gatunek stułbiopława.
Występuje w dwóch postaciach: polipa i meduzy. Polipy rozmnażają się wegetatywnie (pączkują), a meduzy drogą płciową, produkując jaja, z których powstają planktoniczne planule, przekształcające się później w polipy. Polipy mierzą do 8 mm długości, zaś meduzy do 25 mm średnicy. Odżywiają się planktonem. 
Środowisko:
Wody słodkie. W formę meduzy przekształca się tylko w wodach ciepłych, dlatego w klimacie umiarkowanym formy meduz są rzadkie, związane z cieplejszymi sezonami (temperatura wody co najmniej ). 
Występowanie:
Azja wschodnia, wtórnie pojawiła się dzięki człowiekowi na wszystkich kontynentach, z wyjątkiem Antarktydy. W Polsce forma meduzy notowana była tylko na Górnym Śląsku: w zbiorniku elektrowni Rybnik (zbiornik Grabownia) (w 2008) oraz w Jeziorze Srebrnym, spotykana również w Lubaniu na Trasie Wygasłych Wulkanów (Kamieniołomy), a także w Małopolsce, w zalewie Bagry w Krakowie (od ok. 2002 roku).

</doc>
<doc id="2019691" url="https://pl.wikipedia.org/wiki?curid=2019691" title="Remarkable Timing">
Remarkable Timing

Remarkable Timing – pierwszy solowy album amerykańskiego rapera 60 Second Assassin - członka Sunz of Man, wydany 8 czerwca 2010 roku nakładem wytwórni Sounds Records.
Lista utworów.
Opracowano na podstawie źródła.

</doc>
<doc id="2019694" url="https://pl.wikipedia.org/wiki?curid=2019694" title="Antonio Lolli">
Antonio Lolli

Antonio Lolli (ur. ok. 1725 w Bergamo, zm. 10 sierpnia 1802 w Palermo) – włoski skrzypek i kompozytor.
Życiorys.
Data narodzin Lolliego pozostaje do dziś niepewna; według jednego z wpisów ewidencyjnych zmarł w wieku 77 lat, zatem mógł przyjść na świat około 1725. Jednakże ta hipotetyczna data pozostaje przedmiotem sporu; niejaki Guelli stwierdził w jednym ze swoich pism, że kompozytor zmarł w wieku 75 lat (urodziłby się zatem około 1727 r.), podczas gdy Fétis ustalił jego hipotetyczną datę narodzin na okres pomiędzy 1728 a 1733 r.; biografia Lolliego zamieszczona w czasopiśmie "Allgemeine musikalische Zeitung" z 1799 r. wymienia z kolei rok 1740. Lolli wywodził się z rodziny liczącej wielu muzyków różnych specjalności, jakkolwiek nie wszyscy ludzie podani za jego krewnych przez Roberta-Aloysa Moosera byli w rzeczywistości z nim spokrewnieni lub spowinowaceni.
W 1758 r. został mianowany skrzypkiem-solistą na dworze w Stuttgarcie, zajmując w ten sposób miejsce skrzypka Pasquale Bini, przy czym tytuł ten zawdzięczał prawdopodobnie franciszkaninowi Ojcu Martiniemu i Niccolò Jommelliemu. Stwierdzenie A. Mosera, że Lolli pracował na dworze sztuttgardzkim u boku Pasquale Biniego, Pietra Nardiniego i Ferrariego nie jest do końca poprawne, jako że Domenico Ferrari w 1754 r. został w Paryżu członkiem Concert Spirituel, w następstwie czego nie powrócił już więcej do Szwabii, a sam Pasquale Bini odszedł na emeryturę w tym samym okresie, w którym Antonio Lolli przybył na dwór księcia Wirtemberskiego; jedynym ze wspomnianych przez Mosera muzyków, z którymi Lolli rzeczywiście pracował był Pietro Nardini, działający w Stuttgarcie od października 1762 do marca 1765 roku. Jako następca Biniego Lolli musiał być na pewno muzykiem nadzwyczajnych zdolności; rzeczywiście jego wynagrodzenie ledwie kilka lat później, w roku 1765, wzrosło bardzo znacznie z kwoty 700 do 2000 florenów. Od 1759 do 1762 Lolli prowadził korespondencję z Ojcem Martinim, którego cztery listy napisane w tonie przyjacielskim są przechowywane w Liceum Muzycznym w Bolonii (Liceo musicale di Bologna).
W maju 1762 r. Lolli ożenił się z baleriną Nanette Sauveur, szwagierką nauczyciela tańca i choreografa Jeana-Georges'a Noverre'a; w następnych latach dwór szwabski księcia Wirtemberskiego osiągnął apogeum swojego rozwoju artystycznego; u boku Lolliego działała także jego siostra, sopranistka Brigida Lolli, która w 1766 r. weszła w skład jednej z kompanii teatralnych i poślubiła tancerza Josepha Anelli, zaś najmłodszy brat kompozytora, Gaetano Lolli, wędrowny skrzypek, od 1766 do 1772 grał w składzie orkiestry dworskiej w Stuttgarcie.
Zezwolenia na przedłużone zwolnienia ze służby pozwoliły Lolliemu na dysponowanie ogromną ilością czasu na podróże. Pierwszym celem podróży Lolliego był Wiedeń, gdzie koncertował począwszy od 1760 r., aż do roku 1763. W następnym roku (1764) jego kwitnąca sława znalazła ujście w występach artysty w Paryżu na Concert Spirituel (21, 23, 24 kwietnia, 31 maja i 21 czerwca 1764 r.); tym występom zawdzięczał Lolli uzyskanie przydomka "Mercure de France". W stolicy Francji zostały opublikowane jego pierwsze koncerty i inne kompozycje z tego okresu. Ostatni udokumentowany występ w ramach Concert Spirituel miał miejsce 1 listopada 1766 r.
W następnych latach Lolli nie podejmował żadnych wyjazdów ze Stuttgartu, co prawdopodobnie było uwarunkowane zmiennymi warunkami, w jakich znajdował się dwór wirtemberski, na którym naciski polityczno-ekonomiczne wymusiły w 1767 r. zwolnienie z posady Noverre'a (nic nie poskutkowało naleganie ze strony Lolliego na ponowne zatrudnienie mistrza tańca) i licznych tancerzy i muzyków, kończąc na zerwaniu kontraktu z Niccolò Jommellim w 1770 r. Mimo tego Lolli kontynuował pobieranie wynagrodzenia w wysokości 2500 florenów, zaś jego żona utrzymała jeszcze wyższe wynagrodzenie wynoszące 2630 florenów. W 1769 roku małżeństwo Lollich doświadczyło niemałych problemów finansowych, ciągle oblegany przez wierzycieli zdecydował się wreszcie na opuszczenie Stuttgartu.
Na jesieni grał we Frankfurcie (14 i 24 września) i w Utrechcie (14 listopada). W 1771 roku przebywał w Italii, gdzie spotkał Leopolda Mozarta i Wolganga Amadeusza Mozarta i pod koniec roku 1773 przebywał w północnych państwach niemieckich, gdzie dawał koncerty w Hamburgu, Lubece i Szczecinie. W początkach 1774 roku udał się na kilka tygodni do Johannisberga, aby odwiedzić kompozytora Karla Dittersa von Dittersdorfa.
Wraz z upłynięciem w dniu 29 lipca ważności kontraktu wiążącego go z dworem szwabskim zadecydował o udaniu się do Rosji, aby objąć tam stanowisko "wirtuoza kameralnego (dworskiego)" (wł. virtuoso da camera) na usługach carycy Katarzyny Wielkiej, w zamian za zapłatę w wysokości 4000 rubli. Rozliczne obowiązki wiążące go na rosyjskim dworze cesarskim od 1774 do 1783 r. nie przeszkodziły mu w kontynuowaniu swoich podróży muzycznych po Europie; koncertował w Polsce, w Italii (przede wszystkim w Państwie Kościelnym), w Niderlandach, Austrii, Francji, Anglii, Hiszpanii, Skandynawii i Niemczech (gdzie po raz drugi odwiedził Dittersdorfa w początkach 1778 roku). Lolli zdecydował się nie wracać do Rosji, usprawiedliwiając się problemami zdrowotnymi i bardzo surowym klimatem. W 1779 r. odnajdujemy go po raz enty w składzie Concert Spirituel w Paryżu, a następnie w Hiszpanii. W 1783 roku Lolli ostatecznie zrywa z pracą dla carskiego dworu rosyjskiego, pozostawiając swoje miejsce swojemu uczniowi Giovanniemu Mane Giornovichiemu.
W 1784 r. grał w Sztokholmie, Hamburgu, zaś 25 września w Kopenhadze. Następnie w pierwszych dniach czerwca 1785 roku dotarł do Londynu, gdzie pojawił się na koncercie 18 czerwca (który to koncert miał się pierwotnie odbyć w dniu 4 czerwca), a także 23 lutego i 7 marca; ten drugi występ został wysłuchany także przez historyka muzyki Charlesa Burneya. Planowany na dzień 4 czerwca koncert w Paryżu prawdopodobnie nie odbył się w wyniku sporu o zezwolenia. Następnie znowu wyjechał do Hiszpanii, gdzie otrzymał tabakierę zawierającą 250 dukatów i ponadto jeszcze 2000 reali za wykonanie publiczne jednego ze swoich koncertów dla dwóch solistów.
W końcu lat osiemdziesiątych Lolli wykonał kilka koncertów w Italii (udokumentowane są te z San Pier d'Arena (ob. Sanpieradarena) z 14 września 1788 i we Florencji z marca 1789 r.) i w 1791 r. grał w Berlinie, i ponownie w Kopenhadze, Hamburgu (odpowiednio 25 maja i 2 sierpnia), oraz w Szczecinie, za każdym razem w towarzystwie syna Filippa (urodzonego w Stuttgarcie w 1773), wówczas już uznanego wiolonczelisty. Powróciwszy do Londynu w 1792 r., spędził następny rok w Palermo, gdzie prawdopodobnie pojawił się na jednym ze swoich ostatnich koncertów publicznych (wśród publiczności był obecny między innymi Giuseppe Bartini). W 1794 roku działał jeszcze w Wiedniu jako mistrz koncertów króla Neapolu, jednakże już tylko jego syn rzeczywiście występował publicznie. 5 marca 1796 r. w Neapolu złożył mu wizytę Andreas Romberg, który zaakompaniował Lolliemu do skrzypiec. W końcu Lolli całkowicie zrezygnował ze swej działalności muzyka i osiadł na stałe w Palermo, gdzie zmarł zubożały kilka lat później.
Rozważania na temat artysty.
Talent Lolliego znalazł najlepszy wyraz w wirtuozerii, nie w kompozycji. Krytycy współcześni Lolliemu byli skrajnie sztywno i negatywnie nastawieni do niego w swoich osądach:
Podobne opinie wyrażali także Christian Friedrich Daniel Schubart i Ernst Ludwig Gerber, tak jak potem Wilhelm Joseph von Wasielewski i Luigi Torchi. Jednakże docenienie, na które zasłużył można odnaleźć u Stoevinga i A. Mosera. Lolli, świadomy swej słabości w zakresie teorii muzyki w basso continuo, pozwalał sobie na korzystanie z pomocy najzdolniejszych swoich uczniów, wykonawszy partię solową. Różne wydania jego sonat świadczą, o tym, że Lolli spotkał się z uznaniem swoich wielbicieli.
Prace Lolliego, w szczególności zaś sonaty wykazują pewien intuicyjny, ale i niezdyscyplinowany talent. Lolli zachował charakterystyczne formy stylu szkoły Giuseppe Tartiniego i Pietra Nardiniego. Jego "Adagi" ganione za swoją "zbyt wielką krótkość" (wł. eccessiva brevità), nie są w rzeczywistości krótsze od analogicznych kompozycji innych autorów jemu współczesnych. W częściach szybkich dominuje natomiast wirtuozeria, stanowiąca zarazem siłę i słabość kompozycji Lolliego; dzięki zastosowaniu dysonansów, czy też dźwięków rozstrojonych (wł. scordatura) Lolli był w stanie tworzyć niezwykłe kombinacje tonów, pasaży w decymach i innych podwójnych strun (wł. "doppie corde").
Twórczość.
Koncerty skrzypcowe:
Kompozycje kameralne:
Inne kompozycje:

</doc>
<doc id="2019695" url="https://pl.wikipedia.org/wiki?curid=2019695" title="Narodowy Order Krzyża Południa">
Narodowy Order Krzyża Południa



</doc>
<doc id="2019698" url="https://pl.wikipedia.org/wiki?curid=2019698" title="John Wooden">
John Wooden

John Robert Wooden (ur. 14 października 1910 w Hall, zm. 4 czerwca 2010 w Los Angeles) – amerykański zawodnik i trener koszykówki, nazywany „trenerem wszech czasów” albo „Czarodziejem z Westwood”. 
W latach 1964–1975 dziesięć razy triumfował w lidze uniwersyteckiej NCAA. Prowadzona przez niego drużyna Uniwersytetu Kalifornijskiego z Los Angeles siedem razy z rzędu w latach 1967–1973 zwyciężała w rozgrywkach. W czasie 27 lat kiedy był szkoleniowcem jego drużyna odniosła 620 zwycięstw. 
W 1961 został wprowadzony do Galerii Sław Koszykówki (Basketball Hall of Fame) jako zawodnik, a w 1973, jako trener. 
Zmarł w wieku 99 lat.

</doc>
<doc id="2019699" url="https://pl.wikipedia.org/wiki?curid=2019699" title="Danuta Branna">
Danuta Branna

Danuta Branna, Dana Branná (ur. 1959) – polska działaczka społeczna na Śląsku Cieszyńskim, posłanka do Zgromadzenia Federalnego Czechosłowacji (1990–1992), przewodnicząca Rady Polaków (1992–1993), redaktor naczelna „Głosu Ludu” (2003–2005).
Życiorys.
Ukończyła studia z dziedziny archiwistyki na Uniwersytecie Masaryka w Brnie, następnie zaś uzyskała stopień doktora filozofii. Była pracownikiem naukowym Muzeum Regionalnego w Czadcy. W latach 1990–1992 sprawowała mandat posłanki do Izby Ludu Zgromadzenia Narodowego Czechosłowacji z ramienia Forum Obywatelskiego – została zgłoszona przez Sekcję Polską działającą przy FO. Aktywna w życiu Polaków na Śląsku Cieszyńskim, zasiadała w Radzie Polaków, będąc jej prezesem w latach 1992–1993. Pełniła funkcję redaktora naczelnego „Głosu Ludu” (2003–2005).

</doc>
<doc id="2019700" url="https://pl.wikipedia.org/wiki?curid=2019700" title="Aerozole siarczanowe">
Aerozole siarczanowe

Aerozole siarczanowe – aerozole atmosferyczne zawierające siarczany lub kwas siarkowy. Biorą udział w jednym z mechanizmów nukleacji chmur w atmosferze.
Aerozole siarczanowe w stratosferze odgrywają istotną rolę w hipotezach inżynierii klimatu, podobną do roli aerozoli w stratosferze po wybuchu wulkanów. W tej hipotezie aerozole siarczanowe powodują oziębianie Ziemi poprzez rozpraszanie promieniowania słonecznego.

</doc>
<doc id="2019706" url="https://pl.wikipedia.org/wiki?curid=2019706" title="Wawrzyniec Fójcik">
Wawrzyniec Fójcik

Wawrzyniec Fójcik (czes. "Vavřinec Fójcik"; ur. 29 listopada 1959 we Frydku-Mistku) – polski inżynier i działacz społeczny na Śląsku Cieszyńskim, wójt Cierlicka (1990–1996), prezes Rady Polaków (1995–2002), członek Izby Poselskiej Republiki Czeskiej (1996–1998).
Życiorys.
Ukończył studia w Wyższej Szkole Transportu i Łączności w Żylinie. Pracował jako zastępca naczelnika stacji kolejowej w Hawierzowie. W kwietniu 1990 został wybrany członkiem Prezydium Rady Narodowej w Cierlicku z ramienia Forum Obywatelskiego. Po pierwszych wolnych wyborach samorządowych sprawował funkcję wójta gminy Cierlicko, a następnie jej radnego.
Od początku lat 90. działa na rzecz społeczności polskiej w Czechach. Przez trzy kadencje był przewodniczącym Rady Polaków (1995–2002), zasiadał jednocześnie w Radzie ds. Narodowości przy rządzie czeskim. Z ramienia Obywatelskiej Partii Demokratycznej wykonywał mandat posła do Izby Poselskiej w kadencji 1996–1998. Pod koniec kadencji przeszedł do klubu Unii Chrześcijańskich Demokratów – Czechosłowackiej Partii Ludowej. Z ramienia KDU-ČSL bez powodzenia ubiegał się również o reelekcję do Izby Poselskiej w wyborach 1998, następnie był związany z ruchem Coexistentia. W wyborach parlamentarnych w 2010 bezskutecznie kandydował z listy Partii Zielonych. W wyborach samorządowych uzyskał mandat radnego Cierlicka z ramienia ugrupowania „Niezależni – Koalicja Cierlicka”.

</doc>
<doc id="2019709" url="https://pl.wikipedia.org/wiki?curid=2019709" title="Geoinżynieria (klimat)">
Geoinżynieria (klimat)

Geoinżynieria klimatu – proponowane wielkoskalowe modyfikacje pogody w celu przeciwdziałania niekorzystnym zmianom klimatycznym.
Geoinżynieria klimatu jest terminem obejmującym wiele proponowanych technik modyfikacji klimatu, m.in. poprzez redukcję emisji gazów cieplarnianych (głównie), zmiany odbijalności chmur, zmiany koncentracji aerozoli siarczanowych w stratosferze, zmniejszanie albedo Ziemi, nawożenie oceanu żelazem (zob. ekologia fitoplanktonu). Obecnie myśli się o technikach geoinżynierii klimatu w kontekście globalnego ocieplenia. Klimatolodzy dyskutują podstawy procesów fizycznych i koszty implementacji proponowanych zmian. Zwraca się uwagę na fakt, że żadna z technologii nie jest jeszcze na takim etapie, żeby można ją zastosować na dużą skalę.
Wiele z technik inżynierii klimatu było już uprzednio proponowanych w kontekście modyfikacji pogody w celu zmiany ilości opadów. Większość z tych metod opiera się na zasiewaniu chmur wodnych lub tworzeniu chmur lodowych. Czasami proponowano inne techniki, np. zmiana zalesienia lub ułożenie asfaltu może wpływać na ilość deszczu. Istnieją mechanizmy kontroli dochodzącego promieniowania słonecznego, które dają pewne wyobrażenie jakie metody geoinżynieryjne można zastosować lub jaki jest ich efekt. Do nich należą naturalne zmiany stałej słonecznej, wybuchy wulkanów, podpalenie szybów naftowych w czasie wojny w Kuwejcie i Iraku, przemieszczanie się piasku z obszarów pustynnych, efekt zanieczyszczeń przemysłowych, efekt smug kondensacyjnych, ścieżki statków.
Wybuchy wulkanów, które wprawdzie nie należą do metod geoinżynieryjnych, są naturalnym mechanizmem zmian dochodzącego promieniowania słonecznego. Podczas wybuchów wulkanów, zwłaszcza gwałtownych o dużej magnitudzie, duże ilości pyłów zawieszonych i aerozoli siarczanowych przedostają się do stratosfery i zmniejszają ilość promieniowania słonecznego dochodzącego do powierzchni Ziemi. Przykładem tego efektu był rok bez lata.
Zarówno intensywność jak i rozwój cyklonów tropikalnych zależy od temperatury oceanu. Zaproponowano kilka technik modyfikacji cyklonów tropikalnych. Jedną z nich jest metoda polegająca na obniżeniu temperatury w warstwie powierzchniowej oceanu przed rozwijającym się cyklonem tropikalnym w celu zmniejszenia dostępnej energii cieplnej. W 2009 roku Bill Gates i inni wystąpili o kilka patentów opierających się na wykorzystaniu tej metody. Po przejściu cyklonu tropikalnego można zaobserwować zimny ślad, co pokazuje że to zjawisko jest realizowane w przyrodzie.
Zmiany dochodzącego promieniowania słonecznego.
Kontrola dochodzącego promieniowania słonecznego opiera się na odbiciu lub absorpcji światła. Oprócz proponowanych metod wykonuje się także symulacje numeryczne modelami klimatu, żeby ocenić wpływ na zmiany temperatury pomiędzy dniem i nocą i na zmiany przepływu powietrza w atmosferze.
"Opcja Pinatubo".
Jedną z hipotez inżynierii klimatu jest wprowadzenie aerozoli siarczanów do stratosfery, które nie absorbują promieniowania słonecznego, ale je odbijają. Technika ta została zaproponowana przez kilku autorów
i rozważana przez Crutzena w kontekście globalnego ocieplenia. W tej hipotezie aerozole siarczanowe odgrywają podobną rolę do cząstek pyłów i aerozoli zawieszonych w stratosferze po wybuchu silnych wulkanów i powodują oziębianie Ziemi poprzez odbijanie promieniowania słonecznego. Crutzen sugeruje, że związki siarki powinny być wprowadzone we wstępującej części cyrkulacji stratosferyczne w atmosferze tropikalnej i ocenił, że około 1–2 milionów ton siarki na rok jest potrzebne, żeby zniwelować efekt ocieplania o 1.4 W/m². Tego typu zmiana spowoduje widoczne efekty w postaci zmiany koloru wschodu i zachodu słońca i zmniejszenie ilości ozonu stratosferycznego.
Inna techniką zaproponowaną przez Crutzena jest wprowadzenie cząstek sadzy do stratosfery, które by absorbowały promieniowanie słoneczne, ale ogrzewały stratosferę i zmniejszały stężenie ozonu stratosferycznego. Ta metoda wymagałaby spalania paliw kopalnianych.
Modyfikacja odbicia i pokrywy chmur.
Techniki używane w modyfikacji pogody używane były do zwiększenia lub zmiany opadów m.in. za pomocą technik zasiewania chmur. Propozycje geoinżynieryjne mają na celu zmodyfikowanie tych technik, tak by zmienić odbijalność dochodzącego promieniowania od chmur. W naturze istnieją procesy, które pokazują, że jest to możliwe – wpływ zanieczyszczeń na opady, czy ślady statków, smugi kondensacyjne.
Zaproponowano techniki zmieniające albedo niskich chmur oceanicznych – stratocumulusów polegające na zwiększeniu koncentracji kropli o wielkości około 1 μm. Krople takie mają być generowane przez olbrzymie rozpylacze lub przez pompowanie powietrza do oceanu co spowoduje tworzenie kropli soli morskiej. Statki tworzące te krople mają wykorzystywać efekt Magnusa.
Wysokie chmury cirrus wpływają przypuszczalnie na ocieplenie Ziemi ponieważ są prawie przeźroczyste dla dochodzącego promieniowania słonecznego, ale pochłaniają promieniowanie podczerwone. Ten efekt zależy jednak od wielkości kryształów lodu i grubości optycznej warstwy chmur. Cotton zasugerował, że cząstki sadzy umieszczone w górnej troposferze mogą dysypować chmury cirrus poprzez ogrzewanie atmosfery. Jednocześnie cząstki sadzy absorbowałyby promieniowanie słoneczne redukując efekt cieplarniany.
Istnieją sugestie, że chmury lodowe można tworzyć poprzez zasiewanie lodowymi jądrami nukleacji w czystym powietrzu. Jednak ten mechanizm miałby na celu raczej ogrzewanie powierzchni Ziemi, a więc zwiększeniu efektu cieplarnianego. Inną techniką na zwiększenie pokrywy wysokich chmur jest zwiększenie ilości smug kondensacyjnych. Inną techniką tworzenia chmur cirrus w czystym powietrzu może być zasiewanie pyłami piasku. Proponowano też zasiewanie chmur stratus jodkiem srebra w celu zmniejszenia pokrycia chmur i oziębienia temperatury powierzchni Ziemi – niskie chmury wpływają na oziębianie powierzchni Ziemi.
Lustra w przestrzeni.
Zamiast wprowadzania aerozoli do stratosfery czy modyfikacji własności odbicia od chmur zaproponowano także rozwiązania polegające na umieszczeniu luster odbijających promieniowanie słoneczne. Inną techniką jest umieszczenie przesłony w punkcie Lagrange'owskim pomiędzy Ziemią a Słońcem.
Sekwestracja dwutlenku węgla.
Niektóre z metod redukcji emisji dwutlenku węgla (Carbon Dioxide reduction – CDR) 
przedstawione są w tabeli. 
Jednym z proponowanych mechanizmów sekwestracji dwutlenku węgla i obniżenia efektu cieplarnianego jest wprowadzenie związków żelaza do górnych warstw oceanu w celu stymulacji zakwitu fitoplanktonu. Ma to zwiększyć produkcje biomasy w oceanie oraz wpływ na redukcję dwutlenku węgla w atmosferze poprzez sekwestrację w oceanie. Eksperymenty naukowe dotyczące tej hipotezy, m.in. IronEx II w 1995 pokazały, że zakwity fitoplanktonu mogą być ograniczone w oceanie przez niedobór związków żelaza.
GeoMIP: Piąty Raport Klimatyczny.
W Piątym Raporcie Klimatycznym przedyskutowano kilkanaście metod geoinżynieryjnych, które można zgrupować w następujące kategorie:
Stworzono także osobny projekt porównywania modeli, który nazywa się "Projekt Porównania Modeli Geoinżynieryjnych" (The Geoengineering Model Intercomparison Project (GeoMIP).
Negacjonizm a geoinżynieria.
Marcin Popkiewicz zauważa, że negacjoniści zaczynają zachwalać geoinżynierię jako „lepszą alternatywę” dla ograniczania spalania paliw kopalnych. Myślenie, że geoinżynieria rozwiąże problem ocieplenia pozwala sądzić, że nic nie trzeba zmieniać: można dalej spalać paliwa kopalne i opierać na nich wzrost gospodarczy oraz zysk korporacji; dzięki technologii nie trzeba będzie dostosowywać swojego sposobu postępowania wobec planety - to Ziemia będzie dostosowywana pod człowieka. W Polsce do tego typu projektów zalicza się proponowane przez Ministerstwo Jana Szyszki tzw. „leśne gospodarstwa węglowe”, technologię o zbyt małym potencjale, by móc znacząco ograniczać polskie emisje CO2.

</doc>
<doc id="2019712" url="https://pl.wikipedia.org/wiki?curid=2019712" title="Juraj Horváth">
Juraj Horváth

Juraj Horváth (ur. 19 listopada 1965) – słowacki polityk, od 2006 poseł do Rady Narodowej i przewodniczący Komisji Spraw Zagranicznych.
Życiorys.
Ukończył studia na Wydziale Prawa Uniwersytetu Komeńskiego w Bratysławie. W latach 1991–1993 zatrudniony w kancelarii adwokackiej, zaś od 1993 w Ministerstwie Spraw Zagranicznych Republiki Słowackiej. W latach 2002–2006 był asystentem posła, zaś w wyborach 2006 uzyskał mandat poselski z ramienia SMERu. Został wybrany przewodniczącym Komisji Spraw Zagranicznych, jest również członkiem Komisji Spraw Europejskich.

</doc>
<doc id="2019713" url="https://pl.wikipedia.org/wiki?curid=2019713" title="Modyfikacja pogody">
Modyfikacja pogody

Modyfikacja pogody – wpływ na zjawiska meteorologiczne poprzez zmiany w atmosferze lub otoczeniu.
Uzasadnieniem modyfikacji pogody może być kilka przyczyn: wywołanie deszczu w obszarach suszy, modyfikacje intensywności lub powstawania cyklonów tropikalnych lub tornad, wywołanie groźnej pogody w celach militarnych, lub inżynieria klimatu. 

</doc>
<doc id="2019714" url="https://pl.wikipedia.org/wiki?curid=2019714" title="Peter Weiss">
Peter Weiss



</doc>
<doc id="2019715" url="https://pl.wikipedia.org/wiki?curid=2019715" title="Bogusław Gałęski">
Bogusław Gałęski

Bogusław Gałęski, właśc. Józef Bogusław Prawdzic-Gałęski (ur. 1921, zm. 29 maja 2010) – polski socjolog wsi, profesor doktor habilitowany, wykładowca akademicki uczelni w Polsce i za granicą, autor prac naukowych z zakresu socjologii.
Pochowany 8 czerwca 2010 na cmentarzu Wolskim w Warszawie.

</doc>
<doc id="2019717" url="https://pl.wikipedia.org/wiki?curid=2019717" title="Festiwal im. Franciszka Wybrańczyka Sinfonia Varsovia Swojemu Miastu">
Festiwal im. Franciszka Wybrańczyka Sinfonia Varsovia Swojemu Miastu

Festiwal im. Franciszka Wybrańczyka Sinfonia Varsovia Swojemu Miastu – coroczny festiwal muzyki poważnej organizowany przez Sinfonię Varsovię w Warszawie od 2001 roku.
Ideą Festiwalu jest prezentacja szerokiej publiczności wielkich dzieł literatury muzycznej w wykonaniu orkiestry symfonicznej Sinfonia Varsovia oraz zaproszonych zespołów, solistów i dyrygentów. Wcześniej koncerty odbywały się w domach kultury, kościołach i w plenerze na terenie Warszawy, a od 2020 w Pawilonie Koncertowym orkiestry przy ul. Grochowskiej 272.
Pomysłodawcą i dyrektorem artystycznym Festiwalu był Franciszek Wybrańczyk, założyciel orkiestry Sinfonia Varsovia, którego imię festiwal przyjął w 2007 roku.
Honorowy patronat nad imprezą sprawuje Prezydent Miasta Warszawy.
W festiwalu uczestniczyli między innymi polscy dyrygenci – Jerzy Maksymiuk, Jacek Kaspszyk, Jan Krenz, Krzysztof Penderecki, Wojciech Michniewski, Tadeusz Wojciechowski, Łukasz Borowicz i Michał Dworzyński.

</doc>
<doc id="2019720" url="https://pl.wikipedia.org/wiki?curid=2019720" title="Festiwal Sinfonia Varsovia Swojemu Miastu">
Festiwal Sinfonia Varsovia Swojemu Miastu



</doc>
<doc id="2019726" url="https://pl.wikipedia.org/wiki?curid=2019726" title="Archip Kmeta">
Archip Kmeta

Archip Kmeta, ukr. Архип Кмета (ur. 19 stycznia lub lutego 1891 w mieście Icznia, zm. w 1978 w Nowym Jorku) – ukraiński wojskowy (podpułkownik), emigracyjny działacz kombatancki, oficer kontraktowy Wojska Polskiego (major), przedstawiciel Ukraińskiego Wolnego Kozactwa w Niemczech podczas II wojny światowej
Życiorys.
Podczas I wojny światowej służył w szeregach armii rosyjskiej, dochodząc do stopnia kapitana; został ranny. Następnie wstąpił do Strzelców Siczowych. Objął dowództwo 4 Pułku Strzelców Siczowych. Potem służył w Armii Czynnej Ukraińskiej Republiki Ludowej. W 1919 r. uczestniczył w obronie Żytomierza przed wojskami bolszewickimi. Doszedł do stopnia podpułkownika. W 1921 r. wraz z pozostałymi wojskowymi ukraińskimi został internowany w Polsce. Wyjechał do Czechosłowacji, gdzie wespół z Wasylem Prochodą utworzył w 1926 r. Towarzystwo Ukraińskich Byłych Wyższych Wojskowych. 
Po powrocie do Polski został w 1928 r. oficerem kontraktowym WP. Brał udział w wojnie obronnej 1939 r. Został internowany na Litwie. W 1940 r. wyszedł na wolność, po czym przyjechał do Niemiec. Podczas II wojny światowej pełnił funkcję przedstawiciela Ukraińskiego Wolnego Kozactwa. Działał też w ruchu hetmańców. Według części źródeł od 1942 r. był współpracownikiem Sonderstab „R” płk. Borisa A. Smysłowskiego. W 1950 r. zamieszkał w USA.

</doc>
<doc id="2019727" url="https://pl.wikipedia.org/wiki?curid=2019727" title="Stowarzyszenie Europejskich Linii Lotniczych">
Stowarzyszenie Europejskich Linii Lotniczych

Stowarzyszenie Europejskich Linii Lotniczych (ang. "Association of European Airlines, AEA") zrzesza 36 linii lotniczych z Europy. Celem stowarzyszenia jest reprezentacja linii lotniczych wobec Unii Europejskiej i innych organizacji.

</doc>
<doc id="2019734" url="https://pl.wikipedia.org/wiki?curid=2019734" title="Archidiecezja Chambéry">
Archidiecezja Chambéry

Archidiecezja Chambéry (nazwa oficjalna: archidiecezja Chambéry (, Saint-Jean-de-Maurienne, et Tarentaise)) – archidiecezja Kościoła rzymskokatolickiego w południowo-wschodniej Francji. Powstała w 1779 jako diecezja Chambéry. W 1817 została podniesiona do rangi archidiecezji. W 1966 została połączona z dwiema sąsiednimi diecezjami i uzyskała obecną nazwę oficjalną. Podczas reformy administracyjnej Kościoła francuskiego w 2002 roku utraciła status metropolitalny i została włączona do metropolii Lyonu.

</doc>
<doc id="2019735" url="https://pl.wikipedia.org/wiki?curid=2019735" title="Iburg">
Iburg

Niemcy:
Zobacz też:

</doc>
<doc id="2019737" url="https://pl.wikipedia.org/wiki?curid=2019737" title="Bersenbrueck">
Bersenbrueck



</doc>
<doc id="2019738" url="https://pl.wikipedia.org/wiki?curid=2019738" title="Philip Hammond">
Philip Hammond

Philip Hammond (ur. 4 grudnia 1955 w Epping) – brytyjski polityk, członek Partii Konserwatywnej. Był ministrem transportu (2010–2011), ministrem obrony narodowej (2011-2014) oraz ministrem spraw zagranicznych (2014-2016) w gabinecie Davida Camerona. Od 13 lipca 2016 do 24 lipca 2019 był kanclerzem skarbu w gabinecie Theresy May.
Życiorys.
Wykształcenie i praca zawodowa.
Ukończył interdyscyplinarne studia obejmujące politologię, filozofię i ekonomię, na University of Oxford. Karierę zawodową zaczynał od pracy w firmie produkującej aparaturę medyczną. Później działał również w branżach nieruchomości, ropy naftowej, gazu, a także doradczej. W latach 1995-97 pracował jako konsultant dla rządu Malawi, z kolei jako doradca delegowany przez Bank Światowy brał udział w różnych projektach w Ameryce Łacińskiej.
Kariera polityczna.
W 1997 został wybrany do Izby Gmin. Wcześniej bez powodzenia kandydował do niej w 1994, w czasie wybory uzupełniających. W 1998 został członkiem grupy rzeczników partii, stanowiącej drugi szczebel w hierarchii opozycyjnych posłów po gabinecie cieni. W skład samego gabinetu cieni wszedł w 2005 jako „cień” naczelnego sekretarza skarbu. Po dojściu do władzy w partii Davida Camerona przez pewien czas był odpowiedzialny za kwestie pracy i emerytur, ale później wrócił na poprzednie stanowisko.
Po wygranych przez konserwatystów wyborach w 2010 nie mógł objąć stanowiska naczelnego sekretarza skarbu w rzeczywistym gabinecie, ponieważ na mocy zawartej umowy koalicyjnej przypadło ono w udziale Liberalnym Demokratom. Dlatego otrzymał tekę ministerialną w resorcie transportu. 14 października 2011 został przeniesiony na stanowisko szefa resortu obrony, gdzie zastąpił swojego partyjnego kolegę Liama Foxa, zmuszonego do dymisji w atmosferze skandalu.
15 lipca 2014 został ministrem spraw zagranicznych, zastępując na tym na stanowisku Williama Hague'a. Po wyborach w 2015 roku premier Cameron ponownie powierzył mu kierowanie brytyjską dyplomacją w swoim drugim gabinecie. Od 13 lipca 2016 do 24 lipca 2019 był kanclerzem skarbu w rządzie Theresy May.

</doc>
<doc id="2019739" url="https://pl.wikipedia.org/wiki?curid=2019739" title="Phymatarum borneense">
Phymatarum borneense

Phymatarum borneense M.Hotta – gatunek rośliny, reofitycznego chamefitu, z monotypowego rodzaju "Phymatarum" z plemienia "Schismatoglottideae" w rodzinie obrazkowatych, endemiczny dla Borneo. Zasiedla błotniste brzegi meandrujących strumieni nizinnych oraz rzadziej nisko położone, okresowo zalewowe tereny leśne. Nazwa naukowa pochodzi od greckich słów ("phymatos" – wierzchołek, guzek, obrzęk) i ("aron" → "Arum"); "borneense" odnosi się do miejsca występowania gatunku.

</doc>
<doc id="2019740" url="https://pl.wikipedia.org/wiki?curid=2019740" title="Phymatarum">
Phymatarum



</doc>
<doc id="2019741" url="https://pl.wikipedia.org/wiki?curid=2019741" title="Stanislav Rázl">
Stanislav Rázl

Stanislav Rázl (ur. 13 kwietnia 1920 r. w Sopotnicach, zm. 4 listopada 1999 r. w Pradze) – czechosłowacki polityk i działacz komunistyczny, pierwszy premier Czeskiej republiki Socjalistycznej w 1969 roku.
Życiorys.
Urodził się w 1920 roku w Sopotnicach, w pobliżu Ujścia nad Orlicą. Przed rozpoczęciem II wojny światowej ukończył gimnazjum, a następnie technikum włókiennicze. W czasie niemieckiej okupacji w Czechach pracował jako robotnik w przemyśle tekstylnym i zakładach chemicznych. W 1945 r. wstąpił do Komunistycznej Partii Czechosłowacji. Po przejęciu władzy przez komunistów w 1948 r. został członkiem Dyrekcji Generalnej ds. Przemysłu w Pradze. W latach 1954-1956 był wiceministrem Przemysłu Chemicznego. W latach 50. XX w. rozpoczął studia na Wyższej Szkole Ekonomicznej w Pradze, które ukończył w 1959 roku uzyskując tytuł inżyniera. Pełnił szereg funkcji kierowniczo, partyjno-państwowych. Między innymi w 1969 r. został powołany po federalizacji struktur państwa na pierwszego premiera Czeskiej Republiki Socjalistycznej, którą sprawował przez niespełna rok, po czym został federalnym ministrem ds. planowania (do 1971 roku). Zasiadał także w Radzie Narodowej jako poseł. W 1986 r. przeszedł na emeryturę. Zmarł w 1999 roku w Pradze.

</doc>
<doc id="2019751" url="https://pl.wikipedia.org/wiki?curid=2019751" title="Nicolae Teclu">
Nicolae Teclu

Nicolae Teclu (ur. 11 października 1839, Braszów, Rumunia; zm. 13 lipca 1916, Wiedeń, Austria) – rumuński chemik, wynalazca palnika Teclu. Przyczynił się do rozwoju światowej chemii.
Życiorys.
Studiował chemię na Uniwersytecie Technicznym w Wiedniu, a następnie architekturę na Akademii Sztuk Pięknych w Monachium. Został profesorem chemii analitycznej w Wiedniu. W 1892 roku opublikował wynalazek nowego palnika laboratoryjnego Palnik Teclu, który został nazwany jego imieniem. Budową przypomina palnik Bunsena, lecz dzięki zaprojektowaniu lepszego mechanizmu regulacji dopływu powietrza do kominka, osiąga wyższą temperaturę płomienia. 
Teclu był także wynalazcą innych przyrządów laboratoryjnych, które obecnie są przechowywane na Uniwersytecie w Bukareszcie. Był dożywotnim członkiem Akademii Rumuńskiej.

</doc>
<doc id="2019760" url="https://pl.wikipedia.org/wiki?curid=2019760" title="Łacińska diecezja mińska 1798–1869">
Łacińska diecezja mińska 1798–1869

Łacińska diecezja mińska – jednostka terytorialna Kościoła rzymskokatolickiego, której stolicą było miasto Mińsk. Została powołana ukazem carskim 28 kwietnia (11 maja) 1798 roku i zatwierdzona przez Stolicę Apostolską dekretem z 29 lipca (11 sierpnia) 1798 roku. Zniesiona ukazem carskim w 1869 roku.
Diecezja mińska została utworzona na terenach dzisiejszej Białorusi, podległych w XIX wieku Cesarstwu Rosyjskiemu jako ziemie zaboru rosyjskiego. Granice jej zakreślały trójkąt, którego północnym (górnym) wierzchołkiem było ujście Drysy do Dźwiny, a podstawą – linia na południe od Prypeci. Obejmowała obszar guberni mińskiej, graniczyła z diecezją wileńską, łucką, żytomierską i mohylewską. W ramach administracji kościelnej diecezja mińska wchodziła w skład metropolii mohylewskiej. Jej obszar w początkowym okresie istnienia wynosił ponad 90 tys. km².
Diecezja mińska została utworzona w oparciu o sieć parafii uformowaną w wiekach XIV-XVIII. Najsilniejszy jej rozwój przypadł na XVII stulecie, tak że wspólnota katolicka w guberni mińskiej w chwili powstania diecezji była już grupą głęboko zakorzenioną w lokalnej społeczności. Katolicy żyli tu wśród licznej grupy wiernych innych wyznań i religii. Dominowali unici, których liczba przekraczała 500 tysięcy, katolików rzymskich było dwa razy mniej. Grupa wiernych prawosławnych, którzy z czasem mieli rosnąć w siłę, początkowo była stosunkowo słaba, liczyli oni poniżej 100 tysięcy osób. Rozmieszczenie parafii katolickich w diecezji nie było równomierne. Najwięcej było w północno-zachodniej jej części, najgęściej zaludnionej przez katolików obrządku rzymskiego. Części wschodnia i południowa charakteryzowały się nieproporcjonalnie mniejszym ich udziałem.
Po 1772 roku w Rosji pojawił się problem uporządkowania spraw religijnych. Przyczyną były rozbiory Rzeczypospolitej w latach 1772, 1793, 1795, w następstwie których w skład cesarstwa weszły polskie kościelne struktury administracyjne. W Cesarstwie Rosyjskim sieci administracji państwowej i kościelnej pokrywały się, dlatego w roku 1798 w granicach guberni mińskiej uformowano nową diecezję na ziemiach administrowanych dotąd przez katedrę wileńską (wraz z niewielkimi obszarami wyjętymi spod zarządu diecezji łuckiej i kijowskiej). Struktury diecezji mińskiej tworzyło w 1798 roku 10 dekanatów, 95 parafii, 61 filii, 120 kaplic, 36 klasztorów męskich i 5 żeńskich. Wraz z diecezją zostało także utworzone seminarium i kapituła. Pierwszym biskupem został Jakub Ignacy Dederko. Na katedrę przeznaczono kościół pojezuicki, który został odnowiony dzięki staraniom pierwszego biskupa.
Proces rozwoju diecezji trwał do roku 1832, gdy po raz pierwszy spadły na nią carskie represje. Po stłumieniu powstania listopadowego w 1832 roku władze carskie pozbawiły zakonników administrowania większości parafii, dokonały kasaty licznych klasztorów i zakonów w diecezji. W roku 1839 wprowadzono ograniczenia w budowaniu nowych świątyń. Rok 1842 przyniósł ukaz o kasacie majątków kościelnych, skazując kler na urzędnicze pensje, wypłacane przez władzę cywilną, co tym silniej uzależniło księży i zakonników od państwa. W tymże 1842 roku, wraz z reformą administracyjną w Cesarstwie Rosyjskim, zmianie uległy granice diecezji. Dwa dekanaty, administrowane dotąd przez Mińsk, oddano pod kuratelę wileńską, w zamian otrzymano również dwa dekanaty, które zajmowały jednak mniejszy obszar. Nowe granice diecezji zatwierdził konkordat z roku 1847. Ostateczne sporządzenie wykazu parafii po reformie administracyjnej odwlekło się aż do roku 1855. Zmiany granic diecezji w 1842 roku powodowały zmniejszenie się administracji diecezjalnej, która od tej pory systematycznie kurczyła się, aż do ostatecznej likwidacji diecezji w roku 1869. Na skutek represji po powstaniu styczniowym zamknięto wiele kościołów, inne zamieniono na cerkwie. Znacznie spadła liczba parafii, a ich przeciętny obszar w końcowym okresie istnienia diecezji zwiększył się o ponad połowę w porównaniu do roku 1798. Okres po powstaniu styczniowym był schyłkowym dla diecezji. Została skasowana w roku 1869. Tereny, nad którymi sprawowała opiekę, włączono z powrotem do diecezji wileńskiej.
Katolicy w Cesarstwie Rosyjskim w drugiej połowie XVIII wieku.
Katolicy w Rosji przed I rozbiorem Rzeczypospolitej.
W połowie XVIII wieku w prawosławnym Cesarstwie Rosyjskim mieszkało około 10 tys. katolików łacińskich. Byli to wyłącznie cudzoziemcy – Niemcy, Francuzi, Włosi i Polacy. Skupiali się wokół kościołów w Moskwie i Petersburgu, a także w koloniach poselstw zagranicznych, robotniczych, fabrycznych i kupieckich.
Katolickie placówki misyjne działające w różnych częściach Cesarstwa Rosyjskiego podlegały Kongregacji Rozkrzewiania Wiary. Ukazem Katarzyny II z 6 (19) listopada 1766 roku misje i gminy katolickie zostały podporządkowane Justic-Kolegium inflancko-estońsko-finlandzkiemu. 12 (25) lutego 1769 roku cesarzowa podpisała "Reglament, Dannyj Sanktpetersburgsoj Rimsko-Katoličeskoj Cerkvi", określający warunki działalności gmin katolickich w Rosji.
W następstwie I rozbioru Rzeczypospolitej w 1772 roku Rosja powiększyła swoje terytorium o około 92 tys. km², na których mieszkało około 1,3 mln ludności, w tym około 100 tys. katolików rzymskich i około 800 tys. katolików obrządku greckiego. Pod względem struktur administracyjnych Kościoła rzymskokatolickiego Rosji przypadła diecezja smoleńska oraz części wileńskiej i inflanckiej, należące do prowincji kościelnej gnieźnieńskiej.
Polityka Katarzyny II wobec katolików. Biskupstwo białoruskie.
Wraz z przyłączeniem do Rosji zdominowanych przez ludność katolicką wschodnich terytoriów Rzeczypospolitej na skutek I rozbioru powstał problem organizacji Kościoła katolickiego. Przewidując żądania Kurii Rzymskiej oraz mając negatywny stosunek do papiestwa, Katarzyna II zdecydowała się na samodzielne rozwiązanie tej kwestii. Nie uznając zwierzchnictwa papieża nad Kościołem katolickim w Cesarstwie Rosyjskim oraz pragnąc wyeliminować wszelkie wpływy zewnętrzne nad nim w Rosji, Katarzyna II ukazem z 22 listopada (5 grudnia) 1773 roku powołała na ziemiach zabranych biskupstwo białoruskie ze stolicą w Mohylewie nad Dnieprem. Na biskupa wyznaczyła oddanego sobie Stanisława Bohusza Siestrzeńcewicza, biskupa sufragana wileńskiego, który miał realizować wytyczne jej polityki wobec Kościoła katolickiego i jego wyznawców. Biskup na rozkaz carycy m.in. nie ogłosił "breve" Klemensa XIV o kasacie zakonu jezuitów, bowiem Katarzyna II uważała, że zakon pozytywnie wpłynie na rozwój oświaty w Rosji. Mając władzę nad zakonami w Rosji, Siestrzeńcewicz otworzył w Połocku nowicjat dla jezuitów. Biskupstwo białoruskie nie otrzymało sankcji kanonicznych od Stolicy Apostolskiej, ponieważ zostało utworzone niezgodnie z zasadami prawa kanonicznego.
W latach siedemdziesiątych XVIII wieku Katarzyna II wprowadziła ograniczenia w kontaktach duchowieństwa katolickiego w Rosji ze Stolicą Apostolską, poddała duchowieństwo zakonne biskupowi białoruskiemu oraz zakazała metropolicie Kościoła greckokatolickiego, który pozostał w Rzeczypospolitej, objęcia jurysdykcją katedry unickiej w Połocku. Zaistniało realne zagrożenie dla wyznawców obrządku greckokatolickiego, bowiem w Petersburgu zastanawiano się, czy nie obsadzić na biskupstwie unickim biskupa prawosławnego. Ukaz z 13 (26) lipca 1780 roku określił politykę Katarzyny II wobec Kościoła greckokatolickiego w Rosji, skazując go na stopniowe wchłanianie przez Kościół prawosławny. Wskutek takiej działalności cesarzowej papież, obawiając się skasowania unii i utraty około 1,2 mln wiernych, był zmuszony do szukania dróg porozumienia z Katarzyną II. Stosunki dyplomatyczne między Rosją a Stolicą Apostolską zostały nawiązane po tym, jak 17 (30) stycznia 1782 roku cesarzowa utworzyła samowładnie arcybiskupstwo mohylewskie na czele z Siestrzeńcewiczem. Archidiecezja mohylewska obejmowała swymi granicami całą Rosję, nie posiadała sufraganii. Kwestia ta miała być w przyszłości rozwiązana. Uposażenie metropolity stanowiła pensja rządowa w wysokości 10 tys. rubli srebrnych. Żeby położyć kres niepewnej sytuacji w stosunkach Rosji ze Stolicą Apostolską, cesarzowa zażądała od papieża zatwierdzenia nowego arcybiskupstwa. Po trwających ponad rok rokowaniach papież ostatecznie uprawomocnił arcybiskupstwo mohylewskie bullą "Onerosa pastoralis officii" datowaną dniem 15 kwietnia 1783 roku.
II i III rozbiór Rzeczypospolitej i ich konsekwencje. Biskupstwa pińskie i latyczowskie.
Na skutek II i III rozbioru Polski Rosja wchłonęła około 370 tys. km² terytorium, zamieszkanego przez około 5,6 mln ludności, w tym około 2 mln katolików rzymskich i około 800 tys. grekokatolików. Pod względem podziału administracyjnego diecezji rzymskokatolickich Rzeczypospolitej w wyniku II i III rozbioru do Rosji zostały przyłączone z prowincji kościelnej lwowskiej diecezja kijowska, kamieniecka oraz większa część diecezji łuckiej, która została rozczłonkowana kordonami wszystkich trzech państw zaborczych. Z prowincji kościelnej gnieźnieńskiej w granicach Rosji znalazła się pozostała część diecezji inflanckiej, prawie całe diecezje wileńska i żmudzka.
Po przyłączeniu do Rosji w latach 1793 i 1795 części diecezji wileńskiej, żmudzkiej, kamienieckiej, łuckiej oraz całej diecezji inflanckiej i kijowskiej należało zreorganizować dotychczasowe struktury terytorialne Kościoła katolickiego w Cesarstwie Rosyjskim. Sprawa ta stała się bardzo pilną, bowiem wszyscy zaborcy zabronili biskupom wykonywania jurysdykcji poza granicami swego państwa. Po zajęciu Litwy, zgodnie z obowiązującą praktyką, wysłana została delegacja hołdownicza wszystkich grup społecznych, w tym i kleru wileńskiego, do Petersburga w celu złożenia homagium i przedstawienia dezyderatów społeczeństwa. W ramach tej delegacji biskup inflancki Jan Nepomucen Kossakowski podsunął rządowi myśl powiększenia diecezji inflanckiej kosztem rozległej wileńskiej. Tymczasowo sprawy kościelne na terytorium przyłączonym do Rosji wskutek II i III rozbioru Rzeczypospolitej uporządkował ukaz Katarzyny II z 6 (19) września 1795 roku, który zniósł biskupstwa wileńskie, łuckie, kamienieckie i kijowskie. Utworzone zostały niekanoniczne biskupstwa inflanckie ze stolicą w Wilnie (biskupem został J. N. Kossakowski), pińskie oraz latyczowskie, biskupstwo żmudzkie nadal funkcjonowało bez zmian. Kossakowski natomiast wyjechał do Grodna, gdzie się skupiały wszystkie sprawy administracyjne kraju. Za pozwoleniem gubernatora Mikołaja Repnina i Katarzyny II biskup ubiegał się u papieża o uznanie aktów wrześniowych, ale bez powodzenia.
Ludność i wyznania Mińszczyzny w XIX wieku.
Pod względem wyznaniowym obszar diecezji mińskiej na przełomie XVIII/XIX wieku zamieszkiwali katolicy dwóch obrządków: łacińskiego (głównie Polacy) i unickiego (Białorusini). Ci ostatni, stanowiący przed rozbiorami Rzeczypospolitej na tym obszarze zdecydowaną większość ludności, w dobie rozbiorów, w trakcie realizowanej przez Katarzynę II polityki zniszczenia unii, pod silną presją władz i duchowieństwa prawosławnego, zostali włączeni do Kościoła panującego w Rosji. Od tego czasu prawosławie ponownie stało się dominującym wyznaniem na tych terenach. Świadczyć o tym może utworzenie prawosławnej eparchii mińskiej. W znacznej liczbie, zarówno w miastach, jak i na wsi, występowali wyznawcy religii mojżeszowej – żydzi. W drugiej połowie XIX wieku, zwłaszcza po powstaniu styczniowym, mocno przerzedzona została społeczność rzymskokatolicka na Białorusi. Na skutek tego łacinnicy, którzy jeszcze w pierwszej połowie XIX wieku zajmowali drugie miejsce wśród wyznań w guberni mińskiej, w drugiej połowie stulecia znaleźli się na trzecim miejscu, po wyznawcach prawosławia i religii mojżeszowej. W latach sześćdziesiątych XIX wieku ludność katolicka w diecezji mińskiej wynosiła niewiele ponad 200 tys. Odnotowując w kolejnych dziesięcioleciach straty, około 1900 roku stanowiła zaledwie 3% ludności guberni mińskiej.
Reorganizacja struktury Kościoła łacińskiego Rzeczypospolitej w Cesarstwie Rosyjskim.
Po śmierci Katarzyny II i objęciu tronu przez cara Pawła I w Cesarstwie Rosyjskim doszło do ostatecznej i trwałej organizacji struktur Kościoła katolickiego. Stosunek Pawła I do katolików i papiestwa różnił się od polityki realizowanej przez jego matkę – Katarzynę II, ale w kwestiach priorytetowych nowy car nie odstąpił od wcześniejszych założeń polityki kościelnej cesarzowej. Kościół w Rosji nadal miał funkcjonować bez podlegania jakimkolwiek wpływom z zewnątrz. Ze względu na ogólną sytuację międzynarodową (zajęcie przez Napoleona Państwa Kościelnego) Kuria Rzymska była skłonna do ustępstw w sprawie Kościoła katolickiego w Rosji.
Ze strony Pawła I przyjaznym gestem było przyrzeczenie załatwienia spraw kościelnych w Rosji w porozumieniu z Rzymem. Wznowione zostały rokowania, które rozpoczęła jeszcze pod koniec życia Katarzyna II. Ułożono się także w sprawie przysłania do Petersburga przedstawiciela Stolicy Apostolskiej, Wawrzyńca Litty, ale nie w charakterze oficjalnego nuncjusza. Po przyjeździe Litty do Rosji w połowie 1797 roku rokowania w imieniu cesarza prowadził kanclerz Aleksandr Bezborodko. Litcie nie udało się przeforsować projektu Stolicy Apostolskiej odnośnie do reorganizacji Kościoła w Rosji. Projekt ten przewidywał: przywrócenie dawnych diecezji łacińskich sprzed I rozbioru Rzeczypospolitej (z wyjątkiem smoleńskiej), przywrócenie biskupom swobody wykonywania prawowitej jurysdykcji, zmianę hierarchii, modyfikację w rozgraniczeniu diecezji, za zgodą papieża, według reguł kanonicznych oraz stosownie do duchownych potrzeb wiernych, zwrot biskupom, kapitułom i seminariom dóbr skonfiskowanych przez Katarzynę II, zachowanie wszystkich zakonów podług ich reguł, ducha i dyscypliny.
Po trwających prawie rok rokowaniach nowy ustrój hierarchiczny Kościoła katolickiego w cesarstwie Rosyjskim został uregulowany ukazem Pawła I z 28 kwietnia (11 maja) 1798 roku "O ustanowieniu w Rosji dla wyznających wiarę Rzymską sześciu diecezji; o utrzymaniu Arcybiskupa, Biskupów i przy nich Sufraganów i Oficjałów Generalnych; o podawaniu spraw z Konsystorzy na apelację; o zależności rang i stanowisk kościelnych, a także Seminariów i szkół od Archirejów; o zakazie przyjmowania bądź lokowania Cudzoziemskich Duchownych; o mianowaniu Arcybiskupa Mohylewskiego na Metropolitę; o jego przebywaniu i o nie utrzymywaniu przez niego kontaktów z Obcymi państwami bez pozwolenia Najwyższej władzy". Ukazem tym w Cesarstwie Rosyjskim, na bazie dawnej struktury organizacyjnej Kościoła rzymskokatolickiego z czasów Rzeczypospolitej, urządzona została nowa organizacja terytorialna łacińska. Nowa prowincja kościelna mohylewska, obejmująca swymi granicami imperium rosyjskie, składała się z arcybiskupstwa mohylewskiego, z siedzibą metropolity w Mohylewie nad Dnieprem, któremu podlegało 6 diecezji sufraganialnych. Były to diecezje: wileńska, żmudzka, łucka i żytomierska (diecezje złączone kanonicznie osobą biskupa), kamieniecka i mińska. Diecezje żytomierska i mińska były diecezjami nowymi, utworzonymi w 1798 roku, zniesiono w tym roku diecezję inflancką i kijowską (diecezja smoleńska została skasowana w 1783 roku w momencie ustanowienia arcybiskupstwa mohylewskiego). Nuncjusza Littę postawiono przed faktem dokonanym. Zdając sobie sprawę z trudności sytuacji, dla dobra Kościoła katolickiego w imperium Romanowów, nadał ukazowi sankcję kanoniczną, ogłaszając 29 lipca (11 sierpnia) 1798 roku 10 dekretów.
Erekcja diecezji mińskiej.
Projekt utworzenia diecezji mińskiej został wysunięty jeszcze w Rzeczypospolitej. Pojawił się on w pierwszej połowie XVII wieku. Zawarty został w prywatnym projekcie z 1631 roku franciszkanina Wojciecha Dembołowskiego, w formie krótkiego memoriału został przedstawiony wraz z załączoną mapą Kongregacji Rozkrzewiania Wiary. Dembołowski proponował w nim z uwagi m.in. na rozległość polskich diecezji utworzenie nowych dwunastu. Stolicami ich miały być Mińsk Litewski, Grodno, Piotrków Trybunalski, Warszawa, Lublin itd. Projekt ten był przedmiotem obrad Kongregacji Rozkrzewiania Wiary. Z powodu wielu przewidywanych trudności (m.in. ekonomicznych, konieczności zwiększenia liczby miejsc w senacie) nie miał on większych szans.
Ukaz Pawła I z 28 kwietnia (11 maja) 1798 roku.
Ukazem Pawła I z 28 kwietnia (11 maja) 1798 roku została erygowana diecezja mińska: jak głosił ukaz [...] "1) W Cesarstwie Wszechrosyjskim, dla wyznawców wymienionej wiary" [rzymskokatolickiej], "mają być sześć diecezji". [...] "6. Diecezja Mińska w Guberni o tejże nazwie". [...] [Na biskupa] "w Mińsku" [mianowano] "Prałata Jakuba Dederkę", dla którego "na utrzymanie go z domami i katedrami" przeznaczono "6 000 rubli z sum, wyznaczonych ze Skarbca na utrzymanie w Państwie Duchownych innych wyznań".
Zgodnie z ukazem Pawła I diecezja mińska została uformowana w granicach guberni mińskiej. Na południu diecezja mińska graniczyła z diecezją łucką i żytomierską, od wschodu i północy – z archidiecezją mohylewską, od zachodu – z wileńską i łucką.
Zatwierdzenie diecezji mińskiej przez Stolicę Apostolską.
29 lipca (11 sierpnia) 1798 roku nuncjusz Wawrzyniec Litta ogłosił 10 aktów, nadając sankcje kanoniczne ukazowi z 28 kwietnia (11 maja) 1798 roku. Dekret "In omnes agri Dominici partes" dotyczył powołania diecezji mińskiej. "Papież Pius VI" [...] "zaproponował, aby z tej części, która została oddzielona od diecezji Wileńskiej, ukształtowaliśmy w jego Apostolskim imieniu i władzy nową diecezję". Za Mińskiem jako przyszłą stolicą diecezji przemawiała ta okoliczność, że "w owym" [mieście] "wiele znajduje się kościołów": pojezuicki pod wezwaniem Imienia Marii, parafialny, kościoły należące do dominikanów, braci mniejszych zakonu św. Franciszka, karmelitów, benedyktynów, bernardynów, bonifratrów, braci zakonu św. Rocha, benedyktynek, franciszkanek, bazylianek. Z punktu widzenia władz rosyjskich miasto Mińsk zostało wybrane na stolicę nowo utworzonej diecezji, gdyż było stolicą guberni – siedzibą władz cywilnych, i "w celu łatwiejszej komunikacji z miejscowymi magistraturami cywilnymi" zostało także wyznaczone na siedzibę biskupa – przedstawiciela władzy kościelnej diecezji mińskiej. Kościół pojezuicki pod wezwaniem Imienia Marii został wyznaczony na katedrę.
15 listopada 1798 roku zarządzenia W. Litty zyskały sankcję papieża Piusa VI w bulli "Maximus undique pressi calamitatibus". W zasadzie diecezja mińska została utworzona z obszaru diecezji wileńskiej. Spośród 94 parafii (nie licząc parafii przy katedrze mińskiej), jakie weszły w skład diecezji mińskiej w 1798 roku, 90 (95,7%) to parafie należące do diecezji wileńskiej sprzed 1772 roku: Berezyna borysowska, Berezyna ihumeńska, Błoń, Bobownia, Bobrujsk, Borysów, Buda ("vel" Budsław), Chołchła, Chołopienicze, Choromce, Chotajewicze, Chożów, Cimkowicze, Dawidgródek, Dokszyce, Dołhinów, Druja, Dubrowy, Duniłowicze, Dziedziłowicze, Dzisna, Głębokie, Hajno ("vel" Stajno), Hłusk, Horodyszcze pińskie, Ikaźń, Ilia, Iwieniec, Kajdanów, Kamień, Kiemierzów, Kimbarówka ("vel" Sambora), Kleck, Kopyl, Korzeń, Kościeniewicze, Krasne Sioło, Krzywicze, Kurzeniec, Lachowicze, Lebiedziew, Łachwa, Łohiszyn, Łohojsk, Łużki, Miadzioł Koronny, Mikołajewicze, Mińsk (parafia Świętej Trójcy), Miory, Mołodeczno, Mozyr, Niedźwiedzice, Nieśwież, Olkowicze, Parafianów, Petryków, Pierszaje, Pohost, Postawy, Prozoroki, Radoszkowicze, Raków, Rzeczyca, Serafin, Słuck, Spas, Starczyce, Stołbce, Śmiłowicze, Świerżeń, Udział, Uzda, Wołkołata, Wołma ("vel" Starzyny), Zadoroże, Zadziew, Zamoście ("vel" Zamostaje), Zasław, Ziembin. W okresie 1772-1798 w ramach diecezji wileńskiej powstały parafie Dziedziłowicze, Gródek, Ihumeń, Kopatkiewicze, Koroleszczewicze, Łuczaj, Mosarz, Okołów, Omniszew, Rubieżewicze, Świsłocz. Oprócz wymienionych parafii w skład diecezji mińskiej weszło 59 filii i 119 kaplic, należących przedtem do diecezji wileńskiej. Z diecezji łuckiej do diecezji mińskiej weszły dwie parafie: Lubieszów i Pińsk (2 filie i 1 kaplica). Z diecezji kijowskiej przyłączono również dwie parafie: Jurewicze i Ostrohladowicze. W 1798 roku diecezja mińska liczyła 95 parafie (łącznie z parafią przy katedrze), 61 filii oraz 120 kaplic.
W ramach prowincji kościelnej mohylewskiej diecezja mińska pod względem wielkości terytorium plasowała się na trzecim miejscu wśród diecezji rzymskokatolickich w Cesarstwie Rosyjskim. Ustępowała największej obszarowo archidiecezji mohylewskiej oraz diecezji wileńskiej, przewyższała dwie inne diecezje: kamieniecką, a zwłaszcza żmudzką prawie pięciokrotnie.
Zmiany granic diecezji w 1847 roku.
Stabilizacja ustroju diecezjalnego Kościoła katolickiego w Rosji trwała pół wieku. W 1845 roku car Mikołaj I przybył do Rzymu. Stosunki ze Stolicą Apostolską pogarszały się od czasu powstania listopadowego, po którym nastąpiła kasata zakonów w rosyjskich guberniach zachodnich w 1832 roku. W 1839 roku nastąpiła likwidacja Kościoła unickiego w Cesarstwie Rosyjskim. W latach 1841-1844 miała miejsce sekularyzacja i kasacja majątków kościelnych. W latach 1842-1843 w Cesarstwie Rosyjskim została przeprowadzona reforma administracyjna. Granice guberni mińskiej uległy modyfikacji. Do guberni wileńskiej zostały przeniesione dwa powiaty – wilejski i dziśnieński, natomiast z guberni wileńskiej do mińskiej – powiat nowogródzki. Ta zmiana granic pociągała za sobą zmianę granic kościelnych wszystkich diecezji, w tym także i mińskiej.
Audiencja Mikołaja I u papieża w grudniu 1845 roku świadczyła o wyraźnym dążeniu cara do poprawy stosunków z papiestwem. Zarówno „żandarm Europy”, jak i papież pokładali nadzieje w tym spotkaniu. Papież czuł się zagrożony z powodu rewolucyjnego ruchu "Risorgimento" w Italii, dlatego był zmuszony do szukania sojuszników. Car natomiast dążył do udowodnienia Europie, że Rosja jest państwem, gdzie przestrzega się zasad tolerancji religijnej. Wszystkie podniesione wyżej kwestie doprowadziły do rokowań, przy czym zagadnienia dotyczące Kościoła katolickiego w Rosji omawiane były kompleksowo, poruszona została także sprawa Kościoła unickiego. Kwestia rozgraniczenia diecezji w Cesarstwie Rosyjskim była przedmiotem czterech spośród dwudziestu pięciu konferencji, jakie miały miejsce w okresie od 1 marca 1847 roku do ostatecznego zamknięcia rokowań 3 sierpnia 1847 roku. Rząd rosyjski, przedstawiając nowe rozgraniczenia diecezji, zaprezentował je na mapie, spodziewając się szybkiego załatwienia sprawy. Chciał tylko dostosować w cesarstwie granice diecezji do nowych granic guberni powstałych po reorganizacji w 1842 roku oraz utworzyć nową diecezję rzymskokatolicką na południu, widząc w tym możliwość osłabienia wpływów polskich.
Strona papieska obawiała się, że w przyszłości ewentualne, kolejne, zmiany granic administracyjnych znów spowodują konieczność modyfikacji w strukturze administracyjnej Kościoła rzymskokatolickiego. Zwracała przy tym uwagę na fakt, że prawo kanoniczne sprzeciwia się takiej zależności. Istniejąca w Rosji struktura organizacyjna Kościoła łacińskiego miała jeszcze młodą metrykę, liczącą zaledwie pół wieku. Rzym chciał mieć dla każdej przyszłej diecezji spis wszystkich parafii oraz innych kościołów dla zamieszczenia ich "w bulli rozgraniczającej lub przynajmniej w dekretach wykonawczych". W 1798 roku W. Litta tego nie dokonał, co utrudniało Rzymowi szybkie reagowanie na bezprawia caratu w stosunku do Kościoła katolickiego. Sprawa diecezji łacińskich w cesarstwie załatwiona została ostatecznie w toku dziesiątego posiedzenia w dniu 7 stycznia 1847 roku.
W następstwie konkordatu, podpisanego między Stolicą Apostolską a Rosją dnia 3 sierpnia 1847 roku, uległa zmianie dotychczasowa struktura organizacyjna kościoła łacińskiego w Cesarstwie Rosyjskim, gdzie odtąd w miejsce sześciu rzymskokatolickich diecezji funkcjonować miało siedem. Punkt czwarty artykułu pierwszego konkordatu głosił, że diecezja mińska obejmuje gubernię mińską w jej obecnych granicach. W artykule drugim zaznaczono, że rozciągłość i granice diecezji zostaną określone w bulli rozgraniczającej. Dekrety wykonawcze będą zawierały liczbę i nazwy parafii każdej diecezji w Cesarstwie Rosyjskim. Zostaną one przedstawione do zatwierdzenia Stolicy Apostolskiej.
Wprowadzenie w życie bulli rozgraniczającej papieża Piusa IX "Universalis Ecclesiae cura", datowanej dniem 3 sierpnia 1848 roku, uległo czasowej zwłoce na skutek przeszkód stawianych przez rząd rosyjski. Reorganizacja diecezji nastąpiła w latach 1849-1854. Egzekutorem bulli Stolica Apostolska mianowała Ignacego Hołowińskiego, koadiutora mohylewskiego, który w 1852 roku, po śmierci arcybiskupa Kazimierza Dmochowskiego, został metropolitą mohylewskim. Do pomocy wyznaczono mu biskupa wileńskiego Wacława Żylińskiego, który, z upoważnienia Hołowińskiego, przeprowadził rozgraniczenie diecezji mińskiej, wileńskiej i żmudzkiej. Wykaz parafii diecezji mińskiej został ostatecznie przedstawiony w 1855 roku.
Po odejściu dekanatów wilejskiego i dziśnieńskiego do diecezji wileńskiej oraz po przyłączeniu do diecezji mińskiej dekanatów nowogródzkiego i stwołowickiego, znajdujących się przedtem w granicach diecezji wileńskiej, obszar diecezji mińskiej zwiększył się o około 737 km². Po zmianie granic powierzchnia jej wynosiła 91212 km². Na skutek tych zmian diecezja mińska pod względem obszaru awansowała w prowincji kościelnej mohylewskiej na drugie miejsce po archidiecezji mohylewskiej i przesunęła się przed diecezję wileńską (80845 km²). W tych granicach funkcjonowała do 1869 roku, kiedy została zniesiona ukazem carskim.
Władze diecezji.
Biskupi ordynariusze.
Przez prawie 70 lat istnienia diecezja mińska była obsadzana biskupami ordynariuszami tylko trzy razy: w latach 1798-1816, 1831-1839 oraz 1853-1869. Rządzili nią łącznie tylko przez 42 lata. Pierwszym biskupem diecezji był Jakub Ignacy Dederko (1751-1829), drugim – Mateusz Lipski (1770?-1839), trzecim i ostatnim – Adam Wojtkiewicz (1796-1870). Spośród trzech biskupów ordynariuszy diecezji mińskiej dwóch – Dederko i Wojtkiewicz – zostało odsuniętych od zarządu diecezją decyzją cara.
Jakub Ignacy Dederko.
Jakub Ignacy Dederko był biskupem mińskim w latach 1798-1816. Został mianowany ukazem Pawła I z 28 kwietnia (11 maja). 15 (28) listopada 1798 roku otrzymał sakrę biskupią z rąk sufragana mohylewskiego Jana Benisławskiego. Po uroczystym wjeździe do Mińska zajął się organizacją nowej diecezji. Zabiegał o fundusze na sufraganię, uposażył kapitułę, wyznaczając dla prałatów i kanoników jako uposażenie dochody z bogatszych parafii, ozdobił katedrę, wybudował zakrystię katedralną, urządził konsystorz, założył w stolicy swojej diecezji Towarzystwo Dobroczynności, klasztor dominikanów w Mińsku przerobił na rezydencję dla biskupa mińskiego. W 1810 roku z woli rządu uroczyście inaugurował akademię jezuicką w Połocku.
W 1812 roku biskup rozwinął aktywną działalność patriotyczną. Ogłoszenie przez Dederkę Konfederacji Obywateli Mińskich w dniu 19 lipca 1812 roku, jego wyjazd do Głębokiego celem złożenia hołdu cesarzowi Napoleonowi i jednocześnie zaangażowanie się jego w sprawy Kościoła unickiego ściągnęły na biskupa gniew Aleksandra I. Nie biorąc pod uwagę tego, że Dederko został nagrodzony przez rząd rosyjski orderami św. Anny I stopnia i św. Włodzimierza II stopnia, biskup został pozbawiony władzy nad diecezją ukazem carskim z dnia 16 maja 1816 roku oraz zesłany do Ołyki, gdzie miał zamieszkać przy kolegiacie. Pozostawał tam pod nadzorem biskupa łuckiego. Był to pierwszy biskup katolicki w Rosji pozbawiony na początku XIX wieku zarządu diecezją (przez blisko 13 lat, do śmierci) i skazany na zesłanie.
Mateusz Lipski.
Mateusz Lipski był administratorem diecezji mińskiej w latach 1827-1831, biskupem mińskim w latach 1831-1839. W 1823 roku został prekonizowany na biskupa pomocniczego połockiego z tytułem "Aureliopolis", w 1824 roku otrzymał sakrę biskupią. W 1827 roku, mimo sprzeciwu biskupa łucko-żytomierskiego Kacpra Kazimierza Cieciszowskiego, ale za zgodą deportowanego biskupa Dederki, został administratorem diecezji mińskiej. W 1831 roku mianowano go biskupem mińskim. Ingres odbył dopiero w 1833 roku – po stłumieniu powstania listopadowego. Za rządów Lipskiego, w ramach represji popowstaniowych, w diecezji mińskiej skasowano 23 klasztory spośród 35 istniejących oraz doprowadzono do likwidacji Kościoła unickiego w 1839 roku.
Adam Wojtkiewicz.
Adam Wojtkiewicz był biskupem mińskim w latach 1852-1869. Został prekonizowany 18 marca 1852 roku. 23 stycznia 1853 roku przyjął w Petersburgu sakrę biskupią. Podczas jego rządów miało miejsce powstanie styczniowe, po którego upadku w ramach represji carskich 27 lipca 1869 roku diecezja mińska została zniesiona i włączona do diecezji wileńskiej. Wojtkiewicz został wezwany do Wilna przez generała-gubernatora Aleksandra Potapowa. Prośby biskupa o powrót do Mińska celem uporządkowania spraw zniesionej diecezji spotkały się z odmową władz rosyjskich. Po jej skasowaniu Wojtkiewicz rezydował w Wilnie i pełnił funkcje biskupie do śmierci w 1870 roku.
Biskupi sufragani.
Diecezja mińska miała tylko jednego sufragana, mimo że ukaz Pawła I z 28 kwietnia (11 maja) 1798 roku powołał do życia sufraganię stołeczną w Mińsku. Nie była ona w zasadzie obsadzaną z braku funduszy, a państwo, mimo zobowiązań, przyjętych w Konkordacie z 1847 roku, nie zamierzało ich realizować.
Jan Chrzciciel Masclet.
Jan Chrzciciel Masclet pochodził z Francji. Po wstąpieniu do zakonu franciszkanów studiował w Wilnie, gdzie otrzymał święcenia kapłańskie. Prowadził działalność duszpasterską w swojej ojczyźnie, a od 1791 roku – w Rosji. W 1798 roku został kanonikiem mohylewskim, w 1809 roku – mińskim. Pełnił funkcje proboszcza w Marienhausie (Inflanty) oraz asesora Kolegium Duchownego. Dnia 26 września 1814 roku został prekonizowany biskupem tytularnym "Camachus" i sufraganem mińskim dzięki staraniom biskupa Jakuba Dederki, który zebrał fundusze na sufraganię. Sakrę biskupią przyjął 24 czerwca 1817 roku. Przypuszczalnie zmarł około 1836 roku.
Administratorzy.
W okresach, kiedy diecezja nie miała biskupa ordynariusza, na stolicy w Mińsku rezydowali administratorzy, wyznaczani przez rząd carski. Brak szczegółowo opracowanych biogramów administratorów diecezji mińskiej, literatura zawiera skąpe informacje na ich temat.
Stefan Poźniak.
Stefan Poźniak w pierwszej połowie XIX wieku był proboszczem parafii w Wołmie i pełnił funkcję kanonika kantora przy katedrze mińskiej. Administrował diecezją mińską w latach 1816-1824, po deportacji biskupa Jakuba Ignacego Dederki.
Józef Kamiński.
Józef Kamiński w pierwszej połowie XIX wieku był proboszczem parafii w Iwieńcu oraz kanonikiem kantorem przy katedrze mińskiej. W 1824 roku został wyznaczony na administratora diecezji mińskiej i pełnił tę funkcję do 1827 roku.
Paweł Rawa.
Paweł Rawa w pierwszej połowie XIX wieku był prałatem mińskim. W latach 1839-1853, po śmierci biskupa Mateusza Lipskiego, administrował diecezją mińską. Po kasacie unii w 1839 roku Rawa zawarł umowę z byłym biskupem unickim, później prawosławnym – Antonim Zubko. Na mocy tej umowy wszyscy katolicy obrządku łacińskiego, których rodzice należeli do obrządku greckiego od 1798 roku, powinni być uważani za prawosławnych. Rząd carski uznał tę umowę za wielką zasługę, dlatego Paweł Rawa stał się, z punktu widzenia władz, "godnym kandydatem" na biskupa mińskiego. Pozostawał jednak nominatem, bowiem Stolica Apostolska została szczegółowo poinformowana o umowie z biskupem prawosławnym i nie chciała go kanonicznie zatwierdzić. W okresie rządów Rawy miała miejsce kasata majątków kościelnych, zarówno klasztornych, jak i parafialnych.
Kapituła.
Dla biskupstwa mińskiego została utworzona, zgodnie z prawem kanonicznym, kapituła. W Mińsku, podobnie jak i w innych kapitułach diecezjalnych, początkowo funkcjonowało staropolskie prawo kapituł koronnych. Wymagało ono od kandydatów szlachectwa. Prałaci i kanonicy musieli przedłożyć jej odpowiednie dokumenty.
Kapituła, na której czele stał biskup, składała się z sześciu prałatów i tyluż kanoników. Stanowiska prałatów ustanowiono w dekrecie Litty w następującej hierarchii: pierwsze po biskupie miejsce miał prepozytor (proboszcz kościoła słuckiego), drugie – archidiakon (proboszcz borysowski), trzecie – dziekan (proboszcz nieświeski), czwarte – scholastyk (proboszcz radoszkowicki), piąte – kustosz (proboszcz ikaźnieński), szóste – kantor (proboszcz miński). Dla sześciu kanoników zostało przeznaczonych sześć beneficjów: dla proboszczów kościołów iwienieckiego, dokszyckiego, cimkowickiego, lachowickiego, niedźwiedzickiego oraz kleckiego. Prałaci i kanonicy mieli przebywać przy kapitule, opiekę zaś nad ich parafiami sprawowali wikariusze.
Na rzecz kapituły przeznaczono 12 beneficjów: słuckie, borysowskie, nieświeskie, radoszkowickie, ikażnieńskie, mińskie, iwienieckie, dokszyckie, cimkowickie, lachowickie, niedźwiedzickie, kleckie. Po śmierci beneficjenta biskup dołączał jego beneficjum do masy kapitulnej, z której mogliby korzystać kolejni prałaci i kanonicy, przy czym wyznaczał także środki dla utrzymania proboszczów dwunastu wyżej wymienionych parafii.
Do posługi w kapitule wyznaczono sześciu mansjonarzy, dla których ustanowiono następujące beneficja: hajneńskie, kamienieckie, berezyńskie, zadorożeńskie, miadziolskie, wołkołackie, bobrujskie, duniłowickie, chożowskie. Mansjonarze zajmowali się opieką nad wiernymi, usługiwali biskupom, prałatom i kanonikom oraz służyli przy czytaniu i śpiewaniu podczas nabożeństw w katedrze. Roczne wynagrodzenie mansjonarzy stanowiło połowę rocznego wynagrodzenia prałatów i kanoników. Mansjonarze nie wchodzili w skład kapituły i nie mieli głosu podczas jej posiedzeń. Po śmierci mansjonarza biskup przyłączał jego beneficjum do masy kapitulnej.
Od ustanowienia Kolegium Duchownego w Petersburgu w 1801 roku kapituły katedralne co trzy lata zobowiązane były do delegowania do stolicy państwa ze swego grona jednego prałata lub kanonika w charakterze asesora.
Od czasów Aleksandra I państwo zaczęło wywierać wpływ na obsadę godności w kapitułach w Cesarstwie Rosyjskim. Faktycznie od 1810 roku nominacja na godność w kapitule zależała od cara (potwierdzone ustawodawstwo z 1817 roku). Biskup ordynariusz układał listę nominacyjną na prałatury i kanonie i przedstawiał ją Głównemu Urzędowi Obcych Wyznań. Zapadająca tam opinia o kandydatach miała decydujące znaczenie. Ostateczna nominacja leżała w gestii cara.
Z upaństwowieniem dóbr duchowieństwa w Rosji majątki ziemskie kapituł katedralnych przeszły na skarb państwa, z którego wyznaczone zostało ich uposażenie. Ukazem z 1 (14) stycznia 1843 roku biskupstwa i kapituły zostały podzielone na trzy klasy. Wszystkie kapituły katedralne zostały zredukowane do sześciu prałatur (prepozytura, dziekania, archidiakonia, kustodia, kantoria i scholasteria) i trzech kanonii gremialnych (kaznodzieja, wicekustosz, senior). Kapitułę katedralną w Mińsku, podobnie jak w Żytomierzu, Łucku i Kamieńcu Podolskim, zaliczono do III klasy, tak jak i biskupstwo mińskie. Biskup ordynariusz otrzymywał roczną pensję państwową w wysokości 4480 r.s., zaś sufragan 2000 r.s. Kapituła mińska pobierała 4120 r.s., z tego prałaci pobierali uposażenie w wysokości po 200 r.s. każdy. Niższe uposażenie mieli kanonicy gremialni: kaznodzieja – 150 r.s., wicekustosz i senior po 125 r.s. Mansjonariusze pobierali po 110 r.s.
Ze względu na występujące długotrwałe wakaty na stolicach biskupich szczególnego uprawnienia nabrała kwestia wyboru wikariusza kapitulnego. Powodowało to, że jego rola bardzo wzrosła. Sprawa wyboru wikariusza kapitulnego była przedmiotem pertraktacji w toku rokowań konkordatowych w 1847 roku. Rosja chciała włączyć do konkordatu wzmiankę o zatwierdzaniu przez rząd wikariuszy kapitulnych. Stolica Apostolska nie zgodziła się na to.
Konsystorz.
Dla ograniczenia władzy biskupiej w każdej diecezji Cesarstwa Rosyjskiego istniał konsystorz, który składał się z oficjała, wiceoficjała i trzech asesorów. Do konsystorza wchodziły również osoby świeckie: sekretarz, stołonaczelnik (niższy urzędnik), registrator, archiwariusz i sekretarz kurii. Sekretarz konsystorza był mianowany przez ministra spraw wewnętrznych, pełnił funkcje zaufanego rządu. Uczestników duchownych konsystorza wybierał biskup, ale musiał, za pośrednictwem Kolegium Duchownego, uzyskać zgodę od ministra spraw wewnętrznych na mianowanie oficjała, wiceoficjała i asesorów. Mniejszych co do ważności urzędników biskup zatwierdzał sam po przedstawieniu kandydatów sekretarzowi konsystorza.
Konsystorzowi wyznaczono 2500 r.s. rocznie. Oficjał otrzymywał roczną pensję w wysokości 200 r.s., asesorzy – po 150 r.s., sekretarz – 400 r.s., stołonaczelnik – 180 r.s., registrator – 130 r.s., sekretarz kurii – 180, wiceoficjał i archiwariusz nic nie otrzymywali. Oprócz wyznaczonej przez rząd pensji prałaci i kanonicy pobierali dożywotni dodatek w wysokości od 500 do 100 r.s.
Dekanaty diecezji mińskiej.
Granice dekanatów.
Rozporządzenie rządowe z dnia 12 lipca 1796 roku polecało, aby "granice dekanatów pokrywały się z granicami powiatów" celem "łatwiejszej komunikacji z miejscowymi magistraturami cywilnymi". Teoretycznie ukaz Pawła I z 28 kwietnia (11 maja) 1798 roku tworzenie i rozgraniczenie dekanatów pozostawił w gestii biskupów, w praktyce natomiast biskup musiał wziąć także pod uwagę rozporządzenie z 12 lipca 1796 roku.
Gubernia mińska, w granicach której została zamknięta diecezja mińska, podzielona była na dziesięć powiatów: miński, borysowski, ihumeński, bobrujski, słucki, piński, mozyrski, rzeczycki, dziśnieński, wilejski. Granice siedmiu z dziesięciu dekanatów pokrywały się zupełnie z granicami powiatów. Były to dekanaty: miński, borysowski, ihumeński, bobrujski, słucki, rzeczycki oraz dziśnieński. Wyjątki stanowiły dekanaty: piński, obejmujący swoimi granicami powiat piński i zachodnią część (parafie Dawidgródek i Łachwa) powiatu mozyrskiego, mozyrski, pomniejszony o parafie włączone do dekanatu pińskiego, oraz dekanat wilejski, którego połowa obszaru parafii Zadziew znajdowała się w powiecie święciańskim w guberni wileńskiej. Wszystkie dekanaty otrzymały nazwy od siedzib powiatów. W drugim roku istnienia diecezji mińskiej dekanat miński został podzielony na miński miejski i miński w powiecie.
W latach 1842-1843 w Cesarstwie Rosyjskim została przeprowadzona reforma administracyjna. W jej wyniku gubernia mińska zmieniła swoje granice na północy i zachodzie. Powiaty dziśnieński i wilejski odeszły do guberni wileńskiej, natomiast z guberni wileńskiej do mińskiej przyłączono powiat nowogródzki, którego granice początkowo obejmowały dwa dekanaty: nowogródzki i stwołowicki. Na mocy rozporządzenia z dnia 12 lipca 1796 roku należało po zmianie granic guberni mińskiej dopasować do jej granic diecezję o tejże nazwie. Zmiany te zostały kanonicznie zatwierdzone podczas podpisania konkordatu z Rosją w 1847 roku.
W okresie między reformą administracyjną a podpisaniem konkordatu powstał dekanat nadniemeński. Źródła nie podają dokładnej daty jego utworzenia. J.B. Chodźko w swojej pracy: "Diecezja mińska około 1830 roku" nie wspominał o nim. Dekanat ten natomiast wymieniony został w schematyzmie diecezji mińskiej z 1842 roku. Został on wydzielony z dekanatu mińskiego w powiecie i części dekanatu ihumeńskiego (parafia Uzda). Po powstaniu dekanatu nadniemeńskiego w granicach powiatu mińskiego istniały trzy dekanaty: miński miejski, miński w powiecie i nadniemeński.
W latach sześćdziesiątych XIX wieku dekanat mozyrski (wschodnia część) został połączony z dekanatem rzeczyckim. Dekanat morzysko-rzeczycki obejmował swoimi granicami powiat rzeczycki i wschodnią część mozyrskiego (fragment zachodni należał do dekanatu pińskiego). Po kasacie prawie wszystkich parafii dekanatu stwołowickiego (łącznie ze Stwołowiczami) został utworzony dekanat o nazwie nowogródzko-stwołowicki, który pokrywał się z granicami powiatu.
Zmiany nazw i liczby dekanatów.
W 1798 roku diecezja mińska liczyła 10 dekanatów: miński, borysowski, ihumeński, bobrujski, słucki, piński, mozyrski, rzeczycki, dziśnieński, wilejski. W 1800 roku diecezja składała się z 11 dekanatów. Doszedł dekanat miński w powiecie.
Po przeprowadzeniu reorganizacji diecezji mińskiej około 1850 roku liczyła ona 12 dekanatów: miński miejski, miński w powiecie, nadniemeński, borysowski, ihumeński, bobrujski, słucki, piński, mozyrski, rzeczycki, nowogródzki i stwołowicki. Dwa ostatnie w ramach powiatu nowogródzkiego przyjęła diecezja mińska z diecezji wileńskiej. W takim składzie dekanatów diecezja przetrwała do upadku powstania styczniowego, wskutek którego nastąpiły kasaty kościołów w Cesarstwie Rosyjskim. W 1864 roku został zlikwidowany dekanat stwołowicki. Stało się to w wyniku połączenia dekanatów stwołowickiego z nowogródzkim. Dekanaty mozyrski i rzeczycki zostały połączone w dekanat morzysko-rzeczycki. Przyczyną był pożar w 1862 roku, który zniszczył kościół w Rzeczycy, siedzibie dziekana, oraz likwidacja parafii w Jurewiczach w 1866 roku. Przedtem dekanat rzeczycki liczył trzy parafie, po zamknięciu kościoła w Jurewiczach – tylko dwie.
Klasy dekanatów.
Dekanaty diecezji mińskiej na skutek reformy administracyjnej w Cesarstwie Rosyjskim w 1842 roku zostały podzielone na sześć klas. Za kryterium wzięto ich obszar. W klasie pierwszej znajdował się dekanat mozyrsko-rzeczycki. Był to największy dekanat (poza istniejącymi w Rosji) nie tylko w prowincji kościelnej mohylewskiej, ale także i w pozostałych prowincjach kościelnych w granicach dawnej Rzeczypospolitej. Do drugiej klasy należały dekanaty bobrujski, piński, ihumeński i borysowski. W klasie trzeciej znajdował się dekanat słucki. W czwartej klasie – dekanat nowogródzko-stwołowicki. Do klasy piątej zaliczono dwa dekanaty leżące w powiecie mińskim – nadniemeński i miński w powiecie. W ostatniej, szóstej, klasie mieścił się trzeci dekanat w powiecie mińskim – miński miejski. Około 1842 roku średnia wielkość dekanatu w diecezji mińskiej była największa w prowincji kościelnej mohylewskiej (w granicach dawnej Rzeczypospolitej). Największe terytorialnie dekanaty położone były na południu i wschodzie diecezji.
Zmiany, jakie miały miejsce w drugiej połowie XIX wieku, były stosunkowo niewielkie i wynikały głównie z powodu łączenia dekanatów wskutek znoszenia kościołów parafialnych.
Parafie diecezji mińskiej.
Sieć parafialna w diecezji mińskiej.
Erygowana w 1798 roku na ziemiach dawnej Rzeczypospolitej w zaborze rosyjskim diecezja mińska liczyła 95 parafii. Wszystkie poza czterema (Lubieszów, Pińsk, Jurewicze i Ostrohladowicze) oraz katedrą mińską, przy której parafia powstała wraz z diecezją mińską, należały do diecezji wileńskiej. Była to sieć parafialna, która na tym obszarze kształtowała się przez okres niemalże czterech stuleci, od XIV do końca XVIII wieku. Największy rozwój sieci parafii miał miejsce w XVII wieku. W XVIII stuleciu rozwój nie utrzymał już wcześniejszej dynamiki.
Diecezja mińska składała się z 90 (84,04%) parafii, które przed 1798 rokiem należały do diecezji wileńskiej. 11 z nich (11,7%) powstało w dobie rozbiorów Rzeczypospolitej, pozostałe miały starszą metrykę. Dwie parafie (2,13%) należały przed 1798 rokiem do diecezji łuckiej, dwie (2,13%) do kijowskiej. Parafie przyłączone z obu tych diecezji powstały jeszcze w okresie przed rozbiorami.
Czas powstania parafii.
Rozwój sieci parafialnej diecezji mińskiej zakończył się w dużej mierze przed jej utworzeniem. Diecezja przejęła ukształtowaną sieć parafialną z diecezji wileńskiej, łuckiej i kijowskiej. Na obszarze, który obejmowała diecezja mińska w latach 1798-1869, erygowano 111 parafii.
Najpóźniej zaczęła kształtować się sieć parafialna w dekanatach wschodnich: bobrujskim, ihumeński i borysowskim. Sieć parafialna w dekanatach północnych (wilejskim, dziśnieńskim) ustabilizowała się pod koniec XVII wieku. Prężny początkowo rozwój parafii w dekanatach zachodnich (nowogródzkm i stwołowickim) i centralnym (mińskim) uległ zahamowaniu w XVII wieku.
W 1798 roku została utworzona parafia przy nowo ufundowanej katedrze mińskiej. W XIX wieku na terenie diecezji mińskiej powstały tylko dwie parafie – w Hrozowie i Hermanowiczach. W okresie 1798-1847 diecezja mińska liczyła 97 parafii. Reforma administracyjna w Cesarstwie Rosyjskim wpłynęła na liczbę parafii diecezji mińskiej, która utraciła na rzecz diecezji wileńskiej 33 parafie dekanatów wilejskiego i dziśnieńskiego, a zyskała tylko 17 parafii dekanatów nowogródzkiego i stwołowickiego, należących przedtem do diecezji wileńskiej.
Filie i kaplice.
Kaplice na Kresach funkcjonowały przeważnie przy polskich dworach, obsługując także polskich oficjalistów. Ziemiaństwa nie było stać na wybudowanie kościoła, ale stać je było na kaplicę, ku własnej wygodzie, gdy parafia była daleko. Ważny również był czynnik ekonomiczny przy dalekich dojazdach do parafii.
Źródła i opracowania podają różne liczby filii i kaplic, które weszły w skład diecezji mińskiej w 1798 roku. Słowniki i encyklopedie utrzymują, że diecezja liczyła 48 kościołów filialnych i 174 kaplice. Taką liczbę podaje także B. Kumor. Żadne ze źródeł nie wymienia nazw miejscowości, gdzie istniały filie i kaplice w 1798 roku. Najwcześniejsza informacja o liczbie filii i kaplic pochodzi z 1802 roku. Jest to "Zebranie wiadomości o stanie duchowieństwa ogólnego w Diecezji Mińskiej" sporządzone przez pierwszego biskupa – J. Dederkę. Liczba 41 filii i kaplic jednak nie odpowiada liczbie podawanej w opracowaniach historycznych. Pewną liczbę filii i kaplic podaje J.B. Chodźko w pracy poświęconej diecezji mińskiej około 1830 roku. Wymienia on 60 filii i 132 kaplice, podając również miejscowości, gdzie znajdowały się kościoły filialne i kaplice. Z parafii diecezji mińskiej, jakie istniały w 1830 roku, w 33 funkcjonowały kościoły filialne, a w 50 – kaplice.
Po zmianie granic diecezji mińskiej w 1847 roku liczba filii zwiększyła się do 62, natomiast trzykrotnie spadła liczba kaplic, której spadek spowodowała utrata dekanatów wilejskiego i dziśnieńskiego posiadających gęstą sieć kaplic. Dekanat wilejski miał 13 kaplic, dziśnieński – 18. Dekanat nowogródzki, który został przyłączony do diecezji mińskiej, miał jedną kaplicę – w parafii Mir. Drugą przyczyną spadku liczby kaplic był zakaz budowania nowych kościołów i kaplic oraz odnawiania ich bez pozwolenia władz cywilnych z 16 grudnia 1839 roku. Po reorganizacji diecezji mińskiej w Cesarstwie Rosyjskim liczyła ona 62 filie i 45 kaplic. Około 1863 roku liczba filii wynosiła 37, kaplic – 146. Liczba filii spadła z 62 (w 1855 roku) do 37, natomiast liczba kaplic wzrosła prawie trzykrotnie. Po powstaniu styczniowym w diecezji mińskiej zabrano na cerkwie bądź zdegradowano do rzędu kaplic 25 kościołów filialnych.
Ze wszystkich filii i kaplic diecezji mińskiej tylko 45 otrzymało fundusz w postaci ziemi i annuat. Łącznie uposażenie filii i kaplic wynosiło 4250,5 ha ziemi oraz 6802 r.s. annuat.
Altarie i bractwa.
Około 1830 roku altarie miały kościoły w 12 parafiach: Bobrujsku, Dokszycach, Głębokim, Iwieńcu, Kamieniu, Kopylu, Lachowiczach, Lebiedziewie, Mińsku (parafia św. Trójcy), Słucku, Świerżeniu, Zadorożu. W Bobrujsku istniały dwie altarie: św. Antoniego i Szkaplerza Najświętszej Marii Panny, w Kamieniu – św. Anny, w Lebiedziewie – Niepokalanego Poczęcia Najświętszej Marii Panny, w Słucku – dwie – św. Anny i św. Marii Magdaleny. Źródła nie podają informacji na temat patronów dwóch altarii w Głębokiem i dwóch w Iwieńcu oraz altarii w Dokszycach, Kopylu, Lachowiczach, Mińsku, Świerżeniu i Zadorożu. Liczba altarii około 1830 roku wynosiła 16, z których 14 posiadało fundusz. Łączna suma kapitału wynosiła 19 675 r.s., ziemi – 997,9 ha, dusz pańszczyźnianych – 183. W 1855 roku w diecezji mińskiej istniała już tylko jedna altaria – w parafii Koroleszczewicze, powstała po 1830 roku. Brak danych o jej funduszach.
Około 1830 roku w diecezji mińskiej prowadziły działalność 34 bractwa w parafiach Chołchła (Imienia Marii), Chotajewicze (Różańca św.), Chożów (Szkaplerza NMP), Cimkowicze (Szkaplerza NMP), Dołhinów (św. Anny), Druja (św. Anny i św. Antoniego), Duniłowicze (Szkaplerza NMP), Głębokie (Trójcy św.), Hermanowicze (Przemienienia Pańskiego), Ikaźń (Różańca św.), Kajdanów (św. Anny), Kamień (Niepokalanego Poczęcia NMP), Kościeniewicze (Niepokalanego Poczęcia NMP i Opatrzności Bożej), Krasne Sioło (Bożego Ciała), Łohojsk (Najświętszego Serca Jezusa), Miadzioł (św. Anny), Mińsk – parafia św. Trójcy („Szczęśliwej Śmierci”), Miory (Różańca św.), Mołodeczno (Jezusa Nazareńskiego), Niedźwiedzice (Różańca św.), Nieśwież (Niepokalanego Poczęcia NMP i Różańca św.), Okołów (Opatrzności Bożej), Parafianów (Różańca św.), Pierszaje (Szkaplerza NMP), Pińsk (Różańca św.), Postawy (Szkaplerza NMP), Raków (Różańca św.), Słuck (Różańca św. i Szkaplerza NMP), Wołkołata (Opatrzności Bożej), Zadziew (Trójcy św.). Jedynie bractwo "Szczęśliwej śmierci" przy mińskiej parafii św. Trójcy posiadało dochód roczny w wysokości jednego rubla srebrnego i pięciu kopiejek. Bractwa utrzymywały się z organizowania uroczystości parafialnych oraz z ofiar wiernych. W 1855 roku w diecezji mińskiej nie istniało żadne bractwo.
Uposażenie parafii.
Uposażenie parafii składało się z ziemi, kapitałów, annuat i dusz pańszczyźnianych. W roku 1830 plebani diecezji mińskiej posiadali łącznie 153 538,7 ha ziemi, 564 439 r.s. kapitałów, 15 884 r.s. annuat oraz 4352 dusz pańszczyźnianych. Na kościół parafialny średnio przypadało: 1583 ha ziemi, 5819 r.s. kapitału, 164 r.s. annuat oraz 44 dusze pańszczyźniane.
1 stycznia 1842 roku zostało wydane "Nowe rozporządzenie dotyczące diecezji rzymskokatolickich w Cesarstwie Rosyjskim". Majątki kościelne zostały skasowane. Sumami otrzymanymi z konfiskaty dóbr kościelnych zarządzało Rzymsko-Katolickie Kolegium w Petersburgu, które za pozwoleniem ministra spraw wewnętrznych wypłacało pensje duchowieństwu. Parafie zostały podzielone na pięć klas.
Proboszczowie parafii I klasy otrzymywali po 600 r.s. rocznie. W diecezji mińskiej ten przywilej posiadał tylko proboszcz katedry mińskiej. Proboszcz parafii II klasy otrzymywał 500 r.s. rocznie. Takich parafii, według tabel statystycznych J.B. Chodźki, było 4. X.Y.Z. [W. Sułkowski] podaje, że liczba parafii należących do II klasy wynosiła 5, jednak nie wymienia nazw tych parafii. Parafii przypisanych do klasy III z roczną pensją 400 r.s. było 16. Parafii IV klasy, gdzie proboszczowie otrzymywali rocznie po 275 r.s., było 31. 38 parafii należało do V klasy, ich proboszczowie pobierali roczną pensję w wysokości 230 r.s. Były to parafie w mniejszych miejscowościach i wsiach. Źródła nie podają informacji o przynależności do jakiejkolwiek klasy 15 parafii dekanatów nowogródzkiego i stwołowickiego. Oprócz rocznych pensji na użytek każdego plebana przydzielono po 43,7 ha ziemi.
Liczba wiernych i kapłanów w parafiach diecezji mińskiej.
Źródła nie podają, ilu było kapłanów w diecezji mińskiej w 1798 roku. Około 1830 roku kapłanów w diecezji mińskiej było 213. Przeciętnie dwóch księży obsługiwało jedną parafię. Jeden kapłan przypadał na 1274 wiernych. Około 1865 roku w diecezji mińskiej pracowało 162 kapłanów, na jedną parafię przypadało 2 księży, a jeden kapłan miał pod opieką 1497 wiernych. Liczba kapłanów uległa gwałtownemu zmniejszeniu po powstaniu styczniowym z powodu wywiezienia wielu z nich na Syberię lub odsunięciu przez władze od zarządu parafią.
W 1800 roku wiernych w diecezji mińskiej było 199 597. Przy liczbie parafii 95 na jedną parafię przypadało średnio 2101 rzymskich katolików. W 1842 roku liczba parafii wynosiła 97, wiernych zaś 271 559. Na jedną parafię przypadało przeciętnie 2800 katolików. Na skutek zmiany granic diecezji mińskiej w latach 1842-1847 trzydzieści trzy parafie (104 194 wiernych) dekanatów dziśnieńskiego i wilejskiego zostały przyłączone do diecezji wileńskiej. Źródła nie podają, ilu wiernych było w nowo przyłączonych parafiach dekanatów nowogródzkiego i stwołowickiego około 1842 roku, zaś około roku 1863 liczyły one łącznie 31 317 wiernych. W latach 1863-1869 liczba wiernych diecezji mińskiej wynosiła 219 353. Parafii było 52. Na jedną parafię przypadało przeciętnie 4218 katolików.
Kasata parafii diecezji mińskiej po powstaniu styczniowym.
Według danych z 1863 roku w diecezji mińskiej było 80 parafii, 37 filie i 127 kaplic. W następstwie represji po powstaniu styczniowym zostało skasowanych 28 parafii, 21 filii i 79 kaplic.
Takie postępowanie caratu zostało spowodowane kilkoma przyczynami: duchowni katoliccy niejednokrotnie narażali się carskiemu rządowi, wygłaszając podczas powstania patriotyczne kazania w kościołach i współpracując z powstańcami, bądź też wierni brali udział w walkach powstańczych. W ramach represji wysyłano księży na Syberię, a opuszczone kościoły oddawano Kościołowi prawosławnemu, przerabiając je na cerkwie, zamykano czasowo, jeśli nie nadawały się one na cerkiew z powodu wysokich kosztów ich remontowania, przeznaczano na cele świeckie (więzienia, szkoły itd.), a nawet wyburzano. Zamykano je też, gdy wierni i duchowni nie chcieli się pogodzić z decyzjami władz, nakazującymi wprowadzenie języka rosyjskiego do nabożeństw paraliturgicznych. W przypadku diecezji mińskiej skasowano w ten sposób ponad połowę świątyń katolickich.
Zakony w diecezji mińskiej.
Działalność duszpasterską diecezji wspierały zakony. Diecezja miała w swoich strukturach zarówno zakony męskie, jak i żeńskie. Niektórym z zakonów męskich zostało powierzone prowadzenie parafii. Uposażenie zakonów składało się z ziemi, annuat, kapitału i dusz pańszczyźnianych. Łącznie zakony diecezji mińskiej posiadały 87 858,2 ha ziemi, 646 536 r.s. kapitałów, i 10 790 r.s. annuat oraz 6219 dusz pańszczyźnianych.
Typologia zakonów na terenie diecezji mińskiej.
Zakony dzieliły się na męskie i żeńskie, męskie z kolei – na te, które prowadziły parafie i te, które parafiami nie administrowały. Najbardziej zagęszczony przez zakony obszar diecezji znajdował się na północnym zachodzie i w centrum diecezji mińskiej (31 domów zakonnych). W części południowo-wschodniej występuje jedynie sześć domów, z kolei w części południowo-zachodniej – osiem, na wschodzie diecezji – pięć domów zakonnych.
Zakony prowadzące parafie.
Z 97 parafii diecezji mińskiej około 1830 roku 21 było prowadzonych przez zakony. Dominikanie administrowali parafiami w Chołopieniczach, Chotajewiczach, Drui, Rakowie, Rzeczycy, Stołpcach i Ziembinie; bernardyni – w Berezynie borysowskiej, Budsławiu, Hłusku, Jurewiczach; franciszkanie – w Pińsku, Prozorokach, Serafinie, Udziale; pijarzy – Lubieszowie, Łużkach; trynitarze – Krzywiczach, Mołodecznie; benedyktyni – w Horodyszczu pińskim; misjonarze – w Śmiłowiczach; cystersi – w Kimbarówce.
17 lipca 1832 roku Mikołaj I zatwierdził ukaz "O zniesieniu niektórych klasztorów rzymskokatolickich". Kasaty były spowodowane dążeniem do wyeliminowania w Cesarstwie Rosyjskim wszelkich obcych wpływów i naleciałości zakonów, które zajmowały się prowadzeniem misji i szkolnictwem duszpasterskim. Różnorodność zakonów rzymskokatolickich była niezrozumiała dla caratu, bowiem w prawosławnej Rosji przed rozbiorami Rzeczypospolitej istniał jeden zakon męski i jeden żeński. Niechęć caratu dla zakonów łacińskich znalazła swój wyraz w przedstawionej Mikołajowi I doktrynie Uwarowa, ministra oświaty, która zawierała trzy główne punkty, określające Rosję: prawosławie, samowładczość cesarza i szlachetna narodowość Wielkorusów ("prawosławie, samodierżawije, narodnost"'). J.B. Chodźko w podsumowaniu swojej pracy poświęconej diecezji mińskiej przedstawił oficjalne, głoszone przez rząd, wyjaśnienie faktu przekazania prawie wszystkich parafii prowadzonych dotąd przez duchowieństwo zakonne w ręce duchownych świeckich. Przesunięcia te zostały dokonane "z powodu małej liczby księży". Kasata zakonów odbywała się w dwóch etapach: w 1832 roku oraz w 1844. Te zakony, które przetrwały kasatę w 1832 roku, w 1842 roku zostały podzielone na etatowe i nadetatowe (zasztatne). Zakony etatowe otrzymywały pensje rządowe w wysokości, która zależała od klasy danego klasztoru (od I do III), klasztory nadetatowe otrzymywały pensje roczne w wysokości 40 r.s. na osobę.
Na skutek kasaty zakonów w 1832 roku administrowania parafiami zostali pozbawieni bernardyni w Berezynie borysowskiej, Hłusku, dominikanie w Chołopieniczach i Chotajewiczach, Drui, Jurewiczach, Rakowie, Rzeczycy, Stołpcach, Ziembinie, franciszkanie w Prozorokach, Serafinie, trynitarze w Krzywiczach i Mołodecznie, pijarzy w Łużkach, misjonarze w Śmiłowiczach – razem 16 parafii zostało odebranych duchowieństwu zakonnemu. Przy administrowaniu parafii pozostali bernardyni w Budsławiu, benedyktyni w Horodyszczu pińskim, cystersi w Kimbarówce, pijarzy w Lubieszowie, franciszkanie w Pińsku i Udziale. Po roku 1842 wśród przyłączonych do diecezji parafii dekanatów nowogródzkiego i stwołowickiego tylko jedna prowadzona była przez zakon: kawalerowie maltańscy sprawowali opiekę nad parafią w Stwołowiczach.
Zakony męskie nieprowadzące parafii.
W diecezji mińskiej funkcjonowało 18 klasztorów męskich, które nie administrowały żadną parafią. Umiejscowione były przeważnie w stolicach dekanatów i większych miastach: benedyktyni – w Nieświeżu i Mińsku, dominikanie – w Mińsku, Nieświeżu oraz Pińsku, franciszkanie – w Iwieńcu, Mińsku, bernardyni – w Drui, Nieświeżu, Mińsku, Mozyrzu, Słucku i Pińsku, karmelici – w Głębokiem, Pińsku, Mińsku, Miadziole Starym, bonifratrzy – w Mińsku. W tych miejscowościach parafie były obsługiwane przez kler diecezjalny.
Najwięcej klasztorów bez parafii w diecezji mińskiej miał zakon bernardynów. Z pięciu jego klasztorów trzy zostały skasowane w 1832 roku: w Mozyrzu, Pińsku i Słucku. Klasztory w Mińsku i Nieświeżu przetrwały i w 1842 roku (kasata majątków kościelnych w Cesarstwie Rosyjskim) zostały zaliczone do etatowych I klasy z roczną pensją 3185 r.s. Cztery klasztory posiadał zakon karmelitów. Klasztory karmelitańskie w Pińsku, Mińsku i Miadziole skasowano w 1832 roku, a klasztor w Głębokiem zaliczono w 1842 roku do zasztatnych, tzn. zakonnicy otrzymywali rocznie po 40 r.s. na osobę. Kolejnym pod względem liczby klasztorów był zakon dominikanów. Klasztor dominikanów mińskich został skasowany w 1832 roku, klasztor w Pińsku w 1842 roku zaliczono do zasztatnych, a w Nieświeżu – do klasy II z roczną pensja 2220 r.s. Benedyktyni i franciszkanie mieli po dwa klasztory. Po 1832 roku przetrwał tylko klasztor benedyktynów w Nieświeżu. W 1842 roku został zaliczony do II klasy (2220 r.s. rocznie). Jedyny klasztor bonifratrów – w Mińsku – został skasowany w 1832 roku. Po kasacie zakonów diecezji mińskiej w 1832 roku pozostało jedynie 6 klasztorów męskich.
Zakony żeńskie.
W diecezji mińskiej prowadziło działalność 10 zakonów żeńskich: szarytki – w Mińsku, mariawitki – w Pińsku, Mozyrzu, Słucku, Hłusku, Mińsku, benedyktynki – w Nieświeżu, Mińsku, cysterki – w Kimbarówce, bernardynki – w Mińsku. Najbardziej rozpowszechniony był zakon mariawitek, który przetrwał kasatę w 1832 roku. W 1842 roku wszystkie klasztory mariawitek zostały zaliczone do zasztatnych (40 r.s. rocznie na osobę). Do nadetatowych zaliczono również klasztor bernardynek w Mińsku. Klasztor benedyktynek nieświeskich przypisano do III klasy (1455 r.s. rocznie), mińskich – do I (2765 r.s. rocznie). Źródła nie podają informacji na temat losu klasztoru szarytek w Mińsku.

</doc>
<doc id="2019761" url="https://pl.wikipedia.org/wiki?curid=2019761" title="Stanisław Szczotka">
Stanisław Szczotka

Stanisław Szczotka (ur. 13 lutego 1912 w Milówce, zm. 11 sierpnia 1954) – polski profesor historii i socjologii wsi, doktor filozofii, badacz dziejów Żywiecczyzny, działacz polskiego ruchu ludowego. 
Życiorys.
Stanisław Szczotka urodził się w rodzinie chłopskiej. Uczęszczał do gimnazjum w Żywcu, które ukończył w 1930 roku. Następnie, w latach 1930-1934 studiował historię na Uniwersytecie Jagiellońskim w Krakowie. Pracę magisterską pt. "Początki ruchu antytrynitarskiego w Polsce w świetle akt synodalnych" obronił w 1934. Od 1935 zatrudniony był w Komisji Historycznej PAU, gdzie opracowywał i udostępniał zbiory. W 1936 uzyskał tytuł doktora filozofii. Od 1937 do wybuchu wojny pełnił funkcję asystenta w katedrze Historii Kultury. W tym czasie prowadził także działalność polityczną jako członek Stronnictwa Ludowego, utrzymując kontakt z przebywającym na emigracji Wincentym Witosem i organizując strajk chłopski.
Jeszcze przed wybuchem wojny Stanisław Szczotka rozpoczął badania nad historią społeczno-gospodarczą XVII wieku, kierując szczególnie zainteresowanie ku rodzinnej Żywiecczyźnie. Był jednym z założycieli w 1934 roku Towarzystwa Miłośników Ziemi Żywieckiej, w ramach którego podjął inicjatywę przetłumaczenia z łaciny i wydania "Dziejopisu Żywieckiego" Andrzeja Komonieckiego; udało się wydać dwa z trzech zaplanowanych tomów (drugi tom został jednak w całości zarekwirowany i zniszczony przez Niemców w Cieszynie tuż po wybuchu wojny). Był współzałożycielem i redaktorem kwartalnika "Gronie" (od 1938 roku) i współorganizatorem Muzeum Regionalnego w Żywcu. 
Z inicjatywy Szczotki rozpoczęto prace wykopaliskowe na żywieckim Grojcu, a odkryte tam znaleziska z okresu kultury łużyckiej zasiliły zbiory nowo powstałego muzeum. Podjął też nieudaną próbę wydania ”Kronik Żywieckich” ks. Franciszka Augustina. Przed wybuchem wojny publikował m.in. wyniki badań nad księgami metrykalnymi parafii żywieckiej czy monografię żywieckiej szkoły parafialnej. W swych pracach interesował się także zbójnictwem i zagadnieniami wołoskimi.
W 1939 wyniku Sonderaktion Krakau został aresztowany i więziony w obozach w Sachsenhausen i Dachau. Po zwolnieniu z obozu 8 lutego 1940 brał udział w walce zbrojnej w szeregach Batalionów Chłopskich. Włączył się m.in. w działalność SL "Roch", przyjmując pseudonim "Weroncyn". W tym czasie był też współorganizatorem konspiracyjnych pism ludowych, "Znicza" i "Myśli ludowej". Jako zastępca komendanta powiatowego Batalionów Chłopskich w Stopnicy brał udział w walkach i został ranny. Brał także udział m.in. w organizacji i wyposażeniu lokalnego szpitala polowego dla partyzantów. Latem 1944 w czasie bitwy pod Słupią wezwał na pomoc walczącym partyzantom patrol Armii Czerwonej w sile 3 czołgów. Ponownie aresztowany w czasie walk o przyczółek baranowsko-sandomierski, zbiegł z transportu do obozu koncentracyjnego i do końca wojny ukrywał się w Krakowie. Za działalność przeciw okupantowi otrzymał Złoty Krzyż Zasługi z Mieczami.
Już w styczniu 1945 powrócił do pracy na uczelni, a kilka miesięcy później habilitował się na Wydziale Filozoficznym UJ (lipiec 1945). Został także wybrany w listopadzie 1945 na prezesa krakowskiego koła PSL, jednak w lipcu 1946 zrezygnował tak z tej funkcji, jak i z oficjalnej działalności politycznej. W 1946 został profesorem historii i socjologii wsi na Wydziale Rolniczo-Leśnym Uniwersytetu im. Adama Mickiewicza w Poznaniu. W 1952 roku został przeniesiony na Wydział Filozoficzno-Historyczny jako profesor nadzwyczajny, gdzie wkrótce został jego dziekanem. Od 1954 roku pełnił funkcję kierownika Pracowni Historycznej Rolnictwa i Hodowli w Polsce przy Instytucie Historii Kultury Materialnej PAN. Na jego dorobek składa się m.in. ponad 100 prac naukowych i popularnonaukowych. Stanisław Szczotka jest również autorem kilkudziesięciu haseł Polskiego Słownika Biograficznego. Był także encyklopedystą - na prośbę Stanisława Kota napisał hasło "inwentarze" oraz "zbójnictwo" do Encyklopedii staropolskiej Brücknera wydanej w latach 1937-1939.
Poniósł śmierć w wypadku kolejowym pod Kępnem. Jest pochowany na poznańskim cmentarzu Górczyńskim.

</doc>
<doc id="2019764" url="https://pl.wikipedia.org/wiki?curid=2019764" title="Górzyca (Masyw Śnieżnika)">
Górzyca (Masyw Śnieżnika)

Górzyca (niem. "Kleeberg") – góra o wysokości 815 m n.p.m. w południowo-zachodniej Polsce, w Sudetach Wschodnich, w Masywie Śnieżnika, (w Krowiarkach).
Położenie.
Jest położona w południowo-zachodniej części Krowiarek, w krótkim, bocznym ramieniu, odchodzącym na zachód od Skowroniej Góry. Od masywu Modrzeńców i Skowronka na północy, oddziela ją "Żabi Dół", dolina potoku "(dopływ z Marcinkowa"). Od Suchonia na południu - dolina Waliszowskiej Wody. Obie te doliny, choć krótkie, są bardzo głębokie, a zbocza Górzycy - strome. Ku zachodowi Opada ona również stromym zboczem do Wysoczyzny Idzikowa w Rowie Górnej Nysy. U zachodnich podnóży leży wioska Kamienna, natomiast na wschodzie, pod grzbietem Krowiarek znajdują się nieliczne zabudowania zanikającej wsi Marcinków.
Budowa geologiczna.
Zbudowana jest z gnejsów słojowo-oczkowych ("śnieżnickich") należących do metamorfiku Lądka i Śnieżnika. Na wschód od szczytu występują łupki łyszczykowe serii strońskiej. U południowego i południowo-wschodniego podnóża znajdują się gnejsowe skałki i urwiska.
Roślinność.
Cały masyw porośnięty lasem świerkowym.

</doc>
<doc id="2019765" url="https://pl.wikipedia.org/wiki?curid=2019765" title="Josef Kempný">
Josef Kempný

Josef Kempný (ur. 19 lipca 1920 r. w Łazach, zm. 25 listopada 1996 r. w Pradze) – czechosłowacki polityk i działacz komunistyczny, drugi premier Czeskiej Republiki Socjalistycznej w latach 1969–1970.
Życiorys.
Urodził się w 1920 w Łazach koło Orłowej na Śląsku Cieszyńskim. Pochodził z górniczej rodziny. Po ukończeniu szkoły podstawowej kontynuował naukę w gimnazjum w Orłowej. Egzamin maturalny zdawał jednak w gimnazjum w Přívozie (dzielnica Ostrawy). Następnie rozpoczął studia na Wyższej Szkole Technicznej w Brnie, jednak nie ukończył nawet pierwszego semestru, wobec zamknięcia uczelni przez nazistów w trakcie okupacji kraju. Po zakończeniu II wojny światowej pracował jako robotnik i technik na budowie. Po przejęciu władzy przez komunistów w Czechosłowacji pełnił wiele funkcji kierowniczych w administracji lokalnej na terenie Ostrawy, Zwolenia i Sniny. W 1954 wrócił do Ostrawy między innymi w celu dokończenia studiów wyższych, które ukończył ostatecznie w 1965 uzyskując tytuł kandydata nauk. Przez miejscowy aparat władzy oceniany był jako osoba zdolna do inicjatyw i umiejąca dobierać sobie współpracowników.
Do Komunistycznej Partii Czechosłowacji wstąpił w 1945, sprawując szereg funkcji partyjnych. W 1964 został przewodniczącym Prezydium Miejskiej Rady Narodowej w Ostrawie. Wiele uwagi poświęcał zwiększeniu wydobycia węgla w zagłębiu oraz kwestiom mieszkaniowym. Z jego inicjatywy powstały nowe osiedla w Porubie i Zábřehu. Po wkroczeniu wojsk do Czechosłowacji w 1968 zrezygnował ze swojej funkcji w Ostrawie zostając członkiem Komitetu centralnego KPCz. Równocześnie przeniósł się do Pragi. W latach 1968–1976 był posłem do Czeskiej Rady Narodowej oraz jej przewodniczącym w latach 1981–1989. Po rezygnacji Stanislava Rázla z funkcji premiera Czeskiej Republiki Socjalistycznej w 1969 objął jego stanowisko, sprawując je do 1970. W latach 1981–1989 był posłem do parlamentu ogólnokrajowego.
17 listopada 1989 zrezygnował ze wszystkich funkcji partyjno-państwowych. Rok później został wykluczony z partii wycofując się całkowicie z życia politycznego. Zmarł w 1996 w Pradze. 

</doc>
<doc id="2019767" url="https://pl.wikipedia.org/wiki?curid=2019767" title="Zasiewanie żelazem">
Zasiewanie żelazem

Zasiewanie żelazem - wprowadzenie związków żelaza do górnych warstw oceanu w celu stymulacji zakwitu fitoplanktonu.
Celem zasiewania związkami żelaza jest zwiększenie produkcji pierwotnej biomasy w oceanie oraz wpływ na redukcję dwutlenku węgla w atmosferze poprzez sekwestrację w oceanie. Eksperymenty naukowe dotyczące tej hipotezy, m.in. IronEx II w 1995 pokazały, że zakwity fitoplanktonu mogą być ograniczone w oceanie przez niedobór związków żelaza.

</doc>
<doc id="2019768" url="https://pl.wikipedia.org/wiki?curid=2019768" title="F1 Championship Season 2000">
F1 Championship Season 2000

F1 Championship Season 2000 – gra stworzona przez studio EA Sports a wydana przez Electronic Arts 28 listopada 2000, a w Polsce 30 stycznia 2001 roku. "F1 Championship Season 2000" są to wyścigi Formuły 1. Gra została wydana na komputery osobiste oraz konsolę PlayStation 2.

</doc>
<doc id="2019772" url="https://pl.wikipedia.org/wiki?curid=2019772" title="Zatrzymanie pociągu w Starej Wsi (1943)">
Zatrzymanie pociągu w Starej Wsi (1943)



</doc>
<doc id="2019775" url="https://pl.wikipedia.org/wiki?curid=2019775" title="Fabryka Oskara Schindlera - Emalia w Krakowie">
Fabryka Oskara Schindlera - Emalia w Krakowie



</doc>
<doc id="2019779" url="https://pl.wikipedia.org/wiki?curid=2019779" title="Abell 3827">
Abell 3827

Abell 3827 – gromada galaktyk znajdująca się w konstelacji Indianina w odległości około 1,4 mld lat świetlnych od Ziemi.
W centrum gromady znajduje się galaktyka ESO 146-IG 005, najbardziej masywna znana galaktyka.

</doc>
<doc id="2019781" url="https://pl.wikipedia.org/wiki?curid=2019781" title="Okręg warszawski AK">
Okręg warszawski AK



</doc>
<doc id="2019784" url="https://pl.wikipedia.org/wiki?curid=2019784" title="Ligue Magnus">
Ligue Magnus

Ligue Magnus – najwyższy poziom ligowy rozgrywek hokeja na lodzie we Francji.
Historia.
Rozgrywki zostały założone w 1907 i należą tym samym do najstarszych w Europie.
Zwycięzca otrzymuje Puchar Magnusa (franc. "Coupe Magnus"). Nazwa trofeum pochodzi od nazwiska Louisa Magnusa, pierwszego prezydenta IIHF w latach 1908–1912.
Nagrody i trofea.
Po zakończeniu sezonu rokrocznie przyznawanych jest szereg nagród indywidualnych i drużynowych:

</doc>
<doc id="2019787" url="https://pl.wikipedia.org/wiki?curid=2019787" title="Fürstenau (ujednoznacznienie)">
Fürstenau (ujednoznacznienie)

Niemcy:
Dawne nazwy miejscowości w Polsce:
Szwajcaria:
Osoby:
Inne:

</doc>
<doc id="2019790" url="https://pl.wikipedia.org/wiki?curid=2019790" title="Georgsmarienhuette">
Georgsmarienhuette



</doc>
<doc id="2019791" url="https://pl.wikipedia.org/wiki?curid=2019791" title="Biliran">
Biliran

Biliran – wyspa i prowincja na Filipinach, położona na wyspach Biliran i Maripipi kilka kilometrów na północ od wyspy Leyte w regionie Wschodnie Visayas. Do 1992 była częścią prowincji Leyte.
Od południowego zachodu poprzez cieśninę Biliran oraz od południowego wschodu poprzez zatokę Carigara graniczy z wyspą Leyte. Od wschodu poprzez morze Samar graniczy z wyspą Samar. W odległości 30 km na północny zachód znajduje się wyspa Masbate. Od zachodu znajduje się morze Visayan.
Powierzchnia: 536,01 km². Liczba ludności: 150 031 mieszkańców (2007). Gęstość zaludnienia wynosi 279,9 mieszk./km². Stolicą prowincji jest Naval.

</doc>
<doc id="2019792" url="https://pl.wikipedia.org/wiki?curid=2019792" title="Język bai">
Język bai

Język bai (bai: "Baip‧ngvp‧zix"; , pinyin: "Báiyǔ") – język mniejszości etnicznej Bai, używany przez około 1,2 mln osób w chińskiej prowincji Junnan. Zaliczany jest zazwyczaj do tybeto-birmańskiej rodziny językowej, ale dokładna klasyfikacja jest utrudniona ze względu na znaczne leksykalne wpływy różnych dialektów chińskich. Posiada własny system pisma "laobaiwen". Dzieli się na trzy grupy dialektów: centralną, północną i południową, traktowane przez Ethnologue jako odrębne języki.

</doc>
<doc id="2019794" url="https://pl.wikipedia.org/wiki?curid=2019794" title="Benedykt Makrai">
Benedykt Makrai

Benedykt Makrai ("Benedykt Makray", łac. "Benedictus de Macra") – węgierski rycerz i dyplomata.
Benedykt Makrai urodził się w drugiej połowie lat 60. XIV wieku, jego rodzina pochodziła prawdopodobnie z drobnej szlachty komitatu Zaránd w dzisiejszej Rumunii. Po ukończeniu edukacji w rodzinnym kraju udał się na studia do Pragi, które kontynuował w latach 1383–1387, uzyskując tytuł magistra. Prawdopodobnie w 1390 roku przeniósł się do Wiednia, gdzie wykładał astronomię. Następnie udał się na studia prawnicze do Paryża i kolejno do Padwy.
Po powrocie do kraju zaangażował się w konflikt pomiędzy stronnictwami Zygmunta Luksemburskiego i Władysława z Durazzo, popierając tego drugiego. W 1403 roku Władysław przegrał jednak z Zygmuntem, zaś Makrai, jako jeden z jego stronników, został uwięziony. Na skutek interwencji u Zygmunta Luksemburskiego uczonych z paryskiej Sorbony został jednak zwolniony.
Od tego czasu Makrai wiernie służył władcy, zyskując jego duże zaufanie i podejmując kolejne trudne misje dyplomatyczne. Odbył w tych celach podróże do Katalonii, Francji i Anglii.
W okresie od 1412–1413 był odpowiedzialny za dokumentację sporu polsko-krzyżackiego po wielkiej wojnie z zakonem, w którym Zygmunt Luksemburski podjął się roli arbitra, sam Makrai działał zaś jako subarbiter. W listopadzie 1412 roku dotarł do Brześcia Kujawskiego, po czym udał się w podróż po Polsce, Litwie, Mazowszu i Pomorzu Słupskim. W swym postępowaniu, darząc Polaków sympatią, naraził się stronie krzyżackiej, która zarzucała mu stronniczość i ostatecznie odmówiła udziału w procesie polubownym. Ostatecznie rozwiązano tylko niektóre kwestie sporne, głównie pomniejsze, oraz zapewniono trwanie pokoju aż do wojny głodowej.
Po zakończeniu misji w Polsce był jednym z najbliższych doradców prawnych króla Zygmunta na soborze w Konstancji, który miał miejsce w latach 1414–1418.

</doc>
<doc id="2019795" url="https://pl.wikipedia.org/wiki?curid=2019795" title="Sprawa Petrowa">
Sprawa Petrowa



</doc>
<doc id="2019801" url="https://pl.wikipedia.org/wiki?curid=2019801" title="ESO 146-5">
ESO 146-5

ESO 146-5 (również "ESO 146-IG 005") – galaktyka znajdująca się w konstelacji Indianina w odległości około 1,4 miliarda lat świetlnych od Ziemi. Galaktyka ta należy do gromady Abell 3827.
Galaktyka ESO 146-5 jest najbardziej masywną znaną galaktyką. Jej masa sięga 30 mas Słońca, co oznacza, że jest 50 razy bardziej masywna niż Droga Mleczna. Galaktyka ta zawiera cztery jądra galaktyczne, co dowodzi, że powstała ona w wyniku wielokrotnych zderzeń galaktyk. Dodatkowo bliskie otoczenie przez inne galaktyki wskazuje, że proces łączenia się galaktyk i kumulowania masy przez ESO 146-5 jeszcze się nie zakończył.
ESO 146-5 działa jak typowa soczewka grawitacyjna. Znajdujące się w odległościach 2,7 i 5,1 miliarda lat świetlnych dwie galaktyki, widoczne na zdjęciach w postaci łuków wokół ESO 146-5, pozwoliły oszacować jej masę. Obecność obrazów dwóch różnych obiektów pozwoliła na dokładne wyliczenia, a ich wynik okazał się dziesięciokrotnie większy od wcześniejszych przewidywań, opartych na obserwacjach promieniowania rentgenowskiego emitowanego przez supermasywną czarną dziurę znajdującą się w centrum ESO 146-5.

</doc>
<doc id="2019802" url="https://pl.wikipedia.org/wiki?curid=2019802" title="Jaz Janowice">
Jaz Janowice

Jaz Janowice – jaz zlokalizowany w 232,40 km biegu rzeki Odry, piętrzący wody tej rzeki dla potrzeb Stopnia Wodnego Janowice. Jaz składa się z trzech przęseł, każde długości 32,0 m z zamknięciem sektorowym. Cały stopień położony jest w rejonie miejscowości Jeszkowice (miejscowość ta leży w Gminie Czernica, powiecie wrocławskim, województwa dolnośląskiego). Sama nazwa jazu i stopnia odnosi się do dawnej osady Janowice, która obecnie jest częścią Jeszkowic. Przyczółek jazu położony na lewym brzegu rzeki Odra znajduje się natomiast na terenie przynależnym do miejscowości Kotowice w Gminie Siechnice.
Pierwotny jaz kozłowo–iglicowy wybudowany został w latach 1912–1916 wraz z nowym stopniem wodnym. Stopień ten powstał w ramach tzw. II kanalizacji Odry. W 1990 roku jaz przebudowano i wyposażono w zamknięcia sektorowe. Prawy przyczółek jazu opiera się o wyspę powstałą na skutek budowy Kanału Janowickiego, na którym zlokalizowane są pozostałe podstawowe elementy stopnia wodnego: śluzy i elektrownia wodna. Na filarze tego przyczółka zlokalizowano również budynek ze sterownią jazu.
Jaz ten położony jest na skanalizowanym odcinku rzeki Odra, co oznacza, że jest jednym z całego ciągu stopni utrzymujących wymagany poziom wody na rzece. Stanowisko dolne jazu znajduje się w zasięgu oddziaływania następnych na Odrze stopni wodnych: Stopnia Wodnego Opatowice i Stopnia Wodnego Bartoszowice (Węzeł Wodny Bartoszowicko–Opatowicki w ramach Wrocławskiego Węzła Wodnego). Natomiast w zasięgu piętrzenia Jazu Janowice znajduje się stanowisko dolne poprzedniego stopnia wodnego: Stopnia Wodnego Ratowice.

</doc>
<doc id="2019804" url="https://pl.wikipedia.org/wiki?curid=2019804" title="Wybory parlamentarne na Nauru w 2010 roku">
Wybory parlamentarne na Nauru w 2010 roku



</doc>
<doc id="2019805" url="https://pl.wikipedia.org/wiki?curid=2019805" title="Quakenbrueck">
Quakenbrueck



</doc>
<doc id="2019806" url="https://pl.wikipedia.org/wiki?curid=2019806" title="Quokenbrügge">
Quokenbrügge



</doc>
<doc id="2019808" url="https://pl.wikipedia.org/wiki?curid=2019808" title="Quokenbruegge">
Quokenbruegge



</doc>
<doc id="2019809" url="https://pl.wikipedia.org/wiki?curid=2019809" title="Sciapan Sucharenka">
Sciapan Sucharenka

Sciapan Mikałajewicz Sucharenka (biał. Сцяпан Мікалаевіч Сухарэнка; ros. Степан Николаевич Сухоренко, "Stiepan Nikołajewicz Suchorienko"; ur. 27 stycznia 1957 w obwodzie homelskim) – białoruski działacz państwowy i dyplomata, były szef białoruskiego KGB, od sierpnia 2008 ambasador w Armenii.
W 1980 ukończył studia w Białoruskim Instytucie Politechnicznym, następnie kształcił się na Wyższych Kursach KGB ZSRR w Mińsku (1984–1985). W latach 1980–1984 zatrudniony w fabryce ceramiki w Mińsku, w 1985 podjął pracę w Komitecie Bezpieczeństwa Państwowego w Mińsku, którą kontynuował również po rozpadzie Związku Sowieckiego. W latach 1997–1998 i 2000–2005 był wiceprzewodniczącym Komitetu Bezpieczeństwa Państwowego Republiki Białorusi (KDB), zaś w okresie 1998–2000 dyrektorem zarządu KDB ds. Mińska i obwodu mińskiego. Od 2005 do 2007 pełnił funkcję przewodniczącego KDB.
W sierpniu 2008 rozpoczął misję jako ambasador nadzwyczajny i pełnomocny w Armenii.
2 lutego 2011 roku znalazł się na liście pracowników organów administracji Białorusi, którzy za udział w domniemanych fałszerstwach i łamaniu praw człowieka w czasie wyborów prezydenckich w 2010 roku otrzymali zakaz wjazdu na terytorium Unii Europejskiej.
Żonaty, ma syna i córkę.

</doc>
<doc id="2019811" url="https://pl.wikipedia.org/wiki?curid=2019811" title="Southern Leyte">
Southern Leyte

Southern Leyte (Pilipino: "Timog Leyte") – prowincja na Filipinach w regionie Eastern Visayas, położona w południowej części wyspy Leyte i zajmuje jedną czwartą jej powierzchni.
Od północy graniczy z prowincją Leyte, od południa poprzez cieśninę Surigao graniczy z prowincją Surigao del Norte na wyspie Mindanao, od południowego wschodu poprzez cieśninę Canigao graniczy z wyspą i prowincją Bohol, od zachodu poprzez Morze Camotes graniczy z prowincją Cebu na wyspie Cebu.
Powierzchnia: 1797,2 km². Liczba ludności: 390 847 mieszkańców (2007). Gęstość zaludnienia wynosi 217,5 mieszk./km². Stolicą prowincji jest Maasin.

</doc>
<doc id="2019812" url="https://pl.wikipedia.org/wiki?curid=2019812" title="Józef (Bałabanow)">
Józef (Bałabanow)

Józef, imię świeckie Igor Anatoliewicz Bałabanow (ur. 31 stycznia 1954 w Kaszyrze) – biskup Rosyjskiego Kościoła Prawosławnego.
Życiorys.
Od dzieciństwa uczestniczył w życiu parafii Świętych Flora i Ławra w Kaszyrze. Po ukończeniu szkoły średniej i odbyciu służby wojskowej wstąpił do seminarium duchownego w Moskwie, który przedterminowo ukończył, z wysokimi wynikami w 1978. Rozpoczął następnie studia teologicznej w Moskiewskiej Akademii Duchownej. Jako student złożył 5 marca 1979 śluby zakonne małej schimy przed metropolitą krutickim i kołomieńskim Juwenaliuszem. Przyjął imię Józef na cześć św. Józefa. Cztery dni później ten sam hierarcha udzielił mu święceń diakońskich w cerkwi Zaśnięcia Matki Bożej w Monasterze Nowodziewiczym. 23 kwietnia 1981 metropolita Juwenaliusz wyświęcił hierodiakona Józefa (Bałabanowa) na hieromnicha. Rok później za dotychczasową służbę został nagrodzony prawem noszenia krzyża napierśnego.
30 września 1982 został skierowany do parafii św. Eliasza w Sierpuchowie. Od 13 lipca roku następnego był dziekanem dekanatu sierpuchowskiego. Na terenie dekanatu zajmował się restauracją zniszczonych cerkwi, ponownym adaptowaniem ich do użytku liturgicznego i ożywianiem życia parafialnego. 19 marca 1984 ponownie został proboszczem parafii św. Eliasza. W 1987 otrzymał godność archimandryty. 28 lutego 1991 został wyznaczony na przełożonego odnowionego Monasteru Wysockiego w Sierpuchowie. Doprowadził tam do odbudowy życia zakonnego po zniszczeniach okresu radzieckiego. Wznowił również kult Ikony Matki Bożej „Niewyczerpany Kielich”.
28 grudnia 1998 otrzymał nominację na biskupa uglickiego, wikariusza eparchii jarosławskiej i rostowskiej. Jego chirotonia biskupia miała miejsce 31 stycznia 1999 w soborze Objawienia Pańskiego w Moskwie. 7 października 2002 został biskupem ordynariuszem nowo powołanej eparchii birobidżańskiej i kuldurskiej, obejmującej Żydowski Obwód Autonomiczny. W 2013 otrzymał godność arcybiskupa. Dwa lata później został przeniesiony na katedrę kurgańską, a następnie otrzymał godność metropolity.
30 sierpnia 2019 r. przeniesiony na katedrę symbirską, na której pozostał przez niecały rok – 25 sierpnia 2020 r. Święty Synod wyznaczył go na metropolitę ułan-udeńskiego i buriackiego.

</doc>
<doc id="2019813" url="https://pl.wikipedia.org/wiki?curid=2019813" title="Delta Aurygidy">
Delta Aurygidy

delta Aurygidy (δ Aurygidy, DAU) – rój meteorów aktywny od 18 września do 10 października. Jego radiant znajduje się w gwiazdozbiorze Woźnicy. Maksimum roju przypada na 29 września, jego aktywność jest średnia, a obfitość roju wynosi 3 meteory na godzinę. Prędkość meteorów z roju jest wysoka i wynosi 64 km/s.
Rój ten został odkryty w 1979 roku przez Jacka D. Drummonda, Roberta K. Hilla i Herberta A. Beebe (New Mexico State University) i jest związany prawdopodobnie z kometą C/1972 E1 (Bradfield).

</doc>
<doc id="2019815" url="https://pl.wikipedia.org/wiki?curid=2019815" title="Lintorf">
Lintorf

Niemcy:
Zobacz też:

</doc>
<doc id="2019817" url="https://pl.wikipedia.org/wiki?curid=2019817" title="Miłkowski">
Miłkowski

Miłkowski – polski herb szlachecki.
Opis herbu.
W polu belka u góry przekrzyżowana dwoma skosami, u dołu rozdarta i przekrzyżowana skosem na lewym rozdarciu.
Najwcześniejsze wzmianki.
Pieczęć A. Miłkowskiego z 1580.
Herbowni.
Miłkowski.

</doc>
<doc id="2019818" url="https://pl.wikipedia.org/wiki?curid=2019818" title="Lester Horton">
Lester Horton

Lester Horton (ur. 23 stycznia 1906 w Indianapolis, zm. 2 listopada 1953 w Los Angeles) – amerykański choreograf, tancerz i nauczyciel ("modern dance"). tańczył również w filmach i nocnych klubach.
W roku 1928 założył w Los Angeles zespół, który występował do roku 1960. Horton łączył elementy tańców wielokulturowej Ameryki z modern dance i jazzem. Jednym z jego uczniów był Alvin Ailey.

</doc>
<doc id="2019823" url="https://pl.wikipedia.org/wiki?curid=2019823" title="Dmytro Pawłyczko">
Dmytro Pawłyczko

Dmytro Pawłyczko (ukr. Дмитро́ Васи́льович Павли́чко, ur. 28 września 1929 w Stopczatowie, zm. 29 stycznia 2023) – ukraiński poeta, tłumacz, krytyk literacki, działacz społeczny, polityk. W latach 1999–2001 ambasador Ukrainy w Polsce.
Życiorys.
Urodził się w rodzinie chłopskiej. Od jesieni 1945 do lata 1946 był przetrzymywany w areszcie, na podstawie sfabrykowanych dowodów oskarżony o przynależność do Ukraińskiej Powstańczej Armii. W roku 1953 ukończył studia na wydziale filologicznym Uniwersytetu Lwowskiego, kierował działem poezji magazynu „Żowteń”. Po przeprowadzce do Kijowa pracował w sekretariacie Związku Pisarzy Ukrainy. W latach 1971–1978 był redaktorem magazynu „Wseswit”.
Był jednym z organizatorów Ludowego Ruchu Ukrainy na rzecz Przebudowy, Demokratycznej Partii Ukrainy, pierwszym przewodniczącym Towarzystwa Języka Ukraińskiego im. Tarasa Szewczenki.
Od 21 października 2005 był deputowanym IV kadencji Rady Najwyższej Ukrainy z ramienia Ukraińskiej Partii Ludowej.
Był autorem wielu tomów wierszy, m.in. "Miłość i nienawiść" (1953), "Moja ziemia" (1955), "Czarna nić" (1958), "Wzywa prawda!" (1958), "Tajemnica twojej twarzy" (1979), "Spirala" (1984), "Nostalgia" (1998), "Poświadczam życie" (2000), "Naparstek" (2002), jak również tłumaczem poezji anglojęzycznej (między innymi sonetów Szekspira), polskiej, bułgarskiej, rosyjskiej i innych.
Jego poezje stanowią część dwóch antologii Bohdana Zadury: "Wiersze zawsze są wolne. Przekłady z poezji ukraińskiej" (Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2005, ; wydanie 2: Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2007, ) oraz "100 wierszy wolnych z Ukrainy" (Biuro Literackie, Kołobrzeg 2022, ).
Był współtwórcą Deklaracji Niepodległości Ukrainy. Od października 1995 do maja 1998 był ambasadorem Ukrainy na Słowacji, w latach 1999–2001 ambasadorem Ukrainy w Polsce.
Zmarł 29 stycznia 2023 roku.

</doc>
<doc id="2019824" url="https://pl.wikipedia.org/wiki?curid=2019824" title="Montelupi">
Montelupi

Montelupi ("Wilczogórski") – polski herb szlachecki.
Opis herbu.
Na tarczy dzielonej w krzyż, w polach I i II orzeł, w polu III nad górą gwiazda, w IV trzy pasy, barwy i klejnot nieznane. Tak herb blazonują T. Szymański i J.K. Ostrowski.
Zachowały się też przekazy o innych kształtach herbu. Na nagrobku Sebastiana Montelupiego pole górne z orłem jest tylko jedno. 
Tadeusz Gajl przytacza też herb następujący (za Emilianem Szeligą-Żernickim):
Na tarczy dzielonej w krzyż, w polach I i IV czerwonych, orzeł srebrny, w polu II, złotym, góra srebrna, w polu III, złotym trzy rzeki w pas, srebrne.
Najwcześniejsze wzmianki.
Nobilitacja Sebastiana i Karola Montelupich 22 czerwca 1567. Herb zachował się także na kielichu w kościele mariackim w Krakowie z końca XVI wieku i na nagrobku Sebastiana Montelupiego (w innej wersji). Nie ma pewności, czy szlachectwo Montelupich nie jest sfałszowane.
Herbowni.
Montelupi, Wilczogórski.

</doc>
<doc id="2019825" url="https://pl.wikipedia.org/wiki?curid=2019825" title="Franciszek Zima">
Franciszek Zima

Franciszek Zima (ur. 1827 w Luszowicach, zm. 3 sierpnia 1899 we Lwowie) – polski bankier, dyrektor Galicyjskiej Kasy Oszczędności we Lwowie, powstaniec styczniowy, major.
Życiorys.
Uczestniczył w powstaniu węgierskim. Za swoją służbę został odznaczony węgierskim powstańczym Orderem Zasługi Wojskowej III klasy. Następnie walczył w po­wstaniu styczniowym m.in. w oddziale Zygmunta Miłkowskiego, biorąc udział w bitwie pod Kostangalią (15 lipca 1863), dosłużywszy się stopnia majora. Po powstaniu wyemigrował do Londynu, gdzie praco­wał jako urzędnik bankowy. Zaprzyjaźnił się tam z Stanisławem Szczepanowskim.
Po powrocie do kraju Zima został dyrektorem Gali­cyjskiej Kasy Oszczędności, z kapitałem 33 milionów złotych reńskich. Gdy Szczepanowski był bliski bankructwa, Zima, tworząc fikcyjne rachunki, pożyczał mu pieniądze na poszukiwania ropy naftowej i węgla w Karpatach Wschodnich. Jednak nowe odkrycia pokładów węgla i ropy naftowej nie przyniosły Szczepanowskiemu pieniędzy, a niespodziewana kontrola Galicyjskiej Kasy Oszczędno­ści w 1898 wykazała brak kilku milionów. Zima i główny księgowy Kasy zostali aresztowani, co wywołało panikę wśród oszczędzających.
Był członkiem Ligi Polskiej. 27 maja 1891 otrzymał honorowe obywatelstwo miasta Lwowa.
Zima zmarł nagle w więzieniu lwowskim w niewyjaśnionych okolicznościach, nie doczekawszy procesu. Pochowany został na Cmentarzu Łyczakowskim we Lwowie.

</doc>
<doc id="2019828" url="https://pl.wikipedia.org/wiki?curid=2019828" title="Ignacy Zajączkowski">
Ignacy Zajączkowski

Ignacy Zajączkowski (rok urodzenia nieznany, zm. 1847 w Krakowie) – radca sądu krakowskiego, sędzia śledczy specjalizujący się w tropieniu spisków politycznych, prezes c. k. komisji kryminalnej w Krakowie.
Życiorys.
W służbie sądowniczej przeszedł wszystkie szczeble od aktuariusza do c. k. radcy sądowe­go. Brał udział w najważniejszych w tym czasie proce­sach galicyjskich: sprawie Józefa Zaliwskiego, Ossolineum, studentów samborskich, Jana Tyssowskiego.
Spiskowcy wydali na niego wyrok śmierci, jednak długo nie mogli go wykonać, ponieważ Zajączkowski bardzo dbał o swoje bezpieczeństwo. Od zamachu na życie komisa­rza policji w Przemyślu Gutha w 1839, prawie nigdzie nie ruszał się bez ochrony policjanta.
Został zabity wieczorem, strzałem w głowę, na krakowskich Plantach, kiedy wracał z biura policji do domu przy ulicy Gołębiej. Policjant ochraniający Zajączkowskiego na odgłos strzału położył się na ziemi. Nieznane są nazwiska zamachowców, ani organizacja spiskowa, z jakiej się wywodzili.

</doc>
<doc id="2019829" url="https://pl.wikipedia.org/wiki?curid=2019829" title="Władysław Zawadzki (pisarz)">
Władysław Zawadzki (pisarz)

Władysław Zawadzki (ur. w czerwcu 1824 w Hajworonka (Podole), zm. 10 stycznia 1891 we Lwowie) – polski pisarz i publicysta.
Życiorys.
Ukończył studia na Uniwersytecie Lwowskim i w akademii rolniczej w Magyaróvar na Węgrzech. Był dziedzicem niewielkiego majątku. Mając 21 lat wydał swą pierwszą powieść „Dwa światy”. Poślubił Anielę Zimmermann, pisarkę dla dzieci, która redagowała „Przyjaciela Dzieci”. W 1848, biorąc czynny udział w życiu politycznym, pojechał na Zjazd Słowiański do Pragi jako członek Soboru Ruskiego.
Z początku Zawadzki dzielił czas pomiędzy pracą na majątku a pracą literacką., jednak nie udało mu się połączyć jednego z drugim i w 1858 przeniósł się na stałe do Lwowa, poświęcając się wyłącznie pisaniu. Zrezygnował z niezbyt wysoko cenionej twórczości własnej, i na łamach czasopism zamieszczał coraz więcej recenzji literackich i teatralnych, oraz prac popularnonaukowych. To mu przysporzyło uznania i został wciągnięty w centrum życia literackiego Lwowa.
Pod koniec lat siedemdziesiątych Zawadzki stracił wzrok. Z roku na rok publikował coraz mniej i umarł nieomal zapomniany.
Z prac literackich, które pozostawił Zawadzki, najcenniejsza jest „Literatura Galicji 1772-1848”. Jest to jedno z ważniejszych źródeł informacji o literaturze tego okresu.
Wiele utworów ogłosił w czasopismach galicyjskich, wydał: „Dwa światy” (1845, powieść), „Stanisław Staszic” (1860), „Ludwik Nabielak” (1886), „Literatura w Galicji, 1772–1848” (1878, główne jego dzieło), „Dziennikarstwo w Galicji” (1878).

</doc>
<doc id="2019830" url="https://pl.wikipedia.org/wiki?curid=2019830" title="Przemysko-Dynowski Obszar Chronionego Krajobrazu">
Przemysko-Dynowski Obszar Chronionego Krajobrazu

Przemysko-Dynowski Obszar Chronionego Krajobrazu – obszar chronionego krajobrazu o łącznej powierzchni 48 475 ha, położony wokół Parku Krajobrazowego Pogórza Przemyskiego i pełniący funkcję otuliny tego Parku. Obejmuje środkowo-wschodnią część województwa podkarpackiego. Obszar składa się z trzech odrębnych części (północnej, zachodniej i wschodniej), należy do niego także enklawa „Bircza”. Jest to obszar podgórski z licznymi, niezbyt wysokimi pasmami i wzgórzami, poprzecinany jest potokami. Najwyższe wzniesienia dochodzą do 430 m n.p.m.
Najatrakcyjniejszymi miejscowościami na omawianym Obszarze są: Dubiecko, Dynów, Babice, Krzywcza i Pruchnik. W sąsiedztwie północno-wschodniej granicy Obszaru, jednak już nie na jego terenie, leży Przemyśl.
Przez teren Obszaru prowadzą 3 oznakowane turystyczne szlaki piesze: żółty, zielony i niebieski. Osobliwością geologiczną są formacje solonośne w Kormanicach, Aksmanicach, Dubiecku i Sólcy.
Spotkać można rzadkie gatunki zwierząt. Do najciekawszych gadów na tym terenie należy żmija zygzakowata; ptaków – jastrząb gołębiarz, myszołów zwyczajny, trzmielojad i bocian czarny; ssaków – gronostaj i kuna leśna.

</doc>
<doc id="2019831" url="https://pl.wikipedia.org/wiki?curid=2019831" title="Złota płyta (album Shakin’ Dudiego)">
Złota płyta (album Shakin’ Dudiego)

Złota płyta – pierwszy album zespołu Shakin’ Dudi wydany w 1985 roku nakładem Savitoru.
Muzyka – Ireneusz Dudek. Teksty piosenek – Dariusz Dusza. Realizacja nagrań: Wojciech Przybylski i Jarosław Regulski. Zdjęcia i projekt graficzny – Mirosław Ryszard Makowski.

</doc>
<doc id="2019832" url="https://pl.wikipedia.org/wiki?curid=2019832" title="Ukraiński Instytut Naukowy w Berlinie">
Ukraiński Instytut Naukowy w Berlinie

Ukraiński Instytut Naukowy w Berlinie (ukr. Український науковий інститут у Берліні) – instytucja naukowo-badawcza, działająca w Berlinie w latach 1926–1940.
Utworzony został z inicjatywy hetmana Pawła Skoropadskiego. Jego zadaniem była działalność badawcza w dziedzinie historii i stosunków Ukrainy z krajami zachodniej Europy, oraz pomoc materialna ukraińskim studentom i młodym uczonym studiującym w Berlinie.
Pierwszym dyrektorem Instytutu był profesor Dmytro Doroszenko, a kuratorem gen. Wilhelm Groener. Instytut otrzymywał subwencję od rządu niemieckiego.

</doc>
<doc id="2019835" url="https://pl.wikipedia.org/wiki?curid=2019835" title="Bad Laer">
Bad Laer

Bad Laer – uzdrowiskowa gmina samodzielna () w Niemczech, w kraju związkowym Dolna Saksonia, w powiecie Osnabrück.

</doc>
<doc id="2019837" url="https://pl.wikipedia.org/wiki?curid=2019837" title="Laer">
Laer

Niemcy:
Osoby:
Zobacz też:

</doc>
<doc id="2019839" url="https://pl.wikipedia.org/wiki?curid=2019839" title="Cantore Gospel">
Cantore Gospel

Cantore Gospel – chór gospel ze Stargardu założony we wrześniu 2002 roku.
Chór powstał w wyniku połączenia dwóch chórów szkolnych z Gimnazjum nr 4 oraz I Liceum Ogólnokształcącego im. A. Mickiewicza. Założycielką i dyrygentką jest Maria Pyra. W chórze obecnie śpiewa około 30 osób.
Cantore Gospel jest gospodarzem i organizatorem Międzynarodowego Festiwalu Muzyki Gospel „Stargard Gospel Days”. W roku 2010 zdobył II miejsce oraz specjalne wyróżnienie dla dyrygentki Marii Pyry w XIV konkursie chórów na Międzynarodowym Festiwalu Muzyki Gospel Camp Meeting w Osieku.
Chór działa w strukturach Stargardzkiego Centrum Kultury.

</doc>
<doc id="2019841" url="https://pl.wikipedia.org/wiki?curid=2019841" title="Chamartín (stacja metra)">
Chamartín (stacja metra)

Chamartín – stacja metra w Madrycie, na linii 1 i linii 10. Znajduje się w dzielnicy Chamartín, w Madrycie i zlokalizowana jest za pomiędzy stacjami Bambú, a Plaza de Castilla (linia 1) oraz Begoña (linia 10). Została otwarta 10 czerwca 1982 (linia 10), 11 kwietnia 2007 otwarto stację na linii 1.

</doc>
<doc id="2019842" url="https://pl.wikipedia.org/wiki?curid=2019842" title="Reakcja na ciężki stres i zaburzenia adaptacyjne">
Reakcja na ciężki stres i zaburzenia adaptacyjne



</doc>
<doc id="2019843" url="https://pl.wikipedia.org/wiki?curid=2019843" title="Reakcja na ciężki stres">
Reakcja na ciężki stres



</doc>
<doc id="2019845" url="https://pl.wikipedia.org/wiki?curid=2019845" title="Golden Gala 2010">
Golden Gala 2010

Golden Gala 2010 – mityng lekkoatletyczny, który odbył się na Stadio Olimpico w Rzymie 10 czerwca 2010 roku. Zawody były czwartą odsłoną prestiżowej diamentowej ligi.
Rekordy.
Podczas mityngu ustanowiono 2 krajowe rekordy w kategorii seniorów:

</doc>
<doc id="2019848" url="https://pl.wikipedia.org/wiki?curid=2019848" title="Zbiór ustaw pruskich">
Zbiór ustaw pruskich

Zbiór ustaw pruskich () – pruski urzędowy zbiór aktów prawnych, wydawanych przez króla Prus (od 1871 będącego zarazem cesarzem II Rzeszy).
Od XVIII wieku do 1906 roku zbiór określano mianem „Gesetzsammlung für die Königlichen-Preussischen Staaten”, tj. „Zbiór Praw dla Państw Królestwa Pruskiego”. Było to związane z tym, iż królestwo Prus było konglomeratem różnych terytoriów o odmiennym statusie prawnym. Od 1907 do 1918 zbiór nazywano „Gesetzsammlung für Preußen” (Zbiór ustaw pruskich). Nazwa ta przeszła do powszechnego obiegu i była też stosowana w czasach II RP dla określenia miejsca publikacji pruskich aktów prawnych, obowiązujących w byłym zaborze pruskim po 1918 roku.
Zbiory ustaw pruskich zawierały akty prawne, ustawy, rozporządzenia, statuty oraz wzory różnych obowiązujących druków urzędowych. Akty prawne ukazywały się nieregularnie zachowując jednak ciągłą paginację w ciągu danego roku kalendarzowego. W odróżnieniu od sposobu cytowania przyjętego dla polskich zbiorów urzędowych (Dziennika Ustaw, Monitora Polskiego itp.), to jest tytuł zbioru, numer i pozycja; akty prawne ze Zbioru ustaw pruskich cytuje się podając rok zbioru i numer strony, np. Ustawa z 24 lutego 1870 r. o izbach handlowych („Zbiór ustaw pruskich” rok 1870, s. 134). Polski skrót: Zb. Pr. Pr.

</doc>
<doc id="2019855" url="https://pl.wikipedia.org/wiki?curid=2019855" title="Bad Rothenfelde">
Bad Rothenfelde

Bad Rothenfelde – uzdrowiskowa gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Osnabrück.
Gospodarka.
Według indeksu siły nabywczej GfK Germany populacja Bad Rothenfelde ma ponadprzeciętną siłę nabywczą. Powodem tego jest to, że Bad Rothenfelde jest preferowaną i drogą dzielnicą mieszkaniową dla osób dojeżdżających do pracy z okolicy i seniorów. Bad Rothenfelde obejmuje dzielnice mieszkalne z willami i niektórymi udogodnieniami dla seniorów.

</doc>
<doc id="2019858" url="https://pl.wikipedia.org/wiki?curid=2019858" title="Plaza de Castilla (stacja metra)">
Plaza de Castilla (stacja metra)

Plaza de Castilla – stacja metra w Madrycie, na linii 1, linii 9 i linii 10. Znajduje się na granicy dzielnic Chamartín i Tetuán, w Madrycie i zlokalizowana jest pomiędzy stacjami Chamartín i Valdeacederas (linia 1), Ventilla i Duque de Pastrana (linia 9) a Cuzco (linia 10). Została otwarta 4 lutego 1961.

</doc>
<doc id="2019860" url="https://pl.wikipedia.org/wiki?curid=2019860" title="Juan Martín Mujica">
Juan Martín Mujica



</doc>
<doc id="2019861" url="https://pl.wikipedia.org/wiki?curid=2019861" title="Belm">
Belm

Belm – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Osnabrück.
Współpraca zagraniczna.
Belm współpracuje z:

</doc>
<doc id="2019863" url="https://pl.wikipedia.org/wiki?curid=2019863" title="Bissendorf">
Bissendorf

Bissendorf – gmina samodzielna () w Niemczech, w kraju związkowym Dolna Saksonia, w powiecie Osnabrück.

</doc>
<doc id="2019864" url="https://pl.wikipedia.org/wiki?curid=2019864" title="Brzóza (ujednoznacznienie)">
Brzóza (ujednoznacznienie)



</doc>
<doc id="2019866" url="https://pl.wikipedia.org/wiki?curid=2019866" title="Peter Zajac">
Peter Zajac

Peter Zajac (ur. 3 lutego 1946 w Bratysławie) – słowacki literaturoznawca, publicysta i polityk, poseł do Rady Narodowej (1998–2001 i 2010–2012), prezes Instytutu Konserwatywnego.
Życiorys.
Ukończył studia z dziedziny filologii słowackiej i germańskiej na Wydziale Filozofii Uniwersytetu Komeńskiego w Bratysławie, po czym pracował jako wykładowca na macierzystej uczelni. W 1989 został pierwszym przewodniczącym słowackiego PEN Clubu, był także członkiem prezydium Czechosłowackiej Akademii Nauk.
W 1989 był współzałożycielem ruchu Społeczeństwo Przeciwko Przemocy (VPN). W latach 1991–1992 doradzał przewodniczącemu Słowackiej Rady Narodowej Franciszkowi Mikloszce. Zaangażował się w działalność w Partii Demokratycznej, był członkiem jej władz (1995–1999). W latach 1998–2001 sprawował mandat posła do Rady Narodowej jako przedstawiciel Słowackiej Koalicji Demokratycznej. W 2001 związał się z formacją OKS.
Objął funkcję prezesa Instytutu Konserwatywnego im. Milana Rastislava Štefánika. W wyborach w 2010 kandydował z ramienia partii Most-Híd z puli przeznaczonej dla OKS, uzyskując mandat poselski. W wyborach w 2012 zapowiedział start z listy ugrupowania Zwyczajni Ludzie, rezygnując ostatecznie ze startu.
Zatrudniony w Instytucie Literatury Słowackiej Słowackiej Akademii Nauk, wykłada również na Uniwersytecie Humboldtów w Berlinie. Jest publicystą, wydał zbiory esejów poświęcone współczesnej Słowacji, m.in. "Päť rokov po" (1994–1996), "Sen o krajine" (1996) i "Krajina bez sna" (2004).

</doc>
<doc id="2019868" url="https://pl.wikipedia.org/wiki?curid=2019868" title="Warszawa Wschodnia Towarowa">
Warszawa Wschodnia Towarowa

Warszawa Wschodnia Towarowa – stacja rozrządowa w Warszawie. Znajduje się w dzielnicy Targówek przy liniach kolejowych wchodzących w skład ciągu komunikacyjnego E 20. 
W pobliżu stacji znajdują się głównie punkty wyładunkowe i składy materiałów budowlanych oraz węgla kamiennego. Stacja jest uwzględniana w planach strategicznych Grupy PKP jako punkt przeładunkowy, który docelowo ma zostać przekształcony w lokalne centrum logistyczne PKP Cargo.

</doc>
<doc id="2019869" url="https://pl.wikipedia.org/wiki?curid=2019869" title="Światowy ranking snookerowy 2000/2001">
Światowy ranking snookerowy 2000/2001

Światowy ranking snookerowy 2000/2001 – lista zawiera 32 zawodników najwyżej sklasyfikowanych w sezonie 2000/2001. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim Mistrz świata 2000 a zarazem lider listy rankingowej, (Mark Williams), zaś kolejni zawodnicy według kolejności zajmowanej na poniższej liście.

</doc>
<doc id="2019870" url="https://pl.wikipedia.org/wiki?curid=2019870" title="Piacenza (stacja kolejowa)">
Piacenza (stacja kolejowa)

Piacenza (wł: "Stazione di Piacenza") – stacja kolejowa w Piacenzy, w regionie Emilia-Romania, w prowincji Piacenza, we Włoszech. Znajduje się na linii Mediolan-Bolonia, Alessandria-Piacenza, Piacenza-Cremona. Stacja została otwarta w 1859. Jest zarządzana przez Centostazioni i Rete Ferroviaria Italiana.
Rocznie z usług stacji korzysta około 5 mln pasażerów.

</doc>
<doc id="2019872" url="https://pl.wikipedia.org/wiki?curid=2019872" title="Dolina Dolnej Wisły (Natura 2000)">
Dolina Dolnej Wisły (Natura 2000)

Dolina Dolnej Wisły (kod obszaru PLB040003) – obszar chroniony programem Natura 2000 o powierzchni 33 559,04 ha, położony w województwach: kujawsko-pomorskim i pomorskim.
Historia.
Obszar w lipcu 2004 r. został zaliczony do wykazu obszarów specjalnej ochrony ptaków (OSO) na podstawie Dyrektywy 79/409/EWG o ochronie dziko żyjących ptaków (tzw. dyrektywy ptasiej).
Lokalizacja.
Obszar chroniony Doliny Dolnej Wisły obejmuje międzywale doliny Wisły, począwszy od Włocławka na południowym wschodzie, poprzez Toruń, Bydgoszcz, Grudziądz, Tczew, po odgałęzienie Martwej Wisły w Gdańsku. Fragment Wisły przylegający do Morza Bałtyckiego znajduje się w sąsiadującym obszarze Natura 2000 pod nazwą „Ujście Wisły”.
Od Włocławka do Bydgoszczy Wisła przepływa dnem Pradoliny Toruńsko-Eberswaldzkiej, a następnie gwałtownie zakręca na północny wschód, dokonując przełomu w wysoczyznach pomorskich. Odcinek od Bydgoszczy do Tczewa przebiega przez makroregion Doliny Dolnej Wisły, zaś północny odcinek przez mezoregion Żuławy Wiślane.
Obszar chroniony Dolina Dolnej Wisły jest położona na terenie dwóch województw i siedemnastu powiatów:
Ogólna charakterystyka obszaru.
Obszar obejmuje dolny odcinek doliny Wisły, zachowujący w większości naturalny charakter: z namuliskami, ławicami piaszczystymi i wysepkami. W dolinie zachowane są starorzecza i niewielkie torfowiska niskie, zaś brzegi są pokryte zaroślami wierzbowymi i lasami łęgowymi. Miejscami występują pola uprawne i pastwiska. Na wysokich zboczach doliny Wisły rosną grądy zboczowe, zaś na nasłoniecznionych skarpach utrzymują się murawy kserotermiczne.
Na przełomowych odcinkach między dnem doliny a skrajem wysoczyzn występują miejscami znaczne deniwelacje terenu. Zbocza doliny posiadają zwykle 50–70 m wysokości względnej (Nieszawa – 54 m, Fordon – 71 m, Ostromecko – 71 m, Trzęsacz – 63 m, Świecie – 60 m, Grudziądz – 59 m, Nowe – 59 m).
Nad obszarem chronionym Doliny Dolnej Wisły nadzór sprawuje Dyrektor Zespołu Parków Krajobrazowych Chełmińskiego i Nadwiślańskiego.
Siedliska.
Wśród siedlisk na obszarze doliny, największy udział posiadają tereny rolnicze – 37%, następnie wody śródlądowe (stojące i płynące – 35%), łąki i zarośla (19%), lasy liściaste (5%), lasy iglaste (2%), oraz sady (2%).
Formy ochrony przyrody.
Na terenie doliny występuje szereg form ochrony przyrody. Największym z nich jest Zespół Parków Krajobrazowych Chełmińskiego i Nadwiślańskiego, który rozciąga się od Bydgoszczy do Nowego, chroniąc przełomowy odcinek doliny Wisły przez Pojezierza Południowobałtyckie (Południowopomorskie, Wschodniopomorskie, Chełmińsko-Dobrzyńskie, Iławskie). Zajmuje on 27,41% całego obszaru chronionego „Doliny Dolnej Wisły”.
Na chronionym obszarze występują również fragmenty kilkunastu obszarów chronionego krajobrazu:
oraz 8 rezerwatów przyrody:
Na terenie obszaru chronionego Doliny Dolnej Wisły występują również liczne użytki ekologiczne oraz miejsca, które planuje się objąć ochroną w rezerwatach przyrody, np. Mała Kępa Ostromecka.
W sieci European Ecological Network, Dolina Dolnej Wisły stanowi korytarz ekologiczny o znaczeniu międzynarodowym.
Wartość przyrodnicza.
Obszar stanowi ostoję ptasią o randze europejskiej E 39. Występują tu co najmniej 44 gatunki ptaków z Załącznika I Dyrektywy Ptasiej oraz 4 gatunki z Polskiej Czerwonej Księgi.
Dolina stanowi teren lęgowy dla ok. 180 gatunków ptaków., a także bardzo ważną ostoję dla ptaków migrujących i zimujących.
W okresie lęgowym obszar zasiedla co najmniej 1% populacji krajowej następujących gatunków ptaków: bielika, nurogęsi, ohara, rybitwy białoczelnej, rybitwy rzecznej, zimorodka, ostrygojada. W stosunkowo wysokim zagęszczeniu występuje również derkacz, mewa czarnogłowa, sieweczka rzeczna.
W okresie wędrówek ptaki wodno-błotne występują w koncentracjach do 50 tys. osobników, a zimą do 40 tys. W okresie zimy występuje co najmniej 1% populacji krajowej szlaku wędrówkowego takich gatunków ptaków jak: bielik, gągoł, nurogęś oraz bielaczek.
Bogata jest fauna innych zwierząt kręgowych. Wśród gatunków wymienionych w Załączniku II dyrektywy siedliskowej zanotowano m.in.
Do najcenniejszych zbiorowisk roślinnych w Dolinie należą różne typy łęgów oraz murawy kserotermiczne. Flora roślin naczyniowych liczy ok. 1350 gatunków. Występują liczne gatunki roślin zagrożonych i prawnie chronionych. Są to m.in.: leniec bezpodkwiatkowy, sasanka otwarta, starodub łąkowy i inne.

</doc>
<doc id="2019874" url="https://pl.wikipedia.org/wiki?curid=2019874" title="Platynowa płyta (album Shakin’ Dudiego)">
Platynowa płyta (album Shakin’ Dudiego)

Platynowa płyta – drugi album zespołu Shakin’ Dudi wydany w 1999 roku. 28 kwietnia 2008 wytwórnia Metal Mind Productions wydała reedycję albumu wraz z czterema dodatkowymi utworami.
Spis utworów.
Źródło:.

</doc>
<doc id="2019876" url="https://pl.wikipedia.org/wiki?curid=2019876" title="Port lotniczy Bajkał">
Port lotniczy Bajkał

Port lotniczy Bajkał (IATA: UUD, ICAO: UIUU) – port lotniczy położony 12 km na zachód od Ułan-Ude, w Buriacji, w Rosji.

</doc>
<doc id="2019877" url="https://pl.wikipedia.org/wiki?curid=2019877" title="The Cleaner">
The Cleaner



</doc>
<doc id="2019878" url="https://pl.wikipedia.org/wiki?curid=2019878" title="Freeview">
Freeview

Freeview – przedsiębiorstwo brytyjskie zajmujące się promocją i emisją naziemnego cyfrowego sygnału telewizyjnego. Jest spółką, do której na równych prawach przynależą BBC, ITV, Channel 4, British Sky Broadcasting oraz operator satelitarny Arqiva. 
Firma nie posiada żadnych kanałów ani też nie oferuje własnego programu, jej zadaniem jest umożliwienie odbioru bezpłatnego cyfrowego sygnału naziemnego za pomocą przystosowanych do tego telewizorów lub konwerterów set-top box. 
Obecnie przy pomocy freeview możliwy jest odbiór sześćdziesięciu podstawowych kanałów telewizyjnych, ośmiu kanałów regionalnych oraz dwudziestu trzech podstawowych kanałów radiowych i sześciu regionalnych. W ofercie Freeview znajdują się także trzy kanały HD: BBC HD, ITV1 HD i Channel 4 HD.
1 marca 2022 r. do pakietu Channelbox został dodany kanał TVP World.

</doc>
<doc id="2019880" url="https://pl.wikipedia.org/wiki?curid=2019880" title="Linia kolejowa Hannover – Minden">
Linia kolejowa Hannover – Minden

Linia kolejowa Hanower-Minden - jedna z najważniejszych linii kolejowych w Dolnej Saksonii i w Niemczech. Łączy stolicę Dolnej Saksonii Hanower przez Wunstorf, Stadthagen i Bückeburg z Minden, Osnabrück, Amsterdamem i Zagłębim Ruhry. Jej długość wynosi 64,4 km.

</doc>
<doc id="2019881" url="https://pl.wikipedia.org/wiki?curid=2019881" title="Zespół Szkół nr 5 Centrum Kształcenia Praktycznego im. Tadeusza Tańskiego w Stargardzie">
Zespół Szkół nr 5 Centrum Kształcenia Praktycznego im. Tadeusza Tańskiego w Stargardzie

Zespół Szkół nr 5 Centrum Kształcenia Praktycznego im. Tadeusza Tańskiego w Stargardzie – powstał 1 września 1964 jako Technikum Mechaniczne i Zasadnicza Szkoła Mechanizacji Rolnictwa. Mieściła się w dwóch budynkach (przy ul. Gdyńskiej 8 i przy ul. Śniadeckiego 4-6). Obecnie część dydaktyczna i praktyczna prowadzona jest w Centrum Kształcenia praktycznego przy ul. Śniadeckiego 4-6 (Kluczewo), gdzie znajduje się także internat dla uczniów szkoły.
Kierunki kształcenia.
– technik pojazdów samochodowych
– technik żywienia i usług gastronomicznych
– technik mechanizacji rolnictwa i agrotroniki
5- letnie Technikum Zawodowe
- technik pojazdów samochodowych
- technik żywienia i usług gastronomicznych
- technik mechanizacji rolnictwa i agrotroniki
– mechanik pojazdów samochodowych
– kierowca mechanik
– kucharz

</doc>
<doc id="2019882" url="https://pl.wikipedia.org/wiki?curid=2019882" title="Rezerwat przyrody Bukowiec">
Rezerwat przyrody Bukowiec



</doc>
<doc id="2019884" url="https://pl.wikipedia.org/wiki?curid=2019884" title="Mściszowski">
Mściszowski

Mściszowski (Mściszewski III) – polski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu księżyc barkiem do czoła z dwiema gwiazdami na rogach i trzecią pośrodku, nad nim dwa krzyże kawalerskie w pas. W klejnocie – ogon pawia."
Najwcześniejsze wzmianki.
Pieczęć M. Mściszowskiego 1595. Według Przemysława Pragerta, Mściszowski należał do rodziny Mściszewskich herbu Sas Pruski.
Herbowni.
Mściszowski (Mściszewski).

</doc>
<doc id="2019885" url="https://pl.wikipedia.org/wiki?curid=2019885" title="Auksanografia">
Auksanografia

Auksanografia – dział mikrobiologii badający wpływ różnych warunków środowiska na wzrost i rozwój bakterii przy użyciu auksanogramów. Wprowadzona przez Beyerincka.
Test taki polega na dodaniu do stygnącej pożywki Sabourauda zawiesiny badanego grzyba. Po zastygnięciu pożywki sypie się na powierzchnię podłoża różne węglowodany lub związki azotowe. W miejscu asymilacji następuje szybszy rozrost grzyba, co powoduje mętnienie pożywki dokoła związku.

</doc>
<doc id="2019886" url="https://pl.wikipedia.org/wiki?curid=2019886" title="EasyJet Switzerland">
EasyJet Switzerland

easyJet Switzerland – szwajcarska tania linia lotnicza, należąca do linii easyJet. Połączenia są do Afryki (Egipt i Maroko), do Azji (Cypr, Izrael, Turcja) oraz do Europy.
Historia.
Została założona 18 maja 1988 roku, a działalność rozpoczęła 23 marca 1989 roku pod nazwą TEA Basel. W marcu 1998 roku easyJet wykupił 40% udziałów w easyJet Switzerland, uruchamiając serwis franczyzowy 1 kwietnia 1999 roku. Od 2013 roku linia należy do inwestorów prywatnych (51%) oraz easyJet plc (49%) i zatrudnia 770 pracowników.
Flota.
Razem 26.

</doc>
<doc id="2019888" url="https://pl.wikipedia.org/wiki?curid=2019888" title="Nabiałek">
Nabiałek

Nabiałek – polski herb szlachecki z nobilitacji.
Opis herbu.
W polu błękitnym podkowa srebrna z krzyżem kawalerskim złotym w środku i takimż krzyżem, uszczerbionym z prawej, zaćwieczonym na barku;
Klejnot: trzy pióra strusie.
Labry: czerwone, podbite srebrem.
Najwcześniejsze wzmianki.
Nobilitacja Mikołaja Nabiałka, mieszczanina łukowskiego z 2 maja 1596.
Herbowni.
Nabiałek.

</doc>
<doc id="2019889" url="https://pl.wikipedia.org/wiki?curid=2019889" title="Wit (biskup misyjny Litwy)">
Wit (biskup misyjny Litwy)

Wit (zm. 24 maja prawdopodobnie w 1268) – polski duchowny katolicki, biskup, dominikanin.
Życiorys.
Nie wiemy nic o jego przeszłości. Należał do zakonu dominikanów. W 1253 roku został konsekrowany pierwszym biskupem misyjnym na Litwie po przyjęciu chrztu przez Mendoga dwa lata wcześniej. Sakrę miał przyjąć z rąk arcybiskupa Pełki. 8 maja 1254 Wit brał udział w uroczystościach translacji relikwii św. Stanisława w Krakowie1. Z biskupiego okresu życia Wita dysponujemy również wzmianką o jego liście do papieża Innocentego IV, którego kopia przechowywana była w bibliotece dominikanów w Krakowie, a wraz z nią list który spłonął
w pożarze w 1850 roku. Około 1255 roku musiał zrzec się tej godności na skutek przeciwdziałania Krzyżaków. Po opuszczeniu Litwy, na mocy upoważnienia papieskiego, pełnił funkcję sufragana wrocławskiego do około 1260 roku, a następnie biskupa pomocniczego poznańskiego przynajmniej do 1263 roku. Był czczony jako błogosławiony. Śmierć Wita odnotowana
została w nekrologu krakowskich dominikanów pod datą 24 maja bez podania roku. Od razu po śmierci miał dokonywać cudów wspólnie ze św. Jackiem, o czym informuje żywot tego świętego. Zdarzenia te zostały zapisane pod latami 1269, 1271, 1280 i 1289 (dwa wypadki). Żywot św. Jacka pochodzi z połowy XIV w., ale odnotowane tam cuda zostały
oparte na zaginionym później rejestrze prowadzonym na bieżąco od 1268.
Biskup Wit pojawia się w 1260 na dokumencie uposażenia kościoła maryjnego w Szprotawie i równocześnie przyznającym czterdziestodniowy odpust odwiedzającym tutejszy ołtarz maryjny. Biskup figuruje w dokumencie jako brat Vitus z Zakonu Kaznodziejskiego "(łac. "...de ordine fratrum predicatorum...")". 

</doc>
<doc id="2019891" url="https://pl.wikipedia.org/wiki?curid=2019891" title="Port lotniczy Miszkolc">
Port lotniczy Miszkolc

Port lotniczy Miszkolc (IATA: MCQ, ICAO: LHMC) – port lotniczy położony w Miszkolcu na Węgrzech

</doc>
<doc id="2019895" url="https://pl.wikipedia.org/wiki?curid=2019895" title="Salwiusz (biskup Trebinje)">
Salwiusz (biskup Trebinje)

Salwiusz (zm. ok. 1279) – duchowny katolicki, arcybiskup.
Nic nie wiadomo o jego pochodzeniu i przeszłości. Pierwsze wzmianki na jego temat pochodzą z okolic 1268 roku, kiedy jako wrocławski biskup pomocniczy został mianowany przez papieża Klemensa IV na biskupem ordynariuszem Trebinje. Wcześniej przez pewien czas sprawował swoje funkcje we Wrocławiu. 5 grudnia 1276 papież Jan XXI prekonizował go arcybiskupem metropolitą dubrownickim w Chorwacji. Nie zachowały się żadne informacje na temat jego działalności duszpasterskiej.

</doc>
<doc id="2019896" url="https://pl.wikipedia.org/wiki?curid=2019896" title="Wirusy plików wsadowych">
Wirusy plików wsadowych



</doc>
<doc id="2019898" url="https://pl.wikipedia.org/wiki?curid=2019898" title="Brodawczaki krtani">
Brodawczaki krtani

Brodawczaki krtani (ang. "laryngeal papillomatosis") - schorzenie krtani o etiologii wirusowej, stanowiące u dorosłych stan przedrakowy krtani. U dzieci brodawczaki są mnogie (w odróżnieniu od pojedynczych u dorosłych) i określane jako brodawczakowatość młodzieńcza krtani (ang. "juvenile laryngeal papillomatosis"), która nie stanowi stanu przedrakowego. Brodawczaki mnogie u dzieci mają tendencje do samoistnego zanikania w okresie dojrzewania płciowego.
Etiologia.
Stwierdzono obecność DNA wirusa HPV typu 6 i 11, a także, choć zdecydowanie rzadziej: 16 i 18, 31, 33, 35. Prawdopodobnie do zakażenia wirusem pochodzącym z dróg rodnych matki dochodzi podczas porodu. Nie można jednak wykluczyć późniejszego zakażenia, także w życiu dorosłym. Najczęstszą lokalizacją zmian są struny głosowe, lecz brodawczaki mogą występować na błonach śluzowych wszędzie tam, gdzie dochodzi do przejścia nabłonka płaskiego w nabłonek migawkowy.
Epidemiologia.
Szacuje się, że częstość występowania choroby u dorosłych wynosi 2:100 000 i 4,5:100 000 u dzieci. Szczyt zachorowań u dzieci występuje w 5 roku, u dorosłych w 3. dekadzie życia. Wśród dorosłych częściej brodawczaki krtani stwierdza się u mężczyzn, u dzieci zależność pomiędzy częstością występowania a płcią nie występuje. W około 1-7% przypadków brodawczaków typu dorosłych występuje transformacja nowotworowa w kierunku raka płaskonabłonkowego krtani.
Objawy.
Objawy zależą od umiejscowienia i rozległości zmian. W skrajnych przypadkach obturacja dróg oddechowych spowodowana przez rozrastające się brodawczaki może doprowadzić do wystąpienia niewydolności oddechowej i zagrożenia życia.
U dorosłych występuje::
U dzieci:
Diagnostyka.
Podstawowym badaniem w przypadku podejrzenia brodawczaków krtani jest laryngoskopia. Dokładniejsza jest fiberoskopia, jednak wymaga użycia bardziej zaawansowanego sprzętu. W badaniach tych brodawczak widoczny jest jako narośl podobna rozmiarem, kształtem i barwą do maliny. Brodawczak typu dorosłych może być szary i w zależności od stopnia rogowacenia posiadać biały odcień. Ostateczne rozpoznanie opiera się na badaniu wycinka pobranego ze zmiany. W badaniu histopatologicznym zmiany o charakterze brodawczaka prezentują się jako smukłe, palczaste wypustki opierające się na rdzeniu pokrytym prawidłowym nabłonkiem wielowarstwowym płaskim.
Objawy choroby mogą być mylone z astmą, krztuścem lub przewlekłym zapaleniem oskrzeli.
Leczenie.
Metodami leczenia brodawczaków krtani są:
Mimo leczenia chirurgicznego często występują nawroty choroby. U dzieci liczba nawrotów sięga 80%, u dorosłych 36%. Dzięki stosowaniu interferonu alfa (INF-α) zmiany ustępują u 42% pacjentów.
W przypadku występowania znacznej duszności spowodowanej brodawczakami konieczne może być wykonanie tracheotomii.

</doc>
<doc id="2019899" url="https://pl.wikipedia.org/wiki?curid=2019899" title="Spektrum (matematyka)">
Spektrum (matematyka)



</doc>
<doc id="2019900" url="https://pl.wikipedia.org/wiki?curid=2019900" title="Helen Reddy">
Helen Reddy

Helen Maxine Lamond Reddy (ur. 25 października 1941 w Melbourne, zm. 29 września 2020 w Los Angeles) – australijsko-amerykańska piosenkarka i aktorka.
Pochodziła z rodziny znanej z zaangażowania w przemysł rozrywkowy. Debiutowała jako dziecko we własnym programie telewizyjnym. W 1966 zwyciężyła w konkursie młodych talentów. W nagrodę wyjechała do Nowego Jorku, gdzie podpisała kontrakt płytowy z wytwórnią Capitol Records. W 1971 debiutowała na listach przebojów. Występowała w wielu filmach i grała w teatrze. Szczyt jej popularności przypadł na wczesne lata siedemdziesiąte XX w. W latach siedemdziesiątych była znana jako „Królowa Pop”. Była znaczącą postacią w bardzo popularnym w latach siedemdziesiątych feminizmie. Jej utwór „I Am Woman” został określony jako „hymn dla feministek”. Jako jedna z dwóch piosenkarek, miała kilkanaście hitów, które podbiły rankingi Billboard Hot 100 w latach siedemdziesiątych. Drugą taką osobą była Olivia Newton-John. Przeszła na emeryturę w 2002 roku.
Najpopularniejsze nagrania: „I Am Woman” (współautorka utworu), „Long Hard Climb”, „Leave Me Alone”, „I Don’t Know How to Love Him”, „Delta Dawn”, „Angie Baby”, „I Can’t Hear You No More”, „You're My World”.

</doc>
<doc id="2019902" url="https://pl.wikipedia.org/wiki?curid=2019902" title="Lotnisko Wiener Neustadt/Ost">
Lotnisko Wiener Neustadt/Ost

Lotnisko Wiener Neustadt Ost ("Flugplatz Wiener Neustadt Ost") – lotnisko obsługujące Wiener Neustadt w Austrii (Dolna Austria).

</doc>
<doc id="2019903" url="https://pl.wikipedia.org/wiki?curid=2019903" title="Herbord (biskup Lawantu)">
Herbord (biskup Lawantu)

Herbord (zm. ok. 1275 r.) – duchowny katolicki, franciszkanin, biskup.
Pochodził ze Śląska i był spowiednikiem księżnej Jadwigi Śląskiej oraz należał do zakonu franciszkanów. 17 grudnia 1267 roku został mianowany przez papieża Klemensa IV biskupem ordynariuszem lewantyńskim. W lipcu tego samego roku otrzymał niezbędne święcenia i objął rządy w diecezji. Jednocześnie pełnił funkcję wikariusza generalnego archidiecezji salzburskiej. Od 1270 roku był wrocławskim biskupem pomocniczym.

</doc>
<doc id="2019904" url="https://pl.wikipedia.org/wiki?curid=2019904" title="Janiczek">
Janiczek

Janiczek (Janíček, Janitschek):

</doc>
<doc id="2019905" url="https://pl.wikipedia.org/wiki?curid=2019905" title="Herbord (biskup lawancki)">
Herbord (biskup lawancki)



</doc>
<doc id="2019907" url="https://pl.wikipedia.org/wiki?curid=2019907" title="Jean Giono">
Jean Giono

Jean Giono (ur. 30 marca 1895 w Manosque, zm. 8 października 1970 w Manosque) – francuski pisarz.
Życie i twórczość.
W początkowym okresie swojej twórczości zbliżał się do panteizmu. W swoich powieściach ukazywał związek życia ludzkiego z przyrodą i głosił konieczność powrotu do natury m.in. cykl "Pan", czy "Wielka trzoda". W roku 1939 był więziony przez dwa miesiące za działalność pacyfistyczną, a pod koniec wojny był sądzony za kolaborację z Niemcami (komunistyczny ruch oporu uznał pacyfizm za kolaborację - różne źródła podają rok 1944 lub 1945). 
Po wojnie stworzył cykl powieści historycznych i obyczajowych "Chroniques" wykazujących wpływy Stendhala (m.in. "Huzar na dachu," który doczekał się ekranizacji przez Jean-Paul Rappeneau w roku 1995). Był też autorem zbiorów opowiadań.
W 1954 roku został członkiem Akademii Goncourtów (Académie Goncourt). Przewodniczył jury konkursu głównego na 14. MFF w Cannes (1961). Zasiadał również w jury na 19. MFF w Cannes (1966).

</doc>
<doc id="2019908" url="https://pl.wikipedia.org/wiki?curid=2019908" title="New Liberty (Iowa)">
New Liberty (Iowa)

New Liberty – miasto w Stanach Zjednoczonych, w stanie Iowa, w hrabstwie Scott. Zgodnie ze spisem statystycznym z 2000 roku, miasto liczyło 121 mieszkańców.

</doc>
<doc id="2019909" url="https://pl.wikipedia.org/wiki?curid=2019909" title="Góra św. Urbana">
Góra św. Urbana



</doc>
<doc id="2019910" url="https://pl.wikipedia.org/wiki?curid=2019910" title="Iwan (biskup Lacedemonu)">
Iwan (biskup Lacedemonu)

Iwan (XIII wiek) – duchowny katolicki, franciszkanin, biskup.
Do dnia dzisiejszego poza kilkoma wzmiankami o nim samym nie zachowały się żadne dokumenty na temat jego działalności. Wiadomo, że należał do zakonu franciszkanów. Około 1294 roku został prekonizowany biskupem Lacedemonu w Grecji. Wiadomo także, że sprawował swoje funkcje pontyfikalne we Wrocławiu, prawdopodobnie nie będąc tutejszym biskupem pomocniczym, chociaż nie jest to jednoznacznie wykluczone. Funkcje biskupie pełnił również w Pradze, Budziszynie, Strasburgu, Bazylei i Konstancji.

</doc>
<doc id="2019911" url="https://pl.wikipedia.org/wiki?curid=2019911" title="Panorama Park (Iowa)">
Panorama Park (Iowa)

Panorama Park – miasto w Stanach Zjednoczonych, w stanie Iowa, w hrabstwie Scott. Zgodnie ze spisem statystycznym z 2000 roku, miasto liczyło 111 mieszkańców.

</doc>
<doc id="2019912" url="https://pl.wikipedia.org/wiki?curid=2019912" title="Franco de Franco">
Franco de Franco

Franco de Franco (ur. ok. 1585 w Corulani, zm. 30 czerwca 1611 w Wilnie) – włoski kalwinista, który został w Rzeczypospolitej skazany na śmierć ze względów wyznaniowych.
Życiorys.
Pochodził z zachodniego Friuli, należącego do Republiki Weneckiej; tam spędził dzieciństwo i młodość. Do Polski przyjechał z ojcem, który został zarządcą dóbr wielickich. Później pracował w administracji kopalni soli w Wieliczce pod kierownictwem swego stryja Piotra de Franco, żupnika.
Propagator kalwinizmu.
Ponieważ jego stryj był gorliwym katolikiem, jest prawdopodobne, że dopiero po jego śmierci w 1603 Franco zbliżył się do krakowskich innowierców. Przyjął kalwinizm i stał się jego gorliwym propagatorem.
Aby szerzyć to wyznanie wśród swoich rodaków, wrócił do Włoch, gdzie jednak po krótkim czasie został przez inkwizycję uwięziony w Brescii. Po 9 miesiącach udało mu się uciec z więzienia. Po tej ucieczce czuł wyrzuty sumienia, że z powodu swojego tchórzostwa uniknął męczeńskiej śmierci.
Dotarł do luterańskiej części Niemiec i 10 września 1605 zapisał się na uniwersytet w Wittenberdze jako Francus Franchi Italus. Zarabiał na utrzymanie, ucząc języka włoskiego i tańca. Studiował również we Frankfurcie nad Odrą.
W maju 1608 przeniósł się do Drezna, gdzie z nieznanych powodów został aresztowany. Potem wyjechał do Lipska, gdzie zaprzyjaźnił się ze studentem – wileńskim kalwinistą Samuelem Piątkowiczem.
Ta znajomość sprawiła, że Franco wrócił do Rzeczypospolitej i osiedlił się w Wilnie. Rozpoczął akcję misyjną wśród miejscowej kolonii włoskiej. Jest możliwe, że chciał w ten sposób odkupić tchórzliwą ucieczkę z Brescii, oddając swoje życie za wiarę.
Wydarzenia wileńskie.
2 czerwca 1611, kiedy w Kościele katolickim przypadała uroczystość Bożego Ciała, Franco wysłuchał nabożeństwa w zborze wileńskim, podczas którego pastor Andrzej Chrząstowski ostro krytykował obrzędy katolickie, określając je jako bałwochwalstwo.
Po wysłuchaniu tego kazania i opuszczeniu zboru Franco udał się na miejsce procesji katolickiej odbywającej się z okazji uroczystości Bożego Ciała. Stanął obok jednego z ołtarzy, wzniesionych na jej trasie i kiedy wierni z sakramentem eucharystii zbliżyli się, tak przemówił do nich: „Wy niebożęta zaślepieni, wielkie bałwochwalstwo czynicie, gdy opłatkowi cześć oddawacie i śpiewacie o nim […] Bogu chwałę oddawajcie, który jest w niebiosach, a bałwochwalstwa zaniechajcie, ani boskiej chwały rzeczom ziemskim nie dawajcie!”.
Świadkami tego byli m.in. uczestniczący w procesji kaznodzieja królewski Piotr Skarga i nuncjusz Francesco Simonetta.
Natychmiast po tych słowach tłum rzucił się na Franco i pobił go, po czym innowiercę zamknięto w więzieniu. Obrońcą Franco został Samuel Piątkowicz. W czasie procesu Franco wezwał biskupa, by ten „nie zwodził ludu i nie kazał kłaniać się bałwanom, ale głosił czyste słowo boże”, co spowodowało, że biskup nakazał opróżnić salę sądową z osób postronnych.
Sprawie starano się nadać charakter spisku, sugerując, że Franco działał ze wspólnikami, a nawet że miał zamiar zabić królową, syna królewskiego lub biskupa. Gdy Franco nie przyznał się do tego, poddano go całonocnym torturom, które go jednak nie złamały.
Za uwięzionym wstawiało się wielu szlachciców-innowierców, lecz możni i mający wielkie wpływy na Litwie Radziwiłłowie, sami wyznania kalwińskiego, nie poparli Franco, prawdopodobnie z powodu jego plebejskiego pochodzenia. Sprawa Franco dotarła do wiadomości samego papieża, a Piotr Skarga osobiście zabiegał o jak najsurowsze ukaranie bluźniercy. Zaproponowano Franco darowanie życia w zamian za przyjęcie katolicyzmu, jednak Franco odmówił. Według opinii Janusza Tazbira Franco chciał swoim czynem zmienić bierną postawę polskich protestantów wobec tryumfu i postępów kontrreformacji.
Śmierć Franco.
Miejscem egzekucji były lochy wileńskiego ratusza, ponieważ obawiano się, że publiczna kaźń doprowadzi do wybuchu zamieszek i podpaleń. Kat wyrwał Franco język (była to zwyczajowa kara za bluźnierstwo), następnie jego ciało zostało porąbane na części, które zawieszono na pręgierzu. Potem ciało spalono, a popioły wrzucono do rzeki.
Reakcje po egzekucji.
Wkrótce po egzekucji, 2 i 3 lipca, doszło do tumultu w Wilnie, podczas którego uczniowie jezuiccy splądrowali zbór kalwiński na ul. Bernardyńskiej, zniszczyli bibliotekę i archiwum, pobili ewangelików, w tym śmiertelnie miejscowego ministra Marcina Tertuliana, a następnie zbór spalili.
Sprawa Franco rozpaliła waśnie religijne i pogorszyła sytuację innowierców na Litwie. Interwencje szlachty innowierczej u króla i w Sejmie nie przyniosły żadnego rezultatu – nie udało się uchwalić ustawy przeciwko tumultom. Jezuici bronili i usprawiedliwiali swoich uczniów w wydanej broszurze, próbując dowieść zagrożenia ze strony innowierców.
W późniejszych latach Franco został w Polsce zapomniany, jednak pisali o nim zachodnioeuropejscy protestanci, np. David Pareus oraz bracia polscy, np. Andrzej Lubieniecki (zm. 1623), którzy piętnowali katolicką kontrreformację.

</doc>
<doc id="2019914" url="https://pl.wikipedia.org/wiki?curid=2019914" title="Princeton (Iowa)">
Princeton (Iowa)

Princeton – miasto w Stanach Zjednoczonych, w stanie Iowa, w hrabstwie Scott. Zgodnie ze spisem statystycznym z 2000 roku, miasto liczyło 946 mieszkańców.

</doc>
<doc id="2019916" url="https://pl.wikipedia.org/wiki?curid=2019916" title="Riverdale (Iowa)">
Riverdale (Iowa)

Riverdale – miasto w Stanach Zjednoczonych, w stanie Iowa, w hrabstwie Scott. Zgodnie ze spisem statystycznym z 2000 roku, miasto liczyło 656 mieszkańców.

</doc>
<doc id="2019919" url="https://pl.wikipedia.org/wiki?curid=2019919" title="Port lotniczy Khon Kaen">
Port lotniczy Khon Kaen

Port lotniczy Khon Kaen – port lotniczy położony w Khon Kaen w Tajlandii.

</doc>
<doc id="2019920" url="https://pl.wikipedia.org/wiki?curid=2019920" title="Paweł (biskup Skopoli)">
Paweł (biskup Skopoli)

Paweł (zm. przed 22 listopada 1308) – biskup rzymskokatolicki, biskup pomocniczy wrocławski ok. 1299, biskup pomocniczy gnieźnieński w latach 1299–1308.
Nie wiadomo nic na temat jego życia oprócz tego, że około 1299 został prekonizowany biskupem Skopelo. Pełnił funkcję biskupa pomocniczego w diecezji wrocławskiej i archidiecezji gnieźnieńskiej.

</doc>
<doc id="2019922" url="https://pl.wikipedia.org/wiki?curid=2019922" title="Iwona Sagan">
Iwona Sagan

Iwona Bronisława Sagan (ur. 1958) – polska geograf, profesor nauk o Ziemi, pracownik Instytutu Geografii Społeczno-Ekonomicznej i Gospodarki Przestrzennej Uniwersytetu Gdańskiego. Kierownik Zakładu Geografii Społeczno-Ekonomicznej na Wydziale Nauk Społecznych Uniwersytetu Gdańskiego. Kierownik Centrum Doskonałości RECOURSE. 
Życiorys.
W 1991 Iwona Sagan uzyskała na Uniwersytecie Warszawskim tytuł doktora nauk przyrodniczych. Od 1992 jest członkinią International Geographical Union/International Union of the History and Philosophy of Science. Od 1996 działa w Gdańskim Towarzystwie Naukowym. W 2001 uzyskała stopień doktora habilitowanego nauk o Ziemi w zakresie geografii, a rok później przejęła kierownictwo nad Katedrą Geografii Ekonomicznej (obecnie Zakładem Geografii Społeczno-Ekonomicznej) UG. Od 2006 działa w komitecie redakcyjnym „Czasopisma Geograficznego”, wydawanego przez Polskie Towarzystwo Geograficzne. Od 2008 jest członkinią Amerykańskiego Towarzystwa Geograficznego. W latach 2008–2012 była Prodziekanem ds. Nauki i Współpracy Międzynarodowej Wydziału Oceanografii i Geografii Uniwersytetu Gdańskiego. W 2019 postanowieniem Prezydenta Rzeczypospolitej Polskiej uzyskała tytuł naukowy profesora nauk o Ziemi.
Działalność społeczna.
Od 2008 prof. Iwona Sagan jest członkinią Wojewódzkiej Komisji Urbanistyczno-Architektonicznej przy Urzędzie Marszałkowskim Województwa Pomorskiego oraz Senackiej Komisji Badań Naukowych i Współpracy z Zagranicą. Od 2011 jest również członkinią Komitetu Przestrzennego Zagospodarowania Kraju przy Prezydium Polskiej Akademii Nauk.

</doc>
<doc id="2019923" url="https://pl.wikipedia.org/wiki?curid=2019923" title="Paweł (biskup gnieźnieński)">
Paweł (biskup gnieźnieński)



</doc>
<doc id="2019924" url="https://pl.wikipedia.org/wiki?curid=2019924" title="Mikołaj (biskup Senji)">
Mikołaj (biskup Senji)

Mikołaj (XIII/XIV w.) – duchowny katolicki, biskup. Nie wiemy nic na temat jego życia poza tym, że około 1303 roku został prekonizowany biskupem Senji. Mimo to spełniał swoje funkcje biskupie w diecezji wrocławskiej jako biskup pomocniczy.

</doc>
<doc id="2019925" url="https://pl.wikipedia.org/wiki?curid=2019925" title="Hartung (biskup)">
Hartung (biskup)

Hartung (ur. XIII wiek, zm. 27 października lub 26 listopada 1314 w Ratyzbonie) – franciszkanin, duchowny katolicki, prawdopodobnie identyczny z wzmiankowanym w 1287 biskupem pomocniczym Würzburga, biskup pomocniczy Wrocławia (ok. 1303), później biskup pomocniczy Ratyzbony (1314), występował jako biskup Semigalii. 22 marca 1303 na prośbę opata klasztoru augustianów w Żaganiu Piotra konsekrował ołtarz w kościele szpitalnym pw. Ducha Świętego. 3 listopada 1314 r. wydał list odpustowy dla klasztoru dominikanów w Chebie. Zmarł w klasztorze franciszkanów Świętego Zbawiciela w Ratyzbonie, gdzie został pochowany.

</doc>
<doc id="2019926" url="https://pl.wikipedia.org/wiki?curid=2019926" title="Port lotniczy Jangadża">
Port lotniczy Jangadża

Port lotniczy Jangadża – port lotniczy zlokalizowany w miejscowości Jangadża w Turkmenistanie.

</doc>
<doc id="2019927" url="https://pl.wikipedia.org/wiki?curid=2019927" title="Paweł (biskup Tyberiady)">
Paweł (biskup Tyberiady)



</doc>
<doc id="2019928" url="https://pl.wikipedia.org/wiki?curid=2019928" title="EHC Red Bull Monachium">
EHC Red Bull Monachium

EHC Red Bull Monachium (niem. EHC Red Bull München) – niemiecki klub hokejowy z siedzibą w Monachium (Bawaria), od 2010 występujący w najwyższej niemieckiej lidze DEL.
Historia.
Klub został założony 19 stycznia 1998 roku. Mecze rozgrywa na lodowisku Olympiaeishalle, znajdującym się w kompleksie Olympiapark München. Drużyna męska, która od maja 2004 została wyodrębniona jako EHC München Spielbetrieb GmbH, występuje od sezonu 2005/06 w II lidze.
Największy sukces w historii klubu miał miejsce w sezonie 2009/10, kiedy to drużyna EHCM zdobyła Puchar Niemiec DEB (Niemieckiego Związku Hokeja na Lodzie) oraz wygrała rozgrywki II ligi.
Po triumfie w II lidze klub zabiegał o udział w wyższych rozgrywkach hokejowych. 29 maja 2010 podczas prezentacji nowego sezonu 2010/11 międzynarodowych rozgrywek Erste Bank Eishockey Liga poinformowano o chęci uczestnictwa w nich EHC Monachium. Zarząd ligi EBEL pozytywnie przyjął deklarację bawarczyków, jednak ustanowił im 10 dni na spełnienie kryteriów przyjęcia do rozgrywek. Jakkolwiek władze EHC były przede wszystkim zainteresowane uczestnictwem drużyny w (zamkniętych) rozgrywkach rodzimej ekstraklasy DEL. Ostatecznie 3 lipca klub otrzymał licencję uprawniającą do gry w DEL. W 2012 roku sponsorem klubu została firma Red Bull.
W 2013, wraz z austriackim zespołem EC Red Bull Salzburg, pod egidą sponsora Red Bull klub powołał wspólną drużynę juniorską, która została przyjęta do rosyjskich rozgrywek Mołodiożnaja Chokkiejnaja Liga od sezonu 2013/2014.

</doc>
<doc id="2019929" url="https://pl.wikipedia.org/wiki?curid=2019929" title="Paweł z Bancz">
Paweł z Bancz

Paweł z Bancz , też "Paul von Bantsch" (zm. ok. 1325) – duchowny katolicki, cysters, pomocniczy biskup wrocławski. 
Życiorys.
Nie wiemy nic na temat jego wczesnych lat życia poza tym, że wstąpił do zakonu cystersów w Lubiążu. Około 1302 roku został prekonizowany biskupem tytularnym Tiberiady. Urzędował w diecezji wrocławskiej, będąc pierwszym stałym biskupem pomocniczym w diecezji . W tym czasie udzielił odpustów benedyktynkom ze Strzegomia w 1307 roku, poświęcił kościół w Kępach koło Legnicy (1315), dokonał ponownego poświęcenia kościoła św. Elżbiety we Wrocławiu (1320), wprowadził na urząd opata na Piasku (1321).
W 1309 roku przypadło mu w udziale rozsądzenie sporu między Władysławem Łokietkiem a biskupem krakowskim Janem Muskatą z polecenia papieża Klemensa V. Był ponadto polubownym sędzią w sporach majątkowych zarówno między duchownymi, jak i świeckimi. W lipcu 1315 przewodniczył postępowaniom inkwizycyjnym przeciwko wspólnotom waldensów na Śląsku w wyniku którego spalono na stosie ponad 50 osób.
Zmarł ok. 1325 roku i został pochowany w kościele klasztornym w Lubiążu.
Upamiętnienie.
W 1693 roku w kościele klasztornym w Lubiążu wykonano marmurowy monument upamiętniający wszystkich biskupów w nim pochowanym, w tym przedstawiono postać Pawła z Bancz.

</doc>
<doc id="2019931" url="https://pl.wikipedia.org/wiki?curid=2019931" title="Jaan Mölder">
Jaan Mölder

Jaan Mölder (ur. 9 czerwca 1987) – estoński kierowca rajdowy. Ma za sobą starty w Mistrzostwach Świata.
Swój debiut rajdowy Mölder zaliczył w 2003 roku. W 2005 roku zadebiutował w Rajdowych Mistrzostwach Świata. Pilotowany przez Tõnu Vunna i jadący Mitsubishi Lancerem Evo 6 nie ukończył wówczas Rajdu Szwecji z powodu wypadku. W 2006 roku rozpoczął starty w serii Junior WRC i startował samochodami Ford Fiesta S1600, Suzuki Ignis S1600 i Suzuki Swift S1600. Zajął 9. miejsce w klasyfikacji JWRC wygrywając Rajd Wielkiej Brytanii. W 2007 roku był 5. w JWRC, a w 2008 roku zajął 8. pozycję. Rajd Meksyku ukończył na 9. miejscu w klasyfikacji generalnej, najwyższym w swojej karierze. Od 2009 roku nie startuje w Mistrzostwach Świata.

</doc>
<doc id="2019933" url="https://pl.wikipedia.org/wiki?curid=2019933" title="Grand Prix Szwecji 1976">
Grand Prix Szwecji 1976

Grand Prix Szwecji 1976 (oryg. Gislaved Sveriges Grand Prix) – siódma runda Mistrzostw Świata Formuły 1 w sezonie 1976, która odbyła się 13 czerwca 1976, po raz czwarty na torze Scandinavian Raceway.
7. Grand Prix Szwecji, czwarte zaliczane do Mistrzostw Świata Formuły 1.
Wyścig zakończył się jedynym zwycięstwem pierwszego i jedynego bolidu sześciokołowego ścigającego się w Formule 1 – Tyrrella P34. Oba modele dotarły do mety na dwóch pierwszych miejscach, ponieważ wygrał Jody Scheckter (który zdobył również pole position), a drugie miejsce zajął Patrick Depailler.

</doc>
<doc id="2019934" url="https://pl.wikipedia.org/wiki?curid=2019934" title="Chaunté Lowe">
Chaunté Lowe



</doc>
<doc id="2019936" url="https://pl.wikipedia.org/wiki?curid=2019936" title="Franciszek Rothwitz">
Franciszek Rothwitz

Franciszek Rothwitz, właściwie Franz von Rothwitz (XIV wiek) – niemiecki duchowny katolicki, biskup. 
Nie wiemy nic na temat jego życia poza tym, że należał do zakonu franciszkanów. 21 sierpnia 1346 roku został mianowany przez papieża Klemensa VI biskupem tytularnym Cantani. Następnie został skierowany do pracy duszpasterskiej w diecezji wrocławskiej, gdzie do 1362 roku pełnił funkcję biskupa pomocniczego. 

</doc>
<doc id="2019938" url="https://pl.wikipedia.org/wiki?curid=2019938" title="Woyrsch">
Woyrsch



</doc>
<doc id="2019940" url="https://pl.wikipedia.org/wiki?curid=2019940" title="Wybory parlamentarne na Nauru w 2010 roku (czerwiec)">
Wybory parlamentarne na Nauru w 2010 roku (czerwiec)

Wybory parlamentarne na Nauru odbyły się 19 czerwca 2010. Były drugimi wyborami w ciągu roku, po wyborach z kwietnia 2010, które doprowadziły do równego podziału mandatów między dwoma przeciwstawnymi blokami, co spowodowało kryzys polityczny na wyspie.
Wybory po raz kolejny nie doprowadziły do wyraźnego rozstrzygnięcia. Choć najwięcej mandatów (9) zdobyli zwolennicy urzędującego prezydenta Marcusa Stephena, nie uzyskali oni większości parlamentarnej. Do parlamentu dostał się jeden niezależny deputowany oraz 8 deputowanych stanowiących blok opozycji.
Organizacja wyborów.
Parlament Nauru składa się z 18 deputowanych wybieranych na 3-letnią kadencję. Po każdych wyborach parlament dokonuje wyboru nowego szefa państwa. Wcześniejsze wybory parlamentarne odbyły się 24 kwietnia 2010. W ich wyniku do parlamentu dostało się 9 zwolenników oraz 9 przeciwników administracji urzędującego prezydenta Marcusa Stephena. Doprowadziło do trwającego 7 tygodni kryzysu politycznego, w czasie którego wyłoniony parlament nie był w stanie dokonać elekcji nowego szefa państwa.
W sytuacji przeciągającego się kryzysu 11 czerwca 2010 Marcus Stephen, wykonujący obowiązki prezydenta do czasu wyboru nowej głowy państwa, po raz kolejny rozwiązał parlament i zarządził nowe wybory parlamentarne na 19 czerwca 2010. Decyzję argumentował potrzebą wyboru władz posiadających pełny mandat wyborczy oraz niekorzystnymi następstwami przeciągającego się kryzysu dla gospodarki, stabilności społecznej i międzynarodowego wizerunku wyspy. Tego samego dnia wprowadził stan wyjątkowy, obowiązujący maksymalnie przez 21 dni lub do czasu wyboru nowego prezydenta.
Wyniki wyborów.
W wyniku wyborów do parlamentu dostało się 17 dotychczasowych i jeden nowy deputowany. 9 deputowanych spośród 17 dotychczasowych popierało administrację prezydenta Stephena, a pozostałych 8 stało do niej w opozycji. Nowo wybrany deputowany Milton Dube z okręgu Aiwo deklarował się jako niezależny, gotowy udzielić wsparcia obozowi, który wykaże zainteresowanie rozwiązaniem problemów mieszkańców jego macierzystego okręgu. Jednym z nich był unoszący się pył fosforanowy z miejscowego zakładu chemicznego. Oba obozy wyraziły gotowość do rozmów z nim. Jego poparcie zapewniłoby większość parlamentarną rządzącej koalicji lub doprowadziłoby do ponownego równego podziału miejsc w izbie w przypadku jego poparcia dla opozycji. Deputowany Dube pozostał jednak niezrzeszony, deklarując gotowość współpracy z dwoma stronami w imię interesów swoich wyborców.
Wybór prezydenta.
W kolejnych tygodniach politycy podejmowali próby przełamania impasu politycznego i organizacji wyboru nowego prezydenta. 30 czerwca 2010 Aloysius Amwano z opozycji został wybrany przewodniczącym parlamentu. Objął urząd pod warunkiem rezygnacji ze stanowiska przez prezydenta Marcusa Stephena. Prezydent wyraził zgodę, stawiając z kolei warunek, że nowy szef państwa pochodzić będzie z obozu rządowego. 5 lipca 2010 prezydent przedłużył obowiązujący w kraju stan wyjątkowy do czasu wyboru nowej głowy państwa.
Przewodniczący parlamentu Aloysius Amwano zwołał na 6 lipca 2010 posiedzenie izby, mające dokonać wyboru nowego prezydenta. Tego dnia deputowany Rykers Solomon zdecydował się opuścić szeregi opozycji i przejść na stronę obozu rządowego, zapewniając mu w ten sposób większość głosów potrzebnych do wyboru prezydenta. Aloysius Amwano nie przyjął jednak wniosku w sprawie przeprowadzenia głosowania i zawiesił posiedzenie parlamentu do 8 lipca 2010. Zażądał również przeprosin od dwóch deputowanych, którzy jego zdaniem mieli go obrazić podczas wywiadu prasowego. 7 lipca 2010 prezydent usunął go z funkcji przewodniczącego parlamentu pod zarzutem naruszenia konstytucji. Amwano odmówił złożenia urzędu.

</doc>
<doc id="2019941" url="https://pl.wikipedia.org/wiki?curid=2019941" title="Szwadron czołgów rozpoznawczych dyonu rozpoznawczego 10 BK">
Szwadron czołgów rozpoznawczych dyonu rozpoznawczego 10 BK

Szwadron czołgów rozpoznawczych dywizjonu rozpoznawczego 10 BK – pododdział broni pancernych Wojska Polskiego.
Szwadron wchodził w skład Dywizjonu Rozpoznawczego 10 Brygady Kawalerii w Rzeszowie.
Działania bojowe.
Mobilizacja
Szwadron został zmobilizowany w ramach mobilizacji alarmowej w grupie "czarnej" przez 2 batalion pancerny w Żurawicy planowo do 27 sierpnia 1939 roku, faktycznie szwadron został zmobilizowany w pierwszej dekadzie sierpnia i dołączył do dywizjonu na koncentracji letniej poza Rzeszowem w rejonie wsi Czudec, Nowa Wieś, Folwark Babica. W dniu 15 sierpnia dywizjon wraz z nim szwadron czołgów rozpoznawczych został przegrupowany w pobliże Krakowa do miejscowości Liszki. Tam po otrzymaniu ostatnich uzupełnień 27 sierpnia osiągnął pełną gotowość do działań. Wyposażony był w 9 czołgów TKF z km wz. 25 i 4 TKF z nkm wz. 38.
Działania bojowe szwadronu czołgów rozpoznawczych
1 września 1939 roku szwadron dokonał przemarszu do rejonu Skomielnej Górnej, którą osiągnął ok godz.17. 2 września od godz.9.00 szwadron czołgów bez 2 plutonu, wzmocniony dwoma działami samobieżnymi TKS-D i sekcją motocyklistów dozorował odcinek od Skawy Dolnej do Naprawy. 2 pluton wspierał szwadron strzelców w walce na wzg. 523 w pobliżu Naprawy. W godzinach popołudniowych szwadron czołgów był atakowany przez niemieckie lotnictwo. Wieczorem szwadron odjechał do odwodu brygady wraz z resztą dywizjonu. 3 września 1 pluton czołgów wspierał pododdziały 1 pułku piechoty KOP ppłk. Wójcika w rejonie Mszany Dolnej, a następnie wraz z nim wycofał się do Szczyzyca, gdzie 4 września dołączył do macierzystego szwadronu. Dywizjon rozpoznawczy wraz z pozostałością szwadronu czołgów TKF 3 września wypoczywał i naprawiał sprzęt jako odwód brygady w pobliżu Dobczyc, po czym wykonał nocny marsz 3/4 września do Szczyzca. Skąd 5 września podjął patrolowanie dróg do Tymbarka, staczając potyczkę z wrogiem na wzg. 435,2. Pozostała część szwadronu wycofała się ze Szczyzca pod naciskiem nieprzyjaciela. 6 września szwadron wycofywał się oddzielnie od dywizjonu rozpoznawczego, dołączył w godzinach wieczornych w Sobolowie. 7 września pancerniacy wraz z dywizjonem odtwarzali zdolność bojową w lesie w rejonie folwarku Osice. 8 września w składzie macierzystego dywizjonu osłaniał wycofanie się 10 BK jako straż tylna w kierunku Głogowa Małopolskiego. Szwadron wraz ze 121 kompanii czołgów lekkich ubezpieczał przemarsz taborów brygady przez polne drogi i przez miasto Radomyśl Wielki w kierunku Głogowa Małopolskiego. Od 9 do 14 września szwadron czołgów rozpoznawczych ochraniając samochody taboru dywizjonu rozpoznawczego, po zatarasowanych drogach dotarły do Kolbuszowej, gdzie błędnie pokierowane przez żandarmerię odłączyły się od dywizjonu. Szwadron wraz z taborami skierował się na Sokołów i po kilku dniach błądzenia dołączył do odpoczywającego dywizjonu rozpoznawczego w Żółkwi. W trakcie poszukiwań macierzystej jednostki szwadron stoczył kilka potyczek z niemieckimi patrolami pancerno-motorowymi. Z uwagi, że w szwadronie pozostało tylko część stanu etatowego czołgów, szwadron włączono do 101 samodzielnej kompanii czołgów rozpoznawczych por. Z. Ziemskiego. Od tego dnia pozostałości szwadronu dzieliły dalsze losy ze 101 skczr .
Organizacja szwadronu.
Dowódca szwadronu = dowódca szwadronu (rotmistrz), strzelec czołgu (kapral), kierowca czołgu (st.panc.), kierowca samochodowo-motocyklowy (panc.), ordynans-osobisty (panc.), 1 czołg rozpoznawczy + 1 samochód łazik.
Dowódca plutonu = dowódca plutonu (por./ppor.), strzelec czołgu (kpr.), kierowca czołgu (st.panc.), kierowca samochodowo-motocyklowy (panc.), ordynans-osobisty (panc.), 1 czołg rozpoznawczy + 1 motocykl z wózkiem.
Stan etatowy szwadronu:
Sprzęt etatowy szwadronu: 13 czołgów rozpoznawczych, 1 samochód łazik, 2 samochody ciężarowe, 2 samochody do przewozu czołgów, 1 przyczepka benzynowa, 2 przyczepki towarzyszące, 1 przyczepa kuchnia (typ IV), 3 motocykle z wózkiem.
Uzbrojenie etatowe szwadronu:
3 pistolety oficerów (nie wyszczególnione w etacie), 24 karabinki z bagnetami, 28 pistoletów, 29 bagnetów (tzw. luźnych), 13 ckmów (w czołgach).
Faktycznie szwadron posiadał 9 ciężkich karabinów maszynowych i 4 najcięższych karabinów maszynowych jako uzbrojenie pokładowe czołgów, czołgi rozpoznawcze TKF, samochód łazik PF 518, samochody ciężarowe PF 621L, motocykle z wózkiem Sokół 600.
Obsada szwadronu.
ponadto: plut. pchor. br. panc. Adam Głowacki.
Szwadron został zorganizowany dla dywizjonu przez 2 Batalion Pancerny z Żurawicy prawdopodobnie w 1937. Ze względu na brak miejsca w koszarach w Rzeszowie, szwadron stacjonował w Żurawicy.

</doc>
<doc id="2019942" url="https://pl.wikipedia.org/wiki?curid=2019942" title="Darek Stepnowski">
Darek Stepnowski



</doc>
<doc id="2019943" url="https://pl.wikipedia.org/wiki?curid=2019943" title="Jan Wendt">
Jan Wendt

Jan Andrzej Wendt (ur. 1966) – polski geograf i historyk, profesor Uniwersytetu Gdańskiego oraz profesor Uniwersytetu Oradejskiego.
Życiorys.
W 1990 zdobył tytuł magistra geografii na Wydziale Biologii i Nauk o Ziemi Uniwersytetu Gdańskiego. W 1992 uzyskał tytuł magistra historii na Wydziale Filologiczno-Historycznym. W 1996 uzyskał stopień doktora nauk humanistycznych w Instytucie Studiów Politycznych PAN. W 2008 uzyskał stopień doktora habilitowanego nauk o Ziemi w zakresie geografii w Instytucie Geografii i Przestrzennego Zagospodarowania im. S. Leszczyckiego PAN. W 2014 otrzymał tytuł doktora honoris causa w Uniwersytecie w Oradei (Rumunia).
Działalność społeczna.
Jan Wendt jest członkiem rady wydziału OiG UG.

</doc>
<doc id="2019958" url="https://pl.wikipedia.org/wiki?curid=2019958" title="Po drugiej stronie mnie">
Po drugiej stronie mnie

Po drugiej stronie mnie – książka autobiograficzna amerykańskiego pisarza Sidneya Sheldona z 2005. Tytuł oryginalny – "The Other Side of Me".
Książka jest autobiografią autora. Odtwarza on w niej liczne epizody z własnego życia, począwszy od lat dziecięcych, aż do późnej starości. Na początku Sheldon kreśli obraz swojej rodziny, która na skutek kryzysu ekonomicznego lat 30. XX w. zmuszona jest przemieszczać się w poszukiwaniu pracy i utrzymania. Autor już jako młody chłopiec marzył o wielkiej karierze, ale start życiowy utrudniała mu trudna sytuacja ekonomiczna rodziców. Starał się więc, w miarę możności, pomagać matce w utrzymaniu domu, podejmując liczne, dorywcze prace. Jego ojciec, Otto, miał bowiem wielki talent do komplikowania sobie życia i do ciągłych zmian zajęcia, a co za tym idzie, miejsca zamieszkania. Sidney musiał pokonać ogromne trudności, aby zdobyć wykształcenie. Jeszcze jako młodzieniec Sidney brał udział w audycjach radiowych oraz pisał piosenki, których jednak nie chciano publikować. Wtedy właśnie zmienił nazwisko z Schechtel na Sheldon. Na skutek uporu i wytrwałości oraz niesamowitej pracowitości zaczął pracować w wytwórniach filmowych. Z początku streszczał książki, które miały posłużyć za podstawę scenariuszy, a następnie sam zaczął pisać scenariusze do filmów. W swej autobiografii wspomina również swoją przygodę z armią, kiedy to podczas II wojny światowej próbował zaciągnąć się do lotnictwa, ale z powodu słabego wzroku zdołał wstąpić tylko do Lotniczej Służby Pomocniczej, w której pozostał niedługo, ponieważ została rozwiązana.
Opowieść Sheldona skupia się głównie na jego pracy jako scenarzysty, a następnie także producenta i reżysera filmowego. Snując swą opowieść, wspomina mnóstwo postaci znanych i mniej znanych, w tym wiele gwiazd kina, z którymi współpracował. Pojawiają się tam między innymi: Groucho Marx, Fred Astaire, Elizabeth Taylor, Richard Burton, Bing Crosby, Dean Martin i inni.
Książka jest też zapisem prywatnego życia autora, jego trzech małżeństw oraz radości i smutków rodzinnych. Przede wszystkim jest jednak narracją życia osnutego wokół dążenia do kariery oraz jej realizacji. Od biednego chłopca, podejmującego się rozmaitych zajęć zarobkowych, żyjącego w ubóstwie, Sheldon dzięki swej pracowitości stał się człowiekiem znanym i podziwianym na całym świecie. Jak sam stwierdza, nie sądził, że największą karierę przyniosą mu powieści. Przez długi czas sądził, że nie potrafi pisać powieści. Kiedy jednak zaczął, okazało się, że ma ogromny talent, a jego książki stały się bestsellerami.

</doc>
<doc id="2019963" url="https://pl.wikipedia.org/wiki?curid=2019963" title="Herb Wąsosza">
Herb Wąsosza

Herb Wąsosza – jeden z symboli miasta Wąsosz i gminy Wąsosz w postaci herbu.
Wygląd i symbolika.
Herb przedstawia na czerwonej tarczy łódź zbudowaną z czterech złotych, łukowatych, podłużnych elementów, z sześcioma czarnymi punktami każdy (24 punkty symbolizują łączniki konstrukcji np. wbite gwoździe i układają się w trzy pionowe ciągi punktów po lewej, prawej i w środkowej części łodzi). Na każdym końcu łodzi znajduje się złota gwiazda sześcioramienna. W łodzi usytuowane są trzy srebrne blankowane baszty, z których dwie skrajne posiadają po dwa małe, czarne okna łukowe w układzie jedno obok drugiego, trzy blanki oraz stożkowe, złote dachy zwieńczone złotą kulą. Nieco większa i wyższa baszta środkowa ma trzy czarne okna w układzie jedno nad dwoma (jedno małe, dwa wąskie i wysokie), cztery blanki oraz stożkowy złoty dach, na szczycie którego znajduje się złota sześcioramienna gwiazda, nieco większa od tych na łodzi.

</doc>
<doc id="2019965" url="https://pl.wikipedia.org/wiki?curid=2019965" title="Dezerter (singel)">
Dezerter (singel)

Dezerter – drugi singel zespołu Dezerter nagrany z udziałem wokalistki Katarzyny Nosowskiej. Nagrań dokonano w Izabelin Studio w 1993 roku.
Skład.
Realizacja:

</doc>
<doc id="2019966" url="https://pl.wikipedia.org/wiki?curid=2019966" title="Test Eleka">
Test Eleka

Test Eleka – test pozwalający wykryć zjadliwość szczepu maczugowca błonicy ("") przez sprawdzenie obecności toksyny błoniczej. Polega na nałożeniu paska bibuły nasączonego przeciwciałami przeciw toksynie błoniczej bezpośrednio na pożywkę z bakteriami. Obecność toksyny wywoła powstanie linii precypitacyjnej.

</doc>
<doc id="2019968" url="https://pl.wikipedia.org/wiki?curid=2019968" title="Test eleka">
Test eleka



</doc>
<doc id="2019969" url="https://pl.wikipedia.org/wiki?curid=2019969" title="Steve Smyth">
Steve Smyth

Steve Smyth (ur. 28 listopada 1970 w Northern w Kalifornii) – amerykański muzyk, gitarzysta i basista. Od 1988 do 1992 roku grał w zespole Ariah. W latach 1996-1999 był członkiem grupy Vicious Rumors. W latach 2000–2004 członek zespołu Testament. Od 2000 do 2005 roku grał w zespole Dragonlord. W latach 2004–2007 członek formacji Nevermore. Od 2009 roku gitarzysta Forbidden.
12 grudnia 2006 roku przeszedł operację przeszczepu nerki.

</doc>
<doc id="2019972" url="https://pl.wikipedia.org/wiki?curid=2019972" title="Marek Dulinicz">
Marek Dulinicz

Marek Dulinicz (ur. 10 maja 1957, zm. 6 czerwca 2010) – polski historyk, doktor habilitowany, specjalista w dziedzinie archeologii średniowiecza, zwłaszcza Słowiańszczyzny i terenów Mazowsza, wicedyrektor Instytutu Archeologii i Etnologii Polskiej Akademii Nauk do spraw naukowych, członek prezydium Wydział I - Nauk Społecznych; Komitet Nauk Pra- i Protohistorycznych PAN.
Członek Rady Programowej Muzeum Mazowieckiego w Płocku. Pracownik naukowy Wyższej Szkoły Humanistycznej im. A. Gieysztora w Pułtusku, profesor nadzwyczajny Uniwersytetu Kardynała Stefana Wyszyńskiego w Warszawie. Archeolog, badacz i znawca kultury Sukow-Dziedzice
Zginął wraz z żoną, Grażyną w wypadku samochodowym.

</doc>
<doc id="2019973" url="https://pl.wikipedia.org/wiki?curid=2019973" title="Parafia św. Józefa Oblubieńca Najświętszej Maryi Panny w Wąsoszu">
Parafia św. Józefa Oblubieńca Najświętszej Maryi Panny w Wąsoszu

 
Parafia pw. Świętego Józefa Oblubieńca Najświętszej Maryi Panny w Wąsoszu znajduje się w dekanacie Góra wschód w archidiecezji wrocławskiej. Jej proboszczem jest ks. Jan Węgielski. Obsługiwana przez księży archidiecezjalnych. Erygowana w XVIII wieku. Księgi metrykalne prowadzone od 1945 r.
Linki zewnętrzne.
 

</doc>
<doc id="2019974" url="https://pl.wikipedia.org/wiki?curid=2019974" title="Tomasz (biskup Sarepty)">
Tomasz (biskup Sarepty)

Tomasz z Tilbury, OPraem, imię zakonne: "Piotr", (ur. 1297 r. w Tilbury, zm. 31 maja 1378 r. we Wrocławiu) – angielski duchowny katolicki, biskup, lekarz, astronom, dyplomata. 
Życiorys.
Urodził się w 1297 roku w Tilbury w Anglii. Studiował teologię i medycynę na uniwersytecie bolońskim. Po ich ukończeniu prowadził praktykę lekarską w północnych Włoszech oraz w Kurii Rzymskiej. Następnie został skierowany do diecezji wrocławskiej, gdzie został nadwornym lekarzem i dyplomatą księcia wrocławskiego Henryka VI Dobrego. Wstąpił do zakonu dominikanów, a w 1347 roku za zgodą biskupa wrocławskiego, Przecława z Pogorzeli i papieża Klemensa VI przeszedł do zakonu norbertanów, przybierając imię zakonne Piotr. W tym czasie piastował funkcję kapelana i osobistego lekarza księcia Bolesława III Rozrzutnego, którego uratował od śmierci w 1350 roku. Jednocześnie był kanonikiem wrocławskim. Na prośbę biskupa Przecława został wyznaczony w tym samym roku na biskupa pomocniczego diecezji wrocławskiej. Od papieża otrzymał tytularne biskupstwo w Sarepcie. Od tego momentu wrócił do poprzedniego imienia – Tomasz.
Jako sufragan utrzymywał się z odrębnego uposażenia na które składały się: dobra wydzielone przez opata norbertanów powiększone o darowizny między innymi od księcia Bolesława III, jego żony Katarzyny i synów: Ludwika oraz Wacława. Z porad lekarskich biskupa korzystał także cesarz Karol IV Luksemburski. Przy kościele opackim pw. św. Wincentego, biskup Tomasz ufundował kaplicę pw. św. Tomasza z Canterbury w 1369 roku, w której zamierzał być pochowany. 
Był autorem wielu traktatów medycznych, w tym między innymi: "Mihi competit", składającego się z "Regimem sanitatis", "Aggregatum medicinarum simplicium", "Antidotarium" i "Practica Medicinalis", z którego korzystano jeszcze pod koniec XV wieku. Do najsłynniejszego działa astronomicznego należy "Nolli errare". Pozostawił po sobie także zbiory recept.
Zmarł w 1378 roku i został pochowany zgodnie z życzeniem we Wrocławiu.

</doc>
<doc id="2019976" url="https://pl.wikipedia.org/wiki?curid=2019976" title="Dworianie">
Dworianie

Dworianie ("dworianstwo") – początkowo słudzy dworu Wielkiego Księstwa Moskiewskiego oraz dworów bojarskich, potem określenie na średnią szlachtę rosyjską.
Hierarchię wewnątrz dworiaństwa regulowało "miestniczestwo", dopiero reformy imperatora Piotra I narzuciły jej obowiązek służby wojskowej lub cywilnej.
Ukaz imperatorki Katarzyny II zniósł obowiązek służby państwowej, nadał dworiaństwu samorząd i heroldię (także Heroldię Królestwa Polskiego) oraz wprowadził podział na grupy. Najwyższa – VI grupa obejmowała szlachtę rodową (w tym również wylegitymowaną szlachtę polską z zaboru rosyjskiego zapisywaną w księgach rodów szlacheckich). 
Tytuły i ostatnie przywileje szlachty zniesiono w 1917 w związku z rewolucją październikową.

</doc>
<doc id="2019978" url="https://pl.wikipedia.org/wiki?curid=2019978" title="Puchar Kontynentalny w skokach narciarskich 2002/2003">
Puchar Kontynentalny w skokach narciarskich 2002/2003

Puchar Kontynentalny w skokach narciarskich 2002/2003 – rozpoczął się 14 grudnia 2002 w Lahti na skoczni Salpausselkä. Zakończył się 16 marca 2003 w norweskim Strynie na skoczni Bjørkelibakken. W ramach cyklu rozegrano 35 konkursów. Pierwotnie cykl miał się rozpocząć 7 grudnia 2002 w Oberwiesenthal jednak z powodu braku śniegu odwołano konkursy. Konkurs zaplanowany w Schönwaldzie został przeniesiony do Titisee-Neustadt, natomiast w Ishpeming odbył się konkurs w zastępstwie za Iron Mountain.
Zwycięzcą cyklu został Austriak Stefan Thurnbichler, uzyskując 1252 pkt. O 294 pkt. wyprzedził drugiego w klasyfikacji Mortena Solema. Michael Möllinger (wówczas reprezentant Niemiec) uplasował się na trzecim miejscu. Najlepsze miejsce spośród Polaków zajął Robert Mateja, który zdobywając 299 pkt. zajął 22. miejsce. Punkty do klasyfikacji Pucharu Kontynentalnego w sezonie 2002/2003 zdobywało łącznie 13 reprezentantów Polski.

</doc>
<doc id="2019979" url="https://pl.wikipedia.org/wiki?curid=2019979" title="Pustelnia św. Urbana">
Pustelnia św. Urbana

Pustelnia św. Urbana, a właściwie Kaplica św. Urbana – kapliczka na południowych stokach góry Bukowiec w miejscowości Iwkowa w powiecie brzeskim w województwie małopolskim. Nazwa pustelnia pochodzi od tego, że podobno na przełomie X i XI wieku mieszkał tutaj pustelnik Urban. Brak o nim dokumentów historycznych, istnieją jedynie podania przekazywane przez miejscową ludność. Pochodził z bogatego rodu rycerskiego z Węgier i według zachowanych przez ludność podań był jednym z trzech uczniów pustelnika Andrzeja Świerada, który miał pustelnię w pobliskim Tropiu. Przez lato przebywał w tej pustelni, wędrując po okolicznych terenach i nauczając o Bogu. Żywił się owocami, korzonkami, energii zaś dodawała mu woda z silnego źródła które wytryska w pobliżu. Na zimę wraz ze świętym Andrzejem Świeradem i innymi jego uczniami wyprawiał się na Węgry. Źródło to nazwane zostało źródłem świętego Urbana, a wypływający z niego potok potokiem Urbana. Stanowi on jedno ze źródeł Beli.
Kaplicę na miejscu dawnej pustelni wybudowano dużo później, podczas budowy kościoła w Iwkowej. Murowana jest z kamienia i otynkowana gliną i ma sufit z desek. Wewnątrz znajduje się drewniany ołtarzyk w stylu barokowym, a na ścianie malowany na desce i pochodzący z XVII wieku obraz papieża, św. Urbana. Co roku w Zielone Świątki z kościoła w Iwkowej udaje się uroczysta procesja do kapliczki św. Urbana.
Z pustelnią św. Urbana związane jest kilka legend. Woda ze źródła miała podobna własności lecznicze. Obecnie źródło to stanowi ujęcie wody dla Iwkowej i jedynie nadmiar wody przelewa się do potoku Urbana tuż przy kapliczce.

</doc>
<doc id="2019981" url="https://pl.wikipedia.org/wiki?curid=2019981" title="Ciudad Mante">
Ciudad Mante

Ciudad Mante – miasto w środkowej części południowego skraju meksykańskiego stanu Tamaulipas, położone w odległości około 130 kilometrów od wybrzeża Zatoki Meksykańskiej, leży na północny zachód od miasta Tampico. Miasto w roku 2005 liczyło 81 884 mieszkańców. Przez miasto przepływa Río Guayalejo.
Klimat.
Miasto leży już w rejonie klimatu tropikalnego. Latem, w czerwcu, lipcu temperatury sięgają 40 – 46 °C, podczas gdy minimalne temperatury listopada/grudnia zawierają się w przedziale 4-26 °C. Opady występują głównie latem a roczna ich suma przekracza 1000 mm. Dominują wiatry znad Zatoki Meksykańskiej (wschód – południowy wschód).
Gmina El Mante.
Ciudad Mante jest siedzibą władz gminy El Mante. Gmina w 2005 roku liczyła ponad 112 tys. mieszkańców. Z wyjątkiem niewielkich wzniesień na wschodzie powierzchnia gminy jest płaska, równinna co sprawia, że dominującym zatrudnieniem jest rolnictwo. Najczęściej uprawia się: trzcinę cukrową, fasolę, soję, bawełnę, sorgo, kukurydzę i ryż.

</doc>
<doc id="2019982" url="https://pl.wikipedia.org/wiki?curid=2019982" title="Dersław (biskup Elatenu)">
Dersław (biskup Elatenu)



</doc>
<doc id="2019988" url="https://pl.wikipedia.org/wiki?curid=2019988" title="Praskowja Parchomienko">
Praskowja Parchomienko

Praskowja Gieorgijewna Parchomienko (ros. Прасковья Георгиевна Пархоменко, ur. w 1886, zm. w 1970) – radziecka astronom. W latach 1930–1940 zajmowała się obserwacją planetoid w obserwatorium w Simejiz na Krymie, odkrywając dwie nowe.
Nazwa planetoidy (1857) Parchomenko pochodzi od jej nazwiska.

</doc>
<doc id="2019989" url="https://pl.wikipedia.org/wiki?curid=2019989" title="Dersław Schwenkfeld">
Dersław Schwenkfeld

Dersław Schwenkfeld (także Dirslaus von Clatensis; zm. 1398 r.) – duchowny katolicki, biskup. Nie wiemy nic na temat jego życia poza tym, że należał do zakonu dominikanów. Przed 1365 rokiem otrzymał prowizję papieską na biskupstwo tytularne elateńskie jako wrocławski biskup pomocniczy.

</doc>
<doc id="2019991" url="https://pl.wikipedia.org/wiki?curid=2019991" title="Mikołaj (biskup Abelone)">
Mikołaj (biskup Abelone)



</doc>
<doc id="2019995" url="https://pl.wikipedia.org/wiki?curid=2019995" title="Adina (opera)">
Adina (opera)

Adina (wł.: "Adina ossia Il califo di Bagdad") – opera buffa Gioacchina Rossiniego – farsa w jednym akcie, do której libretto napisał Gherardo Bevilacqua-Aldobrandini, jej premiera miała miejsce w Lizbonie 22 czerwca 1826 roku.
Historia.
Po napisaniu "Mojżesza w Egipcie" Rossini udał się w podróż po Włoszech, na swoisty urlop, w trakcie którego wiosną 1818 roku uczestniczył w otwarciu teatru w rodzinnym Pesaro, a następnie przybył się do Bolonii. W trakcie pobytu w Bolonii napisał na zamówienie Diega Ignacia de Pina Manique prefekta policji w Lizbonie i inspektora portugalskich teatrów za honorarium w wysokości 2000 lirów jednoaktówkę "Adina ossia Il califo di Bagdad". Tekstu dostarczył boloński przyjaciel kompozytora, hrabia Gherardo Bevilacqua-Aldobrandini, który przerobił libretto Felice Romaniego "Il califo e la schiava". Rossini nie przywiązywał dużej wagi do zamówienia, nie napisał nawet uwertury do utworu, a na pretensje Piny Manique odpowiedział, że umowa nie zobowiązywała go do tego. Opera została wystawiona 8 lat później w Lizbonie, wraz z II aktem "Semiramidy" i baletem i po jednym przestawieniu zeszła ze sceny. W 1963 roku pojawiła się ponownie jednorazowo w Sienie a w 1999, 2003 i 2018 roku na Rossini Opera Festivalu w Pesaro..
Treść.
Selimo przybywa do Bagdadu w poszukiwaniu ukochanej Adiny, więzionej przez Kalifa. Ten chce ją poślubić, gdyż przypomina mu niegdyś kochaną kobietę. Przy próbie uprowadzenia Adiny z haremu Selimo zostaje schwytany. Kochankowie zostają skazani na śmierć. W ostatniej chwili Kalif odkrywa jednak, że Adina jest jego córką i zmarłej ukochanej faworyty.
O operze.
"Adina" jest typem sentymentalnej komedii muzycznej o tematyce orientalnej w rodzaju Mozartowskiego "Uprowadzenia z seraju". Biografowie Rossiniego zbywają ją kilku nieprzychylnymi zdaniami lub w ogóle przemilczają. Utwór składa się w większości z autocytatów Rossiniego z wcześniejszej twórczości. Do oryginalnych stronic partytury należą: cavatina Adiny "Fragolette fortunate", jej duet z Kalifem, chór "Apri i begl’occhi al dì" oraz dłuższa sekwencja, która od arii Adiny przechodzi w duet, a kończy się kwartetem.

</doc>
<doc id="2019996" url="https://pl.wikipedia.org/wiki?curid=2019996" title="Cavitation">
Cavitation



</doc>
<doc id="2019997" url="https://pl.wikipedia.org/wiki?curid=2019997" title="Mikołaj z Bolesławia">
Mikołaj z Bolesławia

Mikołaj z Bolesławia (zm. 10 października 1411) – niemiecki duchowny katolicki, biskup.
Pochodził z Alzacji. W młodości wstąpił do zakonu benedyktynów w Murbach. 2 maja 1390 roku został prekonizowany przez papieża Bonifacego IX biskupem tytularnym Abelone. Od 1398 roku pełnił funkcję biskupa pomocniczego w diecezji wrocławskiej. Został zamordowany w 1411 roku przez rycerzy-rabusiów.

</doc>
<doc id="2019999" url="https://pl.wikipedia.org/wiki?curid=2019999" title="Fernando López">
Fernando López

Fernando López López (ur. 7 lutego 1984 w La Piedad) – meksykański piłkarz występujący najczęściej na pozycji środkowego obrońcy, obecnie zawodnik Necaxy.

</doc>
<doc id="2020001" url="https://pl.wikipedia.org/wiki?curid=2020001" title="Zofia Halota">
Zofia Halota

Zofia Halota (ur. 24 października 1932 w Warszawie, zm. 6 czerwca 2010 tamże) – polska dziennikarka, realizatorka, scenarzystka i reżyserka filmów dokumentalnych i reportaży telewizyjnych, członek Stowarzyszenia Filmowców Polskich i Stowarzyszenia Dziennikarzy Polskich.
Zajmowała się tworzeniem programów o tematyce historycznej i kulturalnej, była autorką programów dla szkół, współpracowała z magazynem „Pegaz”, „Skarbiec”, „Gościniec”. Stworzyła cykl programów dokumentalnych "Ocalić od zapomnienia".

</doc>
<doc id="2020003" url="https://pl.wikipedia.org/wiki?curid=2020003" title="Kałdowo-Wieś">
Kałdowo-Wieś



</doc>
<doc id="2020004" url="https://pl.wikipedia.org/wiki?curid=2020004" title="Kałdowo (powiat malborski)">
Kałdowo (powiat malborski)

Kałdowo (niem. "Kalthof") – dzielnica Malborka a także wieś w Polsce położona w województwie pomorskim, w powiecie malborskim, w gminie Malbork na obszarze Wielkich Żuław Malborskich przy drodze krajowej nr 22. 
Wieś Kałdowo jest podzielona między sołectwa Kałdowo Wieś i Kałdowo 2 (wydzielone z sołectwa Kałdowo Wieś w 2011 roku, obejmujące dawne OHZ Kałdowo).
Kałdowo zostało utworzone z dwóch wsi Kalthof i Vogelsang. W XVIII w. Kalthof zamieszkiwali też mennonici, a także katolicy i ewangelicy.
W latach 1920–1939 Kałdowo funkcjonujące wcześniej jako przedmieście Malborka należało do Wolnego Miasta Gdańska, do powiatu Großes Werder (Wielkie Żuławy).
W latach 1945–1954 roku miejscowość była siedzibą gminy Kałdowo. W latach 1954–1972 wieś należała i była siedzibą władz gromady Kałdowo. W latach 1975–1998 miejscowość administracyjnie należała do województwa elbląskiego.

</doc>
<doc id="2020006" url="https://pl.wikipedia.org/wiki?curid=2020006" title="Fred Rutten">
Fred Rutten

Fredericus "Fred" Jacobus Rutten (wym. ; ur. 5 grudnia 1962) – holenderski trener piłkarski i piłkarz.
Całą swoją zawodową karierę piłkarską spędził w FC Twente grając tam od 1979 do 1992 roku.

</doc>
<doc id="2020007" url="https://pl.wikipedia.org/wiki?curid=2020007" title="Herb Józefowa (powiat biłgorajski)">
Herb Józefowa (powiat biłgorajski)

Herb Józefowa – jeden z symboli miasta Józefów i gminy Józefów w postaci herbu. 
Wygląd i symbolika.
Tarcza herbowa herbu jest czerwona, gotycka o prostej krawędzi górnej i dwóch przecinających się łukach bocznych. Widnieje na niej postać św. Józefa ubranego w błękitne szaty, ze złotym nimbem i srebrną lilią w lewej dłoni. Święty stoi na błękitnym obłoku, na którym umieszczone są trzy włócznie złote w rozstrój, środkowa na opak.
Trzy włócznie pochodzą z herbu szlacheckiego Jelita należącego do Zamoyskich.

</doc>
<doc id="2020008" url="https://pl.wikipedia.org/wiki?curid=2020008" title="Bohmte">
Bohmte

Bohmte – gmina samodzielna () w Niemczech, w kraju związkowym Dolna Saksonia, w powiecie Osnabrück.
Współpraca.
Miejscowości partnerskie:

</doc>
<doc id="2020009" url="https://pl.wikipedia.org/wiki?curid=2020009" title="Mike Chlasciak">
Mike Chlasciak

"Metal" Mike Chlasciak (ur. 5 października 1971 w Warszawie) – polski muzyk, kompozytor i gitarzysta. Pod koniec 1984 roku wyemigrował z rodzicami do New Jersey w Stanach Zjednoczonych. W 1994 roku ukończył Berklee College of Music. Chlasciak współpracował m.in. z grupą muzyczną Halford, Testament, Painmuseum oraz wokalistą Sebastianem Bachem. W 1996 roku nagrał debiutancki album solowy pt. "Grind Textural Abstractions".
Chlasciak udzielał lekcji gry na gitarze liderowi grupy Behemoth – Adamowi Darskiemu. Od 2010 roku felietonista magazynu Guitar World.

</doc>
<doc id="2020010" url="https://pl.wikipedia.org/wiki?curid=2020010" title="MapReduce">
MapReduce

MapReduce – platforma do przetwarzania równoległego dużych zbiorów danych w klastrach komputerów stworzona przez firmę Google. Nazwa była zainspirowana funkcjami „” i „reduce” z programowania funkcyjnego. Część platformy została opatentowana w USA.
Operacje realizowane są podczas dwóch kroków:
Główną zaletą MapReduce jest umożliwienie łatwego rozproszenia operacji. Zakładając, że każda z operacji „map” jest niezależna od pozostałych, może być ona realizowana na osobnym serwerze.

</doc>
<doc id="2020011" url="https://pl.wikipedia.org/wiki?curid=2020011" title="Educational Testing Service">
Educational Testing Service

Educational Testing Service (ETS) – organizacja badającą i oceniającą organizację szkół prywatnych z siedzibą główną w Princeton, w Stanach Zjednoczonych. Została założona w 1947 roku. ETS zatrudnia około 2700 osób, w tym 240 doktorów i 350 z wyższym wykształceniem.
Rodzaje testów.
ETS opracowuje różne rodzaje standardowych testów przede wszystkim w Stanach Zjednoczonych, a także zarządza systemami certyfikatów językowych, w tym TOEFL (Test z języka angielskiego jako języka obcego), TOEIC (Test z języka angielskiego International Communication), GRE (Graduate Record Examination) na podstawie których przeprowadzane są egzaminy w ponad 180 krajach, i ponad 9000 szkołach na całym świecie.
Siedziba.
Główna Siedziba ETS zajmuje 376 akrów (1,52 km²) w kampusie Princeton. Mniejsze oddziały organizacji znajdują się także w Lawrence, Mercer County. ETS ma również placówkę w San Antonio, oraz kilka mniejszych biur w Filadelfii, Waszyngtonie, Concord, Sacramento i Monterey.
Europejskie oddziały znajdują się w Amsterdamie (ETS Global BV centrali), Londynie (ETS Global BV), Paryżu (ETS Global BV), Warszawie (ETS Global BV). Azjatyckie oddziały znajdują się w Ammanie (ETS Global BV), Seulu (ETS Global BV), Pekinie (China ETS). Oddział w Kanadzie mieści się w Kingston, Ontario.
ETS Global BV w Polsce.
Educational Testing Service (ETS) w Polsce to oddział przedsiębiorstwa zagranicznego ETS Global BV, zarejestrowany w KRS 23 czerwca 2005 roku. Oddział ETS w Polsce zajmuje się promocją i rozwojem usług i egzaminów ETS w Polsce. Poza administracją i promocją egzaminów ETS, oddział zajmuje się także doradztwem w zakresie zarządzania edukacją językową i audytem językowym. ETS Global BV mieści się w Warszawie, od stycznia 2015 roku siedziba firmy znajduje się na ulicy Barskiej 28/30, budynek B, II piętro, 02-315 Warszawa.
Wykorzystanie testów TOEIC w korporacjach..
Egzaminy ETS, a w szczególności certyfikat TOEIC, bardzo dynamicznie rozwijają się w Polsce. TOEIC Listening and Reading to obecnie najczęściej zdawany egzamin z języka angielskiego w środowisku pracy. Został stworzony na życzenie firm i pracodawców i odpowiada na ich potrzeby weryfikacji i certyfikacji zaawansowania z języka angielskiego. Zastosowanie testu w firmach jest następujące:
W Polsce, z usług ETS Global BV korzystają takie firmy jak: Grupa Żywiec, Orlen, Arcelor Mittal i Top Farms.
Związki z innymi organizacjami.
Około 25% egzaminów wykonywanych na podstawie certyfikatów ETS jest wspierane przez College Board, prywatne stowarzyszenie non-profit skupiające uniwersytety, okręgi szkolne i szkoły średnie. Najpopularniejszym z certyfikatów jest SAT, do którego egzaminów podchodzi ponad 3 miliony studentów rocznie.
Od 1983 r. ETS przeprowadza narodową ocenę postępów w nauce (NAEP), znaną jako „Report Card’s Nation”, w ramach umowy z USA National Center for Education. ETS jest obecnie odpowiedzialna za koordynację dziewięciu projektów typu NAEP.

</doc>
<doc id="2020012" url="https://pl.wikipedia.org/wiki?curid=2020012" title="Cmentarz żydowski w Stawiskach">
Cmentarz żydowski w Stawiskach

Cmentarz żydowski w Stawiskach – kirkut mieści się przy ul. Łomżyńskiej. Położony jest na niewielkim wzniesieniu, około 250 metrów od drogi z Łomży do Stawisk, powierzchnia nekropolii około 3,08 ha. Założony na planie prostokąta, wzdłuż granic widoczne są ślady wału ziemnego oraz szczątki kamiennego ogrodzenia. Układ przestrzenny kirkutu jest zatarty. Zachowało się kilkanaście nagrobków.
Zostali tu pochowani rabini ze Stawisk – Chaim Myszkowski i Aron Dworski.
W 2010 i 2011 Naczelny Rabin Polski Michael Schudrich i burmistrz Stawisk Marek Waszkiewicz prowadzili rozmowy na temat ogrodzenia cmentarza i wytyczenia drogi dojazdowej. Plany nie zostały jednak zrealizowane.

</doc>
<doc id="2020016" url="https://pl.wikipedia.org/wiki?curid=2020016" title="Światowy ranking snookerowy 1976/1977">
Światowy ranking snookerowy 1976/1977

Światowy ranking snookerowy 1976/1977 – lista przedstawia najlepszą 20. sezonu 1976/77. Pierwszą pozycję w rankingu zajął Walijczyk – Ray Reardon.

</doc>
<doc id="2020017" url="https://pl.wikipedia.org/wiki?curid=2020017" title="Solecka Dolina Wisły">
Solecka Dolina Wisły

Solecka Dolina Wisły (kod obszaru PLH040003) – obszar chroniony programem Natura 2000, o powierzchni 7030,08 ha, położony w województwie kujawsko-pomorskim.
Celem ochrony jest zachowanie siedlisk przyrodniczych i występujących na ich terenie gatunków roślin i zwierząt.
Nad obszarem „Solecka Dolina Wisły” nadzór sprawuje Dyrektor Zespołu Parków Krajobrazowych Chełmińskiego i Nadwiślańskiego oraz Regionalna Dyrekcja Lasów Państwowych w Toruniu.
Historia.
W sierpniu 2007 r. zaproponowano włączenie obszaru w sieć Natura 2000 jako obszar mający znaczenie dla Wspólnoty. W marcu 2009 r., na mocy decyzji Komisji Europejskiej z grudnia 2008 r., został zatwierdzony jako projektowany specjalny obszar ochrony siedlisk (SOO) pod nazwą „Solecka Dolina Wisły”.
Lokalizacja.
Obszar obejmuje fragment doliny Wisły o długości 49 km, między Solcem Kujawskim a Świeciem. W odróżnieniu od Doliny Dolnej Wisły (obszaru OSO) obejmuje on nie tylko terasę zalewową (międzywale), lecz również fragmenty zboczy doliny Wisły.
Dolina jest położona na terenie pięciu powiatów: bydgoskiego, toruńskiego, miasta Bydgoszczy, chełmińskiego i świeckiego.
Ogólna charakterystyka obszaru.
Solecka Dolina Wisły obejmuje utwory przyrodnicze, charakterystyczne dla największej polskiej rzeki. Są to kolejno:
Większość terenów nadrzecznych porośnięta jest ziołoroślami i trawami z kępami drzew. W zakolu Wisły pod Bydgoszczą występują fragmenty łęgów wierzbowo-topolowych. W dolnych partiach zboczy, zwłaszcza na prawym brzegu Wisły, zachowały się natomiast fragmenty wielogatunkowych łęgów oraz grądy zboczowe. Miejscami występują fragmenty borów mieszanych i sosnowych z płatami muraw piaskowych.
Siedliska.
Wśród siedlisk na obszarze doliny, największy udział posiadają tereny rolnicze – 44% oraz wody śródlądowe (rzeki i akweny – 33%), zaś mniejszy: lasy liściaste (11%), łąki i zarośla (11%), lasy mieszane (1%) i sady (1%).
Siedliska chronione zajmują ok. 6% całego obszaru, a wśród nich największą powierzchnię posiadają niżowe świeże łąki użytkowane ekstensywnie (3%), starorzecza, ziołorośla nadrzeczne i lasy łęgowe.
Formy ochrony przyrody.
Obszar chroniony niemal w całości (85%) znajduje się w obrębie dwóch parków krajobrazowych: Nadwiślańskiego i Chełmińskiego (wchodzących w skład Zespołu Parków Krajobrazowych nad Dolną Wisłą). Na jego obszarze występuje również mały fragment Obszaru Chronionego Krajobrazu Strefy Krawędziowej Kotliny Toruńskiej (1,13% obszaru) oraz cztery rezerwaty przyrody:
W zakolu Wisły projektuje się ponadto utworzenie rezerwatu przyrody Mała Kępa Ostromecka.
Wartość przyrodnicza.
Obszar Solecka Dolina Wisły chroni 11 typów chronionych siedlisk nadrzecznych oraz związanych z nimi gatunków roślin i zwierząt. W Dolinie notowano m.in.:
W sieci European Ecological Network, Dolina Dolnej Wisły stanowi korytarz ekologiczny o znaczeniu międzynarodowym.

</doc>
<doc id="2020019" url="https://pl.wikipedia.org/wiki?curid=2020019" title="Close Combat">
Close Combat

Close Combat – seria komputerowych gier strategicznych czasu rzeczywistego, stworzonych przez studio Atomic Games i rozgrywających się w realiach II wojny światowej.
Gry z serii charakteryzowały się realistycznym odwzorowaniem uzbrojenia jednostek oraz przypisaniem każdemu żołnierzowi profilu psychologicznego – piechurzy mogli podczas ostrzału przeciwnika uciec z rejonu walk lub dokonać brawurowego ataku, a załogi – opuścić pojazd. Rozgrywka toczyła się na mapie taktycznej w rzucie z lotu ptaka.
Wydawcą trzech pierwszych gier z serii było Microsoft Game Studios. Ostatnie gry z serii wydawało studio Strategic Simulations, Inc. Na potrzeby US Marine Corps w 2004 powstała specjalna, uwspółcześniona wersja – ", przeznaczona do celów szkoleniowych. Od 2007 firma Matrix Games wydaje remaki gier z serii.
Z serią gier strategicznych nie ma nic wspólnego FPS " z 2005.

</doc>
<doc id="2020020" url="https://pl.wikipedia.org/wiki?curid=2020020" title="Glandorf (Niemcy)">
Glandorf (Niemcy)

Glandorf – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Osnabrück.
Współpraca.
Miejscowości partnerskie:

</doc>
<doc id="2020021" url="https://pl.wikipedia.org/wiki?curid=2020021" title="Glandorf">
Glandorf

Niemcy:
Stany Zjednoczone:
Osoby:

</doc>
<doc id="2020024" url="https://pl.wikipedia.org/wiki?curid=2020024" title="Małgorzata Ostrowska (album)">
Małgorzata Ostrowska (album)

Małgorzata Ostrowska – album kompilacyjny zawierający wcześniej niepublikowane nagrania Małgorzaty Ostrowskiej z zespołami Lombard, Zander, Dżem, Basspace i Acid Drinkers oraz Michałem Urbaniakiem.

</doc>
<doc id="2020025" url="https://pl.wikipedia.org/wiki?curid=2020025" title="College Board">
College Board

College Board jest organizacją non-profit zrzeszającą szkoły w Stanach Zjednoczonych. Powstała w 1900 roku jako "College Entrance Examination Board (CEEB)". Składa się z ponad 5700 szkół, kolegiów, uniwersytetów i innych placówek edukacyjnych. College Board ma siedzibę w dzielnicy Upper West Side na Manhattanie. Obecnym prezesem i dyrektorem generalnym jest Gaston Caperton.
Oprócz zarządzania badań, za które pobiera opłaty, College Board współpracuje z programami, które sprzyjają podniesieniem poziomu kształcenia uczniów szkół średnich. Finansowane z dotacji pochodzących z różnych fundacji, takich jak Bill i Melinda Gates Foundation. Jedną z prób pomocy szkołom było wprowadzenie programu o nazwie EXCELerator rozpoczął działanie w roku szkolnym 2006-2007 w 11 szkołach w Waszyngtonie, Jacksonville i Chicago.
College Board prowadzi rejestr szkół wielu krajów, kierunków uczelni, nazwy uczelni, programy stypendialne, ośrodki badań i szkoły średnie. W Stanach Zjednoczonych College Board to rejestr zapożyczony przez inne instytucje jako sposób na jednoznaczną identyfikację szkoły; w ten sposób, student może dać jej wskazówki. Istnieje podobny zestaw kodów ACT dla szkół wyższych i dla stypendiów, ośrodków badania i szkół średnich, jednak kody te są używane mniej powszechnie.

</doc>
<doc id="2020037" url="https://pl.wikipedia.org/wiki?curid=2020037" title="Hagen am Teutoburger Wald">
Hagen am Teutoburger Wald

Hagen am Teutoburger Wald, Hagen a.T.W. – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Osnabrück, w zachodniej części lasu Teutoburskiego.
Współpraca.
Miejscowości partnerskie:

</doc>
<doc id="2020040" url="https://pl.wikipedia.org/wiki?curid=2020040" title="Greckokatoliccy biskupi chełmscy">
Greckokatoliccy biskupi chełmscy



</doc>
<doc id="2020045" url="https://pl.wikipedia.org/wiki?curid=2020045" title="Herb Stawisk">
Herb Stawisk

Herb Stawisk – jeden z symboli miasta Stawiski i gminy Stawiski w postaci herbu.
Wygląd i symbolika.
Herb przedstawia na czerwonej tarczy topór barwy srebrnej z żółtym trzonkiem, zwrócony (heraldycznie) ostrzem w prawo.
Herbu topór był Stanisław Kisielnicki, członek ostatnich właścicieli miasta (do 1939).

</doc>
<doc id="2020046" url="https://pl.wikipedia.org/wiki?curid=2020046" title="Hasbergen">
Hasbergen

Hasbergen – gmina samodzielna () w Niemczech, w kraju związkowym Dolna Saksonia, w powiecie Osnabrück.
Współpraca.
Miejscowości partnerskie:

</doc>
<doc id="2020053" url="https://pl.wikipedia.org/wiki?curid=2020053" title="Parafia św. Antoniego Padewskiego w Stawiskach">
Parafia św. Antoniego Padewskiego w Stawiskach

Parafia pw. Świętego Antoniego Padewskiego w Stawiskach – rzymskokatolicka parafia należąca do dekanatu Jedwabne, diecezji łomżyńskiej, metropolii białostockiej.
Historia.
Parafia została erygowana 5 maja 1903 roku przy kościele pofranciszkańskim przez administratora diec. sejneńskiej ks. prałata Józefa Antonowicza. Cmentarz grzebalny parafialny o pow. 3,76 ha w odległości 0,3 km. (stary o pow. 1,7 ha w odległości 1,8 km). 
Kościół murowany pw. św. Antoniego Padewskiego w stylu późnego baroku wybudowany w latach 1813-1818 z fundacji właściciela dóbr Stawiski Antoniego Bykowskiego. Pobłogosławiony 4.10.1822 r. przez oficjała łomżyńskiego ks. Andrzeja Żmijewskiego. Brak informacji o konsekracji kościoła. W latach 1995-2000 staraniem ks. prob. Mieczysława Gołaszewskiego zostały odbudowane dwie wieże kościelne, odnowiono i zabezpieczono fundamenty kościoła, uzupełniono wyposażenie oraz uporządkowano cmentarz przykościelny. Plebania murowana wybudowana na początku XIX w. staraniem dziedzica Antoniego Bykowskiego; wpisana do rejestru zabytków.
Zasięg parafii.
Do parafii należy 2890 wiernych z miejscowości: Stawiski, Barzykowo, Budy Stawiskie, Cedry, Chmielewo, Cwaliny, Grabówek, Karwowo, Koziki, Kuczyny, Laskowiec, Michny, Rogale, Rostki, Skroda Mała, Tafiły i Zabiele.

</doc>
<doc id="2020056" url="https://pl.wikipedia.org/wiki?curid=2020056" title="Hilter am Teutoburger Wald">
Hilter am Teutoburger Wald

Hilter am Teutoburger Wald – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Osnabrück, w zachodniej części lasu Teutoburskiego.

</doc>
<doc id="2020057" url="https://pl.wikipedia.org/wiki?curid=2020057" title="Ropień zagardłowy">
Ropień zagardłowy

Ropień zagardłowy (łac. "abscessus retropharyngeus") - ropień tkanek miękkich okolicy zagardłowej zlokalizowanej za tylną ścianą gardła. Może występować w formie ostrej lub przewlekłej.
Ostry ropień zagardłowy.
Ostra postać ropnia zagardłowego występuje głównie u niemowląt lub dzieci i zwykle jest powikłaniem bakteryjnego zakażenia umiejscowionego w obrębie nosogardła, migdałków, zatok przynosowych lub ucha środkowego. Powstaje w wyniku zropienia węzłów chłonnych zagardłowych. Objawia się trudnościami w połykaniu, gorączką i powiększeniem szyjnych węzłów chłonnych. Może prowadzić do znacznego upośledzenia drożności górnych dróg oddechowych a nawet niewydolności oddechowej. Podczas badania fizykalnego stwierdza się uwypuklenie tylnej ściany gardła.
Leczenie ropnia zagardłowego często wymaga chirurgicznego drenażu. Konieczna jest również antybiotykoterapia. W przypadku znacznych trudności w oddychaniu należy rozważyć wykonanie tracheotomii.
Przewlekły ropień zagardłowy.
Przewlekły ropień zagardłowy występuje w przebiegu gruźlicy trzonów kręgów szyjnych. Leczenie polega na leczeniu choroby podstawowej.

</doc>
<doc id="2020059" url="https://pl.wikipedia.org/wiki?curid=2020059" title="Pe">
Pe



</doc>
<doc id="2020061" url="https://pl.wikipedia.org/wiki?curid=2020061" title="Ostercappeln">
Ostercappeln

Ostercappeln – gmina samodzielna () w Niemczech, w kraju związkowym Dolna Saksonia, w powiecie Osnabrück.

</doc>
<doc id="2020062" url="https://pl.wikipedia.org/wiki?curid=2020062" title="La 5">
La 5

La 5 – włoska stacja telewizyjna należąca do włoskiej spółki telewizyjnej Mediaset. Wystartowała 12 maja 2010 roku. Program stacji jest skierowany do kobiet. Polskimi odpowiednikami tej stacji są: Polsat Café i TVN Style.

</doc>
<doc id="2020064" url="https://pl.wikipedia.org/wiki?curid=2020064" title="Wallenhorst">
Wallenhorst

Wallenhorst – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Osnabrück.

</doc>
<doc id="2020065" url="https://pl.wikipedia.org/wiki?curid=2020065" title="WMSD">
WMSD



</doc>
<doc id="2020066" url="https://pl.wikipedia.org/wiki?curid=2020066" title="Apple Power Mac 8500/120">
Apple Power Mac 8500/120



</doc>
<doc id="2020068" url="https://pl.wikipedia.org/wiki?curid=2020068" title="Gustaw Kaleński">
Gustaw Kaleński

Gustaw Kamil Kaleński, ps. "Czajkowski" (ur. 1885 w k. Żytomierza, zm. 29 maja 1943 w Warszawie) – polski historyk, archiwista, kapitan Wojska Polskiego w st. sp.
Życiorys.
Trudna sytuacja rodzinna nie pozwoliła mu ukończyć studiów, był tylko wolnym słuchaczem Wydziału Filozoficznego Uniwersytetu Jagiellońskiego.
Przed I wojną światową był jednym z najbardziej znanych narciarzy (ps. "Tate") oraz działaczy narciarskich i ochrony przyrody, uprawiał też wspinaczkę wysokogórską. Od 1909 był członkiem Sekcji Narciarskiej Towarzystwa Tatrzańskiego (do 1911 zw. Zakopiańskim Oddziałem Narciarzy TT), od 1910 w jej zarządzie (w latach 1910–1912 sekretarzem, potem bibliotekarzem). Był również członkiem Sekcji Turystycznej (od 1909), Sekcji Przyrodniczej (od 1911), Sekcji Ludoznawczej (w 1911–1912 w zarządzie) i Sekcji Ochrony Tatr (w 1912–1913 w zarządzie). Zajmował się także znakowaniem szlaków narciarskich w Tatrach.
W czasie I wojny światowej walczył w Legionach Polskich (1914–1917). Potem był członkiem Polskiej Organizacji Wojskowej.
W latach 1919–1921 pracował w Adiutanturze Generalnej Naczelnego Wodza oraz w Kancelarii Cywilnej Naczelnika Państwa. W 1921 zaczął pracę w Centralnym Archiwum Wojskowym, potem, od 1926 kierował archiwum Wojskowego Biura Historycznego. Po zamachu majowym przeszedł w stan spoczynku w służbie wojskowej (w 1927) i rozpoczął pracę jako kierownik archiwum Państwowego Banku Rolnego.
Był związany z Wydziałem Archiwów Państwowych, prowadził m.in. wykłady na kursach archiwalnych, co zaowocowało ważnymi publikacjami: "Brakowanie akt" (1934) oraz "Prowadzenie składnicy akt. Wskazówki praktyczne" (1937).
W czasie okupacji hitlerowskiej działał w ZWZ i AK, od 1941 pracował w Wojskowym Biurze Historycznym. 
Został aresztowany z żoną Weroniką z d. Klucz, i wraz z nią rozstrzelany 29 maja 1943 w masowej egzekucji więźniów Pawiaka, którą przeprowadzono w ruinach getta warszawskiego. Jedyny ich syn Jan Andrzej (ur. 1923), aresztowany przez Niemców zginął w obozie Groß-Rosen.

</doc>
<doc id="2020069" url="https://pl.wikipedia.org/wiki?curid=2020069" title="Kredka (ujednoznacznienie)">
Kredka (ujednoznacznienie)



</doc>
<doc id="2020070" url="https://pl.wikipedia.org/wiki?curid=2020070" title="Gmina zbiorowa Artland">
Gmina zbiorowa Artland

Gmina zbiorowa Artland (niem. "Samtgemeinde Artland") – gmina zbiorowa położona w niemieckim kraju związkowym Dolna Saksonia, w powiecie Osnabrück. Siedziba administracji gminy zbiorowej znajduje się w mieście Quakenbrück.
Podział administracyjny.
Do gminy zbiorowej Artland należą cztery gminy, w tym jedno miasto (niem. "Stadt"):

</doc>
<doc id="2020071" url="https://pl.wikipedia.org/wiki?curid=2020071" title="Artland">
Artland

Niemcy:
Inne:

</doc>
<doc id="2020072" url="https://pl.wikipedia.org/wiki?curid=2020072" title="Nowy cmentarz żydowski w Wyszogrodzie">
Nowy cmentarz żydowski w Wyszogrodzie

Nowy cmentarz żydowski w Wyszogrodzie – kirkut mieścił się przy ulicy Niepodległości. Powstał w 1830 roku. Znajduje się w południowo-wschodniej części miasta, po wschodniej stronie nekropoli rzymskokatolickiej. Na powierzchni 0,2 hektarów zachowały się zaledwie 2 macewy. Teren kirkutu nie jest ogrodzony. Podczas II wojny światowej naziści zdewastowali nekropolię. Macewy wykorzystali jako materiał brukarski. Cmentarz po wojnie został zadrzewiony. W 1989 roku z inicjatywy Alexa Gmacha wystawiono bramę i pomnik poświęcony pamięci wyszogrodzkich Żydów zamordowanych podczas Holocaustu.

</doc>
<doc id="2020078" url="https://pl.wikipedia.org/wiki?curid=2020078" title="Herb Wyszogrodu">
Herb Wyszogrodu

Herb Wyszogrodu – jeden z symboli miasta Wyszogród i gminy Wyszogród w postaci herbu.
Wygląd i symbolika.
Herb przedstawia na niebieskiej tarczy herbowej z czarną obwódką dwie białe wieże. Blankowane wieże umieszczone są obok siebie, mają po dwa czarne okna w układzie jedno nad drugim oraz czarne szpiczaste dachy.
Historia.
Wieże w herbie miasta pojawiły się w XIV wieku. Herb został określony uchwałą Nr 31/IV/2003 Rady Gminy i Miasta w Wyszogrodzie z 27 lutego 2003 roku w sprawie Statutu Gminy i Miasta Wyszogród.

</doc>
<doc id="2020079" url="https://pl.wikipedia.org/wiki?curid=2020079" title="Critérium du Dauphiné Libéré 2010">
Critérium du Dauphiné Libéré 2010



</doc>
<doc id="2020080" url="https://pl.wikipedia.org/wiki?curid=2020080" title="Gmina zbiorowa Bersenbrück">
Gmina zbiorowa Bersenbrück

Gmina zbiorowa Bersenbrück (niem. "Samtgemeinde Bersenbrück") – gmina zbiorowa położona w niemieckim kraju związkowym Dolna Saksonia, w powiecie Osnabrück. Siedziba administracji gminy zbiorowej znajduje się w mieście Bersenbrück.
Podział administracyjny.
Do gminy zbiorowej Bersenbrück należy siedem gmin, w tym jedno miasto (niem. "Stadt"):

</doc>
<doc id="2020083" url="https://pl.wikipedia.org/wiki?curid=2020083" title="Ricciardo i Zoraida">
Ricciardo i Zoraida

Ricciardo i Zoraida (wł.: "Ricciardo e Zoraide") – opera seria Gioacchina Rossiniego – w dwóch aktach, do której libretto napisał Francesco Berio di Salsa, jej premiera miała miejsce w Neapolu 3 grudnia 1818 roku.
Historia.
Libretto napisał markiz Berio na podstawie postaci i sytuacji heroikomicznej epopei Niccolo Forteguerriego (1674-1735) "Il Ricciardetto" ("Rysio"). Rossini rozpoczął pracę nad "Ricciardem i Zoraidą" jeszcze wiosną 1818 roku podczas pobytu w Pesaro, gdzie nadzorował wystawienie "Sroki złodziejki". Wkrótce potem choroba przerwała pracę nad utworem, a po przyjeździe do Bolonii kompozytor poświęcił się pisaniu partytury do "Adiny". W końcu sierpnia 1818 roku powrócił ze swej podróży po Włoszech do Neapolu, jego impresario, Domenico Barbaja, uznał bowiem, że "wakacje" kompozytora trwały już dostatecznie długo. Podczas premiery 3 grudnia 1818 roku opera odniosła jeszcze większy sukces niż "Mojżesz w Egipcie", mimo trudności jakie spotkały głównych wykonawców Colbran i Davida. Premierze towarzyszyły entuzjastyczne recenzje prasowe Artykuł zamieszczony w "Il Giornale del Regno delle Due Sicilie" w formie listu nadesłanego z Pól Elizejskich przez Domenico Cimarosę stawia Rossiniego wśród najsłynniejszych twórców opery włoskiej i zdobi mu skroń wieńcem laurowym. Nowy utwór w krótkim czasie obiegł wszystkie wielkie sceny włoskie i zagraniczne (Wiedeń, Monachium, Londyn, Paryż). W 1823 roku został wystawiony we Lwowie. Ostatni raz w XIX wieku został wystawiony w mediolańskiej La Scali w 1846 roku. Ponownie wznowiono go na Rossini Opera Festivalu w Pesaro w 1990 roku a następnie w 1996 i 2018 roku.
Treść.
Akt I.
Agorante, władca Nubii, powraca triumfalnie do stołecznej Dongali, wziąwszy w jasyr piękną Zoraidę, córkę swego wroga, króla Ircana ("Minacci pur"). Zoraida oczekuje ratunku ze strony swego ukochanego, chrześcijańskiego rycerza Ricciarda. Zomira, pierwsza małżonka Agoranta bezskutecznie próbuje zdobyć jej zaufanie (duet: "Invan tu fingi"). Sercem Agoranta zawładnęła niepodzielnie Zoraida (tercet: "Cruda sorte"). Tymczasem do Dongali przybywa poseł chrześcijański Ernesto w towarzystwie "afrykańskiego przewodnika", którym jest przebrany Ricciardo ("S’ella mi è ognoi fedele"). Przychylając się do prośby posła Agorante jest skłonny uwolnić wszystkich jeńców z wyjątkiem Zoraidy. W obecności całego dworu jeszcze raz ofiarowuje jej serce i tron, ale Zoraida pozostaje niewzruszona. Odmowę wydania Zoraidy poseł uznaje za wypowiedzenie wojny (kwartet: "Cessi omai"). Gdy więc do sali tronowej wpada jeszcze zazdrosna Zomira Agorante wpada w furię (finał: "Ah! confusa, smarrita").
Akt II.
Zamorre, powiernik Agoranta powiadamia władcę, że Ernesto opuścił Dongalę, pozostawiając w pałacu swego przewodnika, który prosi o posłuchanie. Przewodnik (Ricciardo) zapewnia Agoranta, że Ricciardo porwał mu żonę i prosi o jego ukaranie. Dopuszczony przez władcę do Zoraidy, ma jej powiedzieć jakiego kochała nikczemnika (duet: "Donala a questo core"). Zakochani padają sobie w ramiona, nie zauważywszy śledzącej ich z ukrycia Elmiry, która biegnie o wszystkim donieść swej pani, Zomirze (duet: "Ricciardo, che veggo! "). Ricciardo zapewnia Agoranta, że Zoraida jest mu przychylna, tyran wpada jednak w gniew i skazuje Zoraidę na śmierć, chyba że jakiś rycerz weźmie ją w obronę. Jakoż pojawia się rycerz w czarnej zbroi – która ukrywa ojca Zoraidy, Ircana. Agorante wyznacza do pojedynku Ricciarda (kwartet: "Contro cento e centro prodi"). Ricciardo zwycięża Ircana, kiedy jednak Agorante dowiaduje się od żony, kim on jest, wtrąca go do lochu. Aby pozbyć się rywalki Zomira proponuje Zoraidzie ucieczkę. Próba jednak kończy się niepowodzeniem. Zoraida i Ricciardo zostają wyprowadzeni z lochu na szafot, towarzyszy im Ircano (chór: "Qual Giono, ahimé"). Chcąc ratować ojca i ukochanego Zoraida zgadza się poślubić Agoranta, ten jednak odtrąca jej poświęcenie, widząc w nim jeszcze jeden dowód miłości do rywala (finał: "Salvami il padre almeno"). Ernesto oblega Dongalę. Agorante przegrywa bitwę. Ricciardo jednak wspaniałomyślnie darowuje mu życie, zwracając pokonanemu władcy miecz).
O operze.
Opera nie przynosi nowych poszukiwań muzycznych. Na pierwszy plan wysuwa się element popisu wokalnego, a orkiestra ogranicza się nieomal do najprostszego akompaniamentu. Szata harmoniczna jest niewyszukana, a wszelkich śmiałych rozwiązań modulacyjnych kompozytor wyraźnie unika. Francis Toye zauważa, że "Ricciardo i Zoraida" świadczą lepiej o sprycie Rossiniego niż o jego artystycznych skrupułach. Wyraźnie bowiem artysta tworzył operę z zamiarem pozyskania tej części publiczności, która uważała go za niebezpiecznego nowatora i odstępcę od tradycji Cimarosy i Paisella.
W operze nie brak dobrej muzyki: cztery arie, wielkie solo primadonny w finale II aktu, sceny chóralne i zespołowe: tercet z chórem i kwartet z pięknym epizodem a capella, wreszcie znakomite concertato w pierwszym finale ("Confusa smaritta"). Kompozytor francuski, Hérold, który widział tę operę we Florencji w 1821 roku, tak ją ocenił: "Dwie trzecie dzieła czynią wielkie wrażenie. Znajdują się tam, jak w całej zresztą twórczości tego szatana Rossiniego, rzeczy godne uwielbienia: trzy czarujące duety, śliczny kwartet, chóry pełne energii, śpiewności i nowych efektów". 

</doc>
<doc id="2020084" url="https://pl.wikipedia.org/wiki?curid=2020084" title="Praskowia Georgiewna Parczomenko">
Praskowia Georgiewna Parczomenko



</doc>
<doc id="2020087" url="https://pl.wikipedia.org/wiki?curid=2020087" title="Parafia Świętej Trójcy w Wyszogrodzie">
Parafia Świętej Trójcy w Wyszogrodzie

Parafia pw. Świętej Trójcy w Wyszogrodzie - parafia należąca do dekanatu wyszogrodzkiego, diecezji płockiej, metropolii warszawskiej. Siedziba parafii i kościół mieści się przy ulicy Rębowskiej. Duszpasterstwo w niej prowadzą księża diecezjalni.
Miejsca święte.
Kościół parafialny.
Kościół pw. Świętej Trójcy w Wyszogrodzie - murowany, w miejscu poprzedniego kościoła parafialnego (trzeciego) pw. św. Jakuba Apostoła. Po pożarze, wnet przystąpiono do wznoszenia kościoła na starych fundamentach i doprowadzono budowę do stanu surowego zamkniętego w roku 1786.
Kościoły filialne i kaplice.
Kościół franciszkański pw. Matki Boskiej Anielskiej w Wyszogrodzie - murowany, w miejscu poprzedniego kościoła pw. Wszystkich Świętych przy klasztorze franciszkanów. Tytuł kościoła: Najświętsza Panna Anielska i święci Franciszek i Antoni Padewski. Konsekrowany przez ks. bp Stanisława Święcickiego. W latach 1804-1945 nie należał do parafii - rząd pruski przekazał go protestantom. 26 listopada 1945 formalnie wrócił pod opiekę franciszkanów.
Kaplica pw. Podwyższenia Krzyża Świętego w Marcjance - wybudowana po 1982 r., w trakcie posługi proboszcza ks. Jerzego Drozdowskiego.
Kaplica przedpogrzebowa
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="2020089" url="https://pl.wikipedia.org/wiki?curid=2020089" title="Gmina zbiorowa Fürstenau">
Gmina zbiorowa Fürstenau

Gmina zbiorowa Fürstenau (niem. "Samtgemeinde Fürstenau") – gmina zbiorowa położona w niemieckim kraju związkowym Dolna Saksonia, w powiecie Osnabrück. Siedziba administracji gminy zbiorowej znajduje się w mieście Fürstenau.
Podział administracyjny.
Do gminy zbiorowej Fürstenau należą trzy gminy, w tym jedno miasto (niem. "Stadt"):

</doc>
<doc id="2020092" url="https://pl.wikipedia.org/wiki?curid=2020092" title="Kręglarstwo klasyczne">
Kręglarstwo klasyczne



</doc>
<doc id="2020095" url="https://pl.wikipedia.org/wiki?curid=2020095" title="Dmitrij Szczerbaczow">
Dmitrij Szczerbaczow

Dmitrij Grigorjewicz Szczerbaczow ros. Дмитрий Григорьевич Щербачёв (ur. 18 lutego 1857, zm. 18 stycznia 1932 w Nicei) – rosyjski wojskowy, generał piechoty, generał adiutant Armii Imperium Rosyjskiego.
Życiorys.
Pochodzenia szlacheckiego. Ukończył Gimnazjum Wojskowe im. Batchina w Orle i Michajłowską Akademię Artyleryjską w Petersburgu. Oficer od 1876. Ukończył w 1884 Mikołajewską Akademię Sztabu Generalnego. Po zakończeniu akademii służył w sztabie Petersburskiego Okręgu Wojskowego, dowodził kompanią, batalionem, służył w sztabie dywizji piechoty, od maja 1899 oficer ds. zadań specjalnych w sztabie Wojsk Gwardii Petersburskiego Okręgu Wojskowego. Od września 1898 szef sztabu 2 Dywizji Piechoty Gwardii, od czerwca 1901 dowódca 145 Nowoczerkaskiego Pułku Piechoty, potem Pawłowskiego Pułku Gwardii Cesarskiej. W czasie krwawej niedzieli 9 stycznia 1905 w Petersburgu bezpośrednio dowodził wojskami tłumiącymi demonstrację. Od 1906 w świcie cara, za stłumienie buntów w Kronsztadzie i buntów w 6 batalionie saperów. Od czerwca 1906 dowódca 1 Finlandzkiej Brygady Piechoty. Od 24 stycznia 1907 komendant Nikołajewskiej Akademii Sztabu Generalnego. W czasie jego kierowania akademią wprowadzono reformy nauczania uwzględniające doświadczenia wojny rosyjsko-japońskiej. Ściągnął do akademii na wykładowców młodych oficerów uczestników wojny 1904-05. 29 listopada 1908 mianowany generałem lejtnantem.
Od 14 grudnia 1912 dowódca 9 Korpusu Armijnego, z którym rozpoczął I wojnę światową. Na czele 9 Korpusu walczył w bitwie galicyjskiej i zajął Lwów. W okresie kwiecień – październik 1915 dowódca 11 Armii, październik 1915 – kwiecień 1917 dowódca 7 Armii we Froncie Południowo-Zachodnim.
Po rewolucji lutowej 1917, od kwietnia 1917 wyznaczony pomocnikiem króla Rumunii, w tym czasie naczelnego dowódcy Frontu Rumuńskiego ds. prowadzenia operacji bojowych i dowódcą wojsk rosyjskich walczących na tym Froncie. Zmienił na tym stanowisku gen. Władimira Sacharowa. W skład Frontu wchodziły 9, 4, 6 Armie Rosyjskie; 1 i 2 Armia Rumuńska oraz w rezerwie: I Korpus Rumuński i rosyjskie: III Korpus Kawalerii i XXIX Korpus Armijny. W grudniu 1917 roku zezwolił na formowanie polskich formacji wojskowych na terytorium Rumunii.
Od 10 stycznia 1918 oficjalnie pomocnik naczelnego dowódcy ds. rozformowania Frontu Rumuńskiego, próbował zatrzymać rozłam w wojskach. Rosyjskie wojska frontu podporządkował Dyrektoriatowi Ukrainy. Uczestniczył w formowaniu oddziałów ochotniczych we Froncie Rumuńskim. Próbował sformować 6 korpusów narodowych (2 polskie, 2 ukraińskie, rosyjski i muzułmański) do walki z Rosją Sowiecką. W lutym 1918 podpisał porozumienie pokojowe z Niemcami w Fokszanach na mocy którego doprowadził do ocalenia Armii Rumuńskiej. W marcu 1918 dał zgodę na wejście wojsk rumuńskich do Besarabii.
18 kwietnia złożył dymisję i wyjechał do swojego majątku, który otrzymał od króla Rumunii. W listopadzie 1918, po kapitulacji Niemiec przybył do Bukaresztu, gdzie rozpoczął rozmowy z przedstawicielem dowództwa francuskiego gen. dyw. Anri Bertlo. Na jednym ze spotkań został mu wręczony Krzyż Wielki Legii Honorowej. W czasie rozmów uzyskał zapewnienie przedstawiciela Francji o udzieleniu pomocy rosyjskiej białej armii. 30 grudnia 1918 przybył do Jekatierinodaru, gdzie został mianowany przedstawicielem wojskowym armii rosyjskiej przy Zjednoczonym Naczelnym Dowództwie wojsk interwencyjnych.
Na początku stycznia 1919 przez Serbię i Włochy dotarł do Paryża. Utworzył przedstawicielstwo zaopatrujące białą armię w Rosji, próbował formować oddziały ochotnicze w Czechach i Serbii z żołnierzy będących w niewoli, w celu wzmocnienia Armii Ochotniczej. W lutym 1919 admirał Aleksandr Kołczak zatwierdził go na tym stanowisku. W maju 1920 w związku z różnicą poglądów z gen. P. Wranglem dotyczących wspólnych działań wojennych z Polską przeciw Rosji Sowieckiej został zamieniony na tym stanowisku przez gen. J. Millera.
Wyjechał w 1920 do Nicei, gdzie żył za emeryturę przyznaną mu przez króla rumuńskiego. Po zakończeniu wojny domowej w Rosji aktywności antybolszewickiej nie przejawiał.

</doc>
<doc id="2020097" url="https://pl.wikipedia.org/wiki?curid=2020097" title="Gmina zbiorowa Neuenkirchen">
Gmina zbiorowa Neuenkirchen

Gmina zbiorowa Neuenkirchen (niem. "Samtgemeinde Neuenkirchen") – gmina zbiorowa położona w niemieckim kraju związkowym Dolna Saksonia, w powiecie Osnabrück. Siedziba administracji gminy zbiorowej znajduje się w miejscowości Neuenkirchen.
Podział administracyjny.
Do gminy zbiorowej Fürstenau należą trzy gminy:

</doc>
<doc id="2020099" url="https://pl.wikipedia.org/wiki?curid=2020099" title="Spooky Tooth">
Spooky Tooth

Spooky Tooth — angielska grupa soul rockowa założona w 1967 roku przez Mike Harrisona oraz Gary'ego Wrighta. 
Początkowo związana z brytyjską kontrkulturą hippisowską, od wczesnych lat 70 zwróciła się w stronę rocka chrześcijańskiego. Główny korpus utworów Spooky Stooth charakteryzuje się łagodnym, akustycznym brzmieniem, częstym wykorzystaniem chórów gospel, oraz egzystencjalnymi tekstami. Chociaż grupa nie osiągnęła sukcesu komercyjnego, przez krytyków uznawana jest za jedną z najważniejszych formacji brytyjskiej muzyki rockowej, a dwie płyty ("Spooky Two" oraz "Mirror") zalicza się do arcydzieł.
Historia.
Zespół powstał w 1967 roku, gdy do wywodzącego się z Carlisle w północno-wschodniej Anglii kwartetu The Art (jego członkowie grali wspólnie od 1963 również pod nazwami The Ramrods, The V.I.P.'s) dołączył amerykański organista i wokalista Gary Wright, wcześniej lider zespołu The New York Times.
W składzie: Mike Harrison (instr. klawiszowe, śpiew), Greg Ridley (gitara basowa, śpiew), Luther Grosvenor (gitara, śpiew), Mike Kellie (perkusja) i Gary Wright (organy, śpiew) powstały dwa pierwsze albumy: "It's All About" i "Spooky Two". W tym okresie zespół prezentował potężne organowo-gitarowe brzmienie. W repertuarze ujawniał się wyraźny wpływ pieśni gospel ("Evil Woman" czy nagrane z żeńskim chórem "Waitin' for the Wind", "Feelin' Bad" i "I've Got Enough Heartaches"). Zainteresowanie muzyką religijną potwierdziła płyta "Ceremony" – msza rockowa nagrana z udziałem francuskiego awangardowego kompozytora, pioniera muzyki konkretnej Pierre'a Henry.
W 1970 roku odszedł Gary Wright, a grupa po nagraniu płyty "The Last Puff" (z Chrisem Staintonem na organach) zawiesiła działalność. W 1972 Mike Harrison i Gary Wright wznowili współpracę. Spooky Tooth w zmieniającym się składzie nagrali 3 płyty (ostatnia bez Harrisona). Kompozycje z tego okresu miały dość stereotypowy rockowy charakter. W 1974 r. zespół rozpadł się.
W 1997 r. Harrison, Grosvenor, Ridley i Kellie reaktywowali zespół, czego owocem była płyta "Cross Purpose", wydana w 1999 r. Od tamtej pory Spooky Tooth sporadycznie koncertuje, m.in. w 2007 r. wydana została płyta DVD zawierająca zapis koncertów w Niemczech w 2004 r., "Nomad Poets" (z udziałem Garry'ego Wrighta).

</doc>
<doc id="2020100" url="https://pl.wikipedia.org/wiki?curid=2020100" title="Ravshan Irmatov">
Ravshan Irmatov

Ravshan Sayfiddinovich Irmatov (ur. 9 sierpnia 1977 w Taszkencie) – uzbecki sędzia piłkarski obecnie mieszkający w Taszkencie. Od 2003 roku jest sędzią międzynarodowym FIFA. W 2007 roku został powołany na Mistrzostwa Świata do lat 20, gdzie prowadził spotkania fazy grupowej Gambia kontra Meksyk i Chile kontra Kongo.
W 2008 i 2009 roku otrzymał tytuł najlepszego sędziego w Azji. Wybrano go także do sędziowania finału Klubowych Mistrzostw Świata w 2008 roku.
W 2010 roku powołano go do sędziowania spotkań na mistrzostwach świata w Południowej Afryce. Na turnieju tym został wybrany do prowadzenia meczu otwarcia całych mistrzostw między Republiką Południowej Afryki i Meksykiem, który odbył się 11 czerwca.
W 2018 roku wybrany do sędziowania spotkań na mistrzostwach świata w Rosji. W 2019 roku pojechał na Puchar Azji, gdzie został wyznaczony do prowadzenia finałowego spotkania pomiędzy Japonią i Katarem.

</doc>
<doc id="2020104" url="https://pl.wikipedia.org/wiki?curid=2020104" title="Herb miasta Netanja">
Herb miasta Netanja

Herb miasta Netanja - Herb (właściwie emblemat, logo) izraelskiego miasta Netanja, zaprojektowany przez Yaˈakova Tzimberkopfa w 1951 roku. 
Przedstawia na błękitnej tarczy stylizowany kwiat pankracjum nadmorskiego ("Pancratium maritimum"). Kwiat wyrasta z diamentu o kształcie Gwiazdy Dawida leżącego na błękitnych falach morskich. Na tarczy wcięcia w kształcie dwóch kominów fabrycznych.
Oficjalnie przyjęty został 22 października 1959 roku.

</doc>
<doc id="2020105" url="https://pl.wikipedia.org/wiki?curid=2020105" title="Mk 5">
Mk 5

Mk 5 – brytyjska mina przeciwpancerna z okresu II wojny światowej. Miny Mk 5 produkowane były w dwóch odmianach – GS ("general service") oraz HC ("higher content") ze zwiększoną ilością użytego materiału wybuchowego.
Korpus miny wykonany jest ze stali, a wykorzystanym w niej materiałem wybuchowym jest trotyl.

</doc>
<doc id="2020106" url="https://pl.wikipedia.org/wiki?curid=2020106" title="Hardcorowa komercja – Nic naprawdę">
Hardcorowa komercja – Nic naprawdę

Hardkorowa Komercja - Nic naprawdę – trzeci solowy album rapera z Kielc Borixona. Nagrania dotarły do 31. miejsca zestawienia OLiS.
Lista utworów.
Źródło.

</doc>
<doc id="2020109" url="https://pl.wikipedia.org/wiki?curid=2020109" title="Białka Opa">
Białka Opa

Białka Opa – zestaw zewnętrznych białek błonowych będących czynnikami zjadliwości. Umożliwiają one przyleganie do komórek gospodarza i wykazują właściwości antyfagocytarne.
Można je znaleźć w błonie komórkowej np. Neisseria gonorrhoeae.

</doc>
<doc id="2020110" url="https://pl.wikipedia.org/wiki?curid=2020110" title="Herb Wilamowic">
Herb Wilamowic

Herb Wilamowic – jeden z symboli miasta Wilamowice i gminy Wilamowice w postaci herbu.
Wygląd i symbolika.
Herb przedstawia na błękitnej tarczy złoty trójkąt z okiem Bożej Opatrzności w złotej chwale.
Herb nawiązuje do wezwania kościoła parafialnego w Wilamowicach, który po odbudowie w 1661 r. otrzymał wezwanie Trójcy Świętej.

</doc>
<doc id="2020111" url="https://pl.wikipedia.org/wiki?curid=2020111" title="Yuuichi Nishimura">
Yuuichi Nishimura



</doc>
<doc id="2020113" url="https://pl.wikipedia.org/wiki?curid=2020113" title="Eugen Böhm-Bawerk">
Eugen Böhm-Bawerk



</doc>
<doc id="2020116" url="https://pl.wikipedia.org/wiki?curid=2020116" title="Yoshiaki Ota">
Yoshiaki Ota



</doc>
<doc id="2020120" url="https://pl.wikipedia.org/wiki?curid=2020120" title="F1 2001">
F1 2001

F1 2001 – symulator wyścigów Formuły 1 należący do serii "F1" autorstwa firmy EA Sports wydany 15 października 2001 przez Electronic Arts w Polsce 30 października 2001. Pozwala na uczestniczenie w zawodach w sezonie 2000. Gra posiada oficjalną licencję FIA. Gra została wydana na komputery osobiste oraz na konsole PlayStation 2 i Xbox. Gracz może wcielić się w dowolnego kierowcę z sezonu 2000 oraz jeździć na każdym torze.

</doc>
<doc id="2020122" url="https://pl.wikipedia.org/wiki?curid=2020122" title="Egzekucje w lesie Zajączek">
Egzekucje w lesie Zajączek

Egzekucje w lesie Zajączek – seria zbiorowych egzekucji przeprowadzonych przez Niemców jesienią 1939 roku w lesie Zajączek w pobliżu Skórcza. Do końca grudnia 1939 roku funkcjonariusze niemieckiej żandarmerii oraz członkowie paramilitarnego "Selbstschutzu" zamordowali tam od 100 do 150 mieszkańców Skórcza i okolicznych wsi.
Początek niemieckiej okupacji.
Skórcz został opanowany przez oddziały Wehrmachtu 3 września 1939 roku. W zajętym mieście, podobnie zresztą jak na terenie całego powiatu starogardzkiego, Niemcy przystąpili niezwłocznie do instalowania własnej administracji. Jednocześnie w Skórczu i jego okolicach uaktywnili się członkowie miejscowego "Selbstschutzu" – paramilitarnej formacji złożonej z przedstawicieli niemieckiej mniejszości narodowej, zamieszkującej przedwojenne terytorium Rzeczypospolitej.
Na terenach powiatu starogardzkiego okupanci przystąpili rychło do rozprawy z ludnością polską i żydowską. Niemieckie represje były wymierzone w pierwszym rzędzie w przedstawicieli polskiej elity społecznej i intelektualnej, którą narodowi socjaliści obarczali winą za politykę polonizacyjną prowadzoną na Pomorzu Gdańskim w okresie międzywojennym oraz traktowali jako główną przeszkodę na drodze do szybkiego i całkowitego zniemczenia regionu. Miejscowi Niemcy mogli przy okazji załatwić wiele zadawnionych sąsiedzkich sporów i porachunków, jak również zagarnąć mienie mordowanych Polaków. Owe mordy i aresztowania były zresztą jedynie elementem szerszej operacji eksterminacyjnej, realizowanej na Pomorzu jesienią 1939 r. W ramach tzw. "Intelligenzaktion" Niemcy zamordowali wówczas w całym regionie ok. 30 000 – 40 000 Polaków.
Aresztowanych mieszkańców powiatu starogardzkiego (a w zasadzie całego północnego Kociewia) umieszczano przede wszystkim w więzieniu w Starogardzie Gdańskim, skąd później byli zazwyczaj wywożeni na egzekucje do Lasu Szpęgawskiego. Aby odciążyć przepełniony zakład karny w Starogardzie, niemiecka żandarmeria zorganizowała 10 września tymczasowy obóz dla internowanych w Skórczu. Mieścił się on w pomieszczeniach tartacznych, przy dzisiejszej ulicy Pomorskiej 50. W obozie tym przebywało średnio od 50 – 100 ludzi, w tym księża katoliccy i nauczyciele. W obozie dla internowanych w Skórczu uwięziono m.in. 70 nauczycieli z powiatu starogardzkiego aresztowanych 12 października 1939 r., którzy po tygodniu zostali wywiezieni do więzienia w Starogardzie.
Zbrodnia w lesie Zajaczek.
Nie wszyscy więźniowie obozu byli jednak wywożeni na śmierć do Lasu Szpęgawskiego. Cześć osadzonych niemiecka żandarmeria i "Selbstschutz" zamordowały bowiem pod Skórczem, a dokładnie w lesie Zajączek nieopodal jeziora Głuche. Do końca grudnia 1939 r. Niemcy zamordowali tam od 100 do 150 mieszkańców Skórcza i okolicznych wsi, których zwłoki pochowano w sześciu zbiorowych mogiłach.
W jednej z egzekucji rozstrzelano 18 mieszkańców Czarnego Lasu, w innej zaś – 31 mieszkańców Skórcza, Pinczyna i Wolentala, Pączewa, Leśnej Jani, Grabowca, Drewniaczka i Wielkiego Bukowca. Ponadto zamordowano jeszcze 43 mieszkańców Bukowin, Bobrowca, Pączewa, Osieka i Kasparusa. Wśród rozstrzelanych w lesie Zajączek mieszkańców Skórcza znajdowało się m.in. 12 lokatorów tamtejszego Domu Ubogich.
Po wojnie.
W 1982 r. przy ulicy Pomorskiej w Skórczu postawiono pamiątkową tablice z napisem: „Tu w dniach 10 IX-XII 1939 roku znajdował się hitlerowski obóz pracy dla mieszkańców Skórcza i okolic. Ofiarom obozu mieszkańcy Skórcza”. Pamiątkowa tablica znalazła się też na ścianie budynku dawnego Domu Ubogich.

</doc>
<doc id="2020123" url="https://pl.wikipedia.org/wiki?curid=2020123" title="Typ 99 (mina)">
Typ 99 (mina)

Typ 99 – japońska mina przeciwpancerna używana przez Cesarską Armię Japońską podczas II wojny chińsko-japońskiej i II wojny światowej.
Mina, wyposażona w zapalnik czasowy oraz magnesy służące do przyczepiania jej do pancerza czołgu lub innego pojazdu, przypominała w użyciu granat przeciwpancerny.
Korpus miny wykonany jest z tkaniny, a wykorzystanym w niej materiałem wybuchowym jest trotyl i heksogen.

</doc>
<doc id="2020125" url="https://pl.wikipedia.org/wiki?curid=2020125" title="Parafia Przenajświętszej Trójcy w Wilamowicach">
Parafia Przenajświętszej Trójcy w Wilamowicach

Parafia Przenajświętszej Trójcy – rzymskokatolicka parafia znajdująca się w Wilamowicach. Należy do dekanatu Wilamowice diecezji bielsko-żywieckiej.
Historia.
Erygowana około 1300 r. Po raz pierwszy wzmiankowana została w spisie świętopietrza parafii dekanatu Oświęcim diecezji krakowskiej z 1326 r. pod nazwą "Novovillamowicz". W kolejnych spisach świętopietrza z 1335 jako "Novomilonowicz" i z lat 1346–1358 występuje w zapisach "Nova Vilamovicz", "Novo Wilamovicz", "Novo Vilamovicz", "Nowa Vilamovicz", "Nova Willamovicz", "Nova Wilamovicz", "Wilamovicz novas". Przejściowo należała również do powstałego ok. 1350 roku dekanatu Pszczyna.
W okresie reformacji w l. 1550-1626 kościół został zamieniony na zbór kalwiński.

</doc>
<doc id="2020126" url="https://pl.wikipedia.org/wiki?curid=2020126" title="F1 2002">
F1 2002

F1 2002 – symulator wyścigów formuły jeden należący do słynnej serii "F1" autorstwa amerykańskiej firmy EA Sports. Pozwala na uczestniczenie w zawodach sezonie 2002. Gra posiada oficjalną licencję Formula One Administration Limited. Gra została wydana na komputery stacjonarne oraz na konsole PlayStation 2, Xbox oraz Gamecube .

</doc>
<doc id="2020131" url="https://pl.wikipedia.org/wiki?curid=2020131" title="Spotkałem nawet szczęśliwych Cyganów">
Spotkałem nawet szczęśliwych Cyganów

Spotkałem nawet szczęśliwych Cyganów (serb. "Skupljaci perja") – film produkcji jugosłowiańskiej z 1967 roku w reżyserii Aleksandra Petrovicia. Obraz zdobył Grand Prix Jury i Nagrodę FIPRESCI na 20. MFF w Cannes. Był również nominowany do Oscara i Złotego Globu za najlepszy film nieanglojęzyczny.
Treść.
Akcja toczy się w Jugosławii lat sześćdziesiątych XX wieku, w środowisku tamtejszych Cyganów. Jeden z bohaterów – Bora ma pojąć za żonę córkę swojego głównego konkurenta handlowego – Mirty. Zakochuje się jednak w innej kobiecie.

</doc>
<doc id="2020132" url="https://pl.wikipedia.org/wiki?curid=2020132" title="Odette Bancilhon">
Odette Bancilhon

Odette Bancilhon (ur. 22 września 1908, zm. 1998) – francuska astronom.
W latach 30. i 40. XX w. pracowała w obserwatorium w Algierze, gdzie odkryła planetoidę (1333) Cevenola. Pomiędzy rokiem 1940 a 1948 wyszła za mąż za kolegę z obserwatorium – astronoma Alfreda Schmitta – zmieniając nazwisko na Odette Schmitt-Bancilhon. Od roku 1950 w obserwatorium w Strasbourgu. W latach 1956–1958 razem z mężem w obserwatorium w Quito. W roku 1964 przeszła na emeryturę.
Nazwa planetoidy (1713) Bancilhon pochodzi od jej nazwiska.

</doc>
<doc id="2020133" url="https://pl.wikipedia.org/wiki?curid=2020133" title="Odette Schmitt-Bancilhon">
Odette Schmitt-Bancilhon



</doc>
<doc id="2020135" url="https://pl.wikipedia.org/wiki?curid=2020135" title="Gminy w departamencie Sekwana Nadmorska">
Gminy w departamencie Sekwana Nadmorska

Lista 745 "gmin w departamencie Sekwana Nadmorska we Francji".

</doc>
<doc id="2020137" url="https://pl.wikipedia.org/wiki?curid=2020137" title="Grand Prix Szwecji 1975">
Grand Prix Szwecji 1975

Grand Prix Szwecji 1975 (oryg. Polar Caravans Sveriges Grand Prix) – siódma runda Mistrzostw Świata Formuły 1 w sezonie 1975, która odbyła się 8 czerwca 1975, po raz trzeci na torze Scandinavian Raceway.
6. Grand Prix Szwecji, trzecie zaliczane do Mistrzostw Świata Formuły 1.
Opis.
Pole position do wyścigu zdobył Vittorio Brambilla (March). Lider klasyfikacji mistrzostw Niki Lauda startował z piątej pozycji, a jego kolega zespołowy, Clay Regazzoni, z 11. Prowadzenie po starcie objął Brambilla. Na 16 okrążeniu wyprzedził go jednak Carlos Reutemann (Brabham). Na początku wyścigu do boksów zjechali Tom Pryce (piasek w przepustnicy) i Patrick Depailler (zerwana linka hamulcowa). Na 22 okrążeniu z powodu awarii hamulców wycofał się James Hunt. Z powodu awarii skrzyni biegów na 36 okrążeniu musiał wycofać się Brambilla, a dwa okrążenia później jadącemu na drugiej pozycji Jeanowi-Pierre'owi Jarierowi zepsuł się silnik. Tymczasem młody, 23-letni Tony Brise wyprzedził Marka Donohue, Ronniego Petersona i obrońcę tytułu, Emersona Fittipaldiego. Kierowcy ci stracili na walce z Brisem, i zbliżył się do nich John Watson. Na 42 okrążeniu Lauda był już drugi, i korzystając z opon wykonanych z twardej mieszanki, począł ustalać serię najszybszych okrążeń. Wyprzedził Reutemanna i wygrał wyścig, z przewagą 6 sekund nad Argentyńczykiem. Było to trzecie zwycięstwo Laudy z rzędu (po Grand Prix Monako i Belgii), a dzięki niemu Austriak umocnił się na pozycji lidera klasyfikacji mistrzostw. Podium uzupełnił Clay Regazzoni. Hill Brise'a zgubił napęd na czwartym biegu, przez co Brytyjczyk stracił swoje piąte miejsce na rzecz Donohue'a. Niemniej jednak zajął szóstą pozycję, zdobywając pierwszy dla siebie i swojego zespołu punkt w Formule 1.

</doc>
<doc id="2020139" url="https://pl.wikipedia.org/wiki?curid=2020139" title="Eukaliptus (film)">
Eukaliptus (film)

Eukaliptus () – polski film reklamowany jako western erotyczny. Został wyprodukowany w 2001 roku, jego premiera miała miejsce w 2002 roku. Został zrealizowany w wersji anglojęzycznej.
Fabuła.
Akcja toczy się w Rio Bravo na Dzikim Zachodzie. Główny bohater, tajemniczy rewolwerowiec Sony Holiday jest obdarzony owianym legendą przyrodzeniem (Eukaliptusem). Sprawia to, że cieszy się on powodzeniem u kobiet, co jednak wywołuje zazdrość i wrogość ze strony innych rewolwerowców.
Nagrody.
"Eukaliptus" był nominowany do Orłów 2003 za najlepsze zdjęcia, a także brał udział w konkursie głównym na Festiwal Polskich Filmów Fabularnych w Gdyni w 2001 roku.

</doc>
<doc id="2020140" url="https://pl.wikipedia.org/wiki?curid=2020140" title="Moduł dowodzenia">
Moduł dowodzenia



</doc>
<doc id="2020142" url="https://pl.wikipedia.org/wiki?curid=2020142" title="Dmitrij Tarabin">
Dmitrij Tarabin

Dmitrij Siergiejewicz Tarabin (ros. Дмитрий Сергеевич Тарабин; ur. 29 października 1991 w Berlinie) – mołdawski lekkoatleta, specjalizujący się w rzucie oszczepem, który od czerwca 2010 startuje w barwach Rosji.
W 2007 roku bez powodzenia startował w mistrzostwach świata juniorów młodszych, a w 2009 na eliminacjach zakończył swój udział w mistrzostwach Europy juniorów. Reprezentant Mołdawii w pucharze Europy oraz drużynowych mistrzostwach Starego Kontynentu. W lipcu 2010 roku zdobył dla Rosji brązowy medal mistrzostw świata juniorów. Brązowy medalista młodzieżowych mistrzostw Europy z Ostrawy (2011). W 2013 zwyciężył w uniwersjadzie oraz wywalczył brązowy medal mistrzostw świata. Piąty zawodnik mistrzostw Europy w Zurychu (2014).
Wielokrotny mistrz i rekordzista Mołdawii.
Jesienią 2012 poślubił rosyjską oszczepniczkę Mariję Abakumową.
Rekord życiowy: 88,84 (24 lipca 2013, Moskwa). Tarabin jest byłym rekordzistą Mołdawii w rzucie oszczepem (74,78 w 2010).

</doc>
<doc id="2020150" url="https://pl.wikipedia.org/wiki?curid=2020150" title="Metody Wyznawca">
Metody Wyznawca



</doc>
<doc id="2020153" url="https://pl.wikipedia.org/wiki?curid=2020153" title="Daniel Navarro">
Daniel Navarro

Daniel Navarro García (ur. 8 lipca 1983 w Gijón) – hiszpański kolarz szosowy, zawodnik grupy UCI Professional Continental Teams Cofidis.

</doc>
<doc id="2020154" url="https://pl.wikipedia.org/wiki?curid=2020154" title="Zaburzenia na tle seksualnym">
Zaburzenia na tle seksualnym



</doc>
<doc id="2020156" url="https://pl.wikipedia.org/wiki?curid=2020156" title="Risto Vidaković">
Risto Vidaković

Risto Vidaković (ur. 5 stycznia 1969 w Šekovići, Serbia) – serbski piłkarz grający na pozycji obrońcy, zawodnik m.in.: FK Crvena zvezda czy Real Betis.
Kariera.
Profesjonalną karierę rozpoczął w ostatnich dwóch sezonac Prvej Ligi Jugosłowiańskiej (sezon 1990/1991 i 1991/1992) w drużynie ze Sarajewa. Rozegrał 48 meczów strzelając cztery gole.Na jesieni 1992 roku przeniósł się do jednej z lepszych Serbskich drużyn, FK Crvena zvezda. Rozegrał tam 64 gole przy czym strzelił siedemnaście goli. Opuścił klub w czerwcu 1994, gdzie przeszedł do klubu Real Betis. Spędził tam najwięcej czasu (sześć lat), rozegrał ponad 120 meczów zdobywając sześć goli.W 2000 przeszedł do pierwszoligowego klubu z Pampeluny. Rozegrał jeden sezon w Primera División.Ostatnim klubem zawodnika był ówczesny drugoligowy klub Polideportivo Ejido. Rozegrał także pełny jeden sezon grając w 14 meczach nie strzelając żadnej bramki.

</doc>
<doc id="2020159" url="https://pl.wikipedia.org/wiki?curid=2020159" title="Orange PL">
Orange PL



</doc>
<doc id="2020164" url="https://pl.wikipedia.org/wiki?curid=2020164" title="Charles Demuth">
Charles Demuth

Charles Demuth (ur. 9 listopada 1883 w Lancaster, zm. 23 października 1935 tamże) – amerykański malarz, uważany za czołowego przedstawiciela precyzjonizmu.
Życiorys.
Był jedynym dzieckiem Ferdynanda i Augusty Demuthów. Jako czterolatek zachorował prawdopodobnie na chorobę Perthesa. By go zająć w czasie rekonwalescencji, dano mu akwarele i zeszyty do rysowania. Około 1894 lub 1895 zaczął brać lekcje u Marthy Bowman. Ukończył Franklin and Marshall Academy.
Studiował w Filadelfii w Drexel Institute of Art, Science and Industry (1901–1905) i w Pennsylvania Academy of the Fine Arts (1905–1911). Jego nauczycielami byli Thomas Pollock Anshutz, Henry McCarter (1864–1942), Hugh Breckenridge (1870–1937), William Chase i Thomas Ancheus. W latach 20. XX wieku przebywał kilka lat w Paryżu, gdzie kontynuował naukę w Académie Colarossi i Académie Julian, wyjeżdżał też do Berlina i Londynu. Przyjaźnił się w tym czasie z Marcelem Duchampem i stał się członkiem paryskiej awangardowej sceny artystycznej. Bywał w salonie Gertrudy Stein, spotykał się z Picassem i Hemingwayem. Po powrocie do ojczyzny przeniósł na lokalny grunt wiele nowoczesnych idei. Wystawiał swoje prace w Pennsylvania Academy i Daniel Gallery w Nowym Jorku. Należał do kręgu modernistów skupionych wokół Alfreda Stieglitza. Był blisko z Marsdenem Hartleyem i Georgią O'Keeffe, która odwiedzała go w Lancaster. Razem malowali w ogrodzie jego matki.
Mimo że od dzieciństwa miał problemy z chodzeniem, był aktywny fizycznie: tańczył, pływał, wędrował pieszo, grał w golfa. W 1920 zachorował na cukrzycę. Jego patron, dr Albert C. Barnes, skierował go do dr. Fredericka Allena w Moorestown w New Jersey. Był jednym z pierwszych pacjentów, których leczono insuliną. Kuracja przedłużyła mu życie o dekadę. Powikłania cukrzycy przyczyniły się do jego przedwczesnej śmierci.
Był homoseksualistą i przyznawał się do tego otwarcie. Przez wiele lat jego partnerem był architekt Robert Locher.
Twórczość.
Twórczość Charlesa Demutha jest bardzo zróżnicowana. Malarz posługiwał się początkowo akwarelą, później stopniowo zaczął stosować technikę olejną. Obecnie artysta kojarzony jest głównie jako przedstawiciel precyzjonizmu, który był nowatorskim kierunkiem w malarstwie amerykańskim na początku XX wieku. Malował obrazy o tematyce miejskiej i przemysłowej, odznaczające się fotograficzną precyzją i brakiem postaci ludzkich.
Demuth wprowadził też tzw. "portrety-plakaty", które były kompilacją przedmiotów i słów kojarzących się z „portretowaną” w ten sposób osobą. Najbardziej znanym obrazem tego typu jest "Widziałem cyfrę pięć w złocie" ("I Saw the Figure 5 in Gold"), który był hołdem złożonym poecie Williamowi Carlosowi Williamsowi. Obecnie dzieło uważane jest za manifest amerykańskiego modernizmu i zapowiedź pop-artu. Łączył tradycyjną amerykańską sztukę ludową (np. martwa natura inspirowana Cézanne'em lub dzieła figuratywne i ilustracje książkowe inspirowane Toulouse-Lautrec'em) ze sztuką współczesną zaobserwowaną w Europie (obrazy inspirowane kubizmem Picassa i Gleizesa). Spośród licznych akwareli artysty cenione są jego studia kwiatów, wyobrażenia przedstawień cyrkowych i scen w kawiarniach. Znaczną część dzieł malarza stanowią prace o tematyce homoerotycznej. 
Wiele obrazów stworzył w domu w Lancaster, gdzie pracował w małym studiu na drugim piętrze. Obok domu powstał ogród, który stał się źródłem inspiracji dla wielu obrazów artysty. Niechętnie rozmawiał o swoich obrazach, szczególnie o głębszym ich znaczeniu. Zachęcał za to do kontemplowania obrazów. 
Największe zbiory jego prac posiadają kolekcje amerykańskie, m.in. Demuth Museum w Lancaster (powstałym w 1981 w domu, w którym mieszkał) i Metropolitan Museum of Art w Nowym Jorku.

</doc>
<doc id="2020165" url="https://pl.wikipedia.org/wiki?curid=2020165" title="Płyta roku (album Shakin’ Dudiego)">
Płyta roku (album Shakin’ Dudiego)

Płyta roku – trzeci album zespołu Shakin’ Dudi, wydany w 18 listopada 2002 nakładem Universal Music Polska. Zawiera dwanaście premierowych kompozycji oraz trzy znane utwory zarejestrowane w nowych aranżacjach.
Spis utworów.
źródło:.
Twórcy.
źródło:.

</doc>
<doc id="2020167" url="https://pl.wikipedia.org/wiki?curid=2020167" title="Clerestorium">
Clerestorium

Clerestorium – architektoniczny termin oznaczający ścianę z oknami wystawioną ponad dach nawy bocznej, głównie w romańskich lub gotyckich kościołach. Clerestorium zapewnia światło we wnętrzu budowli.
Przykłady.
Clerestorium znajduje się między innymi w takich budowlach jak:

</doc>
<doc id="2020169" url="https://pl.wikipedia.org/wiki?curid=2020169" title="Katastrofa lotnicza w Taszkencie (2006)">
Katastrofa lotnicza w Taszkencie (2006)

Katastrofa lotnicza w Taszkencie wydarzyła się 19 października 2006 roku w okolicach lotniska Tashkent International Airport w Taszkencie, stolicy Uzbekistanu. Samolot Antonow An-2, należący do linii Uzbekistan Airways, rozbił się w czasie podchodzenia do lądowania awaryjnego. W wyniku katastrofy śmierć poniosło 15 osób (13 pasażerów i 2 członków załogi) – wszyscy na pokładzie.
Samolot Antonow An-2 (nr rej. UK-70152), należący do linii Uzbekistan Airways odbywał lot szkoleniowy. Pasażerami samolotu był grupa uzbeckich żołnierzy, mających odbyć trening ze spadochroniarstwa. Samolot wystartował z lotniska w Taszkencie około godziny 7:00. Kilka kilometrów od miasta doszło do gwałtownego pogorszenia pogody. Wówczas pilot samolotu zameldował kontrolerowi lotów, że ma problemy z kontrolą nad samolotem i podjął decyzję o powrocie na lotnisko. Pilot samolotu uznał, iż maszyna nie doleci do portu lotniczego w Taszkencie i podjął decyzję o lądowaniu na ziemi. W trakcie tego manewru maszyna uległa katastrofie. Samolot rozpadł się na kilka części i stanął w płomieniach. Spośród 15 osób na pokładzie Antonowa nikt nie przeżył katastrofy.

</doc>
<doc id="2020171" url="https://pl.wikipedia.org/wiki?curid=2020171" title="Katastrofa lotnicza w Taszkencie">
Katastrofa lotnicza w Taszkencie



</doc>
<doc id="2020177" url="https://pl.wikipedia.org/wiki?curid=2020177" title="Grand Prix Stanów Zjednoczonych 1979">
Grand Prix Stanów Zjednoczonych 1979

Grand Prix Stanów Zjednoczonych 1979 (oryg. Toyota United States Grand Prix) – ostatnia runda Mistrzostw Świata Formuły 1 w sezonie 1979, która odbyła się 7 października 1979, po raz 19. na torze Watkins Glen.
22. Grand Prix Stanów Zjednoczonych, 21. zaliczane do Mistrzostw Świata Formuły 1.

</doc>
<doc id="2020178" url="https://pl.wikipedia.org/wiki?curid=2020178" title="Synetic">
Synetic

Synetic – niemiecka firma produkująca gry komputerowe, założona w 1996 roku w Gütersloh. Początkowo deweloper tworzył gry jedynie na komputery osobiste, jednak zmieniło się to wraz z powstaniem "Mercedes Benz World Racing" w 2003 roku. 31 marca 2014 roku poinformowano o zaprzestaniu tworzenia gier wideo przez producenta, a w maju tego samego roku firmę zamknięto.
Gry wyprodukowane przez Synetic.
Źródło: "Gry-OnLine"

</doc>
<doc id="2020180" url="https://pl.wikipedia.org/wiki?curid=2020180" title="Powikłania oczodołowe zapalenia zatok przynosowych">
Powikłania oczodołowe zapalenia zatok przynosowych

Powikłania oczodołowe zapalenia zatok przynosowych - są obok powikłań śródczaszkowych skutkiem nieleczonego zapalenia zatok. Zakażenie z ogniska w zatokach szerzy się zwykle przez ciągłość na sąsiadujące oczodoły. Wysokim ryzykiem powikłań oczodołowych obarczone są dzieci ze względu na cienkie ściany zatok. Do powikłań tych należą:

</doc>
<doc id="2020182" url="https://pl.wikipedia.org/wiki?curid=2020182" title="Mistrzostwa Świata w Piłce Nożnej 2010/Grupa H">
Mistrzostwa Świata w Piłce Nożnej 2010/Grupa H

Mecze Mistrzostw Świata w grupie H odbywają się w dniach 16, 21 oraz 25 czerwca. Rywalizacja o dwa miejsca premiowane awansem toczy się pomiędzy drużynami Chile, Hiszpania, Honduras oraz Szwajcaria. Drużyny z grupy H w 1/8 finału spotkały się z drużynami z grupy G.

</doc>
<doc id="2020183" url="https://pl.wikipedia.org/wiki?curid=2020183" title="Południowo-Wschodni Hufiec Harcerzy">
Południowo-Wschodni Hufiec Harcerzy

Południowo-Wschodni Hufiec Harcerzy „GRODY” im. gen. bryg. Antoniego Chruściela pseud. Monter – jednostka terytorialna Podkarpackiej Chorągwi Harcerzy ZHR. Zrzesza drużyny ZHR działające na terenie Powiatów Jarosławskiego, Przeworskiego, Łańcuckiego. Jednostka wcześniej istniała pod nazwą Jarosławski Hufiec Harcerzy „GRODY” do 2009 roku.

</doc>
<doc id="2020184" url="https://pl.wikipedia.org/wiki?curid=2020184" title="Nauczycielskie Kolegium Języków Obcych w Stargardzie">
Nauczycielskie Kolegium Języków Obcych w Stargardzie

Nauczycielskie Kolegium Języków Obcych – uczelnia niepubliczna w Stargardzie powstała w 2001 roku, jej organem założycielskim jest Szczecińskie Centrum Edukacyjne.
Nauczycielskie Kolegium Języków Obcych w Stargardzie prowadzi studia pierwszego stopnia (licencjackie) w dwóch kierunkach: język angielski i język niemiecki. Absolwenci otrzymują dyplom Uniwersytetu im. Adama Mickiewicza w Poznaniu.

</doc>
<doc id="2020185" url="https://pl.wikipedia.org/wiki?curid=2020185" title="Fernando de Ornelas">
Fernando de Ornelas

Fernando de Ornelas Franco (ur. 29 lipca 1976 w Caracas) – wenezuelski piłkarz występujący najczęściej na pozycji prawego pomocnika lub prawego skrzydłowego. Od 2010 roku zawodnik Gulset IF, grającego w 5. lidze norweskiej. Posiada również obywatelstwo portugalskie.
Kariera klubowa.
De Ornelas na początku swojej kariery występował w zespołach Marítimo Caracas i Deportivo Táchira. W 1998 roku wyjechał do Hongkongu, gdzie został zawodnikiem Happy Valley AA. Następnie grał w angielskim Crystal Palace F.C. oraz szkockim Celticu Glasgow. W latach 2001-2008 de Ornelas przewijał się przez takie państwa jak: Słowacja (Slovan Bratysława), Hongkong (South China AA), Anglia (Queens Park Rangers), Portugalia (Marítimo Funchal), Chiny (Gansu Tianma), Niemcy (1. FC Nürnberg), Cypr (Olympiakos) i Norwegia (Odds BK). W roku 2008 powrócił do ojczyzny, gdzie grał w Monagas Maturín i Zulia FC. Po kilku latach powrócił do Norwegii, gdzie podpisał kontrakt z drugoligowcem Mjøndalen IF. Od stycznia 2010 półamatorsko gra w piątoligowym Gulset IF.
Kariera reprezentacyjna.
De Ornelas ma za sobą występy w reprezentacji Wenezueli w latach 1999-2007. Jedynym turniejem w jego karierze był Copa América 2007.
Kariera trenerska.
Fernando de Ornelas w 2010 roku został grającym trenerem Gulset IF.

</doc>
<doc id="2020189" url="https://pl.wikipedia.org/wiki?curid=2020189" title="Pieszczanka wielka">
Pieszczanka wielka

Pieszczanka wielka ("Rhombomys opimus") – roślinożerny gatunek ssaka azjatyckiego z podrodziny myszoskoczków (Gerbillinae) w obrębie rodziny myszowatych (Muridae), największy i prawdopodobnie najlepiej zbadany gatunek myszoskoczki (Gerbillinae). Na tak duże zainteresowanie naukowców zasłużył sobie z dwóch powodów: wyrządza znaczne szkody w uprawach rolnych i jednocześnie jest głównym nosicielem bakterii wywołujących dżumę.
Zasięg występowania i biotop.
Zasięg występowania tego gryzonia obejmuje większość obszarów zachodniej i środkowej Azji, głównie pustynnych – od Morza Kaspijskiego na południe po Iran i na wschód – po południową Mongolię i północne oraz środkowe Chiny. Występuje licznie na pustyniach piaszczystych i gliniastych, zwłaszcza w górzystych obszarach oraz na subtropikalnych stepach. Jest szeroko rozprzestrzeniony w Iranie, Turkmenistanie, Uzbekistanie i Kazachstanie. W Chinach występuje bardzo licznie na obszarach pustynnych i półpustynnych, z powodzeniem zasiedla suche koryta rzek porośnięte roślinnością krzewiastą. Zamieszkuje również na terenach rolniczych, gdzie wyrządza znaczne szkody w uprawach. Badania sekwencji DNA wykazały, że pieszczanka wielka szeroko rozprzestrzenił się na terenach Azji w ciągu ostatnich 12 tys. lat, co może mieć ścisły związek ze zmianami klimatu i z aktywnością człowieka.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1823 roku niemiecki zoolog Martin Lichtenstein nadając mu nazwę "Meriones opimus". Holotyp pochodził z pustyni Karakum, w obwodzie kyzyłordyńskim, w Kazachstanie. Jedyny występujący współcześnie przedstawiciel rodzaju pieszczanka ("Rhombomys").
We wcześniejszych ujęciach systematycznych "R. opimus" umieszczany był w rodzaju "Meriones", a następnie przeniesiony do rodzaju "Rhombomys", w oparciu o unikalne cechy uzębienia. Niedawna analiza molekularna wykazała, że "R. opimus" jest gatunkiem siostrzanym "Brachiones przewalskii" i obydwa należą do tego samego kladu co "Psammomys obesus". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Pieszczanka wielka jest zdecydowanie większa od pozostałych myszoskoczek oraz różni się od nich na tyle, że zaliczono ją do odrębnego rodzaju "Rhombomys". Jej krępe ciało osiąga długość (bez ogona) 150–185 mm, a długość ogona 130–160 mm; długość ucha 12–19 mm, długość tylnej stopy 36–47 mm. Osiągają masę ciała 169–275 g. Ma większą głowę i mniejsze uszy niż większość jego krewniaków. Wyróżnia ją też uzębienie hipsodontyczne oraz ogon – krótki, zakończony puklem włosów.
Ekologia.
Ten gryzoń jest dobrze przystosowany do warunków klimatycznych występujących na zajmowanym obszarze. Dobrze znosi zarówno gorące i suche lato, jak i bezśnieżne, wietrzne zimy. Może przetrwać długi okres suszy, maksymalnie wykorzystując wodę zawartą w zjadanym pokarmie. Prowadzi dzienny tryb życia. W czasie letnich upałów pieszczanki są aktywne o poranku i przed zmierzchem, natomiast zimą wykazują większą aktywność w ciągu dnia. Jego ubarwienie ochronne sprawia, że jest słabo widoczny na tle otoczenia.
Budowa ucha środkowego umożliwia odbiór dźwięków o niskich częstotliwościach. Takie dźwięki wydają skrzydła ptaków drapieżnych, które są głównymi drapieżnikami polującymi na pieszczanki wielkie – są to głównie sowy i jastrzębie. Wśród naziemnych drapieżników najgroźniejszym dla gryzoni jest waran szary ("Varanus griseus").
Pieszczanka wielka jest gatunkiem fakultatywnie socjalnym. Poszczególne osobniki często budują nory blisko siebie, w efekcie czego powstają nory połączone korytarzami, z czasem rozbudowywane do formy kolonii – są to systemy korytarzy połączonych z wieloma komorami, w których towarzyskie gryzonie gnieżdżą się oraz przechowują zapasy pokarmu na zimę. Zimą gromadzą się w przygotowanych norach dużymi grupami, aby się wzajemnie ogrzewać oraz chronić zapasy. Do przeżycia potrzebują stałej temperatury w zakresie 20–25 °C. Nory sięgają 1,5–2,5 m pod powierzchnię ziemi. Prowadzą do nich duże otwory wejściowe.
Opuszczone nory są ponownie zasiedlane, gdy liczebność populacji wzrasta. Wiele innych gatunków zwierząt również korzysta z nor opuszczonych przez pieszczanki.
Rozród.
Okres rozrodu przypada na porę deszczową – od kwietnia do września. W tym czasie każda z samic może wyprowadzić od dwóch do trzech miotów. Samica osiąga dojrzałość płciową w 3. lub 4. miesiącu życia. Ciąża trwa 23–32 dni, a liczba młodych w miocie waha się od 1 do 14. Średnia długość życia samców wynosi 2–3 lata, samice żyją średnio o rok dłużej. W niewoli żyją średnio około 4,5 roku.
Znaczenie dla człowieka.
W całym zasięgu swojego występowania gatunek ten jest uważany za szkodnika. Niszczy uprawy, kanały irygacyjne oraz nasypy drogowe i kolejowe. Na terenach rolniczych wyrządza często znaczne szkody, ponieważ chomikuje na zimę znaczne ilości ziarna oraz części roślin. Przy dostatku pokarmu pieszczanki układają w pobliżu otworów wejściowych do nor stosy liści, oprócz zapasów gromadzonych w podziemnych komorach.
W Azji Środkowej jest głównym nosicielem pałeczki dżumy ("Yersinia pestis").

</doc>
<doc id="2020190" url="https://pl.wikipedia.org/wiki?curid=2020190" title="Rhombomys opimus">
Rhombomys opimus



</doc>
<doc id="2020194" url="https://pl.wikipedia.org/wiki?curid=2020194" title="Alfred Schmitt">
Alfred Schmitt

Alfred Schmitt (ur. 30 listopada 1907 w Bust, zm. 2 kwietnia 1975) – francuski astronom. Odkrył cztery planetoidy.
Życiorys.
W latach 30. i 40. XX wieku pracował w obserwatorium w Algierze (odkrył tam planetoidę (1215) Boyer), od 1949 w obserwatorium w Strasburgu. W latach 1952–1953 odkrył trzy planetoidy w Królewskim Obserwatorium w Ukkel w Belgii. W latach 1955–1958 był dyrektorem obserwatorium w Quito w Ekwadorze. W roku 1973 przeszedł na emeryturę.
Pomiędzy 1940 a 1948 ożenił się ze swoją koleżanką z obserwatorium, astronom Odette Bancilhon.
Nazwa planetoidy (1617) Alschmitt odkrytej przez jego kolegę z obserwatorium w Algierze, Louisa Boyera, pochodzi od jego nazwiska.

</doc>
<doc id="2020197" url="https://pl.wikipedia.org/wiki?curid=2020197" title="Marijan Petrow">
Marijan Petrow

Marijan Petrow, bułg. Мариан Георгиев Петров (ur. 14 września 1975 w Wielkim Tyrnowie) – bułgarski szachista, arcymistrz od 2010 roku.
Kariera szachowa.
W 1991 zdobył tytuł mistrza Bułgarii juniorów do 16 lat, natomiast w 1993 – do 18 lat. W 1993 reprezentował Bułgarię na rozegranych w Bratysławie mistrzostwach świata juniorów do 18 lat, dzieląc IX miejsce. Wielokrotnie startował w finałach indywidualnych mistrzostw kraju, największy sukces odnosząc w 2002 w Bankji, gdzie zdobył tytuł mistrza Bułgarii. W swoim dorobku posiada jeszcze jeden medal, zajmując w 2001 w finałowym turnieju III miejsce. W 2002 reprezentował narodowe barwy na szachowej olimpiadzie w Bledzie, był również dwukrotnym uczestnikiem drużynowych mistrzostw Europy (2001, 2003 – w drugiej reprezentacji kraju).
Normy na tytuł arcymistrza wypełnił w latach 2007 (w San Sebastián, dz. I m. wspólnie z Jakubem Czakonem, Zbigniewem Paklezą, Kevinem Spraggettem i Reynaldo Verą) oraz 2010 (dwukrotnie dz. I m. w Charkowie, w jednym turnieju wspólnie z Ołeksandrem Nosenko, a w drugim – wspólnie z Michaiłem Simancewem).
Odniósł szereg sukcesów w turniejach międzynarodowych, m.in.:
Najwyższy ranking w dotychczasowej karierze osiągnął 1 września 2010, z wynikiem 2549 punktów zajmował wówczas 13. miejsce wśród bułgarskich szachistów.

</doc>
<doc id="2020198" url="https://pl.wikipedia.org/wiki?curid=2020198" title="Okres amarneński">
Okres amarneński

Okres amarneński (XIV w. p.n.e.) – czas niepokoju religijnego i politycznego w starożytnym Egipcie. Obejmował rządy kilku władców XVIII dynastii: Echnatona, Smenchkare, Tutanchamona i Aja.
Początek rewolucji.
Za XVIII dynastii faraon Amenhotep III prawdopodobnie zaniepokojony wpływami kapłanów Amona rozpoczął reformę religijną. Okres amarneński cechował się zmianami wierzeń religijnych. Najprawdopodobniej reformę zaproponowała królowa Teje.
Zmianie uległ kult faraona. Święto sed miało na celu odnowienie jego sił po latach rządzenia, przybliżając go do ludzi. Amenhotep wykorzystał trzy rytuały, aby ogłosić się wcieleniem Ra. Widać to w świątyniach wzniesionych w Soleb i Sedeinga, gdzie władca był czczony niczym bóg słońca.
Amenhotep III powoli odsuwał się od kultu Amona, zwracając się ku innym bogom, zwłaszcza solarnym. Jednym z kluczowych elementów tych zmian było wydobycie z zapomnienia kultu mało znanego boga, Atona, przedstawianego w postaci tarczy słonecznej z odchodzącymi od niej promieniami zakończonymi dłońmi.
Amenhotep IV u władzy.
Następca Amenhotepa III, Amenhotep IV, od początku swojego panowania przejawiał duże zainteresowanie reformami i nowym kultem, który zaczął być wprowadzany przez jego ojca. W pierwszym roku panowania wydał rozkaz wzniesienia świątyni „ku czci Ra-Horachtiego, który raduje się na horyzoncie w swym imieniu Szu, który jest w Atonie”. Bóg został przedstawiony jako człowiek z głową sokoła, a świątynia nazywana Wielkim "Benben". Budowla została wzniesiona na terenie świątyni Amona w Karnaku.
Amenhotep IV, zmienił swe imię na Echnaton („Żyjący Ducha Atona”). Aby przypieczętować powstanie nowej religii faraon poddał się świętu sed w 4. roku panowania (a nie w 30., jak było w zwyczaju). W ten sposób stał się zarówno ludzkim królem, jak i bogiem – Atonem. W 6. roku panowania rozkazał zamknąć świątynie poświęcone innym bogom. Ich imiona i wizerunki miały zostać skute.
Następnie faraon przeniósł stolicę do niezamieszkanego wcześniej miejsca w środkowym Egipcie, obecnego Tell el-Amarna (stąd nazwa okresu). Miasto nazwano Achetaton, czyli Horyzont Atona. Echnaton przeniósł się tam z najbliższymi i stamtąd panował. W nowej stolicy kwitł kult Atona, którego faraon uważał za swego ojca.
Sztuka.
Sztuka tego okresu przedstawia króla i jego rodzinę o nienaturalnych kształtach. Mają wydłużone głowy, skośne oczy, szerokie biodra i obwisłe brzuchy. Prawdopodobnie władca chciał w ten sposób oddzielić siebie i swoją rodzinę od innych ludzi. Według innej teorii Echnaton, podobnie jak reszta jego rodziny, cierpiał na zespół Marfana. Jest to choroba dziedziczna objawiająca się, długimi kończynami, pociągłymi palcami i innymi cechami podobnymi do przedstawionych na płaskorzeźbach. Jednak ostatnie badania genetyczne i tomograficzne przypuszczalnych szczątków faraona wykazały, że nie cierpiał na żadne schorzenie zniekształcające jego ciało. Poświęcając się nowej religii, Echnaton zaniedbał bardziej odległe części swojego kraju.
Echnatona i władców panujących bezpośrednio po nim usunięto z list królów. Mimo że Tutanchamon przywrócił kult Amona, jego imiona również zostały wymazane.

</doc>
<doc id="2020199" url="https://pl.wikipedia.org/wiki?curid=2020199" title="Bernard Courtois">
Bernard Courtois

Bernard Courtois (ur. 8 lutego 1777 w Dijon, zm. 27 września 1838 w Paryżu) – francuski przemysłowiec i chemik, właściciel wytwórni saletry w Paryżu. W roku 1811, w trakcie prac na produkcją potażu, odkrył jod, wydzielając go przypadkowo podczas przerobu popiołu z wodorostów.

</doc>
<doc id="2020200" url="https://pl.wikipedia.org/wiki?curid=2020200" title="Sugarhill Gang">
Sugarhill Gang



</doc>
<doc id="2020201" url="https://pl.wikipedia.org/wiki?curid=2020201" title="Alchemia (album Małgorzaty Ostrowskiej)">
Alchemia (album Małgorzaty Ostrowskiej)

Alchemia – pierwsza solowa płyta Małgorzaty Ostrowskiej.

</doc>
<doc id="2020202" url="https://pl.wikipedia.org/wiki?curid=2020202" title="Gminy w departamencie Gard">
Gminy w departamencie Gard

Lista 353 gmin w departamencie Gard we Francji.

</doc>
<doc id="2020206" url="https://pl.wikipedia.org/wiki?curid=2020206" title="Rastaman nie kłamie">
Rastaman nie kłamie

Rastaman nie kłamie – pierwszy singel zespołu Izrael (na skutek interwencji cenzury zmieniono nazwę na okładce na Issiael). Nagrań dokonano w „Studio Wawrzyszew” w Warszawie w maju 1983 roku.

</doc>
<doc id="2020208" url="https://pl.wikipedia.org/wiki?curid=2020208" title="Powikłania wewnątrzczaszkowe zapalenia zatok przynosowych">
Powikłania wewnątrzczaszkowe zapalenia zatok przynosowych

Powikłania wewnątrzczaszkowe zapalenia zatok przynosowych są obok powikłań oczodołowych skutkiem nieleczonego zapalenia zatok (najczęściej przewlekłego zapalenia zatok klinowych, czołowych lub sitowych).
Zakażenie do wnętrza czaszki może rozprzestrzeniać się na trzech drogach:
Do powikłań wewnątrzczaszkowych należą:

</doc>
<doc id="2020209" url="https://pl.wikipedia.org/wiki?curid=2020209" title="Puchar Macedonii Północnej w piłce nożnej mężczyzn">
Puchar Macedonii Północnej w piłce nożnej mężczyzn

Puchar Macedonii Północnej w piłce nożnej () – cykliczne rozgrywki piłkarskie o charakterze pucharu krajowego w Macedonii Północnej. Organizowane co sezon przez Związek Piłki Nożnej Macedonii Północnej (FFM) i przeznaczone są dla krajowych klubów piłkarskich. Najważniejsze po Pierwszej lidze piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Konferencji Europy.
Historia.
W sezonie 1992/93 rozpoczęły się pierwsze oficjalne rozgrywki o Puchar Macedonii, po ogłoszeniu niepodległości przez Macedonię (tak do 12 lutego 2019 nazywało się państwo) i wycofaniu się tamtejszych klubów z jugosłowiańskich rozgrywek ligowych i pucharowych. Zwyciężył klub Wardar Skopje. Wcześniej w latach 1946–1992 rozgrywany "Puchar Ludowej Republiki Macedonii / Socjalistycznej Republiki Macedonii", która znajdowała się w składzie SFR Jugosławii. Od sezonu 1992/93 rozgrywany był Puchar niepodległej Macedonii. W sezonie 2019/20 rozgrywki zostały zawieszone z powodu pandemii COVID-19 i potem już nie dokończone.
Format.
Format rozgrywek był wiele razy zmieniany. W rozgrywkach uczestniczą 30 klubów występujących w Mistrzostwach Macedonii Północnej. Do 2020 roku spotkania pucharowe (oprócz finału) grane były systemem każdy z każdym (mecz i rewanż). Obecnie wszystkie rywalizacje od rundy pierwszej do finału grane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2010/11 rozgrywki składają się z 5 etapów: rundy pierwszej i drugiej, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion narodowy Tosze Proeski w Skopju.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Macedonii Północnej na podium oficjalnie stawało w sumie 17 drużyn. Liderem klasyfikacji jest Wardar Skopje, który zdobył 5 Pucharów.

</doc>
<doc id="2020210" url="https://pl.wikipedia.org/wiki?curid=2020210" title="Tarnobrzeski Jarmark św. Dominika">
Tarnobrzeski Jarmark św. Dominika

Tarnobrzeski Jarmark św. Dominika – tarnobrzeska wersja imprezy kulturalno-rozrywkowo-handlowej odbywającej się w miastach związanych z Zakonem Kaznodziejskim. Pierwszy Jarmark św. Dominika w Tarnobrzegu odbył się w sierpniu 1999. Związany jest z patronalnymi świętem Zakonu Dominikańskiego (8 sierpnia – wspomnienie św. Dominika Guzmana, 17 sierpnia – wspomnienie św. Jacka) oraz patronalnym świętem parafii Wniebowzięcia Najświętszej Maryi Panny (15 sierpnia). Impreza ma charakter pikniku rodzinnego, prezentacji wyrobów regionalnych i rękodzieła z występem zespołów muzycznych. Na jarmarku handluje około 100 wystawców. Miejscem imprezy jest pl. Bartosza Głowackiego przyległy do dominikańskiego klasztoru.
Przywilej zorganizowania jarmarku został zapisany w akcie lokacyjnym Tarnobrzega w 1593.

</doc>
<doc id="2020213" url="https://pl.wikipedia.org/wiki?curid=2020213" title="Herb Daleszyc">
Herb Daleszyc

Herb Daleszyc – jeden z symboli miasta Daleszyce i gminy Daleszyce w postaci herbu.
Wygląd i symbolika.
Herb przedstawia na błękitnej tarczy złoty krzyż lotaryński na tle srebrnej litery „D”. Pod krzyżem znajduje się srebrna waga z dwoma szalkami.
Krzyż jest symbolem dynastii Jagiellonów. „D” – inicjał nazwy miasta.
Historia.
Miasto otrzymało herb w 1569 razem z prawami miejskimi od króla Zygmunta Augusta. W pierwotnej wersji herbu na tarczy widniały litery „CD”. Oznaczały one pierwsze litery łacińskich słów Civitas Daleszycensis, czyli Miasto Daleszyce.

</doc>
<doc id="2020215" url="https://pl.wikipedia.org/wiki?curid=2020215" title="Nie poddawaj">
Nie poddawaj

Nie poddawaj – drugi singel zespołu Izrael. Nagrań dokonano w poznańskim studiu „Giełda” w okresie lipiec–sierpień 1985.

</doc>
<doc id="2020218" url="https://pl.wikipedia.org/wiki?curid=2020218" title="Parafia św. Michała Archanioła w Daleszycach">
Parafia św. Michała Archanioła w Daleszycach

Parafia Świętego Michała Archanioła w Daleszycach – parafia rzymskokatolicka w Daleszycach. Należy do dekanatu daleszyckiego diecezji kieleckiej. Założona w 1229. Mieści się przy ulicy Kościelnej. Duszpasterstwo w niej prowadzą księża diecezjalni.
Historia.
W roku 1229 biskup krakowski Iwo Odrowąż ufundował w Daleszycach kościół. W skład parafii, prócz Daleszyc wchodziły wsie Bieliny, Skorzeszyce, Niestachów, Górno, Krajno, Wola Jachowa, Cisów. Kościół był jednonawowy, częściowo murowany, częściowo drewniany, posiadał pięć ołtarzy. Na początku XVI wieku, w okresie rozkwitu miasta Daleszyce, świątynia została częściowo poszerzona. W XVII wieku dobudowano do strony północnej kaplicę Zwiastowania Najświętszej Marii Panny, a od strony południowej kaplicę pod wezwaniem Św. Marii Magdaleny. Kościół miał formę krzyża. W 1907 roku przystąpiono do rozbudowy świątyni. Ta przebudowa całkowicie zmieniła wygląd kościoła i zatarła jego dawną architekturę. 
Wygląd obecny.
W wielkim ołtarzu umieszczony jest obraz Matki Boskiej Szkaplerznej z XVI wieku w srebrnej sukni z koronami i berłem. 5 VII 1782 r. uznany został za słynący łaskami. Na zasuwie tego obrazu przedstawiony jest wizerunek św. Michała Archanioła, patrona kościoła. W latach dziewięćdziesiątych XX wieku cała świątynia została pomalowana i odnowiona.

</doc>
<doc id="2020221" url="https://pl.wikipedia.org/wiki?curid=2020221" title="Gminy w departamencie Aude">
Gminy w departamencie Aude

Lista 438 gmin w departamencie Aude we Francji.

</doc>
<doc id="2020222" url="https://pl.wikipedia.org/wiki?curid=2020222" title="Precyzjonizm">
Precyzjonizm

Precyzjonizm – kierunek w dwudziestowiecznym malarstwie amerykańskim nawiązujący do kubizmu i futuryzmu, znany również jako realizm kubistyczny.
Kierunek powstał w czasie I wojny światowej w Stanach Zjednoczonych i rozwijał się w okresie międzywojennym. Do jego najważniejszych przedstawicieli zaliczani są Charles Demuth, Elsie Driggs, Georgia O’Keeffe i fotograf Charles Sheeler. Precyzjoniści uważali się za artystów amerykańskich i unikali wpływów europejskich, nigdy nie ogłosili manifestu artystycznego.
Cechą charakterystyczną stylu jest tematyka koncentrująca się głównie na architekturze miejskiej i przemysłowej oraz precyzyjna, bliska fotografii technika. Wyraźne nawiązania do kubizmu dostrzegane są szczególnie w geometryzmie form i stosowaniu kaligrafii. Artystów reprezentujących precyzjonizm nazywano w związku z tym "sterylitami" lub "niepokalanymi".
Precyzjonizm miał wpływ na inne kierunki w sztuce, głównie na realizm magiczny i pop-art.

</doc>
<doc id="2020224" url="https://pl.wikipedia.org/wiki?curid=2020224" title="Sojombo (pismo)">
Sojombo (pismo)



</doc>
<doc id="2020225" url="https://pl.wikipedia.org/wiki?curid=2020225" title="Sylabariusz kanadyjski">
Sylabariusz kanadyjski



</doc>
<doc id="2020227" url="https://pl.wikipedia.org/wiki?curid=2020227" title="Hannah Montana (seria 4)">
Hannah Montana (seria 4)

Czwarta seria amerykańskiego serialu Disney Channel Hannah Montana, zatytułowana Hannah Montana Forever, jest już ostatnią serią sitcomu i składa się z 15 odcinków. Jest ona emitowana przez amerykański Disney Channel od 11 lipca 2010, a od 18 września 2010 w Polsce, również na Disney Channel.
Produkcja i emisja.
W 2009 roku potwierdzono, że Disney Channel pracuje nad czwartą i ostatnią już serią "Hannah Montany". Zatwierdzono, że zostanie ona oficjalnie zatytułowana "Hannah Montana Forever". Została ona nakręcona od 18 stycznia 2010 do 14 maja tego samego roku. Wraz z nową serią, pojawiła się nowa czołówka (podobna do tej z serii trzeciej) i miejsce akcji (nowa willa Stewartów), oprócz tego począwszy od tej serii serial jest produkowany i emitowany w HDTV. Pierwszy odcinek serii, „Sweet Home Hannah Montana”, został premierowo wyemitowany 11 lipca 2010 przez Disney Channel w USA, przyciągając prawie sześciomilionową widownię. Finał serii w USA odbył się 16 stycznia 2011. 18 września 2010 pierwszy odcinek serii został wyemitowany premierowo przez Disney Channel w Polsce.
Obsada.
Poświadczono, że Mitchel Musso nie będzie grał w czwartej serii głównej roli, a jedynie pojawi się jako gość specjalny w dwóch odcinkach, z powodu kręcenia serialu "Para królów", gdzie gra główną rolę. Reszta obsady pierwszoplanowej pozostała. Oprócz tego potwierdzono, że w rolach gościnnych w odcinkach czwartej serii pojawią się m.in. Ray Liotta, Angus T. Jones, Sheryl Crow i Christine Taylor, zaś Cody Linley pojawi się w jednym odcinku („It's the End of the Jake As We Know It”) w roli Jake'a Ryana, a Tammin Sursok wcieli się w rolę drugoplanową Sieny, dziewczyny Jacksona.
Muzyka.
Ścieżka dźwiękowa do serii została wydana 15 października, a w USA ukazała się 19 października 2010. Znalazło się na niej jedenaście premierowych utworów, wszystkie nagrane przez Cyrus pod postacią Montany, z trzema gośćmi – Iyazem („Gonna Get This”), Sheryl Crow („Need a Little Love”) i Billym Rayem Cyrusem („Love That Lets Go”). Pierwszy singel z albumu, „Ordinary Girl”, ukazał się 6 lipca 2010.

</doc>
<doc id="2020229" url="https://pl.wikipedia.org/wiki?curid=2020229" title="Bela Palfi">
Bela Palfi



</doc>
<doc id="2020231" url="https://pl.wikipedia.org/wiki?curid=2020231" title="Enrique Esqueda">
Enrique Esqueda

Enrique Alejandro „Paleta” Esqueda Tirado (ur. 19 kwietnia 1988 w Querétaro) – meksykański piłkarz z obywatelstwem hiszpańskim występujący na pozycji napastnika.
Kariera klubowa.
Esqueda pochodzi z miasta Querétaro, stolicy stanu Querétaro. W wieku dziecięcym występował w lokalnych amatorskich zespołach piłkarskich, będąc wyróżniającym się zawodnikiem i wzbudzając zainteresowanie czołowych meksykańskich klubów. W 2000 roku był bliski dołączenia do klubu CF Pachuca, jednak ostatecznie w wieku piętnastu lat przeniósł się do akademii juniorskiej krajowego giganta – ekipy Club América ze stołecznego miasta Meksyk, której wysłannicy obserwowali go przez kilka poprzednich sezonów. Jako nastolatek otrzymywał oferty testów od klubów z Europy, jednak zdecydował się ostatecznie pozostać w ojczyźnie. Do pierwszej drużyny Amériki został włączony w wieku osiemnastu lat przez szkoleniowca Manuela Lapuente i w meksykańskiej Primera División zadebiutował 22 kwietnia 2006 w przegranym 0:1 spotkaniu z Atlante. Początkowo występował jednak głównie w drugoligowych rezerwach o nazwie Socio Águila, spędził także pół roku na wypożyczeniu w drugoligowej filii Amériki – ekipie CD Zacatepec.
W wiosennym sezonie Clausura 2007 wywalczył z Américą tytuł wicemistrza Meksyku (rozegrał cztery mecze), a w listopadzie tego samego roku dotarł również do finału drugich co do ważności rozgrywek Ameryki Południowej – Copa Sudamericana (odpowiednika Ligi Europy). Premierowego gola w lidze meksykańskiej strzelił 4 listopada 2007 w wygranej 1:0 konfrontacji z Necaxą. Regularniejsze występy zaczął notować za kadencji trenera Rubéna Omara Romano, kiedy to wobec słabej formy napastników Amériki był próbowany w wyjściowym składzie u boku Salvadora Cabañasa (później stosunkowo często występował też jako skrzydłowy). Szczególnie obiecująco spisywał się w rozgrywkach Copa Libertadores (odpowiedniku Ligi Mistrzów), gdzie w wieku zaledwie dwudziestu lat strzelał gole w meczach z River Plate (4:3), CR Flamengo (2:4 i 3:0) czy LDU Quito (1:1) i doszedł z Américą do półfinału. Mimo opinii sporego talentu nie spełnił jednak pokładanych w nim oczekiwań – przez niemal cały pobyt w Américe pełnił głównie rolę rezerwowego dla napastników takich jak Cabañas, Hernán Rodrigo López, Vicente Sánchez czy Ángel Reyna. Ostatecznie w maju 2011 po konflikcie z trenerem Carlosem Reinoso został wystawiony na listę transferową.
W lipcu 2011 Esqueda (wraz ze swoim kolegą klubowym Juanem Carlosem Silvą) przeniósł się w ramach transakcji wiązanej do klubu CF Pachuca, jako część rozliczenia za transfer Paula Aguilara do Amériki. Tam z kolei od razu został podstawowym piłkarzem i wyróżniającym się napastnikiem w lidze – w ciągu czterech miesięcy strzelił osiem goli ligowych. W styczniu 2012 jego dobrą passę przerwała poważna kontuzja (zapalenie rozcięgna podeszwowego), która wyłączyła go z gry na rok. W tym czasie był leczony przez specjalistów w Stanach Zjednoczonych, Hiszpanii i Argentynie – istniało duże prawdopodobieństwo, iż z powodu kontuzji będzie zmuszony zakończyć karierę. Po powrocie do zdrowia nie odzyskał już dawnej formy; w sezonie Clausura 2014 zdobył z Pachucą wicemistrzostwo Meksyku, lecz był wówczas głównie rezerwowym.
W lipcu 2014 Esqueda został wypożyczony do drużyny Club Atlas z miasta Guadalajara, gdzie spędził bez większych sukcesów kolejne pół roku. W późniejszym czasie udał się na wypożyczenie do Tigres UANL, gdzie przez sześć miesięcy notował regularne występy, będąc pierwszym wchodzącym z ławki napastnikiem. Szczególnie dobry występ zanotował w kwietniu 2015 w meczu z peruwiańskim Juan Aurich (5:4) w fazie grupowej Copa Libertadores, kiedy to zdobył trzy gole, zaś Tigres dotarli ostatecznie do finału tych rozgrywek. W czerwcu 2015 został wykupiony na stałe przez władze klubu z Monterrey, w ramach rozliczenia za transfer Hugo Rodrígueza w odwrotną stronę. W jesiennym sezonie Apertura 2015 wywalczył z Tigres pierwsze w swojej karierze mistrzostwo Meksyku, lecz był wówczas głębokim rezerwowym (zaledwie dwa występy) dla duetu napastników tworzonego przez André-Pierre Gignaca i Rafaela Sóbisa.
W styczniu 2016 Esqueda na zasadzie półrocznego wypożyczenia dołączył do walczącego o utrzymanie w lidze zespołu Tiburones Rojos de Veracruz. W sezonie Clausura 2016 pod wodzą trenera Carlosa Reinoso (swojego byłego szkoleniowca z Amériki) zdobył z Veracruz puchar Meksyku – Copa MX, jednak sporadycznie pojawiał się na boiskach. W czerwcu został wypożyczony przez Tigres do drugoligowego FC Juárez, lecz sam piłkarz odmówił przenosin do tego zespołu. W tym samym miesiącu negocjował kontrakt z kanadyjskim zespołem Vancouver Whitecaps FC, występującym w Major League Soccer i wziął udział w obozie przygotowawczym tej ekipy. Ostatecznie do transferu jednak nie doszło, zaś Tigres równocześnie nie zgłosili zawodnika do rozgrywek ligowych, wobec czego przez pół roku w praktyce pozostawał bez klubu. W styczniu 2017 udał się na półroczne wypożyczenie do drużyny Chiapas FC z siedzibą w Tuxtla Gutiérrez, gdzie był wyłącznie rezerwowym (pięć ligowych występów) i na koniec sezonu spadł z nim do drugiej ligi. Bezpośrednio po relegacji Chiapas ponownie spędził pół roku na bezrobociu.
W styczniu 2018 Esqueda udał się na testy do polskiej Arki Gdynia. W lutym podpisał z gdyńskim klubem półroczny kontrakt (z opcją przedłużenia o kolejny sezon), zostając tym samym pierwszym Meksykaninem w historii Ekstraklasy. W polskiej lidze zadebiutował 17 lutego 2018 w przegranym 2:3 spotkaniu z Wisłą Kraków, zaś pierwszą bramkę zdobył 7 kwietnia w przegranych 2:4 derbach Trójmiasta z Lechią Gdańsk. Na koniec sezonu 2017/2018 dotarł z Arką do finału Pucharu Polski. W drużynie prowadzonej przez Leszka Ojrzyńskiego pełnił jednak wyłącznie rolę rezerwowego – rozegrał dziewięć spotkań (z czego aż osiem po wejściu z ławki) i zdobył dwa gole, pełniąc rolę zmiennika dla Rafała Siemaszki i Rubéna Jurado. Jego drużyna uplasowała się na dwunastym miejscu w tabeli, a po zakończeniu rozgrywek nie zdecydował się przedłużyć umowy z Arką. W sierpniu 2018 został zawodnikiem indyjskiego East Bengal FC. W I-League zadebiutował 27 października 2018 w wygranym 2:0 meczu z NEROCA, w którym strzelił obydwie bramki dla swojej ekipy. W sezonie 2018/2019 wywalczył z East Bengal wicemistrzostwo Indii, a sam z dziewięcioma golami na koncie został wicekrólem strzelców rozgrywek.
Kariera reprezentacyjna.
We wrześniu 2005 Esqueda został powołany przez Jesúsa Ramíreza do reprezentacji Meksyku U-17 na Mistrzostwa Świata U-17 w Peru. W opinii sztabu szkoleniowego przejawiał wówczas większy potencjał niż jego rówieśnik Javier Hernández (późniejszy piłkarz m.in. Manchesteru United i Realu Madryt), który ostatecznie nie znalazł się w kadrze na ten turniej. Na peruwiańskich boiskach zawodnik pozostawał rezerwowym i rozegrał dwa z sześciu możliwych spotkań (z czego jedno w wyjściowym składzie), a Meksykanie wywalczyli wówczas tytuł juniorskich mistrzów świata, pokonując w finale Brazylię (3:0). Członkami tamtej zwycięskiej drużyny (nazywanej „złotą generacją”) byli obok Esquedy gracze tacy jak Giovani dos Santos, Carlos Vela czy Héctor Moreno.
W styczniu 2007 Esqueda znalazł się w ogłoszonym przez Ramíreza składzie reprezentacji Meksyku U-20 na Mistrzostwa Ameryki Północnej U-20. Tam wystąpił w dwóch z trzech możliwych meczów (w obydwóch w roli rezerwowego) i strzelił bramkę w spotkaniu z Kostaryką (1:1). Jego kadra – pełniąca rolę współgospodarzy turnieju – zajęła wówczas pierwsze miejsce w grupie i zakwalifikowała się na rozgrywane pięć miesięcy później Mistrzostwa Świata U-20 w Kanadzie. On sam nie znalazł się jednak w składzie na młodzieżowy mundial.
W lipcu 2007 Esqueda został powołany do reprezentacji Meksyku U-20 na Igrzyska Panamerykańskie w Rio de Janeiro. Podczas igrzysk miał niepodważalne miejsce w formacji ofensywnej – rozegrał wszystkie pięć meczów w pełnym wymiarze czasowym i zdobył cztery gole – w meczach fazy grupowej z Boliwią (1:1), Wenezuelą (2:0) i USA (2:0) oraz w meczu o trzecie miejsce z Boliwią (1:0). Dzięki temu "ex aequo" z Keammarem Daleyem został królem strzelców męskiego turnieju piłkarskiego. Podopieczni René Isidoro Garcíi odpadli wówczas w półfinale, przegrywając w serii rzutów karnych z Jamajką (0:0, 4:5 k) i ostatecznie zdobyli brązowy medal igrzysk. W marcu 2008 znalazł się w ogłoszonym przez selekcjonera Hugo Sáncheza składzie reprezentacji Meksyku U-23 na północnoamerykański turniej kwalifikacyjny do Igrzysk Olimpijskich w Pekinie; wystąpił wtedy w dwóch z trzech spotkań (w obydwóch w pierwszym składzie) i strzelił bramkę w meczu z Haiti (5:1). Meksykanie sensacyjnie zakończyli swój udział w rozgrywkach już na fazie grupowej i nie awansowali na pekińskie igrzyska, co zostało przyjęte w kraju jako ogromne rozczarowanie.
W seniorskiej reprezentacji Meksyku Esqueda zadebiutował w wieku dziewiętnastu lat za kadencji selekcjonera Hugo Sáncheza, 22 sierpnia 2007 w przegranym 0:1 meczu towarzyskim z Kolumbią. Jedynego gola w dorosłej kadrze strzelił natomiast 14 października 2009 w zremisowanym 2:2 spotkaniu z Trynidadem i Tobago w ramach eliminacji do Mistrzostw Świata w RPA. Przez kolejne lata sporadycznie otrzymywał jednak powołania do reprezentacji. W czerwcu 2015 po pięcioletniej przerwie powrócił do kadry, kiedy to znalazł się w „drugim garniturze” drużyny narodowej powołanym przez Miguela Herrerę na turniej Copa América. Podczas tych rozgrywek nie wystąpił w żadnym spotkaniu, zaś Meksykanie odpadli w fazie grupowej. Swój bilans reprezentacyjny zamknął ostatecznie na dziewięciu występach (z czego ośmiu w sparingach).

</doc>
<doc id="2020232" url="https://pl.wikipedia.org/wiki?curid=2020232" title="Jekatierina Borula">
Jekatierina Borula

Jekatierina Borula, ros. Екатерина Боруля, niem. Ekaterina Borulya (ur. 31 grudnia 1969 w Kijowie) – niemiecka szachistka pochodzenia ukraińskiego, arcymistrzyni od 1994 roku.
Kariera szachowa.
W 1990 i 1991 r. wystąpiła w finałach indywidualnych mistrzostw Związku Radzieckiego. W 1994 r. zwyciężyła w Wuppertalu w otwartych mistrzostwach Niemiec (wyprzedzając Swietłanę Prudnikową i Tatjaną Grabuzową), natomiast w 1995 r. w finale mistrzostw Niemiec, rozegranym w Krefeld, podzieliła I-II m. (wspólnie z Tatjaną Grabuzową). W tym samym roku zajęła V m. w kołowym turnieju w Enghien-les-Bains (w turnieju tym zwyciężył Igors Rausis przed Étienne Bacrotem i Robertem Fontainem). W kolejnych latach startowała niemalże wyłącznie w rozgrywkach drużynowych w Niemczech, jedynym wyjątkiem był udział w szachowej olimpiadzie w Bledzie w 2002 roku.
Najwyższy ranking w dotychczasowej karierze osiągnęła 1 lipca 1996 r., z wynikiem 2385 punktów dzieliła wówczas 20-23. miejsce na światowej liście FIDE, jednocześnie zajmując 2. miejsce (za Ketino Kachiani-Gersinską) wśród niemieckich szachistek.

</doc>
<doc id="2020233" url="https://pl.wikipedia.org/wiki?curid=2020233" title="Paul Bourgeois">
Paul Bourgeois

Paul Bourgeois (1898–1974) – belgijski astronom. Był dyrektorem Królewskiego Obserwatorium w Ukkel oraz profesorem na uniwersytecie w Brukseli. Odkrył jedną planetoidę.
Nazwa planetoida (1543) Bourgeois pochodzi od jego nazwiska. Natomiast planetoida (1329) Eliane została nazwana imieniem jego córki.

</doc>
<doc id="2020236" url="https://pl.wikipedia.org/wiki?curid=2020236" title="Herb Kamieńska">
Herb Kamieńska

Herb Kamieńska – jeden z symboli miasta Kamieńsk i gminy Kamieńsk w postaci herbu określony w statucie gminy 13 marca 2003.
Wygląd i symbolika.
Herb przedstawia w polu błękitnym dwa klucze złote, skrzyżowane. Całość na ozdobnej tarczy.
Herb nawiązuje do świętego Piotra, jednego z patronów parafii w mieście. 

</doc>
<doc id="2020241" url="https://pl.wikipedia.org/wiki?curid=2020241" title="Polipy nosa">
Polipy nosa

Polipy nosa – powstają w wyniku zmian zapalnych lub alergicznych błony śluzowej nosa. Najczęściej wychodzą ze środkowego przewodu nosowego, zatok szczękowych lub sitowych. Tworzenie polipa rozpoczyna się od obrzęku błony śluzowej, rozrostu tkanki podśluzowej, gromadzenia się płynu i tworzeniem się szypuły poprzez grawitacyjne opadanie naciągniętego zdwojenia błony śluzowej wypełnionego płynem.
Objawy:
Diagnostyka:
Ważne jest różnicowanie z nowotworami.
Leczenie:

</doc>
<doc id="2020245" url="https://pl.wikipedia.org/wiki?curid=2020245" title="Béla Pálfi">
Béla Pálfi

Béla Pálfi (ur. 16 lutego 1923 w Zrenjaninie, zm. 9 września 1995 tamże) – serbski piłkarz pochodzenia węgierskiego występujący na pozycji pomocnika, reprezentant Jugosławii. Medalista Igrzysk olimpijskich w Londynie, uczestnik mistrzostw świata 1950 rozgrywanych w Brazylii.
Kariera.
Béla Pálfi karierę zaczynał w Partizanie Belgrad. Następnie w latach 1948 oraz 1953–1955 reprezentował barwy klubu Spartak Subotica. W latach 1949–1953 grał w FK Crvena zvezda.

</doc>
<doc id="2020246" url="https://pl.wikipedia.org/wiki?curid=2020246" title="Przed świtem (album Małgorzaty Ostrowskiej)">
Przed świtem (album Małgorzaty Ostrowskiej)

Przed świtem – druga solowa płyta Małgorzaty Ostrowskiej.

</doc>
<doc id="2020249" url="https://pl.wikipedia.org/wiki?curid=2020249" title="Zatoka sitowa">
Zatoka sitowa



</doc>
<doc id="2020251" url="https://pl.wikipedia.org/wiki?curid=2020251" title="Parafia Świętych Apostołów Piotra i Pawła w Kamieńsku">
Parafia Świętych Apostołów Piotra i Pawła w Kamieńsku

Parafia Świętych Apostołów Piotra i Pawła w Kamieńsku – parafia rzymskokatolicka w Kamieńsku. Należy do dekanatu Gorzkowice archidiecezji częstochowskiej. Została utworzona przed 1291 rokiem. Kościół parafialny został zbudowany w latach 1899–1904 staraniem ks. Ignacego Jankowskiego.
Historia.
W końcu XIII wieku istniała w Kamieńsku parafia, jak podają źródła, obejmująca już wówczas znaczny obszar. W XIV wieku wynosił 171,6 km², a liczba parafian 432 osoby. Z parafii w Kamieńsku pod wezwaniem św. Apostołów Piotra i Pawła na początku XIV w. została wydzielona parafia w Gorzkowicach, a potem w Woli Grzymalinej.
W XVI w. do parafii w Kamieńsku należeli wierni z 15 wiosek: Barczkowice, Chrzanowice, Kletnia, Czyżów, Gałkowice, Gorzędów, Łękińsko, Ochocice, Pirowy, Pytowice, Ruszczyn, Wola Czyżowska, Słostowice. W 1779 r. zaszły drobne zmiany, odeszły wsie: Czyżów, Łękińsko, Pirowy, Wola Czyżowska, a przybyły: Kocierzowy, Koźniewice, Ściegny.
W 1865 r. do parafii należeli wierni z miasta Kamieńsk i wsi: Barczkowice, Chrzanowice, Gorzędów, Danielów, Aleksandrów, Kletnia, Koźniewice, Kocierzowy, Gałkowice z koloniami, Ochocice, Pytowice, Ruszczyn, Słostowice, Szpinalów, Ściegny, Pustkowie (Ozga, Piła Ruszczyńska, Młyny Sieradczyzna, Pirowy, Gertrudów, Kurzymąka, Rudnizna).
W skład parafii wchodzili również wierni z Gomunic, ale po wybudowaniu kościoła w 1919 r. została wydzielona odrębna parafia wydzielona z parafii Kamieński Dobryszyce. W 1925 r. w taki sam sposób powstała parafia Łękińsko. W 1978 r. z parafii Kamieńsk wydzielono parafię w Gorzędowie, a w 1983 r. w Chrzanowicach.
W 2004 r. do parafii należeli mieszkańcy następujących miejscowości: Aleksandrów – 4 km, Barczkowice – 1 km, Chruścin – 3 km, Danielów – 5 km, Gałkowice Nowe – 6 km, Gałkowice Stare – 8 km, Huby Ruszczyńskie – 7 km, Ochocice – 2 km, Ozga – 6 km, Podjezioro – 6 km, Pytowice – 4 km, Szpinalów – 3 km, Ściegny – 1 km, Włodzimierz – 7 km.
Parafia Kamieńsk od 1925 r. przynależy do diecezji częstochowskiej. Na początku XX wieku parafia liczyła 3070 wiernych.
Dotychczasowi proboszczowie:
Z parafii pochodził m.in. biskup Stanisław Zdzitowiecki, ordynariusz kujawsko-kaliski (prezb. 1877, ep. 1902).

</doc>
<doc id="2020253" url="https://pl.wikipedia.org/wiki?curid=2020253" title="Gyula Strommer">
Gyula Strommer

Gyula Strommer (ur. 8 maja 1920 w Nagyenyed, zm. 28 sierpnia 1995 w Budapeszcie) – węgierski matematyk, inżynier mechanik i astronom. Odkrył jedną planetoidę.
W uznaniu jego pracy jedną z planetoid nazwano (254876) Strommer.

</doc>
<doc id="2020254" url="https://pl.wikipedia.org/wiki?curid=2020254" title="Martin Štěpánek">
Martin Štěpánek



</doc>
<doc id="2020256" url="https://pl.wikipedia.org/wiki?curid=2020256" title="Władysław Paszkowski">
Władysław Paszkowski



</doc>
<doc id="2020258" url="https://pl.wikipedia.org/wiki?curid=2020258" title="Władysław Paszkowski (kierowca rajdowy)">
Władysław Paszkowski (kierowca rajdowy)

Władysław Paszkowski (ur. 1932, zm. 9 czerwca 2010 w Warszawie) – polski kierowca rajdowy, działacz sportów samochodowych, popularyzator motoryzacji, członek Automobilklubu Polski. 
Życiorys.
Prawo jazdy zdobył w wieku 16 lat i od razu wstąpił do sekcji młodzieżowej Automobilklubu Warszawskiego. Już w sierpniu 1948, brał udział w pierwszym obozie szkoleniowym sekcji młodzieżowej odbywającym się na skraju Puszczy Kampinoskiej, w tym czasie uczestnicy trenowali na Willysach wypożyczonych z demobilu. W 1952, rozpoczął starty w jednodniowych jazdach konkursowych mających podówczas rangę Rajdowych Samochodowych Mistrzostw Polski. Już w trakcie pierwszego sezonu zdobył swoje pierwsze wicemistrzostwo. Jego pilotem była Stefania Paszkowska.
Był kartingowym mistrzem Polski ex aequo z Rudolfem Piecką z Automobilklubu Śląskiego. 
Zawodowo pracował jako kierowca w wojsku, transporcie łączności i jako taksówkarz. Inicjator i współorganizator pierwszych Rajdów Barbórka w latach 60-XX wieku, początkowo odbywających się na warszawskim lotnisku Babice. 
Wraz z Leszkiem Małkowskim był autorem książki "Zanim wystartujesz" wydanej nakładem wydawnictwa Sport i Turystyka w 1983.
Został pochowany na warszawskich Powązkach (kwatera 137-1-5).

</doc>
<doc id="2020259" url="https://pl.wikipedia.org/wiki?curid=2020259" title="Lučenec (szczyt)">
Lučenec (szczyt)

Lučenec (1041 m) – szczyt w Wielkiej Fatrze na Słowacji.
Należy do zachodniej, tzw. „turczańskiej” odnogi Wielkiej Fatry. Wznosi się w bocznym grzbiecie tej odnogi, wybiegającym od szczytu Jarabiná w kierunku północno-zachodnim i rozdzielającym doliny: Kantorską na północnym wschodzie od Sklabińskiej na zachodzie.
Masyw Lučenca zbudowany jest z margli oraz marglistych łupków i posiada mocno rozbudowaną rzeźbę stoków. Oddzielony wyraźną przełęczą od leżącego na południowy wschód Kantora (1116 m) wysyła w kierunkach zachodnim i północnym dwie wyraźne rosochy, które dalej ponownie się rozwidlają. Stoki miejscami strome. Szczyt przedstawia fragment prawie równego odcinka grzbietu z dwoma wierzchołkami – głównym, nieco wyższym jest południowy, będący zwornikiem obu wspomnianych rosoch.
W niższych partiach w całości porośnięty lasem, w wyższych partiach stoków i na grzbietach masyw Lučenca pokryty jest licznymi polanami. Dawniej były one regularnie koszone, dziś w większości powoli zarastają, co może grozić zanikiem wielu gatunków roślin, w tym obficie tu rosnących gatunków storczykowatych. Po wielu stojących kiedyś na polanach szopach na siano (słow. "senniky") pozostały jedynie nieliczne niedobitki.
Turystyka.
Szczyt i pokrywające go polany stanowią interesujący, choć niezbyt często obierany cel wycieczek turystycznych. Prowadzą nań dwa szlaki turystyczne:
Widoki z podszczytowych polan zwłaszcza na zachód i południowy zachód. Obejmują one m.in. znaczną część Kotliny Turczańskiej. Z polan na grzbiecie na pn. od szczytu – widoki na północ, na masyw Przełożnicy (1079 m) z Katową Skałą (927 m).

</doc>
<doc id="2020260" url="https://pl.wikipedia.org/wiki?curid=2020260" title="Dom Książki Librex w Ostrawie">
Dom Książki Librex w Ostrawie

Dom Książki Librex (cz. "Dům knihy Librex") – dom handlowy znajdujący się w centrum Ostrawy, na pl. B. Smetany 8, w sąsiedztwie Teatru im. A. Dvořáka. Pięciopiętrowy gmach powstał w 1928 r. w stylu modernistycznym według projektu Karla Kotasa i mieścił pierwotnie dom towarowy sieci Brouk a Babka. Po wojnie znajdował tu się DH Ostravanka, a od 2001 r. Dom Książki Librex – największa księgarnia Ostrawy i jedna z większych w całych Czechach.
Historia.
Dom handlowy na ostrawskim pl. Smetany został zbudowany w 1928 r. W momencie był powstania najnowocześniejszym obiektem sieci Brouk a Babka. Pięciopiętrowy żelbetowy gmach projektu Karla Kotasa stał się pierwszym modernistycznym budynkiem Ostrawy.
W 1936 r. atrium zadaszono szklanym przekryciem, a w 1939 r. dokonano zmian w wystroju wnętrz według projektu Františka Kolářa i Jana Rubégo.
Podczas amerykańskiego nalotu na Ostrawę 29 sierpnia 1944 r. na dom handlowy Brouk a Babka spadła jedna bomba lotnicza. Nie wybuchła, jednak uszkodziła dach i ostatnią kondygnację. W wyniku remontu budynek stracił zniszczone piąte piętro i przeszklenie atrium, czwarte piętro z kolei przekształcono na biura i magazyny.
W 1945 r. obiekt znacjonalizowano i przekształcono w Dom Handlowy Ostravanka. W okresie powojennym dwukrotnie dokonywano remontów – w 1960 i 1974 r. Oba bardzo zniekształciły pierwotne wnętrza, a w mniejszym stopniu wpłynęły również na wygląd elewacji.
W 1990 r. Ostravanka trafiła w ręce prywatne. W 2001 r. budynek nabyła sieć księgarni Librex, która postanowiła utworzyć w nim Dom Książki Librex. Został on otwarty 5 września 2001 r. po kilkumiesięcznym remoncie, którego głównym założeniem było jak największe przybliżenie wystroju wnętrz do oryginalnego wyglądu z lat 30. XX wieku. Za ten remont gmach uzyskał tytuł "Budynku roku 2001".
Od 2008 r. w Domu Książki Librex umieszczona jest scena dyskusyjna festiwalu muzycznego Colours of Ostrava.

</doc>
<doc id="2020262" url="https://pl.wikipedia.org/wiki?curid=2020262" title="Dom Handlowy Brouk a Babka w Ostrawie">
Dom Handlowy Brouk a Babka w Ostrawie



</doc>
<doc id="2020264" url="https://pl.wikipedia.org/wiki?curid=2020264" title="Dom Handlowy Ostravanka w Ostrawie">
Dom Handlowy Ostravanka w Ostrawie



</doc>
<doc id="2020265" url="https://pl.wikipedia.org/wiki?curid=2020265" title="Brouk a Babka (Ostrawa)">
Brouk a Babka (Ostrawa)



</doc>
<doc id="2020266" url="https://pl.wikipedia.org/wiki?curid=2020266" title="Cukrownia Kluczewo">
Cukrownia Kluczewo

Cukrownia Kluczewo – cukrownia należąca do koncernu Polski Cukier położona w Kluczewie, południowej dzielnicy Stargardu, przy ul. W. Broniewskiego 23.
Cukrownia swoją pierwszą kampanię buraczaną rozpoczęła w 1884. Początkowo zakład produkował tylko cukier żółty (tzw. surowy), a surowce sprowadzane były tylko z okolicznych wsi. W czasie II wojny światowej cukrownia była zakładem pracy dla jeńców wojennych różnych narodowości m.in. Polaków, Francuzów, Rosjan i Jugosłowian będących więźniami obozu Stalag II D.
Obecnie cukrownia należy do Krajowej Spółki Cukrowej. Jest jedyną cukrownią w województwie zachodniopomorskim.
W 2002 roku oddano do użytku wówczas największy w Europie Środkowej silos na cukier. Może on pomieścić 50 tysięcy ton cukru i mierzy 57 m wysokości.
Od 2008 roku dyrektorem oddziału KSC Cukrownia Kluczewo jest Paweł Dawiskiba a głównym technologiem Piotr Bilewicz.

</doc>
<doc id="2020268" url="https://pl.wikipedia.org/wiki?curid=2020268" title="Instynkt (album)">
Instynkt (album)

Instynkt – trzecia solowa płyta Małgorzaty Ostrowskiej – podwójny album, na który składa się m.in. 16 znanych przebojów nagranych w nowych aranżacjach. 
Lista utworów.
CD1
CD2

</doc>
<doc id="2020270" url="https://pl.wikipedia.org/wiki?curid=2020270" title="Wołodymyr Bondarenko">
Wołodymyr Bondarenko

Wołodymyr Petrowycz Bondarenko, ukr. Володимир Петрович Бондаренко (ur. 6 lipca 1981 w Kijowie) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek SDJuSzOR Dynamo Kijów. Pierwszy trener A.W. Łeonidow. W 1999 rozpoczął karierę piłkarską w CSKA Kijów występował najpierw w drugiej drużynie klubu. Kiedy w 2001 klub został reorganizowany w Arsenał Kijów, został piłkarzem nowego klubu. W 2000-2003 grał na wypożyczeniu w zespołach Systema-Boreks Borodzianka, Borysfen Boryspol i Wołyń Łuck. W 2004 wyjechał do Rosji, gdzie bronił barw klubów Lisma-Mordowija Sarańsk, Sokoł Saratów, Sodowik Sterlitamak i Bałtika Kaliningrad. W międzyczasie na półsezonu wrócił do Ukrainy, gdzie grał w Obołoni Kijów. W styczniu 2009 przeszedł do Czornomorca Odessa. Po spadnięciu klubu do Pierwszej Lihi w czerwcu 2010 klub zrezygnował z usług piłkarza. Potem wyjechał do Rosji, gdzie bronił barw klubów Dinamo Petersburg oraz Torpedo Moskwa. W lipcu 2012 zasilił skład FK Ołeksandrija. Latem 2014 został piłkarzem zespołu amatorskiego Czajka Petropawliwśka Borszczahiwka.
Kariera reprezentacyjna.
W 2000 występował w juniorskiej reprezentacji Ukrainy.

</doc>
<doc id="2020271" url="https://pl.wikipedia.org/wiki?curid=2020271" title="Lisma-Mordowija Sarańsk">
Lisma-Mordowija Sarańsk



</doc>
<doc id="2020273" url="https://pl.wikipedia.org/wiki?curid=2020273" title="Rusłan Łewyha">
Rusłan Łewyha

Rusłan Iwanowycz Łewyha, ukr. Руслан Іванович Левига, ros. Руслан Иванович Левига, "Rusłan Iwanowicz Lewiga" (ur. 31 stycznia 1983 w Kupiańsku, w obwodzie charkowskim) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek klubu Szachtar Donieck. Na początku kariery piłkarskiej występował w trzeciej i drugiej drużynie donieckiego klubu. W latach 2003-2007 grał na wypożyczeniu w klubach Metałurh-2 Donieck, Arsenał-2 Kijów, Sokoł Saratów, Borysfen Boryspol, Illicziweć Mariupol i Worskła Połtawa. W lutym 2008 podpisał 3-letni kontrakt z Czornomorcem Odessa. Po spadku klubu do Pierwszej Lihi w lipcu 2010 został piłkarzem kazachskiego Tobyłu Kostanaj. W styczniu 2011 podpisał kontrakt z azerskim Bakı FK. W lutym 2012 został piłkarzem Olimpiku Donieck. W lutym 2013 roku zmienił klub na Naftowyk-Ukrnafta Ochtyrka.
Kariera reprezentacyjna.
W 2003 występował w młodzieżowej reprezentacji Ukrainy.

</doc>
<doc id="2020274" url="https://pl.wikipedia.org/wiki?curid=2020274" title="Smok. Historia Bruce’a Lee">
Smok. Historia Bruce’a Lee

Smok. Historia Bruce’a Lee (ang. "Dragon: The Bruce Lee Story") – amerykański film biograficzny opowiadający o życiu słynnego aktora i mistrza sztuk walki Bruce’a Lee. Film powstał w oparciu o książki Roberta Clouse "Bruce Lee: The Biography" i Lindy Lee Cadwell "Bruce Lee: The Man Only I Knew".

</doc>
<doc id="2020277" url="https://pl.wikipedia.org/wiki?curid=2020277" title="Parafia Nawiedzenia Najświętszej Maryi Panny w Garbatce">
Parafia Nawiedzenia Najświętszej Maryi Panny w Garbatce

Parafia Nawiedzenia Najświętszej Maryi Panny – rzymskokatolicka parafia w Garbatce-Letnisko, należąca do dekanatu czarnoleskiego w diecezji radomskiej.
Historia.
Parafia została erygowana 22 lutego 1932 przez bp. Włodzimierza Jasińskiego.
Do parafii należą: Garbatka-Letnisko, Garbatka Długa, Molendy, Ponikwa. 
Kościół parafialny murowany według projektu arch. Tadeusza Witkowskiego z Lublina, zbudowany został w latach 1948–1971 staraniem ks. Józefa Kuropieski. Konsekracja świątyni odbyła się 1 lipca 1979, a dokonał jej bp Walenty Wójcik. Kościół jest murowany z czerwonej cegły, jednonawowy. Odnowienia świątyni i zmiany jej wystroju dokonał ks. Stanisław Mnich z wiernymi.

</doc>
<doc id="2020280" url="https://pl.wikipedia.org/wiki?curid=2020280" title="Święty Laurencjusz">
Święty Laurencjusz



</doc>
<doc id="2020281" url="https://pl.wikipedia.org/wiki?curid=2020281" title="Parafia Trójcy Świętej w Leśnicy">
Parafia Trójcy Świętej w Leśnicy

Parafia Trójcy Świętej w Leśnicy jest rzymskokatolicką parafią dekanatu Leśnica diecezji opolskiej. Parafia została utworzona w 1257 roku. Mieści się przy ulicy Kościelnej. Prowadzą ją księża diecezjalni.

</doc>
<doc id="2020282" url="https://pl.wikipedia.org/wiki?curid=2020282" title="Mieczysław Niedziński">
Mieczysław Niedziński

Mieczysław Niedziński, ps. „Men”, „Ren”, „Niemen”, „Morski” (ur. 1917 w Druskienikach, zm. 8 maja 1948) – obrońca z września 1939, uczestnik obrony Lwowa, żołnierz Armii Krajowej, dowódca partyzantki w stopniu podporucznika w Inspektoracie Grodzieńskim i Nowogródzkim, uczestnik operacji Ostra Brama, po której uniknął rozbrojenia przez Sowietów.
Życiorys.
Po zakończeniu II wojny światowej zaangażował się w działalność podziemną na ternie Białoruskiej Socjalistycznej Republiki Radzieckiej. Dzii jego staraniom powstała organizacja zbrojna Obwód nr 10, której został dowódcą.
Zginął 8 maja 1948 w okolicy Grodna (w miejscowości Kulbaki w tamtym czasie 5 km od Grodna w kierunku północno-wschodnim, a dziś na przedmieściu miasta) wraz z kilkunastoma swoimi żołnierzami, w wyniku donosu, otoczony przez sowietów. W październiku 2014 r. w miejscu jego śmierci miejscowi Polacy odsłonili tablicę i krzyż poświęcone pamięci ppor. Mieczysława Niedzińskiego.
Wraz ze śmiercią ppor. Mieczysława Niedzińskiego symbolicznie zamknął się okres zorganizowanego oporu społeczności polskiej Grodzieńszczyzny wobec władzy sowieckiej, choć jeszcze przez co najmniej dwa lata Polacy kontynuowali walkę w tym regionie.

</doc>
<doc id="2020284" url="https://pl.wikipedia.org/wiki?curid=2020284" title="Zimny ślad cyklonu">
Zimny ślad cyklonu

Zimny ślad cyklonu - zjawisko oziębiania się wody w oceanie po przejściu cyklonu tropikalnego.
Zimne ślady wymuszane są przez mieszanie się zimnej wody poniżej cieplejszej wody w oceanicznej warstwie dobrze wymieszanej. Zazwyczaj po przejściu cyklonu tropikalnego warstwa dobrze wymieszana pogłębia się i obniża się jej temperatura.

</doc>
<doc id="2020285" url="https://pl.wikipedia.org/wiki?curid=2020285" title="Ernest Sembol">
Ernest Sembol

Ernest Sembol (ur. 27 lipca 1920 w Karwinie, zm. 26 lipca 1973) – polski nauczyciel i działacz społeczny na Śląsku Cieszyńskim, poseł do Zgromadzenia Narodowego Czechosłowacji (1954–1960), przewodniczący Polskiego Związku Kulturalno-Oświatowego (1968–1970).
Życiorys.
W młodości pracował jako robotnik w kopalni, jednak ostatecznie uzyskał wykształcenie pedagogiczne w Seminarium przy Państwowym Liceum Pedagogicznym w Cieszynie. Pracował jako nauczyciel w Łazach, następnie był dyrektorem szkoły w Karwinie. W 1947 przystąpił do Polskiego Związku Kulturalno-Oświatowego w Czechosłowacji. Jako przedstawiciel polskiej mniejszości narodowej uzyskał mandat posła do Zgromadzenia Narodowego w wyborach 1954, który sprawował przez jedną kadencję do 1960. W 1968 został wybrany przewodniczącym Zarządu Głównego PZKO – funkcję pełnił do 1970, gdy został pozbawiony stanowiska ze względu na krytyczny stosunek do interwencji państw Układu Warszawskiego dławiącej praską wiosnę. Po usunięciu z funkcji prezesa miał problemy ze znalezieniem zatrudnienia, jednak w 1971 powrócił do wykonywania zawodu nauczyciela (we Frysztacie).
Zmarł nagle 26 lipca 1973. Żonaty z Herminą Sembolową. W 1990 Polski Związek Kulturalno-Oświatowy dokonał rehabilitacji prezesa, wskazując na naciski władz komunistycznych, jakie towarzyszyły usunięciu go z funkcji.

</doc>
<doc id="2020286" url="https://pl.wikipedia.org/wiki?curid=2020286" title="Kazimierz Brodowicz">
Kazimierz Brodowicz

Kazimierz Brodowicz (ur. 6 października 1928 w Milanówku, zm. 3 czerwca 2010 w Warszawie) – polski specjalista w zakresie aparatury procesowej, profesor doktor habilitowany inżynierii, wicedyrektor Instytutu Techniki Cieplnej Politechniki Warszawskiej w latach 1974-1984 oraz kierownik Zakładu Aparatury Procesowej i Chłodnictwa w latach 1969-1999.
Studiował na Wydziale Mechaniczno-Konstrukcyjnym Politechniki Warszawskiej, który ukończył w 1954 obroną pracy magisterskiej. Następnie rozpoczął pracę naukową na kierowanej przez Jana Dyduszyńskiego Katedrze Urządzeń i Aparatury Przemysłowej, w 1958 obronił pracę doktorską. Kolejnym etapem kariery naukowej były – habilitacja w 1967 i tytuł profesora nadzwyczajnego w 1977. Wcześniej, bo w 1970 Kazimierz Brodowicz stanął na czele Katedry Urządzeń i Aparatury Przemysłowej, którą kierował aż do przejścia w stan spoczynku. W międzyczasie Katedrę przekształcono w Zakład Aparatury Procesowej i Chłodnictwa. W 1989 otrzymał tytuł profesora zwyczajnego.
W dorobku naukowym Kazimierza Brodowicza znajdują się czterdzieści dwa artykuły, rozprawy i felietony naukowe, pięćdziesiąt dwa referaty. Spośród trzech monografii, których profesor jest autorem i współautorem największą rangę ma zatytułowana "„Pompy ciepła”", którą przetłumaczono na język angielski i opublikowano w Wielkiej Brytanii.
Został pochowany na cmentarzu Północnym w Warszawie (kw. S-X-3-24-21).

</doc>
<doc id="2020287" url="https://pl.wikipedia.org/wiki?curid=2020287" title="Bezpiecznik przypalnikowy">
Bezpiecznik przypalnikowy

Bezpiecznik przypalnikowy, bezpiecznik przypalnikowy suchy – bezpiecznik gazowy, w kształcie walca, zamontowany pomiędzy urządzeniem odbiorczym (zwykle palnikiem spawalniczym), a wężem doprowadzającym odpowiedni gaz z reduktora. Nazywa się „suchy”, gdyż jego zasada działania nie opiera się o wykorzystanie jakiejkolwiek cieczy, w odróżnieniu od bezpieczników „mokrych” (umieszczanych na przykład w wytwornicach acetylenu).
Do palników spawalniczych doprowadza się dwa główne gazy: tlen i acetylen (ten drugi czasami zastępowany jest mieszaniną propanu i butanu). Stąd też stosuje się dwa bezpieczniki: tlenowy (oznakowany barwą niebieską) i acetylenowy (oznakowany barwą czerwoną, używany też w instalacji z mieszaniną propan-butan).
Bezpieczniki te mają kilka funkcji. Bezpieczniki chronią osprzęt spawalniczy. Ich podstawowym zadaniem jest ochrona węży i reduktorów przed cofaniem się płomienia lub wstecznym przepływem któregoś z gazów.
Cofanie się płomienia to zjawisko, gdy płomień palący się u wylotu dyszy (dzioba) cofa się do palnika, lub nawet do węża, najczęściej acetylenowego (lub propan-butanu, gdy jest używana ta mieszanina zamiast acetylenu). Wtedy gaz, paląc się, wydaje charakterystyczne dźwięki (strzały) – mówi się wtedy, że palnik „strzela”. Ochrona przed cofaniem się płomienia polega na zastosowaniu wkładu ze specjalnych materiałów spiekanych, który w momencie cofnięcia płomienia do bezpiecznika rozbija go na dużo więcej mniejszych płomyczków, które nie są w stanie podtrzymać spalania i główny płomień po prostu gaśnie.
Cofnięcie się płomienia może nastąpić, gdy:
- dysza wylotowa z dzioba zostanie zalana ciekłym metalem lub zostanie za bardzo zbliżona do, na przykład, spawanego metalu. Płomień wtedy nie gaśnie, lecz zaczyna palić się wewnątrz palnika z ponaddźwiękową szybkością, co wywołuje efekt strzelania.
- prędkość wylotowa gazów z dzioba jest mniejsza niż prędkość spalania tychże gazów. Wtedy także płomień pali się wewnątrz palnika lub cofa się dalej do węża.
- zawór butli któregoś z gazów jest zamknięty lub zbyt mało otwarty, a drugiej otwarty. Po otwarciu zaworów palnika i próbie zapalenia płomienia mieszanina gazów może się cofnąć do tego węża, w którym panuje zbyt niskie ciśnienie (w palnikach inżektorowych gazem o mniejszym ciśnieniu doprowadzanym do palnika zawsze jest gaz palny, w palnikach równoprężnych oba gazy doprowadzane są pod jednakowym ciśnieniem).
Wsteczny przepływ któregoś z gazów to efekt polegający na przepływie gazu z jednego przewodu (najczęściej tlenowego) do drugiego (najczęściej acetylenowego). Stać się to może, gdy na przykład dziób palnika jest niedokładnie oczyszczony lub zatka się w czasie pracy palnika. Wtedy gaz doprowadzany pod wyższym ciśnieniem może się cofnąć do węża doprowadzającego gaz o niższym ciśnieniem. Wówczas płomień może podążać w głąb przewodu, czyniąc bardzo duże szkody, gdy wąż się przepali, a nawet stanowić zagrożenie życia osób przebywających w pobliżu. Ochrona przed wstecznym przepływem któregoś z gazów polega na zastosowaniu zaworu zwrotnego.
W kolejności od strony końcówki wlotu gazu, bezpieczniki zawierają:
- filtr druciany z siatki wykonanej ze stali nierdzewnej
- zawór zwrotny, uniemożliwiający przepływ gazu w przeciwnym kierunku niż ten przy poprawnej pracy palnika
- materiały spiekane wygaszające cofnięty płomień.
Bezpieczniki przypalnikowe nie są niezbędne do poprawnej pracy palnika, lecz są elementami zapewniającymi bezpieczeństwo. Bezpieczniki reagują natychmiast w porównaniu do człowieka, którego czas reakcji jest względnie duży. Warto dodać, iż większość dziś produkowanych palników jest tak zaprojektowanych, że stan idealnego wyważenia zapewniają im bezpieczniki.
Parametry bezpieczników:
- masa: przeciętnie bezpiecznik acetylenowy ma masę ok. 115 g, a tlenowy ok. 100,3 g.
- ciśnienie robocze - ono także jest uzależnione od rodzaju gazu do jakiego bezpiecznik jest przeznaczony, i wynosi: dla acetylenu 1,5 barów, a dla tlenu 10 barów. Wartości te są wartościami maksymalnymi, których nie należy przekraczać.
Bezpieczniki przypalnikowe maja króćce na węże oraz nakrętki na gwint palnika.
Jak sama nazwa wskazuje, bezpieczniki przypalnikowe łączy się z palnikiem w odróżnieniu od bezpieczników przyreduktorowych, które przykręca się do reduktorów. Te mają taki sam wygląd jak bezpieczniki przypalnikowe, jednak przepływ gazu następuje w odwrotnym kierunku, co uniemożliwia ich zamienne stosowanie. W przypadku gdy nie można skorzystać z bezpiecznika przypalnikowego, można zastosować bezpiecznik przelotowy, który posiada z obu stron wejścia na wąż. Bezpieczniki przelotowe montuje się zazwyczaj w pobliżu palnika. 
Bezpiecznik tlenowy ma gwint prawoskrętny 1/4, a acetylenowy lewoskrętny 3/8, charakterystyczny dla gazów palnych.
Bezpieczniki są wielorazowego użytku. Jedno cofnięcie płomienia nie niszczy ich, lecz częste powroty mogą spowodować ich zużycie.

</doc>
<doc id="2020290" url="https://pl.wikipedia.org/wiki?curid=2020290" title="Witalij Rudenko">
Witalij Rudenko

Witalij Mykołajowycz Rudenko, ukr. Віталій Миколайович Руденко (ur. 26 stycznia 1981 w Odessie) – ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek SDJuSzOR Czornomoreć Odessa i Lilija-Fakeł Odessa. Pierwszy trener W.W. Melnyk. W 1997 rozpoczął karierę piłkarską w SK Odessa, a latem 1998 został piłkarzem Czornomorca Odessa. Występował najpierw w drugiej drużynie, a 20 czerwca 2000 debiutował w Wyższej Lidze w przegranym 3:4 meczu z Illicziwcem Mariupol. W 2007 został wybrany na kapitana drużyny. W czerwcu 2010 po tym, jak Czornomorec spadł do Pierwszej Lihi, zmienił klub na Karpaty Lwów. W lutym 2011 został wypożyczony do Metałurha Zaporoże. Latem 2011 dogadał się z Karpatami o wcześniejsze wygaśnięcie kontraktu i został pełnoprawnym piłkarzem zaporoskiego klubu. W czerwcu 2013 po wygaśnięciu kontraktu opuścił zaporoski klub, po czym ogłosił o zakończeniu kariery piłkarskiej.
Kariera reprezentacyjna.
Występował w juniorskiej i młodzieżowej reprezentacji Ukrainy. Łącznie rozegrał w nich ponad 50 meczów.

</doc>
<doc id="2020291" url="https://pl.wikipedia.org/wiki?curid=2020291" title="Likwor">
Likwor



</doc>
<doc id="2020293" url="https://pl.wikipedia.org/wiki?curid=2020293" title="Kontaktologia">
Kontaktologia

Kontaktologia – pojęcie określające naukę z pogranicza okulistyki (oftalmologii) jako dziedziny nauk medycznych oraz optyki jako dziedziny fizyki oraz gałąź optyki (sfery korekcji wzroku) wyspecjalizowaną w aplikowaniu soczewek kontaktowych, czyli narzędzi korygujących wzrok aplikowanych bezpośrednio na gałkę oczną, oraz artykułów do ich pielęgnacji.

</doc>
<doc id="2020299" url="https://pl.wikipedia.org/wiki?curid=2020299" title="Wiktor Melnyk">
Wiktor Melnyk

Wiktor Wołodymyrowycz Melnyk, ukr. Віктор Володимирович Мельник (ur. 11 sierpnia 1980 w Kijowie) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek DJuSSz Łokomotyw Kijów. W 1998 rozpoczął karierę piłkarską w klubie Metałurh Zaporoże, w której najpierw występował w drugiej drużynie. Wiosną 2004 bronił barw Spartaka Iwano-Frankowsk. Następnie grał w klubach Obołoń Kijów, Metalist Charków, Wołyń Łuck i Krywbas Krzywy Róg. W lipcu 2008 przeszedł do Czornomorca Odessa. Po spadnięciu klubu do Pierwszej Lihi w czerwcu 2010 klub zrezygnował z usług piłkarza. W lipcu 2010 ponownie podpisał kontrakt z klubem Wołyń Łuck. Na początku 2011 przeniósł się do białoruskiej Biełszyny Bobrujsk.

</doc>
<doc id="2020300" url="https://pl.wikipedia.org/wiki?curid=2020300" title="9 (ujednoznacznienie)">
9 (ujednoznacznienie)



</doc>
<doc id="2020302" url="https://pl.wikipedia.org/wiki?curid=2020302" title="Zgromadzenie Sióstr Najświętszego Imienia Jezus">
Zgromadzenie Sióstr Najświętszego Imienia Jezus



</doc>
<doc id="2020303" url="https://pl.wikipedia.org/wiki?curid=2020303" title="Kung-fu (ujednoznacznienie)">
Kung-fu (ujednoznacznienie)



</doc>
<doc id="2020304" url="https://pl.wikipedia.org/wiki?curid=2020304" title="Moja Kolekcja">
Moja Kolekcja

Moja Kolekcja – płyta Małgorzaty Ostrowskiej podsumowująca jej solową karierę. 

</doc>
<doc id="2020307" url="https://pl.wikipedia.org/wiki?curid=2020307" title="II liga kazachska w piłce nożnej">
II liga kazachska w piłce nożnej



</doc>
<doc id="2020309" url="https://pl.wikipedia.org/wiki?curid=2020309" title="BAE Corax">
BAE Corax

BAE Corax – prototypowy, brytyjski, bezzałogowy aparat latający (UAV – Unmanned Aerial Vehicle), wykonany w technologii stealth, będący demonstratorem rozwiązań konstrukcyjnych, które mają zostać użyte w docelowym, bezzałogowym bojowym aparacie latającym.
Historia.
Po zaledwie 10 miesiącach prac, inżynierowie BAE Systems zbudowali bezpilotowy aparat latający wykonany w technologii stealth. Pierwszy lot nowej maszyny wykonany został w 2004 roku na poligonie w Australii. Jest to pierwsza brytyjska konstrukcja tego typu. Wyglądem przypomina amerykański UAV RQ-3 DarkStar. Aparat powstał jako całkowicie własna inicjatywa firmy BAE Systems. Doświadczenia zebrane podczas eksploatacji aparatu mają w przyszłości posłużyć do budowy docelowej maszyny, która obok zadań ściśle rozpoznawczych, pełniła będzie również rolę bojowego aparatu latającego (UCAV).
Konstrukcja.
Corax jest bezogonową maszyną ze skrzydłami o dużym wydłużeniu i krótkim, wysunietym do przodu kadłubem. Jak w wielu podobnych konstrukcjach, wlot powietrza do silnika umieszczony został na kadłubie, nad krawędzią natarcia płata. Analogiczny układ przetestowany został w amerykańskiej konstrukcji Northrop Tacit Blue. Dzięki takiej budowie tunelu dolotowego powietrza do silnika, łopatki sprężarki osłonięte są przed promieniowaniem radarowym. Maszyna posiada chowane w locie trójpodporowe podwozie. Aparat zdolny jest do wykonywania w pełni autonomicznych lotów. Wymogi technologii stealth czynią maszynę bardzo niestabilną aerodynamicznie, dlatego do wykonywania poprawnych lotów wymagany jest system Fly-by-wire.

</doc>
<doc id="2020310" url="https://pl.wikipedia.org/wiki?curid=2020310" title="Bożena Popiołek">
Bożena Popiołek

Bożena Popiołek (ur. 24 listopada 1962) – polska historyk, profesor nauk humanistycznych, pracownik Uniwersytetu Pedagogicznego w Krakowie.
Życiorys.
Stopień naukowy doktora uzyskała w 1993 r. na podstawie rozprawy "Działalność polityczna Elżbiety z Lubomirskich Sieniawskiej (ok. 1669-1729), kasztelanowej krakowskiej" (promotor prof. dr hab. Stanisław Grzybowski) w Wyższej Szkole Pedagogicznej w Krakowie. Habilitacja w 2003 r. (rozprawa habilitacyjna: "Kobiecy świat w czasach Augusta II. Studia nad mentalnością kobiet z kręgów szlacheckich", Akademia Pedagogiczna w Krakowie). W 2010 r. otrzymała tytuł naukowy profesora. 
W latach 2012–2016 pełniła funkcję dyrektora Instytutu Historii i Archiwistyki Uniwersytetu Pedagogicznego w Krakowie, obecnie jest dziekanem Wydziału Humanistycznego tejże uczelni oraz kierownikiem Katedry Edukacji Historycznej i Zakładu Historii Kultury w Instytucie Historii i Archiwistyki. 
Specjalizuje się m.in. w historii kultury i mentalności w epoce nowożytnej oraz historii kobiety i rodziny w epoce staropolskiej. W swoich pracach porusza zagadnienia związane z kulturą śmierci i testamentologią, wzorcami i modelami osobowymi oraz klientelizmem staropolskim. Wiele prac poświęciła problematyce prasy rękopiśmiennej oraz przemocy domowej w epoce nowożytnej. 
Wypromowała 6 doktorów i ponad 100 magistrów. 
Wyróżnienie.
28 lutego 2017 roku prof. Bożena Popiołek została laureatką Programu „Kobieta charyzmatyczna 2017” w kategorii: „Kobieta w nauce”. 

</doc>
<doc id="2020312" url="https://pl.wikipedia.org/wiki?curid=2020312" title="Damian Kostrzewa">
Damian Kostrzewa

Damian Kostrzewa (ur. 19 września 1988 w Gdańsku) – polski piłkarz ręczny, lewoskrzydłowy oraz zawodnik MMA.
Kariera piłkarska.
Do 2007 uczeń i zawodnik pierwszoligowego SMS-u Gdańsk. W latach 2007–2010 grał w AZS-AWFiS Gdańsk. W sezonach 2008/2009 (158 bramek)&lt;ref name="s08/09"&gt;&lt;/ref&gt; i 2009/2010 (155 bramek) był najlepszym strzelcem tego zespołu i czołowym rzucającym Ekstraklasy. W 2010 przeszedł do Vive Kielce, w którym rozegrał pięć meczów w lidze i zdobył w nich 18 goli. Wystąpił również w spotkaniu Ligi Mistrzów z Chambéry Savoie (26:27; 3 października 2010). W lutym 2011 został wypożyczony na półtora roku do MMTS-u Kwidzyn. W 2012 został zawodnikiem Stali Mielec. W sezonie 2012/2013, w którym rozegrał 27 meczów i zdobył 208 goli, został królem strzelców Superligi&lt;ref name="s12/13"&gt;&lt;/ref&gt;. W sezonie 2013/2014, w którym rzucił 147 bramek, zajął 8. miejsce w klasyfikacji najlepszych strzelców ligi. Kontuzja kolana uniemożliwiła mu grę w większości meczów sezonu 2014/2015. W 2016 przeszedł do Wybrzeża Gdańsk. Przez następne dwa lata rzucił dla niego 136 bramek w Superlidze. W 2018 odszedł z gdańskiego zespołu.
W 2007 uczestniczył w mistrzostwach świata U-19 w Bahrajnie (6. miejsce). W 2008 wystąpił w mistrzostwach Europy U-20 w Rumunii (12. miejsce), podczas których zagrał w siedmiu meczach, w których zdobył 39 bramek, zajmując 8. miejsce w klasyfikacji najlepszych strzelców turnieju.
W reprezentacji Polski zadebiutował 29 października 2008 w wygranym meczu z Czarnogórą (30:20), w którym zdobył sześć goli. Znalazł się w szerokiej kadrze na mistrzostwa Europy w Danii (2014); na turniej ostatecznie nie pojechał. Występował również w reprezentacji B.
Kariera MMA.
W MMA zadebiutował 5 lipca 2019 w Gdynia Arenie podczas gali RWC 3, gdzie w pierwszej rundzie pokonał przez techniczny nokaut byłego strongmana Piotra Czapiewskiego.
W drugiej walce odnotował pierwszą porażkę, mierząc się z Pawłem Trybałą 21 grudnia 2019 roku. Przegrał walkę przez techniczny nokaut w drugiej rundzie.
Po prawie 2 letniej przerwie powrócił do oktagonu, podczas Babilon MMA 26 w walce z Sylwestrem Kołeckim. Rywal poddał go duszeniem trójkątnym w pierwszej rundzie.

</doc>
<doc id="2020314" url="https://pl.wikipedia.org/wiki?curid=2020314" title="Osiedle Jana Pawła II (Zduńska Wola)">
Osiedle Jana Pawła II (Zduńska Wola)

Osiedle Jana Pawła II leży w południowej części Zduńskiej Woli, pomiędzy ulicami Paprocką, Główną, Dolną i Boczną. Nowo powstające osiedle sąsiaduje (przez ulicę Paprocką) z osiedlem Południe. W pobliżu znajduje się zbiornik retencyjny Kępina, a także Las Paprocki.
Historia.
Teren nowo powstającego osiedla o powierzchni ponad 25 ha, na którym w roku 2006 został ustanowiony miejscowy plan zagospodarowania przestrzennego miasta Zduńska Wola dla terenu położonego w rejonie ulic: Paprockiej, Głównej i Bocznej zatwierdzony uchwałą opublikowaną w Dz. Urz. Woj. Łódzkiego Nr 100 poz. 799 z 28.03.2006 roku.
Charakterystyka.
Osiedle znajduje się w pobliżu południowej granicy miasta. Całość obszaru przeznaczono pod zabudowę jednorodzinną.

</doc>
<doc id="2020317" url="https://pl.wikipedia.org/wiki?curid=2020317" title="Kęstutis Lapinskas">
Kęstutis Lapinskas

Kęstutis Lapinskas (ur. 29 stycznia 1937 we wsi Bedaliai, rejon szacki) – litewski prawnik i polityk, poseł na Sejm (1990–1992), od 2008 prezes Sądu Konstytucyjnego.
Życiorys.
W 1960 ukończył studia na Wydziale Prawa Uniwersytetu Wileńskiego, a w 1966 ukończył aspiranturę na Uniwersytecie im. Łomonosowa w Moskwie i uzyskał stopień kandydata nauk prawnych.
W latach 1960–1963 pracował jako konsultant w Komisji Prawnej przy Radzie Ministrów Litewskiej SRR. Po powrocie ze studiów w Moskwie podjął pracę na Wydziale Prawa Uniwersytetu Wileńskiego. Pracował na stanowiskach starszego wykładowcy i docenta. Pełnił funkcje kierownika Katedry Prawa Państwowego oraz prodziekana Wydziału.
W 1990 został wybrany do Rady Najwyższej Litewskiej SRR. Poparł uchwalony 11 marca 1990 Akt Przywrócenia Niepodległości. Był członkiem grupy roboczej ds. opracowania projektu Konstytucji, a następnie przewodniczącym Tymczasowej Komisji ds. Opracowania Projektu Konstytucji. W latach 1993–1999 zasiadał w Sądzie Konstytucyjnym. Od 1999 do 2000 pełnił funkcję prezesa Wydziału Postępowania Administracyjnego w Sądzie Apelacyjnym, a od 2000 do 2002 prezesa Naczelnego Sądu Administracyjnego.
W marcu 2002 został ponownie sędzią Sądu Konstytucyjnego, a 3 kwietnia 2008 został wybrany na stanowisko prezesa Sądu.
Specjalizuje się w prawie administracyjnym i konstytucyjnym, jest autorem wielu prac i publikacji.

</doc>
<doc id="2020321" url="https://pl.wikipedia.org/wiki?curid=2020321" title="Józef Adamowicz (krajoznawca)">
Józef Adamowicz (krajoznawca)

Józef Adamowicz (ur. 1876 – zm. 4 maja 1936) – prawnik i ekonomista, nauczyciel, krajoznawca, działacz krajoznawczy.
Życiorys.
Urodził się w 1876 r. Studiował prawo. Czynny zawodowo przed I wojną światową jako członek Delegatury Łódzkiej Rady Adwokackiej w Warszawie, następnie jako sekretarz Giełdy Łódzkiej. Podczas I wojny światowej był sekretarzem Głównego Komitetu Obywatelskiego. Po 1918 r. był dyrektorem Gimnazjum Zgromadzenia Kupców m. Łodzi (zapewne do 1926 r.). Przeniósł się później do Warszawy, gdzie pracował w Ministerstwie Skarbu. Początkowo był kierownikiem Departamentu Kredytowego, a później radcą prawnym. Jego losy zawodowe po I wojnie światowej nie są znane.
Był krajoznawcą, poznawał i propagował dzieje i zabytki ziem polskich, ale głównie Królestwa Polskiego. W 1909 r. był członkiem założycielem Łódzkiego Oddziału Polskiego Towarzystwa Krajoznawczego PTK. 7 marca 1909 r. w sali Szkoły Handlowej Zgromadzenia Kupców m. Łodzi (obecnie gmach należy do Uniwersytetu Łódzkiego (UŁ), ul. G. Narutowicza 68) odbyło się pierwsze zebranie, które wybrało prezesem Zarządu Oddziału Wacława Klossa – dyrektora tej szkoły, i w tym pierwszym zarządzie był zastępcą członka Zarządu oraz przewodniczącym Sekcji Popularyzacji Krajoznawstwa. W następnych latach był także wybierany w skład zarządu, a nawet był wybierany Prezesem Oddziału (w l. 1910–1914 oraz 1924–1926). Adamowicz był cenionym prelegentem Towarzystwa, regularnie wygłaszał odczyty (np. "O kolejach żelaznych na ziemiach polskich" itp.). Ponadto przez kilkanaście lat był prezesem Łódzkiego Towarzystwa Przyjaciół Francji. Podczas pobytu w Warszawie był przez pewien czas (brak dokładniejszych dat) członkiem Zarządu Głównego PTK.
Zmarł 4 maja 1936 r., pochowany na cmentarzu w Gałkówku.

</doc>
<doc id="2020322" url="https://pl.wikipedia.org/wiki?curid=2020322" title="Aleksandra Muszyńska">
Aleksandra Muszyńska

Aleksandra Muszyńska (ur. 1 września 1915 w Brzezinach, zm. 7 lipca 1981 w Łodzi) – polska nauczycielka, działaczka krajoznawcza, działaczka PTTK.
Nauka i praca.
Ukończyła Państwowe Konserwatorium Muzyczne w klasie skrzypiec, wydział prawa Uniwersytetu Łódzkiego i Państwowe Pedagogium w Łodzi. 
Pracę nauczycielską rozpoczęła w Szkole Specjalnej nr 59 dla dzieci upośledzonych, w latach następnych pracowała w Technikum Włókienniczym nr 1 i w Zespole Szkół Energetycznych w Łodzi. Na emeryturę przeszła w 1972.
Działalność społeczna pozazawodowa.
Członkiem PTTK została w 1969. Głównym polem jej działalności była turystyka i krajoznawstwo wśród młodzieży szkolnej.
W Szkolnym Wojewódzkim Ośrodku Krajoznawczo-Turystycznym była instruktorką. W Zarządzie Okręgu Związku Nauczycielstwa Polskiego była opiekunką sekcji turystycznej.
Organizowała i prowadziła bibliotekę krajoznawczo-turystyczną w Szkolnym Wojewódzkim Ośrodku Krajoznawczo-Turystycznym, a następnie w Polskim Towarzystwie Schronisk Młodzieżowych PTSM. W latach 1969–1974 była sekretarzem Oddziału Nauczycielskiego PTTK w Łodzi. Była organizatorką wycieczek krajoznawczych i turystycznych dla członków tego Oddziału i młodzieży szkolnej. Opracowywała wzorcowe trasy.
Miejsce spoczynku.
Zmarła 7 lipca 1981 w Łodzi. Pochowana na Starym Cmentarzu przy ul. Ogrodowej w Łodzi.

</doc>
<doc id="2020323" url="https://pl.wikipedia.org/wiki?curid=2020323" title="Kiryło Daćko">
Kiryło Daćko

Kiryło Daćko, ukr. Кирило Дацько (ur. 7 czerwca 1905 r. we wsi Kiryływka w guberni kijowskiej, zm. 30 grudnia 1963 r. w Nowym Jorku) – sowiecki wojskowy ukraińskiego pochodzenia (major), propagandysta SS-Standarte "Kurt Eggers", a następnie szef ukraińskiego sztabu propagandowego przy Ukraińskiej Armii Narodowej, emigracyjny działacz polityczno-społeczny.
Służył w Armii Czerwonej, dochodząc do stopnia majora. Dostał się do niewoli niemieckiej. Następnie przeszedł kursy propagandowe. Był propagandystą w SS-Standarte "Kurt Eggers". Pod koniec 1944 r. został odkomenderowany do Berlina. Początkowo miał stanąć na czele Ukraińskiego Wojska Wyzwoleńczego (UWW), ale nie doszło do tego. Został natomiast szefem ukraińskiego sztabu propagandowego przy nowo formowanej Ukraińskiej Armii Narodowej, zorganizowanego przez Ukraiński Komitet Narodowy. Jednym z jego głównych działań było przeciwstawianie się podporządkowywaniu Ukraińców służących w armii niemieckiej Siłom Zbrojnym KONR gen. Andrieja A. Własowa. Po zakończeniu wojny K. Daćko wyemigrował do USA. Działał w Ukraińskiej Partii Rewolucyjno-Demokratycznej. Od 1950 r. był zastępcą przewodniczącego Demokratycznego Zjednoczenia Byłych Represjonowanych przez Sowiecki Reżim Ukraińców.

</doc>
<doc id="2020324" url="https://pl.wikipedia.org/wiki?curid=2020324" title="Lester Carney">
Lester Carney

Lester Nelson „Les” Carney (ur. 31 marca 1934 w Bellaire) – amerykański lekkoatleta sprinter, medalista olimpijski z Rzymu.
Studiował na Uniwersytecie Ohio, gdzie uprawiał lekkoatletykę oraz futbol akademicki. W 1958 został wybrany do Baltimore Colts, ale nie zagrał w żadnym meczu.
W 1959 zajął 2. miejsce w biegu na 200 metrów na igrzyskach panamerykańskich w Chicago, przegrywając tylko ze swym kolegą z reprezentacji Stanów Zjednoczonych Rayem Nortonem, a wyprzedzając Mike’a Agostiniego z Federacji Indii Zachodnich. W tym samym roku był 3. w mistrzostwach Stanów Zjednoczonych (AAU) w biegu na 200 metrów i w akademickich mistrzostwach (NCAA) w biegu na 220 jardów.
Na igrzyskach olimpijskich w 1960 w Rzymie zdobył srebrny medal w biegu na 200 metrów, przegrywając z Livio Berrutim z Włoch, a wyprzedzając Abdoulaye Seyego z Francji.

</doc>
<doc id="2020327" url="https://pl.wikipedia.org/wiki?curid=2020327" title="Parafia Garbatka">
Parafia Garbatka



</doc>
<doc id="2020328" url="https://pl.wikipedia.org/wiki?curid=2020328" title="Mistrzostwa Świata w Snowboardzie 1996">
Mistrzostwa Świata w Snowboardzie 1996

Mistrzostwa Świata w Snowboardzie 1996 były to pierwsze w historii mistrzostwa świata w snowboardzie. Odbyły się w austriackim mieście Lienz w dniach 24 – 28 stycznia 1996 r.

</doc>
<doc id="2020329" url="https://pl.wikipedia.org/wiki?curid=2020329" title="Rai Extra">
Rai Extra

Rai Extra – włoska stacja telewizyjna o tematyce rozrywkowej, należąca do spółki RAI.
Historia Rai Extra.
01.07.1999 powstały trzy stacje telewizyjne rozrywkowe z podspółki RAI Sat:
31.07.2003 te trzy stacje połączyły się i powstało RAI Sat Extra, od 18.05.2010 obowiązuje nazwa RAI Extra.

</doc>
<doc id="2020330" url="https://pl.wikipedia.org/wiki?curid=2020330" title="Irmgard Praetz">
Irmgard Praetz

Irmgard Praetz po mężu Römer (ur. 9 sierpnia 1920 w Salzwedel, zm. 7 listopada 2008 w Garching bei München) – niemiecka lekkoatletka, specjalistka skoku w dal, mistrzyni Europy.
Zwyciężyła w skoku w dal na mistrzostwach Europy w 1938 w Wiedniu wynikiem 5,88 m, przed Stanisławą Walasiewicz. 
Była mistrzynią Niemiec w skoku w dal w 1938 i wicemistrzynią w 1940. Zdobyła również mistrzostwo NRD w pięcioboju w 1950.

</doc>
<doc id="2020333" url="https://pl.wikipedia.org/wiki?curid=2020333" title="Screamer 2">
Screamer 2

Screamer 2 – kontynuacja gry komputerowej "Screamer" (będącej symulatorem samochodu), stworzona przez Milestone i wydana przez firmę Virgin Interactive. Zadaniem gracza jest pokonywanie kolejnych etapów w celu odblokowywania nowych państw, po których mógłby się poruszać. Podobnie jak w "Need for Speed II", gracz podróżuje swoim samochodem po różnych drogach (na przykład w Kalifornii lub Skandynawii). Światowa premiera gry nastąpiła 15 listopada 1996 roku. Jej polska wersja ukazała się 5 sierpnia 1997.
W grze ograniczone zostały opcje dostrajające pojazd. Gracz może ustawić hamulce, bieżnik oraz resory.
Odbiór gry.
Jim Varner z serwisu GameSpot przyznał grze ocenę 7/10, doceniając dopracowaną grafikę oraz niezłą sztuczną inteligencję komputerowych przeciwników, skrytykował jednak słaby model jazdy samochodu.

</doc>
<doc id="2020334" url="https://pl.wikipedia.org/wiki?curid=2020334" title="Pawieł Delle">
Pawieł Delle

Pawieł Pietrowicz Delle, ros. Павел Петрович Делле, ps. "Lange", "Dlinnyj" (ur. w 1900 r. w Chabarowsku, zm. po 1990 r.) – współpracownik SD, pracownik oddziału bezpieczeństwa Komitetu Wyzwolenia Narodów Rosji, a następnie wykładowca w niemieckiej szkole dywersyjnej podczas II wojny światowej
Z pochodzenia był Łotyszem. Ukończył politechnikę, zostając architektem. W 1920 r. jego rodzina przyjechała do Estonii. Początkowo mieszkała w Tallinnie, zaś w 1939 r. przeniosła się do Rygi. Po zajęciu Łotwy przez wojska niemieckie latem 1941 r., P. P. Delle ochotniczo wstąpił do Wehrmachtu. Początkowo służył w oddziałach karnych. Uczestniczył w rozstrzeliwaniach mieszkańców Rygi. Następnie sformował Sonderkommando SD w Gatczynie. Potem w stopniu Sonderführera służył w oddziale 1-A "Russland-Mitte" (od marca 1943 r. "Zeppelin-Nord"). Był instruktorem strzelań i tłumaczem. Prowadził przygotowania Piotra I. Szyło ps. "Tawrin" do misji zabicia Józefa Stalina. Pod koniec 1944 r. pracował w oddziale bezpieczeństwa Komitetu Wyzwolenia Narodów Rosji (KONR). Później został wykładowcą w szkole wywiadowczej w Marienbadzie. Po zakończeniu wojny przedostał się do amerykańskiej strefy okupacyjnej. Na pocz. 1948 r. wyjechał do USA.

</doc>
<doc id="2020335" url="https://pl.wikipedia.org/wiki?curid=2020335" title="Gospodarka Holandii">
Gospodarka Holandii

Gospodarka Holandii jest wysoko rozwinięta, jej najwyższą dziedziną są usługi wytwarzające ponad 70% PKB. Walutą państwa jest euro.
Współcześnie Holandia jest gospodarką rynkową z przeważającą własnością prywatną, ale o wysokim poziomie redystrybucji dochodów poprzez podatki, w 2006 wynoszącym 39% PKB. Holandia jest nominalnie szesnastą gospodarką świata, a po zmierzeniu parytetem siły nabywczej dwudziestą drugą. Rozwój gospodarczy nastąpił ze względu na korzystne położenie państwa oraz przekształceniu państwa z czasów II wojny światowej z kraju rolniczego na państwo przemysłowe.
W Holandii kładzie się ogromny nacisk na ekologię: wykorzystanie alternatywnych źródeł energii, zakładanie w samochodach instalacji gazowych itp. Jednak mimo tego konsumpcja pochodnych paliw kopalnych jak benzyny od 1990 do 2007 roku znacząco wzrosła. Potem spadła w związku ze światowym kryzysem w 2008 roku, ale w 2018 nadal była znacząco wyższa niż w 1990.
W holenderskim skarbcu narodowym znajduje się 612,5 ton złota.
Rolnictwo.
Rolnictwo w Holandii jest bardzo intensywne. Holandia zajmuje trzecie miejsce na świecie pod względem eksportu produktów rolnych dzięki uprawie kwiatów i warzyw w cieplarniach (głównie pomidory, ogórki oraz papryki). W rolnictwie pracuje 4% ludności czynnej zawodowo. W 2010 Holandia wyeksportowała 3,6 miliarda cebulek kwiatowych (tulipany, mieczyki, narcyzy i hiacynty) o wartości 313 milionów euro.
Przemysł.
Przemysł w Holandii jest wysoko rozwinięty. Na eksport przeznacza się takie produkty jak maszyny, samochody czy też produkty rolne. W tym sektorze pracuje 23% ludności czynnej zawodowo. Głównym źródłem energii są produkty ropopochodne i gaz ziemny, który tak jak i ropa naftowa wydobywany jest przez Holandię na Morzu Północnym (jest ósmym na świecie wydobywcą gazu ziemnego – 77,3 mld m³ (2006)).
Przemysł przeżywa szybki rozwój (zwłaszcza sektor stoczniowy, elektroniczny oraz chemiczny).
Obecny rozkwit tego sektora nastąpił po II wojnie światowej. Wcześniej największe zyski przynosił sektor włókienniczy.
Usługi.
Usługi są najważniejszą dziedziną gospodarki wytwarzające 70% PKB. W tym sektorze pracuje 73% ludności czynnej zawodowo.
Transport.
Wysoki poziom rozwoju kraju wiąże się z położeniem przy najbardziej uczęszczanych drogach morskich na świecie. W Rotterdamie znajduje się Europoort – największy port morski w Europie oraz drugi na świecie. Oprócz tego ważny port leży w Amsterdamie.
Żegluga śródlądowa odgrywa w Holandii dużą rolę, w szczególności na Renie, Mozie oraz Skaldzie.
Przez ten kraj przebiegają autostrady łączące Francję i Hiszpanię z północną i wschodnią Europą.
Emisja gazów cieplarnianych.
Łączna emisja równoważnika dwutlenku węgla z Holandii wyniosła w 1990 roku 220,479 Mt, z czego 161,282 Mt stanowił dwutlenek węgla. W przeliczeniu na mieszkańca emisja wyniosła wówczas 10,777 t dwutlenku węgla, a w przeliczeniu na 1 dolar PKB 334 kg. Na drugim miejscu była emisja metanu, następnie podtlenku azotu i gazów fluorowanych. Po roku 1990 poziom emisji wszystkich gazów wahał się, osiągając maksimum w drugiej połowie lat 90. W 2018 roku emisja dwutlenku węgla pochodzenia kopalnego wyniosła 162,292 Mt, a w przeliczeniu na mieszkańca 9,499 t i w przeliczeniu na 1 dolar PKB 189 kg. Różne branże były odpowiedzialne za tę emisję w podobnym stopniu, przy czym największy udział zwykle miała energetyka i emisja z budynków, a trochę mniejszy transport i emisja ze spalania w innych branżach przemysłu.
Największe przedsiębiorstwa.
Znane holenderskie przedsiębiorstwa to między innymi: Royal Dutch Shell, Unilever, KLM, AkzoNobel, DAF Trucks, Philips, ING Groep, Rabobank, Heineken, PostNL i Randstad.
Historia.
Wysoki rozwój kraju wiąże się z położeniem przy najbardziej uczęszczanych drogach morskich na świecie. Podczas II wojny światowej Belgia, Holandia oraz Luksemburg podpisały konwencję celną (w Londynie), która integruje te europejskie gospodarki. W 1958 w Hadze utworzono Benelux. Po II wojnie światowej nastąpił szybki rozwój Holandii po zamianie kraju z państwa rolniczego na przemysłowe.
W 1952 roku Holandia stała się członkiem Unii Europejskiej. W 1985 stała się członkiem strefy Schengen. W 1999 roku została włączona do strefy euro i wprowadziła wspólną walutę euro.
1 stycznia 2007 Holandia otworzyła rynek pracy dla Polaków oraz mieszkańców innych państw wchodzących 1 maja 2004 do Unii Europejskiej. Miało to na celu wyeliminowanie "szarej strefy".

</doc>
<doc id="2020336" url="https://pl.wikipedia.org/wiki?curid=2020336" title="Matecznik">
Matecznik

Matecznik – w leśnictwie i łowiectwie trudno dostępne miejsce w lesie będące ostoją dla zwierząt. Mianem matecznika określa się też duże, wolne od ingerencji człowieka (lub gdzie jest ona śladowa) tereny, na których istnieje naturalny ekosystem ze wszystkimi elementami łańcucha pokarmowego. Mateczniki zapewniają egzystencję dużym ssakom mięsożernym, wielu gatunkom ptaków wędrownych itp. Jednym z najbardziej znanych mateczników jest ostoja dzikiej zwierzyny na Alasce – ANWR (Arctic National Wildlife Refuge). Matecznika nie należy utożsamiać bezpośrednio z parkiem narodowym, ponieważ parki narodowe mają zwykle zbyt mały areał.

</doc>
<doc id="2020337" url="https://pl.wikipedia.org/wiki?curid=2020337" title="Gminy w departamencie Deux-Sèvres">
Gminy w departamencie Deux-Sèvres

Lista 305 gmin w departamencie Deux-Sèvres we Francji.

</doc>
<doc id="2020339" url="https://pl.wikipedia.org/wiki?curid=2020339" title="Niedrzwica Kościelna (stacja kolejowa)">
Niedrzwica Kościelna (stacja kolejowa)



</doc>
<doc id="2020340" url="https://pl.wikipedia.org/wiki?curid=2020340" title="Niedrzwica Kościelna (przystanek kolejowy)">
Niedrzwica Kościelna (przystanek kolejowy)

Niedrzwica Kościelna – przystanek kolejowy w Niedrzwicy Kościelnej w powiecie lubelskim, w Polsce.
Podczas remontu i elektryfikacji linii kolejowej nr 68 na odcinku Lublin – Kraśnik pomiędzy marcem a wrześniem 2018 roku wyremontowano peron przystanku.
W roku 2017 przystanek obsługiwał 20–49 pasażerów na dobę.

</doc>
<doc id="2020341" url="https://pl.wikipedia.org/wiki?curid=2020341" title="Obserwatorium Palomar">
Obserwatorium Palomar

Obserwatorium Palomar (ang. "Palomar Observatory") – prywatne obserwatorium astronomiczne znajdujące się na górze Palomar na wysokości 1700 m n.p.m. w Hrabstwie San Diego w Kalifornii, 140 km na południowy wschód od Mount Wilson Observatory. Obserwatorium Palomar jest zarządzane przez California Institute of Technology (Caltech). Badania w obserwatorium są prowadzone przez Caltech i jej partnerów naukowych Jet Propulsion Laboratory i Cornell University.
Instrumenty naukowe.
Obserwatorium składa się obecnie z trzech dużych teleskopów: 
Ponadto w obserwatorium znajduje się testowy interferometr oraz inne instrumenty. Pierwszy teleskop obserwatorium Palomar – teleskop Schmidta wykonany w 1936 roku – nie jest już wykorzystywany.
Historia.
Historia obserwatorium Palomar zaczyna się w 1928 roku, kiedy to George Hale otrzymał grant w wysokości 6 milionów dolarów na budowę nowego obserwatorium oraz 200-calowego teleskopu. Jako projekt teleskopu zaproponowano projekt estońskiego optyka Bernharda Schmidta pochodzący z 1929 roku. Teleskop ten, zwany też kamerą Schmidta, miał wykorzystywać sferyczne zwierciadło oraz korektor umożliwiający otrzymywanie jasnych obrazów. Pierwszy teleskop tej konstrukcji został uruchomiony właśnie w obserwatorium Palomar w 1936 roku.
Lokalizacja obserwatorium na górze Palomar została wybrana przez George’a Hale’a po długich badaniach dopiero w 1934 roku. Problem odlania lustra o średnicy 200 cali (5,1 m) został rozwiązany dopiero w 1936 roku poprzez wybór pyrexu jako substratu. Szlifowanie powierzchni zwierciadła trwało 11 lat. W 1938 rozpoczęto równoległe budowę teleskopu o średnicy 48 cali (1,2 m). Wybuch II wojny światowej wstrzymał prace. Kolejne dwa lata po zakończeniu wojny trwa końcowe szlifowanie oraz regulacja teleskopów. W sierpniu 1948 roku w obserwatorium zaczynają się obserwacje prowadzone teleskopem 48-calowym. Pierwsze obserwacje wykonane 200-calowym teleskopem Schmidta, który 3 czerwca 1948 roku został zadedykowany George’owi Hale’owi, miały miejsce w styczniu 1949 roku.

</doc>
<doc id="2020342" url="https://pl.wikipedia.org/wiki?curid=2020342" title="Palomar Observatory">
Palomar Observatory



</doc>
<doc id="2020348" url="https://pl.wikipedia.org/wiki?curid=2020348" title="Easy PC">
Easy PC

Easy PC – wydawane w latach 1998–1999 czasopismo komputerowe omawiające od podstaw obsługę komputerów z systemem operacyjnym Microsoft Windows 95. Ukazały się razem 72 numery z 3 segregatorami. Redakcja czasopisma znajdowała się we Wrocławiu. Wydawnictwem była firma Vogel Publishing (obecnie Burda Communications). W wyniku udanej reklamy w telewizji pierwszy numer sprzedał się w nakładzie miliona egzemplarzy.

</doc>
<doc id="2020353" url="https://pl.wikipedia.org/wiki?curid=2020353" title="Dziecięce zaburzenie dezintegracyjne">
Dziecięce zaburzenie dezintegracyjne



</doc>
<doc id="2020355" url="https://pl.wikipedia.org/wiki?curid=2020355" title="Mikael Tillström">
Mikael Tillström

Mikael Tillström (ur. 5 marca 1972 w Jönköping) – szwedzki tenisista i trener tenisa, reprezentant w Pucharze Davisa, olimpijczyk z Sydney (2000).
Kariera tenisowa.
Karierę zawodową rozpoczął w roku 1991. W gronie zawodowców wygrał w grze pojedynczej w roku 1997 turniej rangi ATP World Tour w Ćennaju. Pojedynek finałowy zakończył się zwycięstwem Tillströma nad Alexem Rădulescu 6:4, 4:6, 7:5. W roku 1998 ponownie doszedł do finału w Ćennaju, lecz tym razem przegrał mecz o tytuł z Patrickem Rafterem. W sezonie 1999 awansował do finału w Singapurze, przegrywając finałowy mecz z Marcelem Ríosem, a w roku 2000 osiągnął 2 finały, w San José (porażka z Markiem Philippoussisem) i na Majorce (porażka z Maratem Safinem). Najwyżej sklasyfikowany w rankingu singlistów był na 39. miejscu w połowie października 2000 roku.
W grze podwójnej Szwed wygrał łącznie 8 turniejów rangi ATP World Tour (7 z Nicklasem Kultim i 1 z Michaelem Tebbuttem). Ponadto 4 razy był finalistą rozgrywek z cyklu ATP World Tour. W Wielkim Szlemie najlepszym rezultatem Szweda w deblu są półfinały French Open 1999 oraz Wimbledonu 2000. W każdym z tych turniejów partnerem Tillströma był Kulti. Najwyższą pozycję z zestawieniu deblistów osiągnął w lipcu 2000 roku, nr 15.
W reprezentacji Szwecji w Pucharze Davisa zadebiutował w roku 1997. Rozegrał łącznie dla zespołu 10 meczów, wygrywając 5 pojedynków deblowych oraz 2 mecze singlowe.
W 2000 roku wystąpił na igrzyskach olimpijskich w Sydney. W grze pojedynczej doszedł do 3 rundy, w której odpadł po porażce z Rogerem Federerem. W turnieju gry podwójnej wystartował w parze z Nicklasem Kultim. Szwedzki debel został wyeliminowany w 1 rundzie przez późniejszych złotych medalistów, Sébastiena Lareau i Daniela Nestora.
Kariera trenerska.
Jest jednym z fundatorów akademii Good to Great Tennis Academy w Sztokholmie. W 2013 roku był jednym z trenerów Grigora Dimitrowa, a w październiku 2015 został szkoleniowcem Gaëla Monfilsa.

</doc>
<doc id="2020356" url="https://pl.wikipedia.org/wiki?curid=2020356" title="Bitwa pod Brwinowem">
Bitwa pod Brwinowem

Bitwa pod Brwinowem – bitwa stoczona 12 września 1939 w czasie kampanii wrześniowej pomiędzy oddziałami 36 pułku piechoty Legii Akademickiej wchodzącej w skład 28 Dywizji Piechoty z Armii „Łódź” a 4 Dywizją Pancerną ze składu 10 Armii niemieckiej. Po ciężkich walkach trwających cały dzień, oddziały 36 pułku piechoty Legii Akademickiej zostały wycofane do Puszczy Kampinoskiej. W rezultacie bitwy marsz oddziałów niemieckich na Warszawę został spowolniony.
Przed bitwą.
W rezultacie ofensywy niemieckiej na Warszawę do jednych z głównych zadań 36 pułku piechoty Legii Akademickiej należało utorowanie drogi na Warszawę dla 28 Dywizji Piechoty. Plan zakładał, że w razie niepowodzenia 36 pp. ma zostać wycofany do Puszczy Kampinoskiej, a następnie do Modlina.
Bitwa.
O godzinie 5 rano 12 września 1 kompania z 36 pp została ostrzelana w okolicach dworca przez niemiecki patrol motocyklowy. Przy wsparciu 2 i 3 kompanii opanowany został dworzec w Brwinowie. Pod naciskiem polskich oddziałów żołnierze niemieccy wycofali się w rejon Otrębus. Na skutek rozpoznania oddziałów niemieckich umiejscowionych w Otrębusach, Parzniewie i Helenowie dowódca Karol Ziemski wydał rozkaz przeprowadzenia ataków batalionami miejsc stacjonowania wroga.
Około 9 I batalion ze składu 36 pp pomimo silnego ostrzału z broni maszynowej nieprzyjaciela zajął Otrębusy. W międzyczasie w Pruszkowie skoncentrowany został oddział czołgów z 4 Dywizji Pancernej. II batalionowi z 36 pp pod silnym ostrzałem udało się zdobyć zachodnie zabudowania Parzniewa.
Około 12 płk Ziemski wydał rozkaz, aby II batalion pozostał na zajmowanym stanowisku, a I batalion uderzył na Helenów. Zadanie dla I batalionu okazało się niewykonalne ze względu na intensywny ostrzał z broni maszynowej i moździerzy, przy czym batalion został zmuszony przez wroga do wycofania się w rejon stacji kolejowej w Brwinowie.
Około 13 do walki wkroczyły świeże oddziały 4 Dywizji Pancernej od strony Helenowa wsparte częścią oddziałów 31 Dywizji Piechoty idącej od południa. W trudnej sytuacji znalazł się II batalion pozbawiony łączności oraz posiadający niewielką ilość amunicji. Pomimo ciężkiej sytuacji płk Ziemski kolejny raz wydał rozkaz (na piśmie), aby utrzymywać pozycje.
Kolejne natarcie niemieckie zostało przeprowadzone o 15.30. Siły zostały jednak powstrzymane dzięki wzmocnieniu I batalionu przez żołnierzy 28 Dywizji Piechoty. O 17.30 oddziały niemieckie w wyniku strat zaprzestały natarcia. II batalion jako zwarta jednostka przestał istnieć, a do walk we wschodniej części Brwinowa włączony został III batalion ze składu 36 pp. znajdujący się do tej pory w rezerwie.
W wyniku poniesionych strat w ludziach i sprzęcie zadecydowano o wycofaniu 36 pp. z rejonu Brwinowa. O 21.30 zniszczono ciężki sprzęt i działa, a wieczorem o 22.45 wykrwawiony pułk wycofał się na Błonie i dalej do Puszczy Kampinoskiej.
Po bitwie.
Bitwa pod Brwinowem była częścią działań 28 Dywizji Piechoty, w której skład wchodził 36 pułk piechoty Legii Akademickiej. Działania w Brwinowie były epizodem wycofującej się w kierunku Warszawy Armii „Łódź”. Pomimo przegranej 36 pułk piechoty Legii Akademickiej skutecznie spowolnił oddziały niemieckie idące na Warszawę.
W 1940 decyzją Głównego Zarządu PCK przeprowadzono ekshumację żołnierzy poległych podczas bitwy z 1939. Podczas ekshumacji okazało się, że wielu poległych nie posiada nieśmiertelników i wielu ofiar nie zidentyfikowano do dziś. Pochowani są w zbiorowych mogiłach z napisem "N.N."

</doc>
<doc id="2020358" url="https://pl.wikipedia.org/wiki?curid=2020358" title="Zespół tętnicy kątowej">
Zespół tętnicy kątowej



</doc>
<doc id="2020361" url="https://pl.wikipedia.org/wiki?curid=2020361" title="Île aux Marins">
Île aux Marins

Île aux Marins (dosłownie "Wyspa Marynarzy", przed 1931 nazywana "Île aux Chiens", czyli "Wyspa Psów") – mała wyspa na Oceanie Atlantyckim. Znajduje się na obszarze francuskiej zbiorowości terytorialnej Saint-Pierre i Miquelon, u wybrzeży wyspie Saint-Pierre. Ma długość 1500 m, a szerokość waha się między 100 a 400 m. Najwyższy punkt, Cap Beaudry, ma tylko 35 m wysokości.
Wyspa nigdy nie osiągnęła ludności powyżej 200 osób. Niezamieszkana jest od 1965 roku (z wyjątkiem niektórych ludzi, którzy mieszkają tutaj od maja do listopada), kiedy to ostatnie rodziny wyjechały do Saint-Pierre. Posiada wiele unikatowych budynków, takich jak kościół, dom Jézéquel, cmentarz i kilka rybackich domów.

</doc>
<doc id="2020364" url="https://pl.wikipedia.org/wiki?curid=2020364" title="Dziadosicze">
Dziadosicze



</doc>
<doc id="2020365" url="https://pl.wikipedia.org/wiki?curid=2020365" title="G Funk">
G Funk



</doc>
<doc id="2020367" url="https://pl.wikipedia.org/wiki?curid=2020367" title="Kościół Mariacki w Pirnie">
Kościół Mariacki w Pirnie

Kościół Mariacki w Pirnie (niem. Marienkirche (Pirna) lub Stadtkirche St. Marien) – kościół ewangelicko-augsburski położony w saksońskiej Pirnie przy placu Kirchplatz (pol. placu Kościelnym). Jeden z największych późnogotyckich kościołów halowych w Saksonii.
Do najcenniejszych elementów wyposażenia kościoła należy jego sklepienie sieciowe.
We wnętrzu kościoła zachowały się liczne nagrobki a także późnorenesansowy wysoki na 10 m ołtarz z 1611, dzieło braci Michaela i Davida Schwenke, chrzcielnica z grupą dzieci (1561) oraz późnogotycka ambona (1525).
Od 1537 w Pirnie zapanowała reformacja i kościół stał się od tego momentu ewangelicko-luterański.
Historia i architektura.
Budowę kościoła rozpoczął w 1502 Peter von Pirna. Założenie powstającej późnogotyckiej świątyni było trzynawowe i halowe.
Kościół Mariacki robi wrażenie swoimi rozmiarami. Jego potężny dach jest dzięki wysokiej na 40 m kalenicy (w tym wysokość samej więźby dachowej 25 m) najwyższym dachem kościelnym w Saksonii. W 2004 został on poddany renowacji. Sam kościół Mariacki, mający 65 m długości i 35 m szerokości, jest trzecim pod względem wielkości kościołem halowym Saksonii po kościele św. Piotra i Pawła w Görlitz oraz kościele św. Anny w Annaberg-Buchholz.
Mierząca 60 w wieża kościelna została zbudowana w latach 1466–1479, jeszcze przed wybudowaniem właściwego kościoła; z powodu błędów budowlanych części wieży znalazły się wewnątrz kościoła. Wieża pierwotnie była niższa niż planowano. Wbudowane okno wewnętrzne w klatce schodowej, na lewo poniżej organów, umożliwia ogląd wnętrza kościoła. Wieża została zwieńczona kilkukondygnacyjnym barokowym hełmem. Od 1994 znajduje się w niej, jedyny w Saksonii (obok kościoła Najświętszej Maryi Panny w Dreźnie, od 2003), zestaw 7 dzwonów. Do wczesnych lat XX w. w wieży mieszkał dzwonnik, do którego zadań należało m.in. uruchamianie dzwonów. Uboga izba, w której mieszkał, jest obecnie udostępniona do zwiedzania.
Pod koniec budowy, w latach 1539–1546, kościół został przekryty sklepieniem sieciowym. Samonośna konstrukcja więźby dachowej została tak pomyślana, iż nie obciąża znajdującego się pod nią sklepienia, które dzięki temu zostało ukształtowane jako jedyne w swoim rodzaju i – pozbawione funkcji statycznej – służy włącznie celom dekoracyjnym. To imponujące dzieło cechuje rozmaitość form żeber. Sklepienie zawiera ryzykowne konstrukcyjnie i swawolne artystycznie elementy jak np. Wystające, spiralne łęki sklepienne rzeźbione w drewnie oraz dwa ornamenty gałęziowe. Nad prezbiterium znajduje się jedyne w swoim rodzaju sklepienie mające za motyw dekoracyjny rybi pęcherz. W apsydzie sklepienie podtrzymuje bogato opracowana w piaskowcu rzeźba pary ludzkiej, „dzikiego mężczyzny i dzikiej kobiety” (niem. „Wilder Mann und Wilde Frau“). W dalszej części sklepienia żebra krzywobieżne przeplatają się z sieciowymi. Z okresu budowy kościoła (1544-1546) pochodzą malowidła figuralne na sklepieniach, o już protestanckiej proweniencji, przedstawiające różne sceny biblijne, klejnot malarstwa sakralnego epoki reformacji.
Ok. 1570 we wnętrzu kościoła zbudowano empory.
Cennym elementem wyposażenia jest także wysoka na 10 m, wykonana z piaskowca nastawa ołtarzowa i podziwiana przez Goethego chrzcielnica z 1561, pokryta 26 małymi figurkami dzieci.
W latach 1889–1890 wnętrze kościoła uzyskało jednolity wygląd dzięki renowacji przeprowadzonej pod kierunkiem Theodora Quentina.

</doc>
<doc id="2020368" url="https://pl.wikipedia.org/wiki?curid=2020368" title="Grand Prix Południowej Afryki 1978">
Grand Prix Południowej Afryki 1978

Grand Prix Południowej Afryki 1978 (oryg. Citizen &amp; Asseng South African Grand Prix) – trzecia runda Mistrzostw Świata Formuły 1 w sezonie 1978, która odbyła się 4 marca 1978, po raz 12. na torze Kyalami.
24. Grand Prix Południowej Afryki, 15. zaliczane do Mistrzostw Świata Formuły 1.
W wyścigu zadebiutowały Ferrari 312T3 oraz Brabham BT46. Wygrał go Ronnie Peterson, walcząc na ostatnim okrążeniu z Patrickiem Depaillerem. Największą niespodzianką była jednak postawa młodego Riccardo Patrese (Arrows) – prowadził on w wyścigu do 63 okrążenia, kiedy to zepsuł mu się silnik.

</doc>
<doc id="2020369" url="https://pl.wikipedia.org/wiki?curid=2020369" title="Wyspa Annienkowa">
Wyspa Annienkowa

Wyspa Annienkowa (pierwotnie "Pickersgills Island") – niezamieszkana wyspa na Oceanie Atlantyckim, należąca do brytyjskiego terytorium zamorskiego Georgia Południowa i Sandwich Południowy. Ma nieregularny kształt, około 6,4 km długości, najwyższe wzniesienie o wysokości 650 m, leży 13 km od południowego wybrzeża Georgii Południowej.
Historia.
Została odkryta w styczniu 1775 przez wyprawę Jamesa Cooka i nazwana Pickersgills Island dla upamiętnienia porucznika Richarda Pickergilla z załogi HMS "Resolution". Odkryta ponownie w 1819 roku przez rosyjską ekspedycję Bellinghausena i nazwana Wyspą Annienkowa na cześć porucznika Michaiła Annienkowa ze szkunera "Mirnyj".
Geografia.
Najwyższym punktem na wyspie jest szczyt Olstad Peak, który wznosi się na wysokość 650 metrów. Nazwany został na cześć Ola Olstada, norweskiego zoologa, członka ekspedycji badawczych Haralda Horntvedta w latach 1927–1928 i Nilsa Larsena (1928–1929).
W centralnej części wyspy znajduje się jezioro Intrusion, mające ponad 300 m długości, położone na północny wschód od szczytu Olstad Peak.

</doc>
<doc id="2020373" url="https://pl.wikipedia.org/wiki?curid=2020373" title="Dwubocznie symetryczne">
Dwubocznie symetryczne



</doc>
<doc id="2020375" url="https://pl.wikipedia.org/wiki?curid=2020375" title="Wyższe Metropolitalne Seminarium Duchowne św. Jana Chrzciciela w Warszawie">
Wyższe Metropolitalne Seminarium Duchowne św. Jana Chrzciciela w Warszawie



</doc>
<doc id="2020376" url="https://pl.wikipedia.org/wiki?curid=2020376" title="Staple (wyspa)">
Staple (wyspa)

Staple (ang. "Staple Island") – mała skalista wyspa, która leży w hrabstwie Northumberland, w Anglii. Staple znana jest z płodnych kolonii rozrodczych maskonurów, alk i mew trójpalczastych. Ta bezludna wyspa w przeszłości związana była z pobliską wyspą Lindisfarne. Znajduje się niedaleko wybrzeża, na którym stoją zamki Dunstanburgh i Bamburgh.

</doc>
<doc id="2020377" url="https://pl.wikipedia.org/wiki?curid=2020377" title="CZR">
CZR



</doc>
<doc id="2020381" url="https://pl.wikipedia.org/wiki?curid=2020381" title="Staple">
Staple

Miejscowości we Francji: 
Wyspy w Wielkiej Brytanii: 

</doc>
<doc id="2020383" url="https://pl.wikipedia.org/wiki?curid=2020383" title="Milan Jovanić">
Milan Jovanić

Milan Jovanić (cyryl. Милан Јованић; wym. []; ur. 31 lipca 1985 w Nowym Sadzie) – serbski piłkarz występujący na pozycji bramkarza.
Kariera klubowa.
Pierwszym klubem Jovanicia była FK Vojvodina. Stamtąd trafił do zespołu FK Veternik, gdzie rozpoczął grę w drużynie seniorskiej. W 2005 roku przeszedł do australijskiego Perth Glory. Był tam rezerwowym bramkarzem i zagrał tylko w jednym meczu ligowym. Po sezonie 2005/2006 powrócił do rodzinnego miasta, by grać w FK Novi Sad. Po trzech latach gry w tym klubie, został zawodnikiem występującego w Superlidze Spartaka Subotica. 11 czerwca 2010 roku na oficjalnej stronie Spartaka pojawiła się informacja, że Jovanić odbył testy medyczne w Wiśle Kraków. Dwa dni później krakowski klub poinformował, iż podpisał pięcioletnią umowę z Serbem. 30 czerwca 2013 roku Jovanović powrócił do Spartaka, z którym parafował dwuletni kontrakt.
Kariera reprezentacyjna.
W 2003 i 2004 roku Jovanić był powoływany do reprezentacji Serbii i Czarnogóry U-19. W dorosłej reprezentacji Serbii zadebiutował 7 kwietnia 2010 roku podczas wygranego 3:0 spotkania towarzyskiego z Japonią.

</doc>
<doc id="2020385" url="https://pl.wikipedia.org/wiki?curid=2020385" title="Formalhaut">
Formalhaut



</doc>
<doc id="2020387" url="https://pl.wikipedia.org/wiki?curid=2020387" title="Skokholm">
Skokholm

Skokholm (walijski Ynys Sgogwm) – bezludna wyspa położona 4 km od południowo-zachodnich wybrzeży Pembrokeshire w Walii, leżąca na południe od sąsiedniej wyspy Skomer, na terenie Parku Narodowego Pembrokeshire Coast. Wyspa jest udostępniona dla zwiedzających.
W 1916 roku na wyspie została zbudowana latarnia morska Skokholm, zautomatyzowana w 1983 roku.
Wyspa jest jedną z ważniejszych ostoi ptaków morskich w Wielkiej Brytanii; gnieździ się na niej 4500 maskonurów i 2000 nurzyków i alk, a także nawałniki i burzyki północne. Wyspa jest chroniona jako rezerwat przyrody ("nature reserve") i miejsce chronione ze względu na znaczenie naukowe ("Site of Special Scientific Interest"), wraz z sąsiednią wyspą, pod wspólną nazwą Skomer. Skokholm jest również istotnym stanowiskiem archeologicznym, z zachowanymi śladami zamieszkania od czasów epoki brązu.

</doc>
<doc id="2020390" url="https://pl.wikipedia.org/wiki?curid=2020390" title="Richelieu (Kanada)">
Richelieu (Kanada)

Richelieu – miasto w Kanadzie, w prowincji Quebec, w regionie Montérégie i MRC Rouville. Nazwa pochodzi od przepływającej przez miasto rzeki Richelieu.
Liczba mieszkańców Richelieu wynosi 5 208. Język francuski jest językiem ojczystym dla 96,5%, angielski dla 1,3% mieszkańców (2006).

</doc>
<doc id="2020397" url="https://pl.wikipedia.org/wiki?curid=2020397" title="José Joaquín Martínez">
José Joaquín Martínez

José Joaquín „Shaggy” Martínez Valadéz (ur. 22 lutego 1987 w mieście Meksyk) – meksykański piłkarz występujący na pozycji prawego obrońcy lub prawego pomocnika, od 2020 roku zawodnik Cruz Azul.
Kariera klubowa.
Martínez pochodzi ze stołecznego miasta Meksyk i jako siedmiolatek rozpoczął treningi w akademii juniorskiej tamtejszego zespołu Club América. Zanim został włączony do pierwszej drużyny, spędził kilka lat w barwach drugoligowych filii klubu – najpierw CD Zacatepec, a następnie Socio Águila. Treningi z seniorską ekipą rozpoczął w wieku dwudziestu jeden lat za kadencji argentyńskiego szkoleniowca Ramóna Díaza i w meksykańskiej Primera División zadebiutował 24 sierpnia 2008 w przegranym 2:3 spotkaniu z Jaguares. Nie potrafił jednak wywalczyć sobie miejsca w wyjściowym składzie i przez cały pobyt w Américe pozostawał wyłącznie rezerwowym pomocnikiem ekipy. Premierowego gola w najwyższej klasie rozgrywkowej strzelił 15 października 2011 w wygranej 3:0 konfrontacji z Monterrey, zaś ogółem barwy Amériki reprezentował bez większych sukcesów przez trzy i pół roku.
Wiosną 2012 Martínez przeniósł się do drugoligowego Club Necaxa z siedzibą w Aguascalientes, w ramach współpracy pomiędzy obydwoma klubami (posiadającymi tego samego właściciela – Televisę). Tam od razu został kluczowym zawodnikiem ekipy, początkowo występując na pozycji pomocnika, by później zostać przesuniętym na bok obrony. W barwach Necaxy bezskutecznie walczył o promocję do pierwszej ligi; w wiosennym sezonie Clausura 2013 dotarł ze swoją drużyną do finału rozgrywek Ascenso MX i sukces ten powtórzył również pół roku później, podczas jesiennych rozgrywek Apertura 2013. W sezonie Apertura 2014 triumfował natomiast z Necaxą w rozgrywkach drugoligowych, jednak osiągnięcie to nie zaowocowało awansem na najwyższy poziom wobec porażki w decydującym dwumeczu barażowym z Dorados.
W lipcu 2015 Martínez powrócił do pierwszej ligi, zostając zawodnikiem zespołu CF Pachuca. Tam początkowo miał pewne miejsce w składzie, lecz później szkoleniowiec Diego Alonso zdecydował się relegować go na ławkę rezerwowych. Właśnie jako zmiennik, w sezonie Clausura 2016 wywalczył z Pachucą swoje pierwsze mistrzostwo Meksyku, a w tym samym roku zajął również drugie miejsce w krajowym superpucharze – Campeón de Campeones.

</doc>
<doc id="2020399" url="https://pl.wikipedia.org/wiki?curid=2020399" title="Herb Karwiny">
Herb Karwiny

Herb Karwiny - znak heraldyczny, reprezentujący miasto Karwina w Czechach. Jest to prosta tarcza, podzielona na pół wzdłuż. W polu prawym - błękitnym znajduje się pół złotego orła górnośląskiego z czerwonym dziobem, językiem i łapami. W polu lewym - srebrnym umieszczono zieloną gałąź lipy z dwoma liśćmi i jednym kwiatostanem.
Obecny herb (dawny herb miasta Frysztatu) przyjęty został w 1993 roku. Jest to zmodyfikowana wersja herbu z 1968 roku (w wersji tej pole lewe było czerwone).

</doc>
<doc id="2020400" url="https://pl.wikipedia.org/wiki?curid=2020400" title="Bitwa w dolinie rzeki Izery">
Bitwa w dolinie rzeki Izery

Bitwa w dolinie rzeki Izery koło góry Seleucus – starcie zbrojne, które miało miejsce w roku 353 n.e. w czasie wojny między cesarzem Konstancjuszem II a uzurpatorem Magnencjuszem.
W roku 352 Konstancjusz rozpoczął nową ofensywę przeciwko wojskom Magnencjusza, zmuszając uzurpatora do wycofania się w kierunku Galii. Pod Pawią nad rzeką Ticinus, straż przednia cesarza została jednak rozbita przez wycofujące się wojska Magnencjusza. Pozwoliło to uzurpatorowi na wycofanie swoich sił i przygotowanie się do kolejnych walk. 
Latem 353 rezydujący w Mediolanie Konstancjusz podjął nową ofensywę. Wojska cesarza po przekroczeniu Alp, weszły do doliny rzeki Izery. Równocześnie na tyły wojsk Magnencjusza uderzyć miały sojusznicze oddziały germańskich Alamanów, króla Chnodomara. Do bitwy doszło latem 353 w dolinie rzeki Izery, koło góry Seleucus (Seulus?). Resztki wojsk Magnencjusza poniosły tu klęskę, po czym wycofały się do Lugdunum (Lyon). Pozostawiony własnemu losowi uzurpator, został uwięziony przez własnych żołnierzy, którzy zamierzali wydać go Konstancjuszowi. Dnia 10 sierpnia 353 uzurpator odebrał sobie życie, a jego głowę jako przestrogę obwożono po kraju. Podobny los spotkał brata uzurpatora Decencjusza, który kilka dni później powiesił się w miejscowości Sens w Szampanii. Trwająca dwa lata wojna domowa (zwana też uzurpacją Magnencjusza) zakończyła się. W jej wyniku zginęły dziesiątki tysięcy najwartościowszych żołnierzy Imperium. Sytuację tę wykorzystały plemiona barbarzyńskie, dokonując najazdów w Panonii, Galii oraz na Bałkanach.

</doc>
<doc id="2020402" url="https://pl.wikipedia.org/wiki?curid=2020402" title="Park Meir (Tel Awiw)">
Park Meir (Tel Awiw)

Park Meir (hebr. גן מאיר; "Gan Meir") – park miejski położony w centralnej części miasta Tel Awiw, w Izraelu.
Nazwa.
Park został nazwany na cześć pierwszego burmistrza Tel Awiwu, Meir Dizengoffa.
Położenie.
Park zajmuje powierzchnię około 3 ha, która rozciąga się na zachód od ulicy King George i na wschód od ulicy Tchernichovsky, w centrum Tel Awiwu.
Środowisko naturalne.
Tereny parku Meir są w większości porośnięte trawami, a drzewostan jest zdominowany przez oleandry i agawy. Z innych roślin występują tutaj między innymi wiesiołek, opuncja figowa, jukka i tamaryszek. Podłożem są skały wapienne.
Rozkład przestrzenny.
Projekt utworzenia parku miejskiego w tym miejscu przygotował w latach 20. XX wieku architekt krajobrazu Aaron Halevi. Jego pierwotny plan został później przerobiony przez inżyniera miejskiego Shipmana. Park został zaprojektowany w stylu ogrodu angielskiego, w którym wykorzystano naturalne warunki terenu tworząc tereny trawiaste. Z biegiem czasu wprowadzono różne zmiany w ogrodzie. Między innymi przerzedzono drzewostan oraz zamieniono fontannę położoną w centrum parku na duży basen z kwiatami wodnymi.
Historia.
Decyzję o budowie planu podjęto w 1936, jednak realizację planów rozpoczęto w dziesięć lat później. Uroczystość otwarcia parku odbyła się w dniu 10 marca 1944.
21 sierpnia 1949 w parku doszło do głośnego w Izraelu brutalnego gwałtu i zabójstwa. Sprawca przestępstwa David Jacobowitz został uznany za winnego i skazany na karę śmierci. Po odwołaniu się, Sąd Najwyższy zmienił karę na 15 lat więzienia.
Kultura.
W obrębie parku znajduje się budynek dawnej szkoły "Dov Hoz", który od czerwca 2008 służy jako Centrum Społeczności Homoseksualnej. Jest to miejsce spotkań społeczności LGBT w Tel Awiwie. W ostatnich latach park Meir jest wykorzystywany jako miejsce rozpoczynania paradę gejów, tzw. Gay Pride Parade.
Sport i rekreacja.
Część parku jest ogrodzona i przeznaczona dla swobodnego biegania psów. Wybudowano tutaj liczne urządzenia umożliwiające różnorodne zabawy właścicieli ze swoimi psami. Właściciele psów są odpowiedzialni za utrzymanie czystości na terenie parku.

</doc>
<doc id="2020403" url="https://pl.wikipedia.org/wiki?curid=2020403" title="Richelieu (rzeka)">
Richelieu (rzeka)

Richelieu - rzeka w Ameryce Północnej, prawy dopływ Rzeki Świętego Wawrzyńca na południu kanadyjskiej prowincji Quebec. Wypływa z jeziora Champlain na granicy Quebecu z amerykańskimi stanami Nowy Jork i Vermont. Ujście do Rzeki Świętego Wawrzyńca znajduje się w Sorel-Tracy, na krótko przez jeziorem Lac Saint-Pierre.
W 1603 rzekę odkrył Samuel de Champlain. Sześć lat później przepłynął jej całą długość. W 1641 roku Francuzi zbudowali u ujścia rzeki Fort Richelieu, nazwany na cześć Kardynała Richelieu. Od jego imienia wzięła się też dzisiejsza nazwa rzeki, która wcześniej była nazywana "Rivière des Iroquois" (Rzeka Irokezów).
Rozróżnia się bieg górny rzeki ("Le Haut-Richelieu") i dolny ("Le Bas-Richelieu"). Granicę między nimi stanowią katarakty pod Chambly, które omija Kanał Chambly. Ten budowany w latach 1831-1843 kanał wodny jest długi na 19 km i stanowi część amerykańskiego Lakes to Locks Passage, połączenia między Rzeką Świętego Wawrzyńca a rzeką Hudson przeznaczonego dla statków. Aż do pierwszej połowy XX wieku wykorzystywany był jako droga transportu towarów, dziś jest związany głównie z turystyką.

</doc>
<doc id="2020404" url="https://pl.wikipedia.org/wiki?curid=2020404" title="Valdeacederas">
Valdeacederas

Valdeacederas – stacja metra w Madrycie, na linii 1. Znajduje się w dzielnicy Tetuán, w Madrycie i zlokalizowana jest pomiędzy stacjami Plaza de Castilla i Tetuán (linia 1). Została otwarta 1 lutego 1961.

</doc>
<doc id="2020405" url="https://pl.wikipedia.org/wiki?curid=2020405" title="Tetuán (stacja metra)">
Tetuán (stacja metra)

Tetuán – stacja metra w Madrycie, na linii 1. Znajduje się w dzielnicy Tetuán, w Madrycie i zlokalizowana jest pomiędzy stacjami Valdeacederas i Estrecho (linia 1). Została otwarta w 1929.

</doc>
<doc id="2020407" url="https://pl.wikipedia.org/wiki?curid=2020407" title="Herb Brna">
Herb Brna

Herb Brna - znak heraldyczny, reprezentujący miasto Brno w Czechach. Przedstawia na prostej gotyckiej tarczy poziome pasy biało (srebrno)-czerwone w proporcjach 1:2:2:2 (pierwszy od góry pas biały jest o połowę węższy od pozostałych).
Jest to najstarszy znany herb miasta - pochodzi z 1315 roku. W roku 1645 cesarz Fryderyk III udostojnił herb miasta nakładając go na pierś czarnego dwugłowego orła cesarskiego. Herb w obecnej wersji przywrócony został w 1934 roku. W latach 1939-1945 na krótko powrócono do herbu z okresu cesarstwa. 

</doc>
<doc id="2020408" url="https://pl.wikipedia.org/wiki?curid=2020408" title="Kongsberg (stacja kolejowa)">
Kongsberg (stacja kolejowa)

Kongsberg – kolejowy przystanek osobowy w Kongsbergu, w regionie Buskerud w Norwegii, jest oddalony od Oslo Sentralstasjon o 99,37 km. Jest położony na wysokości 161,9 m n.p.m.
Ruch dalekobieżny.
Jest stacją obsługującą dalekobieżne połączenia z południowo-zachodnią i południową częścią kraju. Stacja przyjmuje sześć par połączeń dziennie do Kristiansand, Arendal i Stavanger.
Ruch lokalny.
Leży na linii Sørlandsbanen. Jest elementem kolei aglomeracyjnej w Oslo. Jest ostatnią stacją linii 450. Stacja obsługuje Oslo Sentralstasjon, Drammen, Asker, Lillestrøm i Skøyen.
Pociągi linii 450 odjeżdżają w obu kierunkach co godzinę; od Asker jadą trasą Askerbanen a między Oslo a Lillestrøm jadą trasą Gardermobanen. 
Obsługa pasażerów.
Wiata, poczekalnia, kasa biletowa, automat biletowy, telefon publiczny, parking na 207 miejsc, parking rowerowy, winda peronowa, ułatwienia dla niepełnosprawnych, schowki bagażowe, kiosk, przystanek autobusowy, postój taksówek. Blisko stacji narciarskie trasy zjazdowe.

</doc>
<doc id="2020409" url="https://pl.wikipedia.org/wiki?curid=2020409" title="Caroline (wyspa Kiribati)">
Caroline (wyspa Kiribati)

Caroline, ang. "Caroline Atol", pierwotnie Millennium Island (pol. "Wyspa Milenijna") – najbardziej wysunięty na wschód spośród niezamieszkanych atoli koralowych archipelagu Line Islands, należącego do państwa wyspiarskiego Kiribati na Oceanie Spokojnym.
Wyspa została odkryta przez Europejczyków w 1606 roku. W 1868 roku roszczenia do niej wysunęli Brytyjczycy, a od 1979 roku jest częścią niepodległego państwa Kiribati. Caroline ma stosunkowo nietknięte środowisko naturalne i jest uważana za jedną z najbardziej dziewiczych tropikalnych wysp, pomimo eksploatacji guana, zbiorów kopry i osadnictwa z XIX i XX wieku. Znajduje się na niej jedna z największych populacji krabów palmowych, jest także ważnym siedliskiem lęgowym wielu gatunków ptaków morskich, przede wszystkim rybitwy czarnogrzebietej.
Jako że wyspa Caroline wznosi się tylko sześć metrów nad poziomem morza, jest zagrożona potencjalnym wzrostem poziomu wód w oceanach. Rząd szacuje, że wyspa może zostać całkowicie pochłonięta przez wody w roku 2025. Organizacja Narodów Zjednoczonych oceniła, że wyspa znajduje się wśród najbardziej zagrożonych podwyższeniem poziomu morza wysp.

</doc>
<doc id="2020414" url="https://pl.wikipedia.org/wiki?curid=2020414" title="Port lotniczy Pontianak-Supadio">
Port lotniczy Pontianak-Supadio

Port lotniczy Pontianak-Supadio (IATA: PNK, ICAO: WIOO) – port lotniczy położony w Pontianak, w prowincji Borneo Zachodnie, na Borneo, w Indonezji.

</doc>
<doc id="2020418" url="https://pl.wikipedia.org/wiki?curid=2020418" title="Rajd Jordanii 2008">
Rajd Jordanii 2008

Rezultaty Rajdu Jordanii ("26th Jordan Rally"), eliminacji Rajdowych Mistrzostw Świata, w 2008 roku, który odbył się w dniach 24 – 27 kwietnia. Była to piąta runda czempionatu w tamtym roku i trzecia szutrowa, a także druga runda serii Junior WRC. Bazą rajdu była stolica kraju, Amman. Zwycięzcami rajdu została fińska załoga Mikko Hirvonen/Jarmo Lehtinen jadąca Fordem Focusem RS WRC 07. Wyprzedzili oni Hiszpanów Daniela Sordo i Marca Martíego w Citroënie C4 WRC oraz australijsko-belgijską załogę Chris Atkinson/Stéphane Prévot w Subaru Imprezie WRC 07. Z kolei zwycięstwo w Junior WRC odnieśli Francuzi Sébastien Ogier i Julien Ingrassia w Citroënie C2 S1600. Mistrzowie świata Sébastien Loeb i Daniel Elena z powodu kłopotów technicznych zajęli 10. miejsce.
Klasyfikacja po 5 rundach.
Tabele przedstawiają tylko pięć pierwszych miejsc.

</doc>
<doc id="2020420" url="https://pl.wikipedia.org/wiki?curid=2020420" title="Mikulasz Dzurinda">
Mikulasz Dzurinda



</doc>
<doc id="2020421" url="https://pl.wikipedia.org/wiki?curid=2020421" title="Linia kolejowa Roma – Formia – Napoli">
Linia kolejowa Roma – Formia – Napoli

Linia kolejowa Rzym-Formia-Neapol (zwana również jako "Direttissima Roma – Napoli") - linia kolejowa, stanowiąca część głównego korytarza północ-południe tradycyjnej włoskiej sieci kolejowej. Oddana został do użytku w 1927 roku jako szybkie połączenie, alternatywa dla istniejącej linii Rzym-Neapol przez Cassino, znacznie skracając czas podróży. Równolegle do istniejącej linii zbudowana została kolej dużych prędkości Rzym-Neapol, którą otwarto częściowo w 2005, a całość w 2009.

</doc>
<doc id="2020423" url="https://pl.wikipedia.org/wiki?curid=2020423" title="Haila'er">
Haila'er



</doc>
<doc id="2020424" url="https://pl.wikipedia.org/wiki?curid=2020424" title="Cadillac Seville">
Cadillac Seville

Cadillac Seville – samochód osobowy klasy wyższej produkowany pod amerykańską marką Cadillac w latach 1975–2004.
Pierwsza generacja.
Cadillac Seville I został zaprezentowany po raz pierwszy w 1975 roku.
Model Seville poszerzył ofertę Cadillaca jako mniejsza i tańsza alternatywa dla topowych, najdroższych modeli w ofercie producenta. Samochód został skonstruowany w oparciu o platformę "K-body", wyróżniając się typowymi rozwiązaniami stylistycznymi dla modeli producenta z tego okresu.
Z przodu pierwsza generacja Seville wyróżniała się masywną, kanciastą atrapą chłodnicy połączoną z prostokątnymi reflektorami zachodzącymi na błotniki. Tylną część nadwozia zdobił podłużny, łagodnie opadający ku dołowi bagażnik z umieszczonymi na krawędziach lampami.
Druga generacja.
Cadillac Seville II został zaprezentowany po raz pierwszy w 1979 roku.
Druga generacja modelu Seville oparta została na tej samej płycie podłogowej koncernu General Motors, co poprzednia – "K-body". Samochód przeszedł obszerny zakres modyfikacji, zyskując charakterystyczną sylwetkę nadwozia ze ściętą bryłą bagażnika, która zyskała wypukłą klapę i nisko umieszczone, prostokątne lampy w podłużnej formie.
Pas przedni przeszedł z kolei ewolucyjny zakres zmian, zyskując ponownie dużą, wyraźnie zarysowaną kanciastą atrapę chłodnicy, a także duże prostokątne reflektory zachodzące na błotniki.
Trzecia generacja.
Cadillac Seville III został zaprezentowany po raz pierwszy w 1985 roku.
Trzecia generacja linii modelowej Seville przeszła obszerny zakres zmian w stosunku do poprzednika. Nadwozie zyskało charakterystyczne proporcje z tylną szybą poprowadzoną pod kątem prostym względem kanciasto zarysowanej bryły bagażnika. Krawędzie nadwozia stały się z kolei bardziej zaokrąglone.
Pas przedni zdobiły tym razem wąskie, podłużne reflektory oraz duża, chromowana atrapa chłodnicy. Charakterystycznym elementem w tylnej części nadwozia ponownie stały się z kolei podłużne lampy w kształcie pasów.
Czwarta generacja.
Cadillac Seville IV został zaprezentowany po raz pierwszy w 1991 roku.
Czwarta generacja Seville przyniosła obszerne modyfikacje w wyglądzie, przynosząc zupełnie nową bryłę nadwozia i nowy kierunek stylistyczny Cadillaka.
Nadwozie zyskało bardziej zaokrąglone i obłe proporcje, z dużymi reflektorami dominującymi pas przedni. Tylną, równie okrąglejszą część nadwozia zdobił z kolei bagażnik zwieńczony podłużnym pasem lamp biegnącym przez całą szerokość nadwozia.
Lifting.
W 1995 roku Cadillac Seville czwartej generacji przeszedł obszerną modernizację, w ramach której zmienił się wygląd zderzaków, a także pojawiła się atrapa chłodnicy z logo producenta umieszczonym na niej.
Piąta generacja.
Cadillac Seville V został zaprezentowany po raz pierwszy w 1997 roku.
Piąta i zarazem ostatnia generacja modelu Seville przeszła ewolucyjny zakres zmian w stosunku do poprzednika, rozwijając jego koncepcję stylistyczną.
Z przodu pojawiły się większe, bardziej podłużne reflektory, pas tylny ponownie zdobił podłużny pas lamp biegnący przez całą szerokość nadwozia. Bryła ponownie zyskała zaokrąglony i obły kształt.

</doc>
<doc id="2020426" url="https://pl.wikipedia.org/wiki?curid=2020426" title="Syrian Pearl Airlines">
Syrian Pearl Airlines

Syrian Pearl Airlines - syryjska prywatna linia lotnicza z siedzibą w Damaszku.
Flota.
Flota Syrian Pearl Airlines: 

</doc>
<doc id="2020431" url="https://pl.wikipedia.org/wiki?curid=2020431" title="AEGON International 2010 (kobiety)">
AEGON International 2010 (kobiety)

AEGON International 2010 – tenisowy turniej WTA kategorii WTA Premier Series rangi WTA Premier w sezonie 2010 z cyklu AEGON International rozgrywany w dniach 12–19 czerwca 2010 roku w Eastbourne na kortach trawiastych o puli nagród wynoszącej 600 000 dolarów amerykańskich.
Linki zewnętrzne.
Oficjalna strona turnieju

</doc>
<doc id="2020433" url="https://pl.wikipedia.org/wiki?curid=2020433" title="Tucker Fredricks">
Tucker Fredricks

Tucker Daniel Fredricks (ur. 16 kwietnia 1984 w Janesville) – amerykański łyżwiarz szybki, brązowy medalista mistrzostw świata (2008/2009, 2011/2012) i dwukrotny zdobywca Pucharu Świata (2006/2007, 2009/2010).
Kariera.
Swój jedyny medal na międzynarodowej imprezie Tucker Fredricks wywalczył w 2007 roku, kiedy zajął trzecie miejsce w biegu na 500 m podczas dystansowych mistrzostw świata w Salt Lake City. W zawodach tych wyprzedzili go jedynie Lee Kang-seok z Korei Południowej oraz Japończyk Yūya Oikawa. W tej samej konkurencji zajmował też dwukrotnie piąte miejsce: na dystansowych mistrzostwach świata w Richmond w 2009 roku i rozgrywanych trzy lata później dystansowych mistrzostwach świata w Heerenveen. Kilkukrotnie startował na sprinterskich mistrzostwach świata, najlepszy wynik osiągając podczas mistrzostw świata w wieloboju sprinterskich w Moskwie w 2009 roku, gdzie był dziesiąty. W 2006 roku wziął udział w igrzyskach olimpijskich w Turynie, zajmując 25. miejsce na 500 m. Na tym samym dystansie był też dwunasty podczas igrzysk w Vancouver w 2010 roku, a na rozgrywanych cztery lata później igrzyskach w Soczi zajął 26. miejsce. Wielokrotnie stawał na podium zawodów Pucharu Świata, odnosząc przy tym dziesięć zwycięstw. Najlepsze wyniki osiągnął w sezonach 2006/2007 i 2009/2010, kiedy zwyciężał w klasyfikacji końcowej 500 m. Ponadto w sezonach 2008/2009 i 2011/2012 zajmował trzecie miejsce w tej klasyfikacji.

</doc>
<doc id="2020435" url="https://pl.wikipedia.org/wiki?curid=2020435" title="Herb Ołomuńca">
Herb Ołomuńca

Herb Ołomuńca – znak heraldyczny miasta Ołomuniec w Czechach. Przedstawia na tarczy w polu błękitnym szachowaną czerwono-srebrną orlicę morawską ze złotą koroną, dziobem i szponami, pomiędzy złotymi literami SPQO.
Herb w obecnej wersji przyjęty został w 1934 roku. W poprzednim herbie, nadanym w 1758 roku przez cesarzową Marię Teresę, szachowana orlica nosiła na piersi tarczkę w barwach austriackich z literami FMT (Franciszek, Maria Teresa).
Litery SPQO (Senatus PopulusQue Olomucensis) w herbie pojawiły się w połowie XVI wieku. Natomiast szachowana orlica nawiązuje do historii miasta – było ono stolicą Moraw i posługiwało się herbem Moraw – .

</doc>
<doc id="2020438" url="https://pl.wikipedia.org/wiki?curid=2020438" title="Cerkiew Zmartwychwstania Pańskiego w Bobrownikach">
Cerkiew Zmartwychwstania Pańskiego w Bobrownikach

Cerkiew pod wezwaniem Zmartwychwstania Pańskiego – prawosławna cerkiew filialna w Bobrownikach. Należy do parafii św. Apostoła Jana Teologa w Mostowlanach, w dekanacie Gródek diecezji białostocko-gdańskiej Polskiego Autokefalicznego Kościoła Prawosławnego.
Opis.
Cerkiew położona jest w obrębie cmentarza w Bobrownikach. Była wznoszona w latach 2006–2009 według projektu Jerzego Uścinowicza. Jest to świątynia pomocnicza parafii w Mostowlanach; jej proboszcz, ks. Roman Kiszycki, był pomysłodawcą wzniesienia obiektu. Została wyświęcona w dniu 5 września 2010 przez arcybiskupa białostockiego i gdańskiego Jakuba. Hierarcha ten, razem z przebywającym gościnnie w Polsce arcybiskupem niżnonowogrodzkim i arzamaskim Jerzym odprawił w cerkwi pierwszą Świętą Liturgię.
Cerkiew ma łączną powierzchnię ponad 60 m², wzniesiona jest na planie prostokąta. Budowla drewniana, na wysokiej kamiennej podmurówce. Prezbiterium mniejsze od nawy, w formie pięciobocznej apsydy. Nad nawą czterospadowy dach namiotowy zwieńczony wieżyczką z dużym cebulastym hełmem. Wieża-dzwonnica (wyposażona w 2011 r. w 7 dzwonów odlanych w Rosji, zwieńczona kopułą), znajduje się po południowej stronie przedsionka. Pełni ona również funkcję studzienki. Wnętrze świątyni są wyłożone boazerią; ma ona stropy kolebkowe.

</doc>
<doc id="2020441" url="https://pl.wikipedia.org/wiki?curid=2020441" title="Jerzy z Pizydii">
Jerzy z Pizydii

Jerzy z Pizydii (Jerzy Pizydes, Georgios Pizydes, ur. przed 600, zm. między 631 a 634) – grecki poeta, posłaniec patriarchy Konstantynopola Sergiusza I przy cesarzu Herakliuszu. W latach 622-623 wziął udział w wyprawie cesarza przeciw Persom. Uchodzi za twórcę wersyfikacji dwunastozgłoskowej. W swych utworach opiewał zwycięstwa nad Persami i odzyskanie relikwii Krzyża Świętego (poematy "O wyprawie cesarza Herakliusza na Persów", "O oblężeniu dokonanym przez barbarzyńców i o ich klęsce"). Po 630 roku pisał poezje moralizatorskie i teologiczne ("Przeciw bezbożnemu Sewerowi z Antiochii", "O świętym zmartwychwstaniu Chrystusa Boga"), a także epigramaty o żywotach świętych. Wydał również poetycką parafrazę pod tytułem "Opis 6 dni stworzenia". Z utworów Jerzego z Pizydii czerpali Teofanes, Jan Tzetzes oraz autor Księgi Suda.
Życie.
Jerzy Pizydes urodził się w Pizydii, w południowo-wschodniej Azji Mniejszej. Był związany z dworem cesarza Herakliusza w Konstantynopolu. Należał również do kręgu przyjaciół patriarchy Sergiusza. Był jednym z 12 diakonów świątyni Hagia Sophia, pełnił urzędy skeuofylaksa, odpowiedzialnego za skarbiec i liturgię oraz chartofylaksa, sprawującego pieczę nad zbiorami archiwalnymi świątyni. Uczestniczył w pierwszej wyprawie wojennej Herakliusza na Persów w 622 roku, prawdopodobnie w roli piewcy spodziewanych przyszłych sukcesów cesarza. Przebywał w Konstantynopolu podczas groźnego oblężenia stolicy Cesarstwa przez połączone siły Awarów, Persów i Słowian w 626 r. Twórczość poetycka Pizydesa znalazła wyraz w poematach historycznych, filozoficzno-religijnych i w epigramach.
Poematy historyczne.
Najobszerniejszy z poematów historycznych Pizydesa "O wyprawie cesarza Herakliusza na Persów", liczy sobie 1098 wersów, wypełniających 3 części utworu. W trymetrach jambicznych opiewa w nim poeta czyny wojenne cesarza. Rozpoczyna od dygresji o Homerze i inwokacji do Trójcy Świętej, a następnie przedstawia przebieg wojny, porównując Herakliusza do biblijnego Mojżesza walczącego z faraonem.
Kolejny poemat "O oblężeniu dokonanym przez barbarzyńców i ich klęsce" sławi w 541 wersach jambicznych zwycięstwo Greków nad barbarzyńcami w 626 roku, odniesione pod nieobecność cesarza przez patriarchę Sergiusza. Poeta sławi czyny Sergiusza, przedstawia go jako wybawiciela - stolicy z rąk wrogów. Ostateczne zwycięstwo przypisuje jednak Matce Bożej, patronce stolicy. Ten sam temat pojawia się również w dwóch epigramach Pizydesa.
Trzecim poematem historycznym Pizydesa jest "Herakliada", złożony z 2 części panegiryk. Autor, w 471 wersach jambicznych, opowiada w nim o ostatecznym zwycięstwie Herakliusza nad Chosroesem perskim, odniesionym pod Niniwą w 627 roku.
Poematy filozoficzno-dogmatyczne.
Najobszerniejszy poemat filozoficzno-religijny Pizydesa "Sześć dni stworzenia świata" liczy sobie 1894 wersy jambiczne, choć autor Księgi Suda twierdzi, że jest ich 2000. Poeta opisał w nim stworzenie świata na podstawie pierwszej części Księgi Rodzaju, przedstawia piękno stworzenia, nawiązując do czasów współczesnych. Pizydes korzystał niewątpliwie z komentarzy do kosmogonii Bazylego Wielkiego, Grzegorza z Nyssy, biskupa Epifaniusza, autora Topografii chrześcijańskiej Kosmasa Indikopleustesa. "Heksaemeron" Pizydesa, został w późnym średniowieczu przełożony na język armeński i ruski. Przekład na język ruski został dokonany na podstawie tłumaczenia starosłowiańskiego przez Dymitra Zografa w 1385 roku.
Utwór "Na znikomość życia" różni się od innych wierszy Pizydesa formą wersyfikacyjną, składa się bowiem wersów daktylicznych tworzących dystychy elegijne. Nie jest zbyt obszerny, ma 262 wiersze. Został poświęcony patriarsze Sergiuszowi. Przy pisaniu go Pizydes wzorował się na poezji Grzegorza z Nazjanzu.
Pizydes jest też autorem polemiczno-dogmatycznego poematu "Przeciw bezbożnemu Sewerowi". Poeta zwalcza w nim w 726 wersach jambicznych, monofizyckie poglądy adwokata, a potem biskupa Berytu Sewera, potępionego w 536 roku.
Spod pióra Pizydesa wyszedł również liczący 129 wierszy jambicznych hymn "Na święto Zmartwychwstania Chrystusa Pana naszego". Opisując zwycięstwo Chrystusa nad śmiercią i szatanem, Pizydes zachęca jednocześnie młodego cesarza Konstantyna III (641) do naśladowania ojca, cesarza Herakliusza.
Drobniejsze utwory.
Do drobniejszych utworów poetyckich Pizydesa należą szczuplejsze objętościowo wiersze historyczne: "Odzyskanie na Persach Św. Krzyża przez cesarza Herakliusza" w 116 trymetrach jambicznych; "O zwycięstwie Herakliusza nad Fokasem", w którym gratuluje cesarzowi w 89 trymetrach jambicznych strącenia z tronu tyrana Fokasa; "Pochwala patrycjusza i namiestnika Bonosa" w 168 wersach jambicznych.
Zachował się ponadto szyderczy utwór "Na brzydotę Alypiosa". Od niedawna za utwór Pizydesa uznaje się też liczący 90 heksametrów utwór "Na życie ludzkie", wcześniej przypisywany Manuelowi Filesowi.
Pizydes jest również autorem licznych epigramów pisanych w metrum jambicznym. Utwory o tematyce świeckiej i religijnej noszą tytuły: "Na wizerunek Chrystusa", "Na świętych Kosmę i Damiana", "Na Grzegorza z Nazjanzu", "Na Grzegorza z Nyssy", "Na bibliotekę założoną przez patriarchę Sergiusza", "Na łaźnię publiczną odrestaurowaną przez cesarza Konstanyna", "Na podagrę", "Na siebie samego", zapożyczony od Grzegorza z Nazjanzu.
Styl, język.
Pizydes w "Oblężeniu ..." przypisywał autorstwo słynnego "Akatystu" patriarsze Sergiuszowi. Późniejsi autorzy z kolei to samo twierdzili o Pizydesie. Pizydes nie komponował jednak wierszy rytmicznych, w których został napisany "Akatyst", posługiwał się antycznymi formami: heksametru i dystychu elegijnego o budowie heksametrycznej, ukształtowanych przez Nonnosa z Panopolis, a przede wszystkim trymetru jambicznego.
Język Pizydesa jest potoczysty, bogaty w obrazowaniu. Poeta oszczędnie korzysta z ozdobników krasomówczych. Siła wyrazu poetyckiego, przeżyte emocjonalnie świeckie i religijne treści sprawiły, że zawsze chętnie sięgano po jego poezje. Pod ich urokiem pozostawał w cztery wieki później Michał Psellos, kiedy zastanawiał się w jednym ze swych listów, kto tworzył z większą weną poetycką, Pizydes czy Eurypides.
Utwory Pizydesa są wiarygodnym źródłem historycznym, wieloma faktami uzupełniającym dzieje Bizancjum VII wieku. Dużą wartość posiadają wiadomości o Awarach, Persach, Słowianach, Hunach i Bułgarach, biorących udział w słynnym oblężeniu Konstantynopola. Wiersze Pizydesa o treści historycznej wykorzystali Teofan Wyznawca i "Księga Suda".

</doc>
<doc id="2020442" url="https://pl.wikipedia.org/wiki?curid=2020442" title="UNICEF Open 2010 (kobiety)">
UNICEF Open 2010 (kobiety)

Tenisowy turniej WTA Rosmalen Open 2010 odbył się w dniach 12–19 czerwca w holenderskim ’s-Hertogenbosch na kortach trawiastych. Pula nagród wyniosła 220 000 dolarów amerykańskich.
Linki zewnętrzne.
Oficjalna strona turnieju

</doc>
<doc id="2020443" url="https://pl.wikipedia.org/wiki?curid=2020443" title="Teatr Ludzi Upartych">
Teatr Ludzi Upartych

Teatr Ludzi Upartych – grupa teatralna działająca od 1952 r. przy Teatrze Impresaryjnym im. Włodzimierza Gniazdowskiego we Włocławku. 
Historia.
Grupa utworzona została w roku 1952 jako Zespół Teatralny Związku Nauczycielstwa Polskiego. Pierwszą premierą włocławskiego Teatru Ludzi Upartych był w roku 1952 "Dom otwarty" Michała Bałuckiego. W rok później reżyserem i kierownikiem grupy został Włodzimierz Gniazdowski, przodownik teatru we Włocławku. Wkrótce nazwa została zmieniona na tę, pod którą znamy ją dzisiaj - Teatr Ludzi Upartych. Pod jego kierownictwem grupa występowała w wielu miastach Polski, m.in. w Warszawie. 
W roku 1964 kierownikiem został Stanisław Strubiński, a w latach 1965–1975 Tadeusz Kieloch. W latach 1976–2002 grupę prowadził Waldemar Manowski. Od 2002 roku kierownikiem Teatru Ludzi Upartych został Jan Polak, także dyrektor Teatru Impresaryjnego.
Od 2010 roku grupa rozdaje w Międzynarodowy Dzień Teatru (27 marca) nagrodę "Uparciuchów".
W Teatrze Ludzi Upartych od samego początku grają zarówno osoby starsze i doświadczone, jak i młodzi ludzie jeszcze kształcący się. Obecnie w grupie przeważają właśnie uczniowie.
Repertuar.
Grupa wystawia na bieżąco nowe sztuki, a także regularnie wystawia te, które swoje prapremiery miały już przed laty. Są to m.in. "Antygona", "Białe noce", "Ptasie radio", "Królewna Śnieżka", "Cyrulik sewilski", "Ania z Zielonego Wzgórza", "Moralność pani Dulskiej", "Zemsta", "Maturzyści", "Maria Stuart", "Dom otwarty" i inne. W ostatnich latach zespół można oglądać w przedstawieniach: "Pastorałka", "Lokomotywa", "Pchła Szachrajka", "Krasnoludki są na świecie, Mieszczanin szlachcicem", "Oświadczyny".
Linki zewnętrzne.
Teatr Ludzi Upartych, oficjalna strona

</doc>
<doc id="2020444" url="https://pl.wikipedia.org/wiki?curid=2020444" title="Nick Pearson">
Nick Pearson

Nick Pearson (ur. 13 sierpnia 1979 w Vernon, Wisconsin, Stany Zjednoczone) – amerykański łyżwiarz szybki.
Startował na Igrzyskach w Vancouver. W biegu na 1000 metrów zajął 7. miejsce. W biegu na 500 metrów zajął 26. miejsce.

</doc>
<doc id="2020445" url="https://pl.wikipedia.org/wiki?curid=2020445" title="Denis Hamlett">
Denis Hamlett

Denis Hamlett (ur. 9 stycznia 1969 w Limón) - były kostarykański piłkarz występujący najczęściej na pozycji obrońcy. Obecnie trener.
Początki.
Hamlett urodził się w Limón w Kostaryce, jednak po rozwodzie swoich rodziców w wieku 10 lat przeniósł się z matką do Nowego Jorku. Ostatecznie razem z rodziną osiadł w Maryland, gdzie uczęszczał do Albert Einstein High School. Zanim zaczął studiować na George Mason University (gdzie został wpisany do tamtejszej Hall of Fame), grał też w uniwersyteckiej drużynie Wilmington Seahawks. W 1992 roku ukończył studia.
Kariera klubowa.
Swoją profesjonalną karierę piłkarską Hamlett rozpoczął 10 czerwca 1992, kiedy podpisał kontrakt z drużyną Fort Lauderdale Strikers. W zespole "Strikers" występował latem 1992 i 1993. W międzyczasie jesienią 1992 dołączył do futsalowego Harrisburg Heat, grającego w rozgrywkach NPSL. Spędził tu dwa sezony. W latach 1994-1995 25-letni Kostarykanin kontynuował karierę futsalową w Anaheim Splash. W 1996 roku za pośrednictwem MLS Inaugural Player Draft dostał się do grającej w Major League Soccer drużyny Colorado Rapids. Po udarze mózgu spowodowanego przez niedobór białka we krwi postanowił zakończyć karierę.
Kariera trenerska.
W 1997 roku Hamlett uzyskał licencję trenerską, a w roku 1998 dołączył do sztabu szkoleniowego Chicago Fire, gdzie pracował jako asystent. W 2001 roku tą samą funkcję pełnił podczas wizyty Project-40 w Portugalii. 20 czerwca 2007, po dymisji Dave'a Sarachana, Kostarykanin tymczasowo został pierwszym trenerem Chicago Fire, jednak nie zdołał poprowadzić drużyny nawet w jednym miejscu, gdyż funkcję menadżera objął Juan Carlos Osorio. Kiedy Osorio zrezygnował z pracy, Hamlett ponownie został coachem "Strażaków". 24 listopada 2009 stracił posadę po tym, jak Chicago Fire odpadło w półfinale play-offów po rzutach karnych z Real Salt Lake i tym samym straciło szansę na zostanie mistrzem USA.

</doc>
<doc id="2020446" url="https://pl.wikipedia.org/wiki?curid=2020446" title="Herb Wąchocka">
Herb Wąchocka

Herb Wąchocka – jeden z symboli miasta Wąchock i gminy Wąchock w postaci herbu.
Wygląd i symbolika.
Herb przedstawia na białej tarczy basztę z cegły czerwonej palonej na której wybudowane są trzy takież wieżyczki rozmieszczone w sposób symetryczny z których środkowa jest wyższa o głowicę wieżyczki. Bordiura oraz fugi między cegłami czarne.

</doc>
<doc id="2020449" url="https://pl.wikipedia.org/wiki?curid=2020449" title="Partia Demokratyczna (Słowacja)">
Partia Demokratyczna (Słowacja)

Partia Demokratyczna (słow. "Demokratická strana", DS) – słowacka partia polityczna, działająca w latach 1989–2006.
Partia powstała 10 grudnia 1989, nawiązując swoją nazwą do Partii Demokratycznej, działającej w latach 1944–1948 i rozwiązanej przez władze komunistyczne. W 1990 otrzymała 4,4% głosów i 7 mandatów w Słowackiej Radzie Narodowej. W kolejnych wyborach (1992, 1994) nie przekraczała wyborczego progu, uzyskując odpowiednio 3,3% i 3,4% głosów. Również w 1994 doszło do rekonstrukcji partii na skutek połączenia kilku mniejszych ugrupowań – Obywatelskiej Unii Demokratycznej, Obywatelskiej Partii Demokratycznej Słowacji, Demokratów 92, Ruchu Czecho-Słowackiego Zrozumienia i Ligi Zielonych. W 1998 DS dołączyła do Słowackiej Koalicji Demokratycznej, która stała się ugrupowaniem rządzącym. W 2000 demokraci nie przyłączyli się do Słowackiej Unii Chrześcijańskiej i Demokratycznej, zachowując odrębność. Nie wystartowali ostatecznie w wyborach w 2002, popierając SDKÚ, a ich lider, Ľudovít Kaník, po wyborach dołączył do nowego rządu. Ostatecznie 17 grudnia 2005 Partia Demokratycznej podjęła decyzję o przyłączeniu się do SDKÚ, która 21 stycznia 2006 przyjęła nową nazwę Słowacka Unia Chrześcijańska i Demokratyczna – Partia Demokratyczna.

</doc>
<doc id="2020450" url="https://pl.wikipedia.org/wiki?curid=2020450" title="Drospirenon">
Drospirenon

Drospirenon (łac. "Drospirenonum") – progestagen o działaniu antyandrogennym, czyli hamującym aktywność hormonów męskich. Zmniejsza np. wydzielanie łoju, czy wzrost wagi.

</doc>
<doc id="2020451" url="https://pl.wikipedia.org/wiki?curid=2020451" title="Herb Orłowej">
Herb Orłowej

Herb Orłowej - symbol heraldyczny, reprezentujący miasto Orłowa w Czechach, na Śląsku Cieszyńskim.
Jest to tarcza trójdzielna w słup, z lewej w pas. W polu prawym błękitnym znajduje się połowa złotego orła górnośląskiego z czerwonym językiem, dziobem i szponami. W polu drugim górnym - srebrnym umieszczono czerwone drzewo dębu, zaś w polu trzecim dolnym - czarnym skrzyżowane srebrne młotki górnicze.
Herb przyjęty został 1 grudnia 1996 roku.

</doc>
<doc id="2020453" url="https://pl.wikipedia.org/wiki?curid=2020453" title="Kościół farny św. Piotra i Pawła w Görlitz">
Kościół farny św. Piotra i Pawła w Görlitz

Kościół farny św. Piotra i Pawła w Görlitz (niem. Pfarrkirche St. Peter und Paul lub w skrócie: Peterskirche) – kościół ewangelicko-augsburski położony w saksońskim Görlitz na pagórku nad Nysą Łużycką. Największy kościół halowy w Saksonii.
Historia i architektura.
Kościół św. Piotra i Pawła wznosi się nad Nysą Łużycką stanowiąc dzięki swemu wysokiemu, pokrytemu miedzianą blachą dachowi i parze strzelistych wież charakterystyczny punkt orientacyjny Starego Miasta Görlitz.
Już ok. 1230 istniała w tym miejscu późnoromańska bazylika, z której zachował się zachodni fragment z bogato zdobionym, uskokowym portalem, zwanym Portalem Narzeczonych. W latach 1423–1475 zbudowano w tym miejscu nowy, późnogotycki, pięcionawowy pseudobazylikowy kościół halowy. Budowę nad osuwającym się terenie nad Nysą Łużycką rozpoczęto od potężnych fundamentów czteronawowej krypty św. Jerzego, konsekrowanej w 1475. W wyniku rywalizacji z nową, czteronawową katedrą w Budziszynie zmieniono pierowotny, trzynawowy plan świątyni na pięcionawowy. W odróżnieniu od klasycznego kościoła halowego zewnętrzne nawy boczne (20 m wysokości) są niższe od nawy środkowej (27 m) i wewnętrznych naw bocznych (25 m), które są niemal równe. Ze swoimi 72 m długości i 39 m szerokości kościół św. Piotra i Pawła jest największym późnogotyckim halowym kościołem Saksonii.
Poligonalne, zamknięte na planie trójliścia prezbiterium, ukończone w 1465, tworzy wraz z korpusem jednolitą, wypleniona światłem przestrzeń wewnętrzną, z którą harmonizują smukłe filary, przejmujące wysoko żebra sklepień sieciowych i gwiaździstych. Sklepienia są dziełem C. Pflügera, U. Laubamischa i B. Börera z lat 1491-1497.
Pod prezbiterium znajduje się wspomniana krypta z kaplica św. Jerzego (niem. Georgenkapelle).
W 1515 ukończono potężny dach kościoła.
W latach 1520, 1543 i 1553 zbudowano trzy kruchty. 
Wyposażenie wnętrza przepadło podczas pożaru miasta w 1691, po którym odbudowano kościół w stylu barokowym. Wówczas to powstały m.in.: ambona z piaskowca (1693), ołtarze, dzieło G. Heermanna, stalle rajców miejskich i konfesjonały (1695), organy Eugenio Caspariniego i prospekt organowy J.C. Büchaua (1703).
Z dawnego wyposażenia przetrwały jedynie malowidła ścienne z kaplicy św. Jerzego (ok. 1510), która oparła się pożarowi.
Obie wieże, wysokie na 84 m wzniesiono w latach 1889-1891.
Wyposażenie.
Organy.
Godny uwagi jest przede wszystkim zachowany prospekt organowy z 1703. Znajdujące się na prospekcie 17 piszczałek zostało uformowanych na kształt promieni słonecznych, stąd nazwa instrumentu: Sonnenorgel (pol. organy słoneczne).
Oryginalne organy Caspariniego nie zachowały się. Zostały one bowiem przebudowane w latach 1827/1828 przez Josepha Schinke i Carla Friedricha Ferdinanda Buckow; późniejsze przebudowy miały miejsce w latach 1845–1847 (Johann Nikolaus Friedrich Jahn) i w 1894, kiedy to firma organowa Schlag &amp; Söhne zachowując kilka starych głosów zbudowała za prospektem całkowicie nowy instrument. I to dzieło doczekało się przebudowy w latach 1926–1928 (firma Sauer). Od 1997 istnieją w tym miejscu nowe organy zbudowane przez firmę Mathis Orgelbau AG z Näfels (Szwajcaria).
Mają one 88 głosów podzielonych na 4 manuały i pedał i następującą dyspozycję:

</doc>
<doc id="2020455" url="https://pl.wikipedia.org/wiki?curid=2020455" title="Louise de La Vallière">
Louise de La Vallière

Françoise Louise de La Baume Le Blanc de La Vallière (ur. 6 sierpnia 1644 w Turenii, zm. 6 czerwca 1710 w Paryżu) – faworyta króla Francji Ludwika XIV.
Życiorys.
Urodziła się jako córka oficera Laurenta de La Baume Le Blanc (który przyjął nazwisko od małego majątku ziemskiego pod Amboise) i Françoise Le Provost. Ojciec Ludwiki zmarł w 1651, a jej matka cztery lata później wyszła za mąż za Jacques'a de Courtarvel, markiza de Saint-Rémy, i dołączyła do dworu księcia orleańskiego Gastona w Blois. Tam Ludwika wychowała się wraz z córkami Gastona z jego drugiego małżeństwa: przyszłą wielką księżną Toskanii, księżną Alençon i księżną Sabaudii. Po śmierci Gastona wdowa po nim przeniosła się do Paryża i zabrała ze sobą córki i Ludwikę. Tam dzięki wstawiennictwu kuzynki Madame de Choisy Ludwika została damą dworu Henrietty Anny Stuart, żony księcia Orleanu Filipa i szwagierki króla Ludwika XIV.
W 1661 została kochanką króla francuskiego Ludwika XIV. Związek z królem wzbudził kontrowersje wśród członków dworu i duchowieństwa. 24 lutego 1662 Ludwika opuściła dwór i udała się do klasztoru wizytek w Chaillot. Za wstawiennictwem króla wkrótce wróciła na dwór francuski. Pod koniec marca 1663 zaszła w ciążę. 19 grudnia 1663 w swym paryskim domu urodziła w tajemnicy syna. Chłopiec został wywieziony z dala od matki przez królewskiego ministra Jeana-Baptiste Colberta i jego żonę, ochrzczony jako Charles i zarejestrowany pod fałszywym nazwiskiem. Dziecko zmarło dwa lata później. 7 stycznia 1665 na świat przyszedł kolejny syn Ludwiki i Ludwika, Filip, który również zmarł w niemowlęctwie. 2 października 1666 La Vallière wydała na świat córkę Marię Annę, późniejszą księżnę Conti. Wkrótce miejsce Ludwiki u boku króla zajęła Françoise-Athénaïs de Rochechouart, markiza de Montespan. W tym czasie La Vallière urodziła swoje ostatnie dziecko. 17 listopada 1667 w Saint-Germain-en-Laye na świat przyszedł Ludwik, hrabia Vermandois.
Po rozstaniu z Ludwiką król nadał jej posiadłość Vaujours i uznał dzieci, które mu urodziła. Po kilku latach starań o odzyskanie utraconej pozycji Ludwika schroniła się w klasztorze Najświętszej Marii Panny w Chaillot. Król polecił jednak ministrowi Colbertowi, aby sprowadził ją na dwór. Sypialnia La Vallière była połączona z sypialnią markizy de Montespan, aby dwór myślał, że król nadal sypia z La Vallière. Wkrótce król pozwolił La Vallière opuścić dwór. 2 czerwca 1674 została karmelitanką i przyjęła imię "Ludwiki od Miłosierdzia".

</doc>
<doc id="2020456" url="https://pl.wikipedia.org/wiki?curid=2020456" title="Ludwika de la Vallière">
Ludwika de la Vallière



</doc>
<doc id="2020457" url="https://pl.wikipedia.org/wiki?curid=2020457" title="Federacyjna Republika Brazylii">
Federacyjna Republika Brazylii



</doc>
<doc id="2020460" url="https://pl.wikipedia.org/wiki?curid=2020460" title="Partito Democratico">
Partito Democratico



</doc>
<doc id="2020461" url="https://pl.wikipedia.org/wiki?curid=2020461" title="Mitchell Whitmore">
Mitchell Whitmore

Mitchell Whitmore (ur. 18 grudnia 1989 w Santa Ana) – amerykański łyżwiarz szybki. Mistrz Świata Juniorów w biegu na 500 metrów z 2009 roku z Zakopanego.
Startował na Igrzyskach w Vancouver. W biegu na 500 metrów zajął 37. miejsce.

</doc>
<doc id="2020465" url="https://pl.wikipedia.org/wiki?curid=2020465" title="Herb Bodzentyna">
Herb Bodzentyna

Herb Bodzentyna – jeden z symboli miasta Bodzentyn i gminy Bodzentyn w postaci herbu.
Wygląd i symbolika.
Herb przedstawia na czerwonej tarczy fragment muru miejskiego z blankami z rombowym żyłowaniem, nad murem wznoszą się dwie białe, blankowane wieże z czarnymi otworami strzelniczymi, między nimi umieszczona jest złota infuła biskupia. 
Herb związany jest z rolą Bodzentyna jako grodu obronnego i założycielem miasta biskupem Janem Bodzantą.

</doc>
<doc id="2020475" url="https://pl.wikipedia.org/wiki?curid=2020475" title="Timbersports Series">
Timbersports Series

STIHL Timbersports Series – seria zawodów drwali w cięciu drewna, sponsorowana przez firmę produkującą pilarki do drewna Stihl, która odbywa się od 1985 roku. Obecnie zawodnicy rywalizują w sześciu różnych konkurencjach.
Hall of Fame.
Począwszy od 2015 r. każdego roku Timbersport Series dodaje zawodników do galerii sław tych zawodów.
Polacy w Stihl TS.
W Polsce zawody TS organizuje Związek Ochotniczych Straży Pożarnych RP i biorą w nich udział wyłącznie strażacy ochotnicy z OSP. Najbardziej znanym zawodnikiem w serii TS jest zawodowy strażak z Zielonej Góry i jednocześnie ochotnik w OSP Urzuty – Arkadiusz Drozdek – wielokrotny mistrz Polski w dyscyplinach drwali.

</doc>
<doc id="2020479" url="https://pl.wikipedia.org/wiki?curid=2020479" title="Parafia św. Stanisława Biskupa Męczennika w Bodzentynie">
Parafia św. Stanisława Biskupa Męczennika w Bodzentynie

Parafia Świętego Stanisława Biskupa Męczennika – parafia rzymskokatolicka w Bodzentynie. Należy do dekanatu bodzentyńskiego diecezji kieleckiej. Założona w 1355 roku. Mieści się przy ulicy Kościelnej. Duszpasterstwo w niej prowadzą księża diecezjalni.
Zasięg parafii.
Do parafii w 1984 roku należeli wierni z następujących miejscowości: Bodzentyn, Celiny, Dąbrowa Dolna, Dąbrowa Górna, Kamienna Góra, Podkonarze, Leśna-Stara Wieś, Podgórze, Psary Grabowa, Psary-Kąty, Podlesie, Psary-Podłazy, Psary-Stara Wieś, Sieradowice Pierwsze, Sieradowice Drugie, Sieradowice-Parcele, Święta Katarzyna, Wilków i Wzorki. 
W 1986 roku zmniejszono zasięg parafii w Bodzentynie aby mogła powstać parafia w Psarach.
W 1995 roku zmniejszono zasięg parafii w Bodzentynie aby mogła powstać Parafia Świętej Katarzyny w Świętej Katarzynie. W 2005 roku parafia liczyła 4930 wiernych.

</doc>
<doc id="2020481" url="https://pl.wikipedia.org/wiki?curid=2020481" title="Rancho Texas">
Rancho Texas

Rancho Texas – polski film przygodowy z 1958 roku. Film był reklamowany jako pierwszy polski western, nie jest to jednak western w klasycznym znaczeniu tego słowa, gdyż akcja nie dzieje się na preriach Dzikiego Zachodu, lecz w Polsce w Bieszczadach (zdjęcia kręcono w Tworylnem).
Fabuła.
Dwaj studenci zootechniki, Jacek i Stefan, przyjeżdżają w Bieszczady, by przeżyć wakacyjną przygodę. Zafascynowani westernami zatrudniają się jako „kowboje” na miejscowych wypasach bydła. Jednak zamiast przygód ich udziałem jest niekończąca się nuda. Wszystko zmienia się, gdy Jacek w pobliskim barze zaczyna podrywać miejscowe dziewczyny. Jedna z nich okazuje się być sympatią szefa bandy przemytników.

</doc>
<doc id="2020483" url="https://pl.wikipedia.org/wiki?curid=2020483" title="Czerwcowe Lirydy">
Czerwcowe Lirydy

Czerwcowe Lirydy ("JLY") – słaby rój meteorów aktywny od 11 do 21 czerwca. Jego radiant znajduje się w gwiazdozbiorze Lutni. Maksimum roju przypada na 16 czerwca, jego aktywność jest nieregularna. Obfitość roju jest zmienna, maksymalnie wynosi 1,3 do 3,5 meteorów/h. Prędkość meteorów z roju wynosi 15 km/s. Rój ten był zaobserwowany po raz pierwszy 15 czerwca 1966 roku przez "S. Dvoraka" w Kalifornii.

</doc>
<doc id="2020485" url="https://pl.wikipedia.org/wiki?curid=2020485" title="Rebekah Bradford">
Rebekah Bradford

Rebekah Bradford (ur. 30 kwietnia 1983 w Apple Valley, Minnesota, Stany Zjednoczone) – amerykańska łyżwiarka szybka.
Startowała na Igrzyskach w Vancouver. W biegu na 1000 metrów zajęła 29. miejsce.

</doc>
<doc id="2020492" url="https://pl.wikipedia.org/wiki?curid=2020492" title="AEG C.VIII">
AEG C.VIII

AEG C.VIII – prototyp niemieckiego dwuosobowego samolotu rozpoznawczego z okresu I wojny światowej. Konstrukcję oparto na udanym samolocie AEG C.IV, wprowadzając do niej kilka poprawek i modyfikacji. Zachowano pierwotny silnik Mercedes D.III, jednak zmniejszono wymiary samolotu (np. C.VIII miał rozpiętość mniejszą od C.IV aż o cztery metry), dzięki czemu wzrosła prędkość maksymalna, ze 158 do 170 km/h. Przekonstruowano poza tym skrzydła, zmieniono usterzenie oraz w miejsce kolektora wydechowego z rurą odprowadzającą spaliny nad górny płat wprowadzono kolektory z boków kadłuba. 
Ponieważ wprowadzone zmiany nie doprowadziły do wyraźnego poprawienia osiągów samolotu, z dalszych prac nad C.VIII zrezygnowano.

</doc>
<doc id="2020494" url="https://pl.wikipedia.org/wiki?curid=2020494" title="Herb Osieka">
Herb Osieka

Herb Osieka – jeden z symboli miasta Osiek i gminy Osiek w postaci herbu.
Wygląd i symbolika.
Herb przedstawia na tarczę podzieloną na dwie równe części w słup. W prawej czerwonej znajduje się biały półorzeł bez korony, zwrócony heraldycznie w prawo. W lewym białym polu widoczna jest dłoń barwy brązowej trzymająca podwójny krzyż lotaryński barwy czerwonej – jeden z elementów herbu Pogoń.

</doc>
<doc id="2020496" url="https://pl.wikipedia.org/wiki?curid=2020496" title="ALWIL Software">
ALWIL Software



</doc>
<doc id="2020500" url="https://pl.wikipedia.org/wiki?curid=2020500" title="Piscydy Austrinidy">
Piscydy Austrinidy



</doc>
<doc id="2020501" url="https://pl.wikipedia.org/wiki?curid=2020501" title="Niedrzwica (stacja kolejowa)">
Niedrzwica (stacja kolejowa)

Niedrzwica – stacja kolejowa w Niedrzwicy Dużej w powiecie lubelskim, w Polsce.
W roku 2017 stacja obsługiwała 50–99 pasażerów na dobę.
Jest to pierwsza stacja na linii poza granicami Lublina. Posiada 3 tory główne (jeden zasadniczy oraz dwa dodatkowe). Jesienią 2011 dokonano przebudowy układu torowego stacji – wybudowano nowy peron wyspowy pomiędzy dotychczasowymi torami nr 1 i 4. Tor dodatkowy nr 2 został zlikwidowany, a jego funkcję przejął tor nr 4. Peron posiada m.in. monitoring i wiaty. Już wcześniej przed budową peronu zlikwidowano rozjazd w torze nr 4 kierujący na tor przy rampie ładunkowej - jedyny możliwy wjazd jest od strony Wilkołazu. Budynek dworca popadł w kompletną ruinę – jest zamknięty i zdewastowany, a wieża ciśnień została zburzona. Do roku 2015 ruch prowadzony był przez dwie nastawnie: dysponującą "N" (od strony Lublina) i wykonawczą "N1" (od strony Wilkołazu), które posiały urządzenia mechaniczne scentralizowane z sygnalizacją świetlną. Obie obsługiwały przejazdy kolejowo-drogowe z zaporami. Przed modernizacją przy torach nr 1 i 2 znajdowały się nasypy ziemne zamiast peronów.
Obecnie w nastawni dysponującej znajduje się Lokalne Centrum Sterowania. Od 2015 roku steruje ono stacjami Wilkołaz oraz Lublin Zemborzyce, jak również urządzeniami SRK w samej Niedrzwicy. Umożliwiło to ponowne włączenie do eksploatacji wyremontowanej stacji Wilkołaz, dzięki czemu 24-kilometrowy dotychczas szlak Niedrzwica-Kraśnik skrócił się o 9 kilometrów. Tak długi dystans spowodowany był zamknięciem stacji Leśniczówka i Wilkołaz oraz likwidacją układu torowego na tej pierwszej. Dnia 9 grudnia 2012, po zmianie rozkładu jazdy, powróciły pociągi dalekodystansowe.
W 2018 roku przeprowadzono na stacji kolejne prace, m.in. związane z jej elektryfikacją oraz wymianą podrozjazdnic.

</doc>
<doc id="2020505" url="https://pl.wikipedia.org/wiki?curid=2020505" title="Lauren Cholewinski">
Lauren Cholewinski

Lauren Cholewinski (ur. 15 listopada 1988 w Pineville, Karolina Północna, Stany Zjednoczone) – amerykańska łyżwiarka szybka polskiego pochodzenia.
Startowała na Igrzyskach w Vancouver. W biegu na 500 metrów zajęła 30. miejsce.

</doc>
<doc id="2020508" url="https://pl.wikipedia.org/wiki?curid=2020508" title="Rzeczyca Kolonia (przystanek kolejowy)">
Rzeczyca Kolonia (przystanek kolejowy)

Rzeczyca Kolonia – przystanek kolejowy w powiecie kraśnickim, w województwie lubelskim.
W roku 2017 przystanek obsługiwał 0–9 pasażerów na dobę.
Podczas elektryfikacji odcinka Kraśnik–Zaklików wybudowano nowy peron przystanku. Znajduje się on po drugiej stronie tutejszego przejazdu kolejowo-drogowego, w innej lokalizacji niż jego poprzednik.

</doc>
<doc id="2020509" url="https://pl.wikipedia.org/wiki?curid=2020509" title="Martynów (Ukraina)">
Martynów (Ukraina)



</doc>
<doc id="2020511" url="https://pl.wikipedia.org/wiki?curid=2020511" title="Maria Lamb">
Maria Lamb

Maria Lamb (ur. 4 stycznia 1986 w Saint Paul, Minnesota, Stany Zjednoczone) – amerykańska łyżwiarka szybka.
Startowała na Igrzyskach w Turynie. W biegu na 1500 metrów zajęła 24. miejsce. W biegu drużynowym, razem z Margaret Crowley i Catherine Raney, zajęła 5. miejsce.
Startowała na Igrzyskach w Vancouver. W biegu na 5000 metrów zajęła 15. miejsce.

</doc>
<doc id="2020512" url="https://pl.wikipedia.org/wiki?curid=2020512" title="Bibuła filtracyjna">
Bibuła filtracyjna

Bibuła filtracyjna - bibuła do sączenia, specjalny rodzaj bibuły stosowany do oddzielania osadów od cieczy. 
Bibuła filtracyjna składa się z czystej celulozy, wytwarzana jest w postaci arkuszy bądź gotowych okrągłych sączków. 
W zależności od przeznaczenia rozróżnia się bibuły jakościowe (o różnej grubości) i ilościowe, specjalnie oczyszczone z domieszek mineralnych (po spaleniu masa powstałego popiołu nie przekracza 0,1 mg).
Sączki ilościowe.
W zależności od porowatości wyróżnia się sączki miękkie, średnie, twarde i utwardzone:

</doc>
<doc id="2020514" url="https://pl.wikipedia.org/wiki?curid=2020514" title="Rozalia Hilarowiczowa">
Rozalia Hilarowiczowa



</doc>
<doc id="2020515" url="https://pl.wikipedia.org/wiki?curid=2020515" title="Henryk Hilarowicz-Nussbaum">
Henryk Hilarowicz-Nussbaum



</doc>
<doc id="2020516" url="https://pl.wikipedia.org/wiki?curid=2020516" title="Mistrzostwa świata U-20 w rugby union mężczyzn">
Mistrzostwa świata U-20 w rugby union mężczyzn

Mistrzostwa świata U-20 w rugby union mężczyzn (World Rugby U-20 Championship, dawniej IRB Junior World Championship) – oficjalny międzynarodowy turniej rugby union mający na celu wyłonienie najlepszej na świecie męskiej reprezentacji narodowej złożonej z zawodników do lat dwudziestu. Turniej jest organizowany corocznie przez World Rugby od 2008 roku. Zastąpił on poprzednie zawody rozgrywane dla drużyn do lat 19 i do lat 21.
Informacje ogólne.
"World Rugby U-20 Championship" jest najwyższym poziomem rozgrywkowym dla narodowych drużyn do lat 20. W tym roku, w którym zawody wystartowały, IRB powołała również do życia rozgrywki dla drużyn niżej sklasyfikowanych – Junior World Rugby Trophy. Między obydwoma turniejami istnieje system spadków i awansów – najniżej sklasyfikowana w JWC drużyna zostaje relegowana, a jej miejsce zajmuje mistrz JWRT. Pierwszy turniej miał miejsce w Walii w roku 2008. Początkowo brało w nim udział szesnaście drużyn, jednak od 2010 roku z uwagi na kłopoty finansowe w rozgrywkach występuje dwanaście drużyn.
Trofeum przyznawane zwycięzcom turnieju zostało zaprezentowane w marcu 2008 roku.
Pierwszym uczestnikiem mistrzostw, który wystąpił następnie w testmeczu seniorskiej reprezentacji, był Alatasi Tupou już we wrześniu 2008 roku, natomiast setnym Rod Davies w lipcu 2011 roku. Ich liczba na koniec roku 2014 osiągnęła 335, trzy lata później przekroczyła 550, a 655 przed edycją w roku 2019. Natomiast pierwszym "absolwentem" mistrzostw świata U-20, który osiągnął setkę występów w seniorskiej kadrze, został w sierpniu 2018 roku Sam Whitelock.
Statystyki.
Poniżej przedstawiono statystyki według stanu po edycji 2019.

</doc>
<doc id="2020520" url="https://pl.wikipedia.org/wiki?curid=2020520" title="Parafia św. Stanisława w Osieku (diecezja sandomierska)">
Parafia św. Stanisława w Osieku (diecezja sandomierska)

Parafia pw. Świętego Stanisława w Osieku - parafia rzymskokatolicka znajdująca się w diecezji sandomierskiej w dekanacie Koprzywnica. Erygowana przed 1278. Mieści się przy ulicy Mickiewicza. 
Terytorium parafii obejmuje Osiek oraz wioski: Długołękę, Kąty, Lipnik, Pliskowolę i Suchowolę.
Parafia ma kaplice dojazdowe w Długołęce (pw. Matki Bożej Fatimskiej) oraz w Pliskowoli (pw. Miłosierdzia Bożego).

</doc>
<doc id="2020523" url="https://pl.wikipedia.org/wiki?curid=2020523" title="II Krajowy Festiwal Piosenki Polskiej w Opolu">
II Krajowy Festiwal Piosenki Polskiej w Opolu

II Krajowy Festiwal Piosenki Polskiej w Opolu odbył się w 1964.
Drugi Festiwal trwał od 24 do 28 czerwca. Na estradzie amfiteatru, ale też w Teatrze im. Jana Kochanowskiego czy sali Szkoły Muzycznej odbyło się 20 koncertów i imprez towarzyszących, które obejrzało ok. 56 tys. widzów. Koncerty główne prowadzili Jacek Fedorowicz, Lucjan Kydryński i Piotr Skrzynecki. Przewodniczącym jury był Stanisław Ryszard Dobrowolski. Na scenach pojawiło się 407 wykonawców. W czasie całego festiwalu zaprezentowanych zostało 597 piosenek.
Laureaci.
Nagrody w kategorii „Piosenka kabaretowo-rozrywkowa”:
Nagrody w kategorii „Piosenka aktorsko-literacka”:
Nagrody specjalne m.in. dla piosenek:
Nagroda za interesujący debiut
Wyróżniono m.in. wykonawców: Nie Elżbieta Baranowska tylko Bronisława
Wyróżnienia zespołowe otrzymali:
Nagrody w konkursie radiowym na piosenkę festiwalową:
Nagrodę publiczności przyznano piosence "Biedroneczki są w kropeczki" (A. Markiewicz, A. Tur, A. Feill) w wykonaniu Katarzyny Sobczyk.
Siedem piosenek festiwalowych (w tym kilka nagrodzonych) ukazało się na 10-calowym LP wydanym przez Polskie Nagrania „Muza”: "Echa Festiwalu Opolskiego ’64". W wyniku odgórnych decyzji w koncercie finałowym nie wystąpiła pierwsza wykonawczyni nagrodzonej piosenki „Z kim tak ci będzie źle jak ze mną”; Kalinę Jędrusik zastąpić musiała Jadwiga Strzelecka.

</doc>
<doc id="2020524" url="https://pl.wikipedia.org/wiki?curid=2020524" title="DreamWorks Pictures">
DreamWorks Pictures



</doc>
<doc id="2020525" url="https://pl.wikipedia.org/wiki?curid=2020525" title="Flaga Radłowa">
Flaga Radłowa



</doc>
<doc id="2020526" url="https://pl.wikipedia.org/wiki?curid=2020526" title="Glastonbury Tor">
Glastonbury Tor



</doc>
<doc id="2020528" url="https://pl.wikipedia.org/wiki?curid=2020528" title="Port lotniczy Cicia">
Port lotniczy Cicia

Port lotniczy Cicia (IATA: ICI, ICAO: NFCI) – port lotniczy położony na wyspie Cicia, należącej do Fidżi.

</doc>
<doc id="2020531" url="https://pl.wikipedia.org/wiki?curid=2020531" title="Lista odcinków serialu anime Yamato nadeshiko Shichi Henge">
Lista odcinków serialu anime Yamato nadeshiko Shichi Henge

 – manga autorstwa Tomoko Hayakawy i 25-odcinkowe anime na jej podstawie.

</doc>
<doc id="2020533" url="https://pl.wikipedia.org/wiki?curid=2020533" title="Port lotniczy Siwo">
Port lotniczy Siwo

Port lotniczy Siwo (IATA: EAE, ICAO: NVSE) – port lotniczy położony na wyspie Emae, w miejscowości Sangafa (Vanuatu).

</doc>
<doc id="2020534" url="https://pl.wikipedia.org/wiki?curid=2020534" title="Regenwalde">
Regenwalde

Lokalizacje.
Polska.
Nowa nazwa miejscowości:

</doc>
<doc id="2020539" url="https://pl.wikipedia.org/wiki?curid=2020539" title="Łyżwiarstwo szybkie na Zimowych Igrzyskach Olimpijskich 2010 - 3000 m kobiet">
Łyżwiarstwo szybkie na Zimowych Igrzyskach Olimpijskich 2010 - 3000 m kobiet



</doc>
<doc id="2020541" url="https://pl.wikipedia.org/wiki?curid=2020541" title="Catherine Raney-Norman">
Catherine Raney-Norman

Catherine Raney-Norman (ur. 20 czerwca 1980 w Nashville, Tennessee, Stany Zjednoczone) – amerykańska łyżwiarka szybka. Brała udział w czterech Olimpiadach.
Startowała na Igrzyskach w Turynie. W biegu na 1500 metrów zajęła 18. miejsce. W biegu na 3000 metrów zajęła 11. miejsce. W biegu na 5000 metrów zajęła 7. miejsce. W biegu drużynowym, razem z Margaret Crowley i Marią Lamb, zajęła 5. miejsce.
Startowała na Igrzyskach w Vancouver. W biegu na 3000 metrów zajęła 17. miejsce. W biegu drużynowym, razem z Jennifer Rodriguez, Jilleanne Rookard i Nancy Swider-Peltz Jr., zajęła 5. miejsce.

</doc>
<doc id="2020542" url="https://pl.wikipedia.org/wiki?curid=2020542" title="Gminy w departamencie Górna Sabaudia">
Gminy w departamencie Górna Sabaudia

Lista 294 gmin w departamencie Górna Sabaudia we Francji.

</doc>
<doc id="2020543" url="https://pl.wikipedia.org/wiki?curid=2020543" title="Herb Pragi">
Herb Pragi

Herb Pragi – znak heraldyczny, reprezentujący Pragę – stolicę Czech. Herb przedstawia na tarczy w polu czerwonym złote, blankowane srebrem mury miejskie z trzema złotymi basztami nakrytymi złotymi dachami, z czarnymi oknami. W otwartej bramie z uniesioną broną znajduje się srebrna uzbrojona ręka z mieczem.
W wersji wielkiej, tarczę herbową trzymają dwa srebrne koronowane lwy z rozdwojonymi ogonami. Pod tarczą na postumencie z liści lipy na czerwonej wstędze dewiza w języku łacińskim "Praga Caput Rei publicae ". Na tarczy trzy hełmy turniejowe z koronami z których spływają labry czerwono-złote. Głównym klejnotem jest lew czeski a prawym i lewym klejnotem są flagi (11 z prawej i 12 z lewej strony) w barwach praskich dzielnic.
Herb w obecnej wersji przyjęty został 21 lutego 1991 roku.
Historyczne herby Pragi.
Pierwotnym herbem Pragi (Starego Miasta) z ok. 1264 roku były srebrne mury miejskie z trzema basztami w polu czerwonym.
W 1462 roku cesarz Fryderyk III zmienił na złotą barwę murów miejskich i baszt.
Cesarz Ferdynand III w 1649 roku umieścił w herbie rękę zbrojną.
W latach 1784-1918 obowiązywał herb z habsburskimi dodatkami – czarnym dwugłowym orłem i cesarskimi cyframi.
W roku 1927 przyjęto nową wersję herbu, czeskiemu lwu w klejnocie nałożono na pierś tarczkę z ówczesnym herbem Słowacji, którą usunięto w okresie 1939-1945. Dodano też dewizę na "Praha matka měst".
Herb w wersji z 1927 roku obowiązywał do 1964 roku kiedy to lwu nałożono nowy herb Słowacji i usunięto koronę, nadając w to miejsce czerwoną pięcioramienną gwiazdę.

</doc>
<doc id="2020544" url="https://pl.wikipedia.org/wiki?curid=2020544" title="Gwiazdy polskiej muzyki lat 80. (album Shakin’ Dudiego)">
Gwiazdy polskiej muzyki lat 80. (album Shakin’ Dudiego)

Gwiazdy polskiej muzyki lat 80. – album kompilacyjny Ireneusza Dudka. Zawiera utwory zarówno Ireneusza Dudka jak i zespołu Shakin’ Dudi. Album został wydany w 2007 roku jako dodatek do gazety. Zawiera 14 przebojów z lat 80. Płyta pochodzi z kolekcji "Dziennika" i jest dwudziestą piątą częścią cyklu „Gwiazdy polskiej muzyki lat 80.”.

</doc>
<doc id="2020545" url="https://pl.wikipedia.org/wiki?curid=2020545" title="Port lotniczy Termez">
Port lotniczy Termez

Port lotniczy Termez – międzynarodowy port lotniczy położony w Termezie, w Uzbekistanie. 

</doc>
<doc id="2020546" url="https://pl.wikipedia.org/wiki?curid=2020546" title="Daniel Márquez">
Daniel Márquez

Daniel Omar Márquez Palacios (ur. 18 stycznia 1986 w Guadalajarze) – meksykański piłkarz występujący najczęściej na pozycji środkowego napastnika. Od 2007 roku zawodnik Amériki, grającej w Primera División de México.
Kariera klubowa.
Márquez w wieku juniorskim występował w klubach takich jak La Piedad i Morelia Manzanillo. Obydwa zespoły grały w drugiej lidze. W 2007 roku został zawodnikiem pierwszoligowej Amériki. W meksykańskiej Primera División piłkarz zadebiutował 4 listopada 2007 w spotkaniu z Necaxą (1:0), kiedy to w 74 minucie zmienił Santiago Fernándeza. Swoją pierwszą bramkę w karierze Márquez strzelił 22 sierpnia 2009 przeciwko Cruz Azul - w 90 minucie wykorzystał podanie Pávela Pardo i ustalił wynik meczu na 3:2. Gola numer 1 w Copa Libertadores zawodnik strzelił w 2008 roku w meczu z Universidad San Martín.

</doc>
<doc id="2020547" url="https://pl.wikipedia.org/wiki?curid=2020547" title="Niederösterreich">
Niederösterreich

Austria:
Inne:
Zobacz też:

</doc>
<doc id="2020548" url="https://pl.wikipedia.org/wiki?curid=2020548" title="NGC 242">
NGC 242



</doc>
<doc id="2020550" url="https://pl.wikipedia.org/wiki?curid=2020550" title="Cadillac DeVille">
Cadillac DeVille

Cadillac DeVille – samochód osobowy klasy luksusowej produkowany pod amerykańską marką Cadillac w latach 1958 – 2005.
Pierwsza generacja.
Cadillac DeVille I został zaprezentowany po raz pierwszy w 1958 roku.
Następca modelu Series 62. Pierwsza generacja modelu została zaprezentowana po raz pierwszy w 1958 roku i była blisko spokrewiona z równolegle produkowanym modelem Eldorado, wyróżniając się strzelistymi tylnymi nadkolami i dużą ilością chromu.
Druga generacja.
Cadillac DeVille II został zaprezentowany po raz pierwszy w 1961 roku.
Druga generacja DeVille została przedstawiona jako gruntownie zmodernizowany poprzednik. Samochód zyskał wygładzoną stylistykę, wyróżniającą się mniejszą ilością chromowanych ozdobników, strzelistych linii i kantów. Zmniejszono też powierzchnię charakterystycznych, strzelistych tylnych nadkoli.
Trzecia generacja.
Cadillac DeVille III został zaprezentowany po raz pierwszy w 1965 roku.
Trzecia generacja modelu powstała jako zupełnie nowy, zbudowany od podstaw samochód. Samochód zyskał masywniejszy przód z osadzonymi po bokach reflektorach. Zniknęły też strzeliste nadkola, a sylwetka stała się pozbawiona znanych z poprzedników ozdobników. Ofertę nadwoziową dalej tworzył sedan, coupe i kabriolet.
Czwarta generacja.
Cadillac DeVille IV został zaprezentowany po raz pierwszy w 1970 roku.
Czwarta generacja DeVille przeszła ewolucyjny kierunek zmian w stosunku do dotychczasowego modelu, z inaczej osadzonymi reflektorami i charakterystycznym, dwukolorowym malowaniem nadwozia. Zmniejszono też chromowane ozdobniki w nadwoziu, montując zarazem z przodu masywniejszą atrapę chłodnicy.
Piąta generacja.
Cadillac DeVille V został zaprezentowany po raz pierwszy w 1976 roku.
Cadillac DeVille piątej generacji był jednocześnie ostatnim w historii tylnonapędowym modelem zrealizowanym według specyficznej koncepcji nadwozia, w której pojazd wyróżniał się długim i ponadprzeciętnie szeroką sylwetką. Reflektory przyjęły tym razem prostokątny, dwuczęściowy kształt.
Szósta generacja.
Cadillac DeVille VI został zaprezentowany po raz pierwszy w 1985 roku.
Szósta generacja DeVille była jednocześnie pierwszą w historii zbudowaną na nowej architekturze koncernu General Motors, na której zbudowano także pokrewne modele Buicka i Oldsmobile. Samochód miał tym razem przedni napęd, a także nie był już oferowany jako kabriolet. Nadwozie stało się wyraźnie krótsze i węższe. Pomimo tego, DeVille VI pozostał sztandarowym modelem Cadillaca.
Siódma generacja.
Cadillac DeVille VII został zaprezentowany po raz pierwszy w 1993 roku.
Siódma generacja Cadillaca DeVille przeszła gruntowną metamorfozę w stosunku do poprzednika - była wyraźnie dłuższa, przy jednocześnie mniejszej ilości ozdobników i chromowanych akcentów w karoserii. Po raz pierwszy z oferty zniknęła wersja coupe, przez co sztandarowy model Cadillaca oferowany był tylko jako sedan.
W 1997 roku przedstawiono model po gruntownej modernizacji, w ramach której przemodelowano kształt reflektorów i atrapy chłodnicy.
Ósma generacja.
Cadillac DeVille VIII został zaprezentowany po raz pierwszy w 1999 roku.
Ostatnia, ósma generacja DeVille zadebiutowała latem 1999 roku, radykalnie zmieniając koncepcję w stosunku do poprzednika. Przy nieznacznie krótszym nadwoziu, stało się ono smuklejsze, miało jeszcze mniej chromowanych ozdobników na nadwoziu i było blisko spokrewnione z mniejszym modelem Seville, z którym dzielił platformę.
Lifting i zmiana nazwy.
W 2005 roku Cadillac przedstawił DeVille III po gruntownej modernizacji, w ramach której zmieniono wygląd pasa przedniego i tylnej części nadwozia. Zmienił się kształt reflektorów, atrapy chłodnicy i tylnych lamp, a także pojawiła się nowa atrapa chłodnicy. Przy okazji, zdecydowano się zmienić nazwę na Cadillac DTS.

</doc>
<doc id="2020551" url="https://pl.wikipedia.org/wiki?curid=2020551" title="Port lotniczy Iskandarija">
Port lotniczy Iskandarija

Port lotniczy Iskandarija (ICAO: ORAI) – międzynarodowy port lotniczy położony w Iskandariji, w Iraku.

</doc>
<doc id="2020552" url="https://pl.wikipedia.org/wiki?curid=2020552" title="Why Don’t You Love Me">
Why Don’t You Love Me

„Why Don’t You Love Me” – piosenka amerykańskiej wokalistki rhythm and bluesowej Beyoncé Knowles, a jednocześnie bonusowa ścieżka z jej trzeciego albumu solowego, "I Am... Sasha Fierce" (2008). Ponad rok po premierze, utwór uplasował się na szczycie listy "Billboard" Hot Dance Club Songs, stając się trzynastą piosenką Knowles na 1. miejscu tego notowania. „Why Don’t You Love Me” był 19. najczęściej graną piosenką 2010 roku w amerykańskich klubach.
27 sierpnia 2010 roku utwór został wydany jako singel promocyjny w Wielkiej Brytanii. Jednocześnie premierę miały dwa oficjalne remiksy piosenki.
Tło i wydanie.
Pytany o piosenkę, zespół produkcyjny The Bama Boyz opisał ją jako „muzyczną schizofrenię”. Jonathan Wells przyznał, że pracując nad „Why Don’t You Love Me”, chciał stworzyć coś innego niż pozostałe utwory, poprzez miksowanie różnych gatunków. Wytłumaczył również, że inspiracją było kilka dni, które spędził w Londynie pod koniec trasy koncertowej The Beyoncé Experience. Produkcja piosenki rozpoczęła się w Londynie i zakończyła na początku 2008 roku.
Początkowo utwór dostępny był jako bonusowa ścieżka przy przedpremierowych zamówieniach "I Am... Sasha Fierce". Jednak później ukazał się również na edycji platynowej tejże płyty. 1 maja 2010 opublikowany został niespełna minutowy klip, będący zapowiedzią teledysku do „Why Don’t You Love Me”. Ukazywał on Beyoncé jako B.B. Homemaker, próbującej naprawić zepsuty samochód. Kompletny wideoklip miał premierę trzy dni później.
Wideoklip.
Pięciominutowy wideoklip do „Why Don’t You Love Me” nakręcony został przez Melinę Matsoukas oraz Beyoncé pod pseudonimem „Bee-Z”. Teledysk został zarejestrowany jednego dnia w Los Angeles, jednak przygotowania trwały kilka tygodni. Głównym miejscem akcji był dom należący do 95-letniego mężczyzny, który wyraził zgodę na jego wykorzystanie. Użyczył on także swojej kolekcji samochodów. Oficjalna premiera wideoklipu w iTunes nastąpiła 18 maja, dwa tygodnie po jego publikacji.
Wideoklip rozpoczyna się hołdem dla amerykańskiego serialu komediowego z lat 50. i 60. "Leave It to Beaver", przedstawiającym jednocześnie Knowles jako B.B. Homemaker. Teledysk inspirowany był Bettie Page, dlatego utrzymany jest w klimacie lat 50. Wideoklip rozpoczyna się, kiedy Beyoncé wchodzi do domu. Następnie widziana jest płacząca podczas rozmowy telefonicznej z ukochanym, popijając martini i paląc papierosa. Poza tym tańczy na gwiezdnym tle oraz wykonuje różne czynności domowe, w tym m.in.: rozwiesza pranie, myje naczynia i piecze ciastka. W połowie teledysku Knowles czyści statuetki nagród Grammy. Melina Matsoukas przyznała, że należały one nie tylko do Beyoncé, ale i Destiny’s Child oraz Jaya-Z. Pod koniec wideoklipu wokalistka, zakończywszy rozmowę, pada na ziemię, wypowiadając słowo „...głupiec!”.
Pozycje na listach.
Mimo że piosenka nie została wydana jako singel w Stanach Zjednoczonych, 13 lutego 2010 uplasowała się na szczycie Hot Dance Club Songs.

</doc>
<doc id="2020556" url="https://pl.wikipedia.org/wiki?curid=2020556" title="Sandro Burki">
Sandro Burki

Sandro Burki, (ur. 16 września 1985) w Wil – szwajcarski piłkarz grający na pozycji pomocnika. Obecnie występuje w FC Aarau. W reprezentacji Szwajcarii zadebiutował w 2008 roku.

</doc>
<doc id="2020561" url="https://pl.wikipedia.org/wiki?curid=2020561" title="Srebrny wiek">
Srebrny wiek

Srebrny wiek − określenie epoki w historii Polski, obejmującej znaczną część XVII wieku.
Pojęcie "srebrnego wieku" powstało w nawiązaniu do "złotego wieku", obejmującego panowanie ostatnich Jagiellonów w wieku XVI.
Wychodząca ze złotego i wkraczająca w srebrny wiek Rzeczpospolita miała silną pozycję na arenie międzynarodowej, co było skutkiem dotychczasowej potęgi gospodarczej oraz siły militarnej. Jednak na skutek licznych wojen toczonych w wieku XVII na praktycznie wszystkich granicach, kolejno ze Szwecją (wojny polsko-szwedzkie), imperium osmańskim (wojny polsko-tureckie) i Rosją (wojny polsko-rosyjskie) oraz tłumienie powstania kozackiego przyczyniły się do stopniowego upadku siły kraju i autorytetu międzynarodowego, co miało swoją przyczynę w ruinie gospodarczej spowodowanej skutkami kolejnych wojen. Liczne wojny toczone na całym terytorium państwa przyczyniły się do całkowitego upadku handlu, będącego źródłem bogactwa państwa i szlachty, a w konsekwencji spadku poziomu życia i zubożenia społeczeństwa.
Okres ten charakteryzuje się także upadkiem tolerancji religijnej, izolacjonizmem oraz rozwojem charakterystycznej kultury sarmackiej. Niereformowany ustrój demokracji szlacheckiej, wobec rozwoju absolutyzmu w krajach ościennych, przyczynił się do paraliżu kraju i w konsekwencji do jego powolnego upadku pod kolejnymi ciosami w epoce saskiej.

</doc>
<doc id="2020562" url="https://pl.wikipedia.org/wiki?curid=2020562" title="Mistrzostwa Świata U-20 w Rugby Union Mężczyzn 2010">
Mistrzostwa Świata U-20 w Rugby Union Mężczyzn 2010

Mistrzostwa Świata Juniorów w Rugby Union 2010 (IRB Junior World Championship 2010) – trzecie mistrzostwa świata w rugby union dla drużyn narodowych do lat 20, organizowane przez IRB. Turniej został rozegrany w Argentynie w dniach 5–21 czerwca 2010 roku. Wzięło w nim udział szesnaście drużyn, a tytułu bronił zespół Nowej Zelandii.
Unión Argentina de Rugby otrzymał prawa do organizacji zawodów w czerwcu 2009 roku, we wrześniu tego roku natomiast ogłoszono składy grup i rozkład gier, sędziowie nominowani zostali na początku kwietnia 2010 roku. W turnieju brało udział po raz pierwszy dwanaście drużyn, liczbę uczestników zredukowano o czterech z uwagi na trudności finansowe. Reprezentacje te zostały podzielone na trzy czterozespołowe grupy, które rywalizowały systemem kołowym w ciągu trzech meczowych dni. Po zakończeniu pierwszej fazy ustalany był ranking – pierwsze cztery zespoły awansowały do półfinałów, kolejne cztery walczyły o miejsce piąte, zaś pozostałe o miejsce dziewiąte.
Trzeci tytuł z rzędu zdobył zespół Nowej Zelandii, który w finale pokonał Australię 62–17, natomiast drużyna Samoa, która zajęła ostatnie miejsce, w kolejnym roku wystąpiła w Junior World Rugby Trophy. Najwięcej punktów zdobył kapitan triumfatorów, Tyler Bleyendaal, w klasyfikacji przyłożeń z ośmioma zwyciężył zaś jego rodak, Julian Savea.
Sygnał telewizyjny przygotowywała stacja ESPN. Turniej był transmitowany przez dziewiętnaście stacji telewizyjnych z całego świata odbieranych w 149 krajach – zaplanowano około trzystu godzin transmisji na żywo. Dodatkowo dwanaście spotkań było transmitowanych w Internecie na oficjalnej stronie IRB. Najtańszy karnet na wszystkie dziesięć spotkań na jeden ze stadionów kosztował 50 (ulgowy) i 120 ARS (normalny).
Statystyki fazy finałowej.

</doc>
<doc id="2020565" url="https://pl.wikipedia.org/wiki?curid=2020565" title="Jarocin ’82">
Jarocin ’82

Jarocin ’82 – polski film rockowy dokumentujący III Ogólnopolski Przegląd Muzyki Młodej Generacji w Jarocinie, który odbył się w dniach 24–26 sierpnia 1982.
Zespoły.
W filmie wystąpiły zespoły:
oraz wykorzystano nagrania grup:

</doc>
<doc id="2020566" url="https://pl.wikipedia.org/wiki?curid=2020566" title="Rajd Barbórka">
Rajd Barbórka

Rajd Barbórka – Ogólnopolskie Kryterium Asów (wcześniej pisany Rajd Barburka) – rajd samochodowy, rozgrywany corocznie na początku grudnia, pierwsza edycja odbyła się w 1964 roku. Rajd nie jest zaliczany do żadnej sezonowej klasyfikacji. Jest to krótki rajd, który składa się z kilku odcinków specjalnych i kilkunastu kilometrów oesowych. Impreza odbywa się w Warszawie, między innymi na Żeraniu, czy Bemowie, a finalny odcinek "Karowa" rozgrywany jest w centrum miasta na ulicy Karowej. Najwięcej zwycięstw w Barbórce odniósł Kajetan Kajetanowicz, który wygrywał siedmiokrotnie.
Barbórka jest symbolicznym zakończeniem sezonu sportów motorowych w Polsce. W rajdzie biorą udział nie tylko kierowcy rajdowi, ale także kierowcy wyścigowi oraz rallycrossowi. Impreza cieszy się statusem prestiżowej, co często przyciąga także zagranicznych kierowców. Jako że rajd nie jest zaliczany do cyklu Rajdowych Mistrzostw Polski, możliwy jest udział samochodów klasy WRC, co zwiększa atrakcyjność widowiska.
Tradycja organizowania rajdu sięga czasów przedwojennych, kiedy w grudniu spotykali się czołowi polscy kierowcy na imprezach organizowanych przez Automobilklub Polski. Po wojnie powrócono do tej tradycji dopiero na przełomie lat pięćdziesiątych i sześćdziesiątych. Natomiast na początku lat 70. rajd zaczął cieszyć się dużą popularnością, zarówno wśród kierowców jak i kibiców. Oficjalne źródła podają rok 1964 jako datę organizacji I Rajdu Barbórki Warszawskiej w obecnej formule, jednakże numeracja kolejnych edycji oraz organizacja jubileuszowego 50. Rajdu Barbórki w roku 2012 Oficjalna strona 50. Rajdu Barbórki - wskazują, iż wskazywana data nie jest prawidłowa (prawdopodobnie pierwsza edycja odbyła się o co najmniej dwa lata wcześniej).
Od roku 2011 organizator wprowadził dodatkową kategorię klasyfikacyjną dla startujących zawodników określoną jako "Klasa Legend". W klasie tej startują załogi dopuszczone na wyraźne i wyłączne zaproszenie organizatora, wydawane w oparciu o zdobyte przez zawodnika tytuły w latach poprzednich lub z uwagi na wyjątkowość pojazdu którym załoga wystartuje.
W roku 2011 w „Rajdzie Legend” wystartowali między innymi tacy rajdowi i wyścigowi Mistrzowie Polski sprzed lat, jak: Longin Bielak / Błażej Matusiak, Andrzej Jaroszewicz / Alicja Grzybowska, Zbigniew Szwagierczak / Maciej Roch Pietrzak, Lesław Orski / Tomasz Chmiel, Adam Polak / Grzegorz Gac, Andrzej Wodziński / Michał Wiśniewski, Wojciech Boguciński / Dominika Tajner-Wiśniewska.
Rajd nie odbył się w latach 1981–1982, ze względu na Stan wojenny, w latach 1984–1986 w związku z kryzysem gospodarczym, a także w 2020 roku z powodu obostrzeń związanych z pandemią COVID-19, które nie pozwalałyby na przeprowadzenie imprezy z udziałem kibiców.
Odcinek Karowa.
Do finałowego odcinka na ulicy Karowej, kwalifikuje się tylko czołówka rajdu, jednak odbywają się tam także przejazdy pokazowe zaproszonych gości w roli kierowcy, bądź pilota. W ubiegłych latach honorowymi gośćmi były takie osobistości jak Tommi Mäkinen, czy Sébastien Loeb. Odcinek ten zawsze gromadzi licznych kibiców. Przejazdy ulicą Karową są transmitowane na żywo w telewizji.

</doc>
<doc id="2020567" url="https://pl.wikipedia.org/wiki?curid=2020567" title="Oberösterreich">
Oberösterreich



</doc>
<doc id="2020569" url="https://pl.wikipedia.org/wiki?curid=2020569" title="Augustyn Kubik">
Augustyn Kubik

Augustyn Kubik (ur. 1 września 1957 w Rydułtowach) – polski ekonomista, w latach 2008–2010 podsekretarz stanu w Ministerstwie Rozwoju Regionalnego, audytor w Europejskim Trybunale Obrachunkowym w kadencji 2010–2016.
Życiorys.
W 1980 ukończył studia ekonomiczne na Wydziale Przemysłu Akademii Ekonomicznej w Katowicach. Kształcił się także w zakresie prawa podatkowego UE na Uniwersytecie Mikołaja Kopernika. Uzyskał uprawnienia biegłego rewidenta (1996) i doradcy podatkowego (2003), a także audytora wewnętrznego (2003).
W latach 1980–1984 pracował w KWK „Rydułtowy” w Wodzisławiu Śląskim na różnych stanowiskach, później zatrudniony w Rybnicko-Jastrzębskim Gwarectwie Węglowym w Jastrzębiu-Zdroju. Od 1986 pełnił funkcję głównego księgowego w Kopalni Węgla Kamiennego „Borynia”. W latach 1991–2002 zajmował stanowisko dyrektora Izby Skarbowej w Katowicach.
Później był głównym inspektorem audytu wewnętrznego i radcą generalnym w Ministerstwie Finansów. W 2007 został doradcą prezesa Najwyższej Izby Kontroli. Od 15 lutego 2008 do 5 maja 2010 pełnił funkcję podsekretarza stanu w Ministerstwie Rozwoju Regionalnego. Z rządu odszedł w związku z objęciem stanowiska audytora w Europejski Trybunale Obrachunkowym (na kadencję 2010–2016).

</doc>
<doc id="2020574" url="https://pl.wikipedia.org/wiki?curid=2020574" title="Herb Koziegłów">
Herb Koziegłów

Herb Koziegłów – jego tarcza herbowa jest czerwona, okrągła i otoczona szarą bordiurą heraldyczną. Znajdują się na niej trzy białe kozie głowy, z których środkowa jest najwyższa, pod nimi umieszczone są trzy belki: biała, zielona i błękitna, ułożone w pasy. Wokół tarczy widnieje napis: GMINA I MIASTO KOZIEGŁOWY. Symbolika herbu nawiązuje do nazwy miasta.

</doc>
<doc id="2020578" url="https://pl.wikipedia.org/wiki?curid=2020578" title="Lista polskich pilotów myśliwskich, którzy zginęli od lipca 1940 roku do 2 czerwca 1941 roku">
Lista polskich pilotów myśliwskich, którzy zginęli od lipca 1940 roku do 2 czerwca 1941 roku

Spis obejmuje również pilotów z jednostek szkoleniowych.
Rys historyczny.
Po zaatakowaniu przez Niemcy, a następnie przez ZSRR Polski, wielu polskich pilotów wiedzionych mylnymi informacjami podążyło w kierunku Rumunii, gdzie miały oczekiwać sprowadzone z Zachodu nowe maszyny dla Polaków. Po dotarciu na miejsce stało się oczywistym, że żadne samoloty nie zostały dostarczone. Wielu zdecydowało się na powrót, jednak znakomita większość udała się w drogę do, jak się wtedy zdawało, bezpiecznej Francji. Tam polscy piloci zostali przydzieleni do kilku francuskich jednostek myśliwskich i wzięli udział w bitwie o Francję. Jedyna czysto polska jednostka walczyła na zmodyfikowanych samolotach wyścigowych Caudron CR 714C1 Cyclon, odnosząc pewne sukcesy. Dopiero klęska Francji i wielka ewakuacja do Wielkiej Brytanii umożliwiła tworzenie się regularnych jednostek polskich, w tym lotnictwa. Jednym z pierwszych squadronów RAF-u, do których przydzielono polskich pilotów były stacjonujące w Tangmere squadrony no. 145 oraz 601. 16 lipca 1940 roku F/O Antoni Ostowicz i F/Lt Wilhelm Pankratz dotarli do 145 squadronu, a trzy dni później F/O Ostowicz zestrzelił pierwszy niemiecki samolot. Był to początek udziału Polaków w walkach powietrznych w obronie Wielkiej Brytanii.

</doc>
<doc id="2020579" url="https://pl.wikipedia.org/wiki?curid=2020579" title="Sunjo">
Sunjo

Sunjo (1790-1834) - Dwudziesty trzeci król Korei z dynastii Joseon. Był drugim synem króla Jeongjo i jego konkubiny. Gdy w 1800 roku zmarł jego ojciec Sunjo objął tron. W 1802 poślubił Sunwon, która stała się królową Korei. Ponieważ w chwili objęcia rządów miał 10 lat władzę w jego imieniu początkowo sprawowała jego babka królowa Jeongsun.

</doc>
<doc id="2020580" url="https://pl.wikipedia.org/wiki?curid=2020580" title="Parafia św. Marii Magdaleny w Koziegłowach">
Parafia św. Marii Magdaleny w Koziegłowach

Parafia Świętej Marii Magdaleny – rzymskokatolicka parafia znajdująca się w Koziegłowach. Parafia należy do dekanatu Koziegłowy i archidiecezji częstochowskiej. Została utworzona w 1402 r.

</doc>
<doc id="2020581" url="https://pl.wikipedia.org/wiki?curid=2020581" title="Komeniusz">
Komeniusz



</doc>
<doc id="2020582" url="https://pl.wikipedia.org/wiki?curid=2020582" title="Komenius">
Komenius



</doc>
<doc id="2020583" url="https://pl.wikipedia.org/wiki?curid=2020583" title="Miejska Biblioteka Publiczna w Dąbrowie Górniczej">
Miejska Biblioteka Publiczna w Dąbrowie Górniczej

Miejska Biblioteka Publiczna w Dąbrowie Górniczej powstała w 1906.
Zbiór pod koniec 2005 liczył ponad 586 tys. woluminów książek i 389 tytułów czasopism. W 2007 było zarejestrowanych około 31 tys. osób.
Zbiory biblioteki.
Biblioteka przez lata znajdowała się w Pałacu Kultury Zagłębia. Z dniem 2 stycznia 2007 została udostępniona dla czytelników w nowym budynku przy ul. Kościuszki 25.
Uniwersytet dla Wszystkich.
W bibliotece znajduje się Uniwersytet dla Wszystkich, który od roku 2007 prowadzi spotkania i wykłady. Do tej pory wykłady i spotkania prowadzili: Jacek Santorski, Urszula Dudziak, Maciej Niesiołowski, Dorota Sumińska, Manuela Gretkowska i inni. Wykładom towarzyszyły różne wystawy. W spotkaniach na Uniwersytecie wzięło udział około 1040 osób.
Spotkania autorskie.
Biblioteka organizuje liczne spotkania autorskie ze znanymi twórcami. Byli m.in.wśród nich: Edward Lutczyn, Jan Paweł Krasnodębski, Manuela Gretkowska, Izabela Sowa, Joanna Papuzińska i inni.
Raptularz kulturalny.
"Raptularz kulturalny" jest kwartalnikiem Miejskiej Biblioteki Publicznej w Dąbrowie Górniczej o tematyce społeczno-kulturalnej. Wydawany jest od października 2002, funkcję redaktora naczelnego pełni Krystyna Kozdroń.
Linki zewnętrzne.
Oficjalna strona Biblioteki

</doc>
<doc id="2020584" url="https://pl.wikipedia.org/wiki?curid=2020584" title="Jiří Wachsmann">
Jiří Wachsmann



</doc>
<doc id="2020586" url="https://pl.wikipedia.org/wiki?curid=2020586" title="E840 (trasa europejska)">
E840 (trasa europejska)

E840 – trasa europejska łącznikowa, biegnąca przez Włochy. Długość trasy wynosi 105 km. Przebieg: Sassari - Olbia - Civitavecchia.

</doc>
<doc id="2020588" url="https://pl.wikipedia.org/wiki?curid=2020588" title="Virginidy">
Virginidy

Virginidy (również "Kompleks Virginidów", skrót "VIR") – duża grupa ekliptycznego strumienia rojów meteorów mających swój radiant w konstelacji Panny. Pierwsze meteory z kompleksu były obserwowane pomiędzy 10 a 17 kwietnia 1895 roku przez Alexandra Stewarta Herschela. Prawdopodobnie źródłem części tego strumienia jest kometa C/1834 E1 (Gambart) obserwowana w 1834 roku.
Grupa rojów wchodzących w skład kompleksu jest aktywna od 25 stycznia do 15 kwietnia, osiągając w tym czasie kilka maksimów. Do kompleksu zaliczane są strumienie meteorów: "Alfa Virginidy", "Gamma Virginidy", "Eta Virginidy", "Theta Virginidy", "Jota Virginidy", "Lambda Virginidy", "Mi Virginidy", "Pi Virginidy", "Psi Virginidy" oraz "Marcowe Virginidy". Głównym składnikiem tego kompleksu są "Alfa Virginidy", których słabo wyróżnione maksimum aktywności przypada na 24 marca.
Radiant kompleksu jest rozmyty i wykazuje duży ruch własny, w okresie maksimum znajduje się w gwiazdozbiorze Panny na współrzędnych: α = 13h00m, δ = -4°. Prawdopodobnymi źródłami poszczególnych strumieni roju są komety C/1834 E1 (Gambart) i D/1766 G1 (Helfenzrieder) oraz planetoidy , 2002 FC, i .
W 2007 roku, decyzją Międzynarodowej Organizacji Meteorowej, cały kompleks "Virginidów" został wraz z innymi rojami ekliptycznymi zastąpiony jednym, całorocznym rojem Antyhelion.

</doc>
<doc id="2020594" url="https://pl.wikipedia.org/wiki?curid=2020594" title="Rai HD">
Rai HD

Rai HD (do 18 maja 2010 roku "Rai Test HD") – włoska, publiczna stacja telewizyjna wysokiej rozdzielczości (HD). Właścicielem kanału jest Radiotelevisione Italiana. Wystartował 24 kwietnia 2008 roku i, aż do 18 maja 2010 roku były prowadzone jego testy.

</doc>
<doc id="2020595" url="https://pl.wikipedia.org/wiki?curid=2020595" title="Planulopodobne">
Planulopodobne



</doc>
<doc id="2020596" url="https://pl.wikipedia.org/wiki?curid=2020596" title="Planuloidea">
Planuloidea



</doc>
<doc id="2020597" url="https://pl.wikipedia.org/wiki?curid=2020597" title="Podgastrulowce">
Podgastrulowce



</doc>
<doc id="2020607" url="https://pl.wikipedia.org/wiki?curid=2020607" title="Home Nations Championship 1905">
Home Nations Championship 1905

Home Nations Championship 1905 – dwudziesta trzecia edycja Home Nations Championship, mistrzostw Wysp Brytyjskich w rugby union, rozegrana pomiędzy 14 stycznia a 18 marca 1905 roku. W turnieju zwyciężyła Walia, która pokonała wszystkich rywali i tym samym zdobyła Triple Crown.
Zgodnie z ówczesnymi zasadami punktowania przyłożenie i karny były warte trzy punkty, podwyższenie dwa, natomiast pozostałe kopy cztery punkty.

</doc>
<doc id="2020609" url="https://pl.wikipedia.org/wiki?curid=2020609" title="Heonjong">
Heonjong

Heonjong (kor. 헌종; ur. 1827, zm. 1849) – dwudziesty czwarty król Korei z dynastii Joseon. Był wnukiem króla Sunjo. Jego ojcem był książę Munjo a matką królowa Sinjeong. Objął tron w 1834 w wieku ośmiu lat. Nie był on potężnym władcą. Kraj znajdował się wtedy w rękach klanu Andong Kim, rodziny jego babki królowej Sunwon.
Zmarł bezpotomnie w roku 1849.

</doc>
<doc id="2020618" url="https://pl.wikipedia.org/wiki?curid=2020618" title="Herb Krzanowic">
Herb Krzanowic

Herb Krzanowic – jeden z symboli miasta Krzanowice i gminy Krzanowice w postaci herbu.
Wygląd i symbolika.
Herb przedstawia na czerwonej tarczy herbowej złotą koronę, a pod nią złoty miecz skierowany ostrzem w dół. Tarcza herbu otoczona jest czarną obwódką.
Historia.
Herb został nadany miastu w 1265 r. przez króla czeskiego Przemysła Ottokara II. 6 grudnia 2002 herb został określony w Statucie Gminy Krzanowice.

</doc>
<doc id="2020619" url="https://pl.wikipedia.org/wiki?curid=2020619" title="Mistrzostwa Świata w Łyżwiarstwie Szybkim w Wieloboju Kobiet 1948">
Mistrzostwa Świata w Łyżwiarstwie Szybkim w Wieloboju Kobiet 1948

6. mistrzostwa świata w łyżwiarstwie szybkim w wieloboju kobiet odbyły się w dniach 13–14 lutego 1948 roku w fińskim Turku. Łyżwiarki startowały na czterech dystansach: 500 m, 1000 m, 3000 m, 5000 m. Zwyciężczynią zostawała zawodniczka, która wygrała trzy z czterech dystansów lub uzyskała najniższą sumę punktów. Mistrzynią świata została reprezentująca ZSRR Marija Isakowa. Do biegu na 5000 m awansowało tylko dziesięć najlepszych łyżwiarek po trzech dystansach. W mistrzostwach wzięło udział dwanaście zawodniczek.

</doc>
<doc id="2020647" url="https://pl.wikipedia.org/wiki?curid=2020647" title="Archiva Ecclesiae">
Archiva Ecclesiae

Archiva Ecclesiae – rocznik wydawany od 1958 roku w Rzymie poświęcony archiwistyce i archiwoznawstwu kościelnemu, organ międzynarodowego stowarzyszenia "Associazione Archivistica Ecclesiastica". Pismo publikuje materiały dorocznych międzynarodowych zjazdów pracowników archiwów kościelnych.

</doc>
<doc id="2020650" url="https://pl.wikipedia.org/wiki?curid=2020650" title="Parafia św. Wacława w Krzanowicach">
Parafia św. Wacława w Krzanowicach

Parafia św. Wacława – rzymskokatolicka parafia znajdująca się w Krzanowicach. Parafia należy do dekanatu Pietrowice Wielkie i diecezji opolskiej. Prowadzą ją księża diecezjalni.
Historia.
Powstała w 1302. Należała pierwotnie do diecezji ołomunieckiej. Po wojnach śląskich znalazła się w granicach Prus i na terenie tzw. dystryktu kietrzańskiego (dekanat Hlučín). W 1863 obejmowała również Borucin, Chuchelną, Strahovice i Samborowice, liczyła 4628 katolików i 8 niekatolików, morawskojęzycznych (zobacz Morawcy), ponadto 14 żydów. Na początku XX wieku usamodzielniła się parafia w Borucinie, w 1918 w Samborowicach. Po aneksji ziemi hulczyńskiej przez Czechosłowację utworzono samodzielne parafie w Strahovicach i Chuchelnej. Od końca II wojny światowej w granicach Polski. W 1972 powstała diecezja opolska, co zakończyło okres formalnej przynależności do archidiecezji ołomunieckiej.

</doc>
<doc id="2020654" url="https://pl.wikipedia.org/wiki?curid=2020654" title="Wartość rezydualna">
Wartość rezydualna

Wartość rezydualna – spodziewana wartość środka trwałego lub pozostałości po nim (prognozowanie wartości po upływie okresu leasingu – cena za jaką będzie można sprzedać przedmiot leasingu po wygaśnięciu umowy) lub wartość dochodów generowanych przez przedsiębiorstwo w latach następujących po okresie prognozy wolnych przepływów pieniężnych.

</doc>
<doc id="2020659" url="https://pl.wikipedia.org/wiki?curid=2020659" title="Saatchi &amp; Saatchi">
Saatchi &amp; Saatchi

Saatchi &amp; Saatchi – globalna agencja reklamowa, założona w Londynie w Wielkiej Brytanii, z biurami w ponad 80 krajach na całym świecie z główną siedzibą w Nowym Jorku w Stanach Zjednoczonych. Uznawana jest za jedną z największych nazw w brytyjskiej branży reklamowej i za najbardziej wpływową agencję na świecie.
Londyńskie biuro firmy znajduje się na Charlotte Street i posiada własny pub o nazwie "The Pregnant Man" (pol. "mężczyzna w ciąży"), co jest nawiązaniem do bardzo znanej pierwszej reklamy Saatchi dotyczącej antykoncepcji.
Historia.
"Saatchi &amp; Saatchi" zostało założone przez braci Maurice'a (aktualnie Lord Saatchi) i Charlesa Saatchi w 1970 roku w Londynie. We swoich wczesnych latach agencja ta uznawana była za najbardziej kreatywną agencją w Londynie i zatrudniała ludzi którzy później stawali się wielkimi nazwiskami w branży reklamowej. W 1995 bracia Saatchi odeszli z firmy i założyli oddzielną agencję M&amp;C Saatchi. W tym samym roku firma dołączyła do Cordiant Communications Group. W 1997 firma wkroczyła w nowy etap swojej działalności, kiedy to oficjalnie usunęła przymiotnik "reklamowa" ze swojej nazwy. Było to za sprawą kierownictwa Kevina Robertsa, który nazywał agencję "firmą pomysłów". W 2000 roku "Saatchi &amp; Saatchi" dołączyło do "Publicis Groupe", globalnego koncernu reklamowego z siedzibą w Paryżu we Francji. W 2007 roku "Saatchi &amp; Saatchi" nawiązało współpracę z siostrzaną agencją "Fallon" tworząc nowy alians "Saatchi &amp; Saatchi Fallon".

</doc>
<doc id="2020660" url="https://pl.wikipedia.org/wiki?curid=2020660" title="Bernard Arens">
Bernard Arens

Bernard Arens SJ (ur. 24 lipca 1873 w Hosingen, Luksemburg, zm. 1 lutego 1954 w Kolonii) – misjolog, jezuita, w latach 1912-1916 i 1925-1933 redaktor naczelny pisma "Die katholische Missionen", autor podręcznika misjologicznego pt. "Handbuch der katholischen Missionen" (1920, 1925) i "Katholische Missionsvereine" (1922).

</doc>
<doc id="2020666" url="https://pl.wikipedia.org/wiki?curid=2020666" title="Wydział Prawa Uniwersytetu Masaryka">
Wydział Prawa Uniwersytetu Masaryka

Wydział Prawa Uniwersytetu Masaryka () – wydział prawa czeskiego Uniwersytetu Masaryka z siedzibą w Brnie.
Wydział powstał w 1919.

</doc>
<doc id="2020670" url="https://pl.wikipedia.org/wiki?curid=2020670" title="Achard z Clairvaux">
Achard z Clairvaux

Achard z Clairvaux SOCist (zm. 15 września ok. 1170) – błogosławiony, uczeń i współpracownik świętego Bernarda z Clairvaux.
Do zakonu wstąpił w 1124 roku; później pełnił obowiązki mistrza nowicjuszy. Był architektem i budowniczym kilku opactw cysterskich, m.in. w Himmerod nieopodal Trewiru. Prawdopodobnie odwiedził Polskę w związku z fundacją cystersów w Jędrzejowie.

</doc>
<doc id="2020671" url="https://pl.wikipedia.org/wiki?curid=2020671" title="Banda i Wanda">
Banda i Wanda



</doc>
<doc id="2020675" url="https://pl.wikipedia.org/wiki?curid=2020675" title="Friedrich Wieser">
Friedrich Wieser



</doc>
<doc id="2020676" url="https://pl.wikipedia.org/wiki?curid=2020676" title="Wydział Prawa Uniwersytetu Komeńskiego w Bratysławie">
Wydział Prawa Uniwersytetu Komeńskiego w Bratysławie

Wydział Prawa Uniwersytetu Komeńskiego w Bratysławie () – wydział prawa słowackiego Uniwersytetu Komeńskiego z siedzibą w Bratysławie.

</doc>
<doc id="2020677" url="https://pl.wikipedia.org/wiki?curid=2020677" title="Mangusta krabożerna">
Mangusta krabożerna

Mangusta krabożerna, mangusta urwa, mangusta krabojad, urwa ("Urva urva") – gatunek drapieżnego ssaka z podrodziny Herpestinae w obrębie rodziny mangustowatych (Herpestinae), szeroko rozpowszechnionego w Azji. Bez ogona mierzy około 50 cm długości, a masa jego ciała dochodzi do 4 kg. Prowadzi przypuszczalnie całodobowy tryb życia, choć główna aktywność przypada na rano i wieczór. Żywi się głównie bezkręgowcami i niewielkimi kręgowcami, na które poluje w pobliżu wód. Ze względu na duży zasięg występowania, zdolność do zasiedlania różnych ekosystemów i stosunkowo stałą liczebność nie jest obecnie uznawany za gatunek zagrożony wyginięciem.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1836 roku brytyjski przyrodnik Brian Houghton Hodgson nadając mu nazwę "Gulo urva", choć w Anglii znajdowało się kilka okazów przywiezionych przez generała Thomasa Hardwicke’a około 1824 roku. Jako miejsce typowe holotypu autor wskazał „Środkowe i Północne Regiony” Nepalu. Okazem typowym był dorosły samiec na którego składała się skóra (BMNH 43.1.12.33) i czaszka (BMNH 45.1.8.54). Oprócz nominatywnego wyróżniono trzy inne podgatunki; zostały opisane na podstawie różnic w budowie czaszki i umaszczeniu. Prace taksonomiczne zostały przeprowadzano stosunkowo dawno, dlatego odrębność poszczególnych podgatunków jest niepewna i zachodzi potrzeba gruntownej rewizji taksonomicznej. Podstawowe dane taksonomiczne podgatunków (oprócz nominatywnego) przedstawia poniższa tabelka:
Analiza filogenetyczna przeprowadzona przez Patou i współpracowników (2009) – wykorzystująca sekwencje mitochondrialnego i jądrowego DNA – wsparła hipotezę, według której taksonem siostrzanym wobec urwy jest "Urva brachyura", co na podstawie cech anatomicznych i chromosomalnych postulowano już wcześniej. Oba te gatunki należą do kladu obejmującego azjatyckie mangusty z rodzaju "Urva". Linia ewolucyjna "U. brachyura"–"U. urva" odłączyła się od pozostałych azjatyckich przedstawicieli tego rodzaju prawdopodobnie w późnym miocenie, około 11–8 mln lat temu.
Występowanie i biotop.
Gatunek ten występuje w Bangladeszu, południowo-wschodnich Chinach, Laosie, Malezji, Mjanmie, Nepalu, północno-wschodnich Indiach, Tajwanie, Tajlandii, Wietnamie i w Kambodży. Zamieszkuje wiecznie zielone, liściaste lasy, plantacje, głównie w pobliżu wody. Spotykany również na polach ryżowych i innych obszarach rolniczych, niekiedy w pobliżu osiedli ludzkich i wokół obszarów przemysłowych. Urwy rzadko występują w wysokich górach, jednak w Indiach obserwowano je na wysokości 1650 i 2000 m n.p.m. Spośród 16 obserwacji mangust na 10 stanowiskach w Laosie 14 przeprowadzono na wysokości ponad 450 m, co sugeruje, że gatunek ten przynajmniej na niektórych obszarach bytuje głównie na wzgórzach i w górach.
Zasięg występowania w zależności od podgatunku:
Morfologia.
Mały ssak drapieżny o długości ciała 44–55,8 cm, ogona 26,5–34 cm, ucha 2,9–3,5 cm, tylnej stopy 9–10,9 cm i masie ciała wynoszącej 1,8–4 kg, przy czym samce są większe i cięższe od samic. Ubarwienie futra stalowoszare, brązowe lub czarniawe, na brzuchu jaśniejsze. Grube włosy zwykle z białymi końcówkami. Ogon stosunkowo krótki z białą lub żółtawą końcówką. Smukła głowa o małych uszach. Podbródek i gardło białe. Od kącika ust do ramion biegnie biały, zwężający się pasek koloru białego. Krótkie kończyny koloru brązowego lub czarnego, zakończone krótkimi, silnymi pazurami. Podeszwy stóp prawie całkowicie owłosione. Gruczoły analne znajdujące się po obu stronach odbytu są wielkości wiśni. Z gruczołów tych wystrzeliwana jest cuchnąca wydzielina. Masa mózgu urwy mierzącej 50,7 cm długości i ważącej 2,36 kg wynosi około 20,91 g. Wzór zębowy: I formula_1 C formula_2 P formula_3 M formula_4 = 40. 
Genetyka.
Kariotyp wynosi 2n = 35/36.
Ekologia.
Ekologia gatunku jest słabo poznana. Mangusta urwa prowadzi przypuszczalnie całodobowy tryb życia, choć główna aktywność przypada na rano i wieczór. Zwierzęta przebywają w grupach liczących prawdopodobnie do czterech osobników. Za legowiska służą im nory w ziemi lub szczeliny skalne. Ssaki te dobrze pływają i nurkują. Okres rozrodczy nieznany, jednak stosunkowo duże rozmiary jąder samców schwytanych na przełomie marca i kwietnia mogą oznaczać, że zwierzęta były wówczas w porze rozrodu. Ciąża u samicy trwa 50–63 dni. Po tym okresie na świat przychodzą 2–4 młode. Zwierzę to żywi się małymi ssakami, gadami, rybami, owadami, skorupiakami i mięczakami, na które poluje w pobliżu brzegu strumienia. Przy pomocy kończyn potrafi wydobywać kraby i ślimaki ze szczelin skalnych i spod kamieni, może też kopać w ziemi. Dokładny skład diety różni się w zależności od zajmowanego ekosystemu – urwy żyjące nad potokami żywią się przede wszystkim owadami i skorupiakami, podczas gdy w diecie mangust żyjących nad stawami dominują płazy. Zwierzęta trzymane w niewoli mogą dożywać 12–13 lat.
Znaczenie dla człowieka.
Ze względu na krótkowzroczność i dużą zawziętość zwierzę to łatwo podejść. Tubylcza ludność Tajwanu poluje na tego ssaka, a jego mięso spożywane jest w stanie surowym. Płaszcze ze skór tych zwierząt sprzedawane są powszechnie na targowiskach w Chinach. W Kambodży, w pobliżu granicy z Tajlandią, żywe urwy sprzedaje się jako zwierzęta domowe, niekiedy zachwalając jako „dobre szczurołapy”. Skórami i mięsem handluje się w prowincji Junnan przy granicy z Wietnamem.
Pasożyty i choroby.
U osobników złapanych na Tajwanie stwierdzono serca i płuca zarażone nicieniem z gatunku "Pulmostrongylus herpestis". Stwierdzono również jaja i robaki nicieni z rodzaju "Capillaria". W warunkach laboratoryjnych gatunek ten może być doświadczalnie zainfekowany nicieniem "Angiostrongylus cantonensis". Na urwie oraz na pagumie chińskiej ("Paguma larvata") odkryto nieznany wcześniej gatunek roztocza "Herpetacarus pagumae". Urwa jest również nosicielem krętków "Laptospira maru" i "Laptospira mozdok", które powodują leptospirozy.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów "Urva urva" został zaliczony do kategorii LC (najmniejszej troski). Gatunek ten jest objęty konwencją waszyngtońską (załącznik III) i podlega prawnej ochronie w Chinach, Tajlandii, Mjanmie i Malezji. Liczebność populacji urwy jest uznawana za stabilną, a ze względu na duży zasięg występowania i zdolność do zasiedlania różnych ekosystemów gatunku tego nie uważa się obecnie za zagrożony wyginięciem. Polowania odwetowe, dla mięsa i skór lub przypadkowe chwytanie w sidła mogą mieć jednak wpływ na miejscowe zmniejszanie populacji.

</doc>
<doc id="2020696" url="https://pl.wikipedia.org/wiki?curid=2020696" title="Przestrzeń hemizwarta">
Przestrzeń hemizwarta

Przestrzeń hemizwarta – przestrzeń Hausdorffa o takiej własności, że istnieje taka przeliczalna rodzina jej zwartych podzbiorów, że każdy podzbiór zwarty tej przestrzeni jej zawarty w pewnym elemencie tej rodziny. Pojęcie przestrzeni hemizwartej jest uogólnieniem zwartości w tym sensie, iż zwartość i hemizwartość pokrywają się w klasie przestrzeni mających bazę przeliczalną.

</doc>
<doc id="2020698" url="https://pl.wikipedia.org/wiki?curid=2020698" title="Styria (ujednoznacznienie)">
Styria (ujednoznacznienie)

Geografia:
Inne:

</doc>
<doc id="2020701" url="https://pl.wikipedia.org/wiki?curid=2020701" title="Wydział Prawa Uniwersytetu Witolda Wielkiego">
Wydział Prawa Uniwersytetu Witolda Wielkiego

Wydział Prawa Uniwersytetu Witolda Wielkiego (lit. "Vytauto Didžiojo universiteto Teisės fakultetas") – wydział prawa na litewskim Uniwersytecie Witolda Wielkiego (VDU) z siedzibą przy ul. Elizy Orzeszkowej 18 w Kownie.
Historia.
Początek historii wydziału to 1930. Wśród osób związanych z nim był m.in. Michał Pius Römer (Mykolas Römeris). W styczniu 1940 Wydział Prawa oraz Wydział Humanistyczny zostały przeniesione do Wilna. W 1949 zamknięto całą uczelnię (reaktywowano ją dopiero w 1989), a w październiku 1950 na jej bazie powołano Kowieński Instytut Politechniczny oraz Kowieński Instytut Medyczny.
Od 1997 jednostka funkcjonowała jako Instytut Prawa i Nauk Politycznych, od 1999 Instytut Prawa istniejący niezależnie od Instytutu Nauk Politycznych. Od 2008 ponownie Wydział Prawa. Studia na nim trwają 5 lat.

</doc>
<doc id="2020705" url="https://pl.wikipedia.org/wiki?curid=2020705" title="Richard Robarts">
Richard Robarts

Richard Robarts (22 września 1944 w Bicknacre) – były brytyjski kierowca wyścigowy.
W roku 1974 wziął udział w trzech wyścigach Formuły 1. Zapłacił on za starty Brabhamowi i zadebiutował 13 stycznia w Grand Prix Argentyny. Po Grand Prix RPA zastąpił go jednak Rikky von Opel, który oferował więcej pieniędzy. Był również zgłoszony do startów Williamsem w Grand Prix Szwecji, ale zamiast niego w wyścigu tym pojechał Tom Belsø. Po roku 1974 ścigał się w Formule 2 i innych seriach.
Obecnie mieszka w Esseksie, gdzie bierze udział w budowie samochodów i autobusów.

</doc>
<doc id="2020707" url="https://pl.wikipedia.org/wiki?curid=2020707" title="Delta Pavonidy">
Delta Pavonidy

delta Pavonidy ("δ Pavonidy", "DPA") – rój meteorów aktywny od 11 marca do 16 kwietnia. Jego radiant znajduje się w gwiazdozbiorze Pawia. Maksimum roju przypada na 30 marca, jego aktywność jest niska, a obfitość roju wynosi 5 meteorów/h. Prędkość meteorów roju wynosi 58 km/s. "Delta Pavonidy" są rojem związanym najprawdopodobniej z kometą C/1907 G1 (Grigg-Mellish). Odkrycie roju delta Pavonidów przypisuje się "M. Buhagiarowi" w Zachodniej Australii, który w latach 1969-1980 obserwował ten rój sześciokrotnie.

</doc>
<doc id="2020709" url="https://pl.wikipedia.org/wiki?curid=2020709" title="Zamek w Koziegłowach">
Zamek w Koziegłowach

Zamek w Koziegłowach – zamek w pobliżu miejscowości Koziegłowy w województwie śląskim, zlokalizowany nad rzeczką Sarni Stok i obecnie zachowany w formie ruiny. Stanowił ośrodek zarządu dóbr klucza koziegłowskiego w księstwie siewierskim.
Historia.
Pierwszy zamek w miejscu wcześniejszej drewnianej fortyfikacji wzniósł pod koniec XIV w. prawdopodobnie kasztelan sądecki – Krystyn Koziegłowski herbu Lis. Zamek pierwszy raz został wzmiankowany przez Jana Długosza w 1409 r., gdy Krystyn otrzymał od króla Władysława Jagiełły oddział wojskowy do obrony często najeżdżanego pogranicza z księstwami śląskimi.
W 1426 r. na zamku przebywał król Władysław Jagiełło. W latach 1452-1457 najeżdżany był przez Janka z Wołczyna, książąt Przemka z Toszka, Jana IV z Oświęcimia oraz grasantów Kawki i Świeborowskiego. Z 1470 r. pochodzi wzmianka o tym, że właścicielem zamku był Jan Koziegłowski, który w 1472 r. nakazał mieszczanom wykonywanie prac przy zamku ("W zimie obrąbywać będą lód w fosach i parkany przy zamku naprawiać, a jeśliby wypadło parkany stawiać, użyty będzie do tego celu cieśla, przez dziedzica płatny").
W 1519 r. okoliczne dobra wraz z zamkiem zostały sprzedane biskupowi krakowskiemu Janowi Konarskiemu. Od tego czasu była to własność biskupów krakowskich. W 1548 r. biskup Samuel Maciejowski napisał "gdy zamek od wielu lat jest opuszczony, do którego obwarowania, ogradzania poddani nasi obowiązani byli, uwalniając ich przeto od takowych robocizn, stanowimy, żeby po groszu od łanu płacili, póki rzeczony zamek przez nas, lub przez naszych następców nie zostanie podźwignięty, co gdy nastąpi, powinni zamek umacniać stosownie do pierwotnego przywileju". W 1598 r. ponownie wzmiankowano o złym stanie zamku.
W 1655 r. w ruinach zamku bronił się przez kilka dni przed Szwedami burgrabia i starosta Stanisław Kawecki. W 1865 r. władze rosyjskie nakazały rozebrać pozostałości zamku i wybudować z nich drogę do Gniazdowa.
W latach 1962, 1966-1969 prowadzono na zamku prace archeologiczne pod kierunkiem dr Włodzimierza Błaszczyka, w toku których pozyskano wiele drobnych monet obiegowych, szczególnie z okresu średniowiecza, groty bełtów, ostrogi i kilkanaście kul armatnich, które zostały znalezione w obrębie wieży bramnej. Z zamku zachowały się jedynie resztki fundamentów i zarys fos.
Podczas prac w 2022 archeolodzy pod kierunkiem dra Artura Gintera odsłonili fragment wschodniej strony zamku, to jest fundamenty wieży bramnej oraz muru obwodowego wraz z północno-wschodnim narożnikiem. W wyniku badań ustalono, że rozbiórka obiektu w XIX wieku nastąpiła tylko do poziomu ziemi. Sam zamek powstawał etapami, a wieża bramna powstała później od murów obwodowych. 
Architektura.
Zamek zbudowany był na planie prostokąta o wymiarach 50x25 m. W obrębie murów o grubości 2,5 m znajdował się budynek mieszkalny. Od wschodu w murach obwodowych znajdowała się wieża bramna o wymiarach 9x9 m i grubości murów dochodzących aż do 2,4 m. Do bramy prowadziła długa na 125 metrów grobla. Przestrzeń pomiędzy murami była wybrukowana. Całość założenia otaczały dwie licowane kamieniem wapiennym linie wałów o wysokości 3 metrów i wypełniona wodą fosa. Podgrodzie zajmowało około 800 m2.

</doc>
<doc id="2020714" url="https://pl.wikipedia.org/wiki?curid=2020714" title="Michele Polverino">
Michele Polverino

Michele Polverino (ur. 26 września 1984 w Grabs) – piłkarz reprezentacji Liechtensteinu grający na pozycji pomocnika. Od 2016 roku występuje w FC Balzers.

</doc>
<doc id="2020717" url="https://pl.wikipedia.org/wiki?curid=2020717" title="Juan Carlos Silva">
Juan Carlos Silva

Juan Carlos Silva Maya (ur. 6 lutego 1988 w mieście Meksyk) – meksykański piłkarz występujący najczęściej na pozycji lewego pomocnika, obecnie zawodnik La Piedad.
Kariera klubowa.
Silva pochodzi ze stołecznego miasta Meksyk i jest wychowankiem tamtejszego zespołu piłkarskiego Club América. Podczas fazy Apertura sezonu 2006/2007 na zasadzie wypożyczenia występował w drugoligowej filii Amériki – CD Zacatepec, rozgrywając jedenaście spotkań na zapleczu najwyższej klasy rozgrywkowej. Po powrocie do macierzystego klubu za kadencji szkoleniowca Lusa Fernando Teny zadebiutował w meksykańskiej Primera División – 12 sierpnia 2007 w wygranym 6:1 spotkaniu z Jaguares. Po raz pierwszy w lidze wpisał się na listę strzelców w derbowej konfrontacji z Guadalajarą – 28 października 2007, zdobywając dwa gole w wygranym ostatecznie 2:1 spotkaniu. W tym samym roku doszedł z Américą do finału turnieju Copa Sudamericana, gdzie strzelił bramkę w wygranym 2:1 drugim meczu finałowym z argentyńskim Arsenalem de Sarandí.
Wiosną 2011 Silva został wypożyczony na półroczny okres do drużyny Club Necaxa. W prowadzonej przez szkoleniowca Sergio Bueno ekipie rozegrał dziewięć ligowych meczów, nie strzelając bramki, jednak nie zdołał uchronić Necaxy przed spadkiem do Liga de Ascenso. W letnim okienku transferowym tego samego roku, razem ze swoim kolegą klubowym Enrique Esquedą, zasilił zespół CF Pachuca, gdzie pozostawał głębokim rezerwowym i wystąpił w czterech meczach w lidze, we wszystkich jako zmiennik.
W styczniu 2012 Silva podpisał umowę z drugoligowym CF La Piedad.
Kariera reprezentacyjna.
W 2005 roku Silva został powołany przez selekcjonera Jesúsa Ramíreza do reprezentacji Meksyku U–17 na Młodzieżowe Mistrzostwa Świata w Peru. Podczas tego turnieju pozostawał rezerwowym swojej drużyny, rozgrywając dwa mecze, natomiast Meksykanie triumfowali w światowym czempionacie.
Rok później Silva znalazł się w składzie kadry narodowej U–23 na Igrzyska Ameryki Środkowej i Karaibów, gdzie wystąpił we wszystkich trzech spotkaniach, natomiast Meksyk odpadł z męskich rozgrywek piłkarskich w ćwierćfinale.
W 2007 roku Silva wystąpił w barwach reprezentacji U–20 na Mistrzostwach Świata w Kanadzie. Prowadzona przez Jesúsa Ramíreza meksykańska ekipa zakończyła swój udział w turnieju w 1/8 finału, natomiast młody gracz Amériki trzykrotnie pojawiał się na kanadyjskich boiskach.
W 2008 roku Silva po raz kolejny otrzymał powołanie do kadry Meksyku U–23, tym razem od szkoleniowca Hugo Sáncheza. Wystąpił wówczas w dwóch meczach towarzyskich i dwóch spotkaniach wchodzących w skład eliminacji do Igrzyska Olimpijskie w Pekinie, na które jego drużyna ostatecznie się nie zakwalifikowała.

</doc>
<doc id="2020720" url="https://pl.wikipedia.org/wiki?curid=2020720" title="Artur Ioniță">
Artur Ioniță

Artur Ioniţă, (ur. 17 sierpnia 1990 w Kiszyniowie) – mołdawski piłkarz występujący na pozycji pomocnika we włoskim klubie Benevento Calcio oraz w reprezentacji Mołdawii. Zawodnik posiada także rumuński paszport.
Kariera klubowa.
Ioniță jest wychowankiem Zimbru Kiszyniów. W lidze mołdawskiej debiutował w 2007 roku. W sezonie 2008/2009 reprezentował barwy innego klubu z tego kraju Iscra-Stali Rybnica. Po tym sezonie wyjechał z kraju aby zostać zawodnikiem FC Aarau. W sezonie 2013/2014 awansował wraz z zespołem do Swiss Super League, jednak spadli zaledwie po jednym sezonie. Po spadku Ioniță odszedł z klubu i dołączył do Hellas Werona. Tym samym został pierwszym Mołdawianinem w historii Serie A.
21 września 2014 roku zdobył swoją pierwszą bramkę na włoskich boiskach. 14 grudnia tego samego roku został wybrany piłkarzem roku przez mołdawską federację piłki nożnej. Kolejny sezon - 2015/2016 zakończył się spadkiem Hellasu do Serie B, a Ioniță wystąpił w 31 spotkaniach. Latem 2016 roku został piłkarzem beniaminka Serie A Cagliari Calcio. Tuż po debiucie w nowym klubie, w trakcie meczu z Bologna FC doznał złamania kości strzałkowej. Na boisko wrócił dopiero w lutym 2017 roku. 2 kwietnia zdobył swoją pierwszą bramkę w barwach Cagliari.
20 sierpnia 2020 roku został nowym piłkarzem Benevento Calcio.
Kariera reprezentacyjna.
W kadrze zadebiutował 28 marca 2009 roku w meczu eliminacji do Mistrzostw Świata 2010 przeciwko Szwajcarii. Dopiero później 1 września zadebiutował w kadrze do lata 21 w której od razu został kapitanem. Na pierwszą bramkę w seniorskiej kadrze musiał czekać do 15 października 2013 roku, kiedy to pokonał bramkarza reprezentacji Czarnogóry w wygranym 5:2 spotkaniu eliminacji do Mistrzostw Świata 2014.

</doc>
<doc id="2020721" url="https://pl.wikipedia.org/wiki?curid=2020721" title="Herb Suchowoli">
Herb Suchowoli

Herb Suchowoli – jeden z symboli miasta Suchowola i gminy Suchowola w postaci herbu.
Wygląd i symbolika.
Herb przedstawia na tarczy dwudzielnej w pas w polu górnym błękitnym łuk koloru białego, a na nim krzyż koloru żółtego, w polu dolnym zielonym konia gniadego z żółtą grzywą, ogonem i nogami.
Łuk papieski nawiązuje do historycznego ołtarza, przy którym Jan Paweł II w 1991 celebrował Mszę Św. w Białymstoku. Koń rasy sokólskiej nawiązuje do odbywających się od 1698 roku czwartkowych targów i jarmarków.

</doc>
<doc id="2020728" url="https://pl.wikipedia.org/wiki?curid=2020728" title="Wydział Prawa Uniwersytetu Michała Romera">
Wydział Prawa Uniwersytetu Michała Romera

Wydział Prawa Uniwersytetu Michała Romera (lit. "Mykolo Romerio universiteto Teisės fakultetas") – wydział prawa na litewskim Uniwersytecie Michała Römera (MRU) z siedzibą w Wilnie. Od 2007 dziekanem wydziału jest prof. Egidijus Jarašiūnas, sędzia litewskiego Trybunału Konstytucyjnego w latach 1996-2005. Studia na wydziale trwają 5 lat.
Struktura wydziału.
Liczy 12 katedr, w tym:

</doc>
<doc id="2020729" url="https://pl.wikipedia.org/wiki?curid=2020729" title="Żuraw czarnoszyi">
Żuraw czarnoszyi

Żuraw czarnoszyi ("Grus nigricollis") – gatunek dużego ptaka z rodziny żurawi (Gruidae). Zasiedla wyspowo środkowe i południowo-zachodnie Chiny (Wyżyna Tybetańska) i północne Indie (Ladakh). Zimowiska położone są niezbyt daleko od terytoriów lęgowych – w południowych Chinach, Bhutanie, niewielka populacja zimuje w północno-wschodnich Indiach (Arunachal Pradesh), dawniej także w Wietnamie, sporadycznie zalatuje do Nepalu. Gatunek monotypowy.

</doc>
<doc id="2020731" url="https://pl.wikipedia.org/wiki?curid=2020731" title="Miloslav Topinka">
Miloslav Topinka

Miloslav Topinka (ur. 4 lipca 1945, Nový Etynk) – czeski poeta, eseista, krytyk literacki, krytyk sztuki i tłumacz.
Elementy biograficzne.
Ukończył studia psychologiczne na Uniwersytecie Karola w 1968, przez sześć semestrów studiował również historię literatury czeskiej. W 1968 brał udział w studenckiej ekspedycji (Expedition Lambaréné) do Afryki. W 1969 został redaktorem ważnego dla młodej czeskiej literatury miesięcznika "Sešity pro literaturu v diskusi". Po zamknięciu pisma przez władze komunistyczne pracował jako psycholog i urzędnik. W latach 1980–1987 przebywał w Casablance, gdzie pracował w marokańskiej firmie handlowej. Po powrocie do Czechosłowacji był tłumaczem literatury technicznej. Mieszka w Pradze.
Twórczość.
Należy do pokolenia pisarzy debiutujących w okresie czeskiej liberalizacji lat sześćdziesiątych. Pierwszy wiersz ogłosił w 1965 w piśmie „Literární noviny”. Jego poezja ma charakter eksperymentalny, przejawia się w niej nieufność w stosunku do ideologii i języka. Interesuje go to, co nazywa „szczeliną” umożliwiającą przejście w inny wymiar.
Publikacje.
Poezja
Biografia
Eseistyka
Editor
Książki dla dzieci
Nagrody i wyróżnienia.
Za tom "Szczelina" Topinka otrzymał prestiżową nagrodę Jaroslava Seiferta.
Recepcja polska.
W 1993 ukazał się tom "Szczurowisko" w tłumaczeniu Józefa Waczkowa.

</doc>
<doc id="2020732" url="https://pl.wikipedia.org/wiki?curid=2020732" title="Krasnojilśk">
Krasnojilśk

Krasnojilśk (ukr. Красноїльськ) – osiedle typu miejskiego na Ukrainie w rejonie storożynieckim obwodu czerniowieckiego.
Historia.
Osiedle typu miejskiego od 1968 roku.
W 1989 liczyło 7817 mieszkańców.
W 2013 liczyło 9950 mieszkańców.

</doc>
<doc id="2020733" url="https://pl.wikipedia.org/wiki?curid=2020733" title="Parafia św. Apostołów Piotra i Pawła w Suchowoli">
Parafia św. Apostołów Piotra i Pawła w Suchowoli

Parafia pw. Świętych Apostołów Piotra i Pawła w Suchowoli – rzymskokatolicka parafia należąca do dekanatu Korycin, archidiecezji białostockiej, metropolii białostockiej.
Historia parafii.
Parafia została utworzona w marcu 1798 roku. Początkowo była filią parafii Chodorówka. W 1935 w Suchowoli powstał dom zakonny Sióstr Misjonarek Świętej Rodziny.
W 1986 przy parafii otwarto Izbę Pamięci pochodzącego ze wsi Okopy należącej do parafii Suchowola, ks. Jerzego Popiełuszki, beatyfikowanego 6 czerwca 2010 r. Zgromadzono w niej pamiątki związane z kapłanem, zamordowanym w 1984 przez funkcjonariuszy Służby Bezpieczeństwa. Założycielem izby był ks. Stanisław Suchowolec, wikariusz parafii w Suchowoli w latach 1983-1986, kapelan białostockiej Solidarności, który zmarł w 1989 w niewyjaśnionych okolicznościach. 
Obszar parafii.
W granicach parafii znajdują się miejscowości:
Miejsca święte.
Kościół parafialny pw. Świętych Apostołów Piotra i Pawła wybudowany w stylu klasycystycznym w latach 1879-1885 według projektu Jakuba Fordona, konsekrowany 10 września 1905.

</doc>
<doc id="2020735" url="https://pl.wikipedia.org/wiki?curid=2020735" title="Puchar Top Teams w piłce siatkowej mężczyzn (2002/2003)">
Puchar Top Teams w piłce siatkowej mężczyzn (2002/2003)

Puchar Top Teams 2000/2001 – 3. sezon Pucharu Top Teams (31. sezon wliczając Puchar Europy Zdobywców Pucharów) zorganizowany przez Europejską Konfederację Piłki Siatkowej (CEV) w ramach europejskich pucharów dla męskich klubów siatkarskich.
W sezonie 2002/2003 do udziału w Pucharze Top Teams zgłosiły się 44 drużyny z 28 federacji. Rozgrywki składały się z fazy kwalifikacyjnej, fazy grupowej, ćwierćfinałów oraz turnieju finałowego.
Turniej finałowy odbył się w dniach 15-16 marca 2003 roku w Mheenhal w Apeldoorn. W ramach turnieju finałowego odbyły się półfinały, mecz o 3. miejsce i finał.
Puchar Top Teams zdobył klub , który w finale pokonał . Trzecie miejsce zajął .
W sezonie 2002/2003 Puchar Top Teams był po Lidze Mistrzów pucharem drugiej kategorii w hierarchii europejskich pucharów.
System rozgrywek.
Rozgrywki o Puchar Top Teams w sezonie 2002/2003 składały się z fazy kwalifikacyjnej, fazy grupowej, ćwierćfinałów oraz turnieju finałowego. W rozgrywkach mogły wziąć udział maksymalnie 64 drużyny. Liczba drużyn uczestniczących w fazie kwalifikacyjnej oraz tych bezpośrednio zakwalifikowanych do fazy grupowej zależała od liczby zgłoszonych zespołów. Ostatecznie do rozgrywek zgłosiły się 44 drużyny: 36 trafiło do fazy kwalifikacyjnej, pozostałe bezpośrednio do fazy grupowej.
Losowanie
Losowanie I i II rundy kwalifikacyjnej odbyło się 28 czerwca, fazy grupowej – 29 czerwca 2002 roku, natomiast par ćwierćfinałowych – 25 stycznia 2003 roku w Luksemburgu.
Faza kwalifikacyjna
Faza kwalifikacyjna składała się z dwóch rund. W drodze losowania drużyny podzielone zostały w pary w ramach I rundy kwalifikacyjnej oraz przydzielone do poszczególnych grup II rundy.
W I rundzie w ramach par zespoły rozegrały dwumecze. O awansie decydowała większa liczba wygranych setów, a w przypadku tej samej liczby wygranych setów – liczba zdobytych małych punktów. Jeżeli obie drużyny zdobyły taką samą liczbę małych punktów, o awansie decydował lepszy stosunek małych punktów w wygranym przez dany zespół meczu. Zwycięzcy w parach awansowali do II rundy kwalifikacyjnej.
W II rundzie odbyło się 8 turniejów kwalifikacyjnych. W każdej grupie drużyny rozegrały między sobą po jednym spotkaniu. Zwycięzcy grup uzyskali awans do fazy grupowej, natomiast zespoły z drugich miejsc trafiły do II rundy kwalifikacyjnej Pucharu CEV.
Faza grupowa
W fazie gruowej uczestniczyło 16 drużyn. Od fazy grupowej swój udział w rozgrywkach rozpoczęły zespoły: 
Drużyny w drodze losowania podzielone zostały na 4 grupy. W każdej grupie rozegrały między sobą po dwa spotkania systemem kołowym (mecz u siebie i rewanż na wyjeździe). Dwie najlepsze drużyny w poszczególnych grupach awansowały do ćwierćfinałów.
Ćwierćfinały
W ćwierćfinałach w drodze losowania wyłonione zostały pary. Rywalizacja toczyła się na tych samych zasadach co w I rundzie fazy kwalifikacyjnej.
Turniej finałowy
Turniej finałowy składał się z półfinałów, meczu o 3. miejsce i finału. Pary półfinałowe powstały na podstawie drabinki turniejowej wyłonionej w drodze losowania przed ćwierćfinałami. We wszystkich rundach turnieju finałowego o awansie i medalach decydowało jedno spotkanie.
Federacje, z których kluby uczestniczyły w turnieju finałowym, uzyskały prawo zgłoszenia klubu w Lidze Mistrzów w sezonie 2003/2004.
Rozgrywki.
Wszystkie godziny według czasu lokalnego.
II runda kwalifikacyjna.
Turniej 1.
Miejsce: Innsbruck
Tabela
Wyniki
Turniej 2.
Miejsce: Näfels
Tabela
Wyniki
Turniej 3.
Miejsce: Apeldoorn
Tabela
Wyniki
Turniej 4.
Miejsce: Aalborg
Tabela
Wyniki
Turniej 5.
Miejsce: Pétange
Tabela
Wyniki
Turniej 6.
Miejsce: Skopje
Tabela
Wyniki
Turniej 7.
Miejsce: Tirana
Tabela
Wyniki
Turniej 8.
Miejsce: Ploeszti
Tabela
Wyniki
Faza grupowa.
Grupa 1.
Tabela
Wyniki
Grupa 2.
Tabela
Wyniki
Grupa 3.
Tabela
Wyniki
Grupa 4.
Tabela
Wyniki
Turniej finałowy.
Miejsce: Mheenhal, Apeldoorn

</doc>
<doc id="2020737" url="https://pl.wikipedia.org/wiki?curid=2020737" title="Europejska Nagroda Muzyczna MTV dla najlepszego teledysku">
Europejska Nagroda Muzyczna MTV dla najlepszego teledysku

Europejska Nagroda Muzyczna MTV dla najlepszego teledysku przyznawana jest podczas corocznych rozdań nagród MTV Europe Music Awards. Jest to jedyna muzyczna nagroda nie przyznawana przez widzów za pomocą głosowania telefonicznego i internetowego. Wybór należy do redakcji MTV Europe i redakcji regionalnych oddziałów MTV Networks Europe.

</doc>
<doc id="2020739" url="https://pl.wikipedia.org/wiki?curid=2020739" title="Berhomet">
Berhomet

Berhomet (ukr. Берегомет) – osiedle typu miejskiego na Ukrainie w rejonie wyżnickim obwodu czerniowieckiego.
Historia.
Status osiedla typu miejskiego posiada od 1963.
W 1969 liczyło 8,4 tys. mieszkańców.
W 1989 liczyło 8414 mieszkańców.
W 2013 liczyło 7751 mieszkańców.

</doc>
<doc id="2020743" url="https://pl.wikipedia.org/wiki?curid=2020743" title="Cmentarz żydowski w Suchowoli">
Cmentarz żydowski w Suchowoli

Cmentarz żydowski w Suchowoli – kirkut został założony w XIX wieku w Suchowoli. 
Jest położony po wschodniej stronie szosy z Suchowoli do Augustowa. Zachowały się tylko 2 macewy. Cmentarz porośnięty jest drzewami i krzewami.

</doc>
<doc id="2020747" url="https://pl.wikipedia.org/wiki?curid=2020747" title="Kuna żółtogardła">
Kuna żółtogardła

Kuna żółtogardła ("Martes flavigula") – gatunek ssaka drapieżnego z rodziny łasicowatych. Występuje w wilgotnych lasach strefy umiarkowanej we wschodniej Azji.
Opis.
Średniej wielkości drapieżnik, o maści futra od pomarańczowo-żółtej do ciemnobrązowej, futro na gardle umaszczenia żółtego. Długość ciała wynosi od 40 do 60 cm, długość ogona 38 – 43 cm. Uszy nisko osadzone i zaokrąglone. 
Występowanie.
Kuna żółtogardła jako jedyny gatunek z rodzaju "Martes" zamieszkuje w lasach tropikalnych jak i w subtropikalnych. Występuje na terenach do 3000 m n.p.m.. Jej obecność została stwierdzona w wilgotnych lasach strefy umiarkowanej w Himalajach, Azji Południowo-Wschodniej, na dalekim wschodzie Rosji oraz na półwyspie Koreańskim. 
Według Czerwonej księgi gatunków zagrożonych IUCN kuna żółtogardła zamieszkuje następujące państwa: Bangladesz, Bhutan, Brunei, Kambodża, Chiny, Indie, Indonezja, Korea Północna, Korea Południowa, Laos, Malezja, Mjanma, Nepal, Pakistan, Rosja, Tajwan, Tajlandia i Wietnam. 
Zachowanie.
Kuna żółtogardła jest gatunkiem samotniczym, jedynie samice przez okres trzech do czterech miesięcy żyją razem z młodymi. Kuny żółtogardłe najprawdopodobniej kopulują w sierpniu, a potomstwo rodzi się w kwietniu. Ich dieta składa się z gryzoni, jaj ptaków, żab, owadów. Również żywią się miodem i owocami, są również uważane za ważne źródło rozprzestrzeniania nasion.
Podgatunki.
Wyróżniono dziewięć podgatunków:
Status.
Kuna żółtogardła przez IUCN została uznana za gatunek najmniejszej troski (LC). Pomimo znacznego zjawiska karczowania lasów, uważa się, że gatunek może przetrwać w zachowanych lasach oraz we wtórnych drzewostanach. Na Syberii i w Korei stanowi ona zwierzynę z której pozyskuje się futra, ze względu na nieprzyjemny zapach mięso kuny nie jest przeznaczane do spożycia.

</doc>
<doc id="2020748" url="https://pl.wikipedia.org/wiki?curid=2020748" title="Kostryżiwka">
Kostryżiwka

Kostryżiwka (ukr. Кострижівка) – osiedle typu miejskiego na Ukrainie w rejonie zastawieńskim obwodu czerniowieckiego, nad Dniestrem.
Znajduje się tu stacja kolejowa Kostryżiwka, położona na linii Biała Czortkowska – Zaleszczyki – Stefaneszty. W okresie międzywojennym była to rumuńska stacja graniczna Schit na granicy z Polską.
Historia.
W 1989 liczyło 2808 mieszkańców.
W 2013 liczyło 2718 mieszkańców.

</doc>
<doc id="2020753" url="https://pl.wikipedia.org/wiki?curid=2020753" title="Umaglesi Liga (2000/2001)">
Umaglesi Liga (2000/2001)

Sezon (2000/2001) był 12. sezonem o mistrzostwo Gruzji w piłce nożnej. Liga liczyła 12 drużyn. W pierwszej fazie rozgrywek zespoły rywalizowały w jednej grupie. W drugiej fazie 6 najlepszych grało w grupie mistrzowskiej, natomiast pozostałe broniły się przed spadkiem. Tytuł obroniła drużyna Torpedo Kutaisi. Tytuł króla strzelców zdobył Zaza Zirakiszwili, który w barwach klubu Torpedo Kutaisi strzelił 21 goli.
2. runda.
Do drugiej rundy zespoły przystępowały z połową dorobku punktowego uzyskanego w pierwszej fazie rozgrywek. W przypadku nieparzystej liczby punktów zaokrąglano je w górę.
Baraż o utrzymanie.
27 maja 2001:Dila Gori – Samgurali Ckaltubo 0-2

</doc>
<doc id="2020755" url="https://pl.wikipedia.org/wiki?curid=2020755" title="Kuwejt na Letnich Igrzyskach Olimpijskich 2000">
Kuwejt na Letnich Igrzyskach Olimpijskich 2000

Kuwejt na Letnich Igrzyskach Olimpijskich 2000 reprezentowało 29 zawodników, wyłącznie mężczyźni.

</doc>
<doc id="2020758" url="https://pl.wikipedia.org/wiki?curid=2020758" title="Niepołokowce">
Niepołokowce

Niepołokowce (ukr. Неполоківці) – osiedle typu miejskiego na Ukrainie w rejonie czerniowieckim obwodu czerniowieckiego.
Znajduje się tu powstała w XIX w. stacja kolejowa Niepołokowce, położona na linii Lwów – Czerniowce. W okresie międzywojennym była ona rumuńską stacją graniczną przed granicą z Polską.
Historia.
Osiedle typu miejskiego od 1968.
W 1989 liczyło 2764 mieszkańców.
W 2013 liczyło 2493 mieszkańców.

</doc>
<doc id="2020759" url="https://pl.wikipedia.org/wiki?curid=2020759" title="E24 (trasa europejska)">
E24 (trasa europejska)

E24 – trasa europejska , biegnąca przez Wielką Brytanię. Długość trasy wynosi 254 km.
Przebieg E24: Birmingham – Coventry – Rugby – Kettering – Huntingdon – Cambridge – Bury St. Edmunds – Ipswich.
Nigdzie w terenie nie występuje oznakowanie tej trasy europejskiej.

</doc>
<doc id="2020760" url="https://pl.wikipedia.org/wiki?curid=2020760" title="Władysław Szostak">
Władysław Szostak

Władysław Józef Szostak (ur. 6 kwietnia 1943 w Krakowie, zm. 6 czerwca 2010) – polski prawnik i politolog, profesor nauk humanistycznych.
Życiorys.
W 1961 ukończył I Liceum Ogólnokształcące im. Bartłomieja Nowodworskiego w Krakowie. W latach 1961–1966 odbył studia prawnicze na Uniwersytecie Jagiellońskim. Na macierzystej uczelni doktoryzował się w 1974 roku, a później uzyskał stopień doktora habilitowanego (1986). Jego praca habilitacyjna dotyczyła roli systemów informacyjnych w procesach sterowania społeczeństwem socjalistycznym. Postanowieniem Prezydenta RP z 20 czerwca 2000 roku otrzymał tytuł naukowy profesora nauk humanistycznych.
W 1966 roku podjął pracę na Uniwersytecie Jagiellońskim. Z krakowską uczelnią związany był – najpierw jako asystent, a później adiunkt, docent i profesor – do 2001. Na UJ kierował Zakładem Metodologii i Teorii Polityki oraz był zastępcą Instytutu Nauk Politycznych. W 1998 roku został zatrudniony w Wyższej Szkole Pedagogicznej w Kielcach, przekształconej następnie w Akademię Świętokrzyską i Uniwersytet Humanistyczno-Przyrodniczy Jana Kochanowskiego. W latach 2002–2005 pełnił funkcję prorektora AŚ. Nadto był kierownikiem Zakładu Teorii Polityki. Zawodowo związany był również z Wyższą Szkołą Ekonomii i Prawa im. prof. Edwarda Lipińskiego w Kielcach (od 1998).
Specjalizował się w teorii państwa i prawa oraz w teorii polityki. Był członkiem Polskiego Towarzystwa Nauk Politycznych oraz Komisji Nauk Prawnych i Komisji Nauk Politycznych Polskiej Akademii Nauk. Odznaczony został Złotym Krzyżem Zasługi i Medalem Komisji Edukacji Narodowej. Pochowany na Cmentarzu Podgórskim w Krakowie (kwatera XI-3-7).

</doc>
<doc id="2020762" url="https://pl.wikipedia.org/wiki?curid=2020762" title="Epsilon Geminidy">
Epsilon Geminidy

epsilon Geminidy (ε Geminidy, EGE) – rój meteorów aktywny od 14 do 27 października. Jego radiant znajduje się w gwiazdozbiorze Bliźniąt. Maksimum roju przypada na 18 października, jego aktywność jest średnia, a obfitość roju wynosi 3 meteory na godzinę. Prędkość meteorów z roju jest wysoka i wynosi 70 km/s. Zmienna aktywność roju powodowała, że rój ten bywał pomijany w obserwacjach i badaniach. Stosunkowa duża zmienność położenia radiantu roju wskazuje, że jest to stosunkowo młody strumień. 
Źródło roju nie jest znane. Odkrycie roju przypisuje się Williamowi Denningowi w roku 1899, choć pierwszym obserwatorem mógł być 19 października 1868 roku T. W. Backhouse.

</doc>
<doc id="2020765" url="https://pl.wikipedia.org/wiki?curid=2020765" title="Jan Wojtal">
Jan Wojtal

Jan Wojtal, ps. "Jeż" (ur. 10 grudnia 1903 w Krasnymstawie, zm. 21 sierpnia 1984 we Wrocławiu) – żołnierz Batalionów Chłopskich, pułkownik rezerwy, działacz ludowy.
Życiorys.
Jan Wojtal urodził się w Krasnymstawie w rodzinie chłopskiej. Po zakończeniu edukacji rozpoczął w 1924 służbę w Wojsku Polskim, w trakcie której ukończył Szkołę Podchorążych Piechoty. 11 sierpnia 1927 Prezydent RP Ignacy Mościcki mianował go podporucznikiem ze starszeństwem z 15 sierpnia 1927 i 84. lokatą w korpusie oficerów piechoty, a minister spraw wojskowych wcielił do 9 pułku piechoty Legionów w Zamościu. 15 sierpnia 1929 został mianowany porucznikiem ze starszeństwem z 15 sierpnia 1929 i 82. lokatą w korpusie oficerów piechoty. W czerwcu 1934 został przeniesiony do korpusu oficerów taborowych z równoczesnym wyznaczeniem na stanowisko oficera taborowego w 37 Pułku Piechoty w Kutnie. W marcu 1939 nadal pełnił służbę w 37 pp na stanowisku dowódcy kompanii gospodarczej i oficera taborowego.
Walczył w kampanii wrześniowej, przy czym uniknął niewoli. Jeszcze w 1939 włączył się w działalność podziemną, został członkiem ZWZ. W latach 1940–1942 był komendantem Obwodu Krasnystaw Okręgu Lublin AK. Później został członkiem Batalionów Chłopskich i pomiędzy 1 stycznia 1943 a 31 marca 1944 sprawował funkcje szefa sztabu Okręgu Lublin BCh i zastępcy komendanta Okręgu ds. oddziałów taktycznych i wyszkolenia tej organizacji. Od kwietnia do grudnia 1944 był komendantem obwodu Krasnystaw scalonych AK i BCh. Pozbawiony funkcji wskutek podjęcia rozmów z PKWN na temat ujawnienia organizacji. W ramach Akcji Burza na Lubelszczyźnie brał udział w walkach pod Fajsławicami, Janowem Lubelskim i Krasnymstawem. 
Jesienią 1945 został wiceprzewodniczącym Okręgowej Komisji Likwidacyjnej BCh na Lubelszczyźnie. Był członkiem SL i ZSL. W 1953 ukończył Wyższą Szkołę Ekonomiczną we Wrocławiu. Później pracował w administracji państwowej i w Rolniczych Zakładach Doświadczalnych we Wrocławiu. Zmarł we Wrocławiu.

</doc>
<doc id="2020766" url="https://pl.wikipedia.org/wiki?curid=2020766" title="Liban na Letnich Igrzyskach Olimpijskich 2000">
Liban na Letnich Igrzyskach Olimpijskich 2000

Liban na Letnich Igrzyskach Olimpijskich 2000 reprezentowało 6 zawodników, 4 mężczyzn i 2 kobiety.

</doc>
<doc id="2020768" url="https://pl.wikipedia.org/wiki?curid=2020768" title="Herb Hajfy">
Herb Hajfy

Herb Hajfy – znak heraldyczny, symbolizujący miasto Hajfa w Izraelu. Przedstawia na tarczy nowoczesnego kroju francuskiego, obwiedzionej czerwono, dwudzielnej w krokiew: w polu (ciemno)błękitnym srebrny statek żaglowy na srebrnych falach. Nad krokwią w polu (jasno)błękitnym – czerwone łamacze fal z latarniami u wejścia do portu.
Nad tarczą błękitna korona murowa z czerwoną gałązką oliwną. Pod tarczą wstęga z nazwą miasta w alfabecie łacińskim, hebrajskim i arabskim.
Herb powstał w 1936 roku (autorka Esther Berlin – Yoˈel) potwierdzony został 16 kwietnia 1959 roku. Modyfikowany był w latach 60. XX wieku (korona murowa).
Herb ten zarejestrowany jest w College of Arms w Londynie, ponieważ powstał w brytyjskim mandacie Palestyna.

</doc>
<doc id="2020770" url="https://pl.wikipedia.org/wiki?curid=2020770" title="Chińska szkatułka">
Chińska szkatułka

Chińska szkatułka (ang. "Chinese Box") - amerykańsko-japońsko-francuski film fabularny z 1997 roku w reżyserii Wayne'a Wanga.

</doc>
<doc id="2020771" url="https://pl.wikipedia.org/wiki?curid=2020771" title="Kliszkiwci">
Kliszkiwci

Kliszkiwci (ukr. Клішківці) – wieś na Ukrainie w rejonie chocimskim obwodu czerniowieckiego.

</doc>
<doc id="2020773" url="https://pl.wikipedia.org/wiki?curid=2020773" title="Richard Lornac">
Richard Lornac

Richard Lornac (ur. 15 września 1955 roku w Paryżu) – francuski pianista, aktor, absolwent École Normale de Musique.
Współpracował z artystami takimi jak: Joe Dassin, Sacha Distel, Renaud i Dorothée. Jego utwór "Petit Jour" byłwykorzystywany w polskich reklamach telewizyjnych Apapu. 
Wystąpił jako aktor w serialach: "Salut les musclés" (1989), "Klub Hawaje" (1994-1995) i "Les flamboyants" (2011).

</doc>
<doc id="2020774" url="https://pl.wikipedia.org/wiki?curid=2020774" title="AEG C.VIII Dr">
AEG C.VIII Dr

AEG C.VIII Dr – prototyp niemieckiego dwuosobowego samolotu rozpoznawczego z okresu I wojny światowej. Po zaniechaniu badań nad samolotem AEG C.VIII w grudniu 1917 r. podjęto próbę przebudowania tej konstrukcji na trójpłatowiec. Wraz z dodaniem trzeciego płata o 70 cm wzrosła rozpiętość samolotu. Dzięki zastosowaniu trzech płatów samolot zyskał na zwrotności, lecz jego prędkość maksymalna spadła do 165 km/h (ze 170 km/h), nie poprawiła się poza tym, tak jak tego oczekiwano, szybkość wznoszenia.
Ponieważ wprowadzone zmiany nie doprowadziły do wyraźnego poprawienia osiągów samolotu, z dalszych prac nad C.VIII Dr zrezygnowano.

</doc>
<doc id="2020776" url="https://pl.wikipedia.org/wiki?curid=2020776" title="Malediwy na Letnich Igrzyskach Olimpijskich 2000">
Malediwy na Letnich Igrzyskach Olimpijskich 2000

Malediwy na Letnich Igrzyskach Olimpijskich 2000 reprezentowało czworo zawodników – dwóch mężczyzn i dwie kobiety.

</doc>
<doc id="2020781" url="https://pl.wikipedia.org/wiki?curid=2020781" title="Katastrofa Ekspresu Gyaneshwari (2010)">
Katastrofa Ekspresu Gyaneshwari (2010)



</doc>
<doc id="2020783" url="https://pl.wikipedia.org/wiki?curid=2020783" title="Kamjanka (obwód czerniowiecki)">
Kamjanka (obwód czerniowiecki)

Kamjanka (ukr. Кам'янка) – wieś na Ukrainie w rejonie hlibockim obwodu czerniowieckiego.

</doc>
<doc id="2020785" url="https://pl.wikipedia.org/wiki?curid=2020785" title="Wełykyj Kuczuriw">
Wełykyj Kuczuriw

Wełykyj Kuczuriw (ukr. Великий Кучурів, rum. Cuciurul Mare, Kuczurmare, pol. Kuczurów Wielki) – wieś na Ukrainie w rejonie czerniowieckim obwodu czerniowieckiego.
Znajduje tu się stacja kolejowa Wełykyj Kuczuriw, położona na linii Czerniowce – Suczawa.

</doc>
<doc id="2020786" url="https://pl.wikipedia.org/wiki?curid=2020786" title="Herb Nowogrodu">
Herb Nowogrodu

Herb Nowogrodu – jeden z symboli miasta Nowogród i gminy Nowogród w postaci herbu.
Wygląd i symbolika.
Herb przedstawia na błękitnej tarczy fragment białego muru miejskiego z blankami z bramą miejską z otwartymi złotymi drzwiami. Ponad murem miejskim umieszczone są trzy białe wieże, dwie skrajne posiadają blanki i czarne okna, środkowa jest wyższa, posiada zielony trójkątny dach zakończony złotą kulką.
Historia.
Wizerunek herbowy znany jest od XV wieku. W Albumie Heroldii Królestwa Polskiego zamieszczono nieco inny wizerunek herbu miasta.

</doc>
<doc id="2020788" url="https://pl.wikipedia.org/wiki?curid=2020788" title="Wakaba">
Wakaba



</doc>
<doc id="2020789" url="https://pl.wikipedia.org/wiki?curid=2020789" title="Cmentarz żydowski w Nowogrodzie">
Cmentarz żydowski w Nowogrodzie

Cmentarz żydowski w Nowogrodzie – kirkut służący niegdyś żydowskiej społeczności Nowogrodu mieści się przy ulicy Poległych, na wzniesieniu. Nie wiadomo kiedy dokładnie powstał. Nie zachowały się żadne macewy, jedynie widoczne są ślady grobów. Cmentarz ma powierzchnię 1,1 ha.
We wrześniu 1939 położenie strategiczne cmentarza zostało wykorzystane do obrony linii rzeki Narwi. Wojsko wykopało okopy strzeleckie. W następnych latach kirkut był systematycznie dewastowany. W 2005 odnaleziono jedną macewę, a w 2007 odzyskano kolejne kilkanaście nagrobków użytych jako fundamenty budynku stojącego u stóp wzgórza, od strony Narwi. 
Cmentarz jest nieogrodzony i nieoznakowany. Granice kirkutu są nieczytelne.

</doc>
<doc id="2020791" url="https://pl.wikipedia.org/wiki?curid=2020791" title="E26 (trasa europejska)">
E26 (trasa europejska)

E26 – trasa europejska , biegnąca przez Niemcy. Długość trasy wynosi 283 km.
Historia.
Trasa powstała w 1983 roku, pierwotnie jako arteria relacji Berlin – Szczecin – Słupsk – Gdańsk. W 1985 roku zmieniono numer trasy na E28 oraz utworzono nową E26 o obecnym przebiegu.

</doc>
<doc id="2020798" url="https://pl.wikipedia.org/wiki?curid=2020798" title="Parafia Narodzenia Najświętszej Maryi Panny w Nowogrodzie">
Parafia Narodzenia Najświętszej Maryi Panny w Nowogrodzie

Parafia pw. Narodzenia Najświętszej Maryi Panny w Nowogrodzie – rzymskokatolicka parafia należąca do dekanatu Łomża – św. Brunona, diecezji łomżyńskiej, metropolii białostockiej. Siedziba parafii mieści się w Nowogrodzie, 
Zasięg parafii.
Do parafii należą wierni z następujących miejscowości: Nowogród, Baliki, Chmielewo, Dzierzgi, Grądy, Grzymały, Jankowo-Młodzianowo, Jankowo-Skarbowo, Jurki, Mątwica, Morgowniki, Ptaki, Serwatki, Sławiec Dworski, Sławiec, Sulimy i Szablak.
Historia parafii.
Parafia Narodzenia Najświętszej Maryi Panny została erygowana w 1409 roku.
Linki zewnętrzne.
 

</doc>
<doc id="2020802" url="https://pl.wikipedia.org/wiki?curid=2020802" title="Heather Richardson">
Heather Richardson

Heather Richardson (ur. 20 marca 1989 w High Point) – amerykańska łyżwiarka szybka, wielokrotna medalistka mistrzostw świata i czterokrotna zdobywczyni Pucharu Świata.
Kariera.
Pierwszy sukces Heather Richardson osiągnęła w 2011 roku, kiedy zdobyła brązowy medal w biegu na 1000 m podczas dystansowych mistrzostw świata w Inzell. W zawodach tych wyprzedziły ją jedynie Kanadyjka Christine Nesbitt oraz Ireen Wüst z Holandii. Na rozgrywanych dwa lata później sprinterskich mistrzostwach świata w Salt Lake City zdobyła złoty medal. W tej samej konkurencji była trzecia podczas sprinterskich mistrzostw świata w Nagano w 2014 roku, plasując się za Chinkami Yu Jing i Zhang Hong. 
W 2010 roku startowała na igrzyskach olimpijskich w Vancouver, zajmując szóste miejsce w biegu na 500 m, dziewiąte na 1000 m oraz szesnaste w biegu na 1500 m. Na rozgrywanych cztery lata później igrzyskach w Soczi była szósta w biegu drużynowym, siódma w biegach na 1000 i 1500 m oraz ósma na 500 m. Następnie zdobyła trzy medale podczas dystansowych mistrzostw świata w Heerenveen w 2015 roku: złoty na 500 m, srebrny na 1000 m i brązowy na 1500 m. Kolejne dwa medale zdobyła na dystansowych mistrzostwach świata w Kołomnie w 2016 roku, zajmując drugie miejsca na 1000 i 1500 m. Na obu tych dystansach zwyciężyła podczas rozgrywanych rok później dystansowych mistrzostw świata w Gangneung 2017, a w starcie masowym zajęła trzecie miejsce. W 2017 roku wywalczyła też srebrny medal na sprinterskich mistrzostwach świata w Calgary.
Wielokrotnie stawała na podium zawodów Pucharu Świata, odnosząc przy tym kilkadziesiąt zwycięstw. Najlepsze wyniki osiągała w sezonach 2013/2014, 2014/2015 i 2016/2017, kiedy zwyciężała w klasyfikacji generalnej. Ponadto w sezonach 2010/2011, 2012/2013, 2013/2014 i 2016/2017 wygrywała w klasyfikacji 1000 m, w sezonie 2015/2016 była najlepsza na 500 m, a w sezonie 2016/2017 triumfowała także w klasyfikacji 1500 m.

</doc>
<doc id="2020803" url="https://pl.wikipedia.org/wiki?curid=2020803" title="Wudang Shan">
Wudang Shan

Wudang Shan (chiń.: 武当山 pinyin: Wǔdāng Shān) – niewielkie pasmo górskie w chińskiej prowincji Hubei. Znajdujący się w tych górach taoistyczny średniowieczny zespół świątyń i klasztorów został wpisany w 1994 roku na listę światowego dziedzictwa UNESCO, pomimo zniszczeń w czasie rewolucji kulturalnej. Zespół ten stanowił przez wieki ważny ośrodek m.in. sztuk walki, konkurujący z Shaolinem. Tradycje te są kultywowane po dzień dzisiejszy.

</doc>
<doc id="2020804" url="https://pl.wikipedia.org/wiki?curid=2020804" title="Cyfronet">
Cyfronet

Akademickie Centrum Komputerowe Cyfronet AGH (utworzone jako Środowiskowe Centrum Obliczeniowe CYFRONET Kraków) – wyodrębniona organizacyjnie i finansowo jednostka podległa od lat 90. XX w. Rektorowi Akademii Górniczo-Hutniczej w Krakowie. Cyfronet jest najstarszym z pięciu polskich centrów komputerów dużej mocy, obok ICM w Warszawie, PCSS w Poznaniu, WCSS we Wrocławiu i TASK w Gdańsku oraz ustanowioną przez Komitet Badań Naukowych jednostką wiodącą w zakresie eksploatacji i rozbudowy Miejskiej Sieci Komputerowej w Krakowie.
Historia.
W roku 1973, w wyniku wspólnej inicjatywy władz krakowskich uczelni oraz instytutów naukowych, zostało utworzone Środowiskowe Centrum Obliczeniowe "Cyfronet" - wyodrębniona jednostka organizacyjna Ministerstwa Nauki Szkolnictwa Wyższego i Techniki z siedzibą w Krakowie. Jego działalność przyczyniła się do zastosowania informatyki w wielu dyscyplinach naukowych. Krakowski ośrodek, przez lata jedyne w Polsce środowiskowe centrum obliczeniowe, z czasem stał się ośrodkiem sieciowo-superkomputerowym, odgrywającym znaczącą rolę w zakresie informatycznego wsparcia nauki, administracji i gospodarki. Od 2007 roku Cyfronet koordynuje prace nad budową i utrzymaniem Polskiej Infrastruktury Gridowej PL-Grid przez Konsorcjum PL-Grid.
Pierwszy superkomputer Cyfronetu został uruchomiony 27.06.1975. Był to jeden z dwóch CDC CYBER 72 zakupionych przez Polskę w 1973 roku: pierwszy stanął w Instytucie Badań Jądrowych w Świerku pod Warszawą, drugi w Cyfronecie. Pomiędzy obydwiema instalacjami minęły dwa lata, a opóźnienie spowodowane było głównie problemami z embargiem (COMECOM), jakim objęte były kraje socjalistyczne.
Od 2010 Cyfronet był posiadaczem najszybszego superkomputera w Polsce. Od 2010 do 2015 roku był to Zeus, który po rozbudowie w 2013 osiągając 267 TFLOPS w testach LINPACK znajdował się na 113. miejscu listy TOP500 (lista 06/2013).
Następcą Zeusa jest zainstalowany w 2015 roku Prometheus, którego teoretyczna moc obliczeniowa wynosi 2403 Teraflopsów i który w listopadzie 2015 roku uplasował się na 38. miejscu listy TOP500. Jest to najwyższa pozycja polskiego superkomputera na tej liście w historii.
Kolejnym superkomputerem jest Ares zainstalowany w 2021, zbudowany z zestawu serwerów obliczeniowych o teoretycznej wydajności ponad 3,5 PFlops oraz podsystemu dyskowego o pojemności ponad 11 PB, posiada 37.824 rdzenie obliczeniowe (procesory Intel Xeon Platinum) oraz 147,7 TB pamięci operacyjnej. Został wyposażony w system chłodzenia cieczą oraz w karty GPU. Plasuje się na 216. miejscu listy TOP500 (lista 06/2021)
W 2022 została oddana do użytku Athena, która ulokowała się na 105. pozycji w TOP500, a 9. w Green500 (teoretyczna wydajność: 7,71 PFlops).

</doc>
<doc id="2020809" url="https://pl.wikipedia.org/wiki?curid=2020809" title="Szyszkiwci">
Szyszkiwci

Zobacz też: Szyszkowce

</doc>
<doc id="2020810" url="https://pl.wikipedia.org/wiki?curid=2020810" title="Leszek Małkowski">
Leszek Małkowski

Leszek Małkowski (ur. 11 grudnia 1955, zm. 20 maja 2010 w Warszawie) – polski fotoreporter i dziennikarz sportów motoryzacyjnych, działacz motoryzacyjny. 
Był związany z Automobilklubem Rzemieślnik oraz torem w Słomczynie. Był jednym z najbardziej znanych fotoreporterów rajdowych w Polsce. Wraz z kierowcą rajdowym Władysławem Paszkowskim był autorem książki "Zanim wystartujesz", wydanej nakładem wydawnictwa ”Sport i Turystyka” w 1983 r.
Zmarł na skutek niewydolności krążenia i ustania akcji serca. Został pochowany 27 maja 2010 r. na cmentarzu w Wólce Węglowej, w Warszawie. 

</doc>
<doc id="2020811" url="https://pl.wikipedia.org/wiki?curid=2020811" title="Wtora makedonska fudbałska liga">
Wtora makedonska fudbałska liga

Wtora makedonska fudbałska liga, – druga w hierarchii klasa męskich ligowych rozgrywek piłkarskich w Macedonii Północnej. Zmagania w jej ramach toczą się cyklicznie (co sezon) systemem kołowym i przeznaczone są dla 16 macedońskich klubów piłkarskich. Czołowe drużyny uzyskują awans do Prwej Ligi, zaś najsłabsze zespoły relegowane są do Tretej Ligi. Od samego początku do dziś zarządzana przez Macedoński Związek Piłki Nożnej.

</doc>
<doc id="2020813" url="https://pl.wikipedia.org/wiki?curid=2020813" title="Związek Zawodowy Techników Farmaceutycznych Rzeczypospolitej Polskiej">
Związek Zawodowy Techników Farmaceutycznych Rzeczypospolitej Polskiej

Związek Zawodowy Techników Farmaceutycznych Rzeczypospolitej Polskiej (ZZTF RP) – ogólnopolski związek zawodowy powstały w 2000 r. w Łodzi.
Cele statutowe.
Związek stara się o nowe regulacje prawne dotyczące grupy zawodowej techników farmaceutycznych, między innymi: skrócenie stażu techników farmaceutycznych do 12 miesięcy, wprowadzenie szkoleń ustawicznych oraz poszerzenie uprawnień zawodowych techników farmaceutycznych. Związek bierze udział w konsultacjach społecznych prowadzonych przez Ministerstwo Zdrowia, podczas pracy nad ustawami i rozporządzeniami.

</doc>
<doc id="2020814" url="https://pl.wikipedia.org/wiki?curid=2020814" title="Herb Jedwabnego">
Herb Jedwabnego

Herb Jedwabnego – jeden z symboli miasta Jedwabne i gminy Jedwabne w postaci herbu.
Wygląd i symbolika.
Herb przedstawia na błękitnej tarczy białą podkowę z umieszczonymi pod i nad nią dwoma krzyżami także białymi. Na tle podkowy umieszczone są skrzyżowane ze sobą zielone drzewo i czarna kotwica. 
Elementy herbu nawiązują do herbu Lubicz. 
Historia.
Nie są znane dawne pieczęcie miejskie, dlatego wizerunek herbowy został przejęty z Albumu Heroldii Królestwa Polskiego.

</doc>
<doc id="2020815" url="https://pl.wikipedia.org/wiki?curid=2020815" title="Wydział Prawa Uniwersytetu w Rostocku">
Wydział Prawa Uniwersytetu w Rostocku

Wydział Prawa Uniwersytetu w Rostocku (niem. "Juristische Fakultät der Universität Rostock") - wydział prawa na niemieckim Uniwersytecie w Rostocku.
Historia wydziału zaczęła się w listopadzie 1409. W 1950 jednostka ta została zlikwidowana, jednak w 1990 ją reaktywowano. Obecnym dziekanem wydziału jest prof. Wolfgang März.

</doc>
<doc id="2020818" url="https://pl.wikipedia.org/wiki?curid=2020818" title="Alfonso Blanco">
Alfonso Blanco

Alfonso Blanco Antúnez (ur. 31 lipca 1987 w Tamiahui) – meksykański piłkarz występujący na pozycji bramkarza, od 2020 roku zawodnik Leónu.
Kariera klubowa.
Blanco jest wychowankiem akademii juniorskiej klubu CF Pachuca. Do pierwszej drużyny został włączony jako dwudziestolatek przez szkoleniowca Enrique Mezę, jednak nie mając szans na występy od razu udał się na wypożyczenie do drugoligowej filii zespołu – ekipy Indios de Ciudad Juárez. Tam występował przez pół roku; początkowo był rezerwowym golkiperem, lecz później, mając pewne miejsce między słupkami, w jesiennym sezonie Apertura 2007 wygrał z Indios rozgrywki Primera División A. Po powrocie do Pachuki występował jednak tylko w trzecioligowych rezerwach – Pachuca Juniors, wobec czego w lipcu 2008 został wypożyczony po raz kolejny, tym razem na rok do klubu Cruz Azul ze stołecznego miasta Meksyk. Tam za kadencji trenera Benjamína Galindo zadebiutował w meksykańskiej Primera División, 5 listopada 2008 w wygranym 3:1 spotkaniu z Tigres UANL. W jesiennym sezonie Apertura 2008 zdobył tytuł wicemistrza kraju, w lidze pozostając jednak wyłącznie rezerwowym dla Yosgarta Gutiérreza. Pierwszym bramkarzem Cruz Azul był natomiast w najbardziej prestiżowych rozgrywkach kontynentu – Lidze Mistrzów CONCACAF, w 2009 roku dochodząc do ich finału.
Latem 2009 Blanco został wypożyczony do drugoligowego CD Irapuato, gdzie spędził pół roku, mając pewne miejsce w wyjściowym składzie i w sezonie Apertura 2009 dotarł do finału rozgrywek Liga de Ascenso. Bezpośrednio po tym na zasadzie krótkoterminowego, kilkutygodniowego wypożyczenia przeniósł się do stołecznego Club América wskutek kontuzji rezerwowego bramkarza tej drużyny Armando Navarrete. Tam był jednak wyłącznie alternatywą dla reprezentanta kraju Guillermo Ochoi i niedługo potem udał się na wypożyczenie do drugoligowej ekipy Club Necaxa z siedzibą w Aguascalientes. W barwach tego zespołu w wiosennym sezonie Bicentenario 2010 wygrał drugą ligę meksykańską, co na koniec rozgrywek 2009/2010 zaowocowało awansem do najwyższej klasy rozgrywkowej. W pierwszej lidze spędził jeszcze jako zawodnik Necaxy sześć miesięcy, lecz przez cały swój roczny pobyt w tym klubie pełnił rolę rezerwowego golkipera – najpierw dla Pedro Hernándeza, a następnie dla Óscara Péreza.
W styczniu 2011 Blanco udał się na wypożyczenie do drugoligowego Club León, w ramach współpracy między tym zespołem a Pachucą (posiadającymi wspólnego właściciela – Grupo Pachuca). Tam spędził rok w roli podstawowego bramkarza zespołu, nie odnosząc jednak żadnych sukcesów, po czym powrócił do Pachuki, tym razem na dłużej zostając w pierwszym drużyny. Przez kolejne półtora roku był jednak rezerwowym dla Rodolfo Coty i nie rozegrał żadnego meczu w lidze, po czym został wypożyczony po raz kolejny, tym razem do nowo powstałej drugoligowej ekipy Atlético San Luis z miasta San Luis Potosí, gdzie występował przez rok jako pierwszy golkiper, bez poważniejszych osiągnięć. Bezpośrednio potem wrócił do Pachuki, gdzie jego sytuacja nie uległa zmianie; w rozgrywkach ligowych wciąż był drugim bramkarzem, tym razem przegrywając rywalizację ze swoim byłym kolegą klubowym z Necaxy – starszym o czternaście lat Óscarem Pérezem.
W wiosennym sezonie Clausura 2016 Blanco wywalczył z drużyną prowadzoną przez Diego Alonso swoje pierwsze mistrzostwo Meksyku (rozegrał wówczas dwa mecze w lidze), a w tym samym roku zajął drugie miejsce w superpucharze kraju – Campeón de Campeones.
Kariera reprezentacyjna.
W styczniu 2007 Blanco został powołany przez szkoleniowca Jesúsa Ramíreza do reprezentacji Meksyku U-20 na Mistrzostwa Ameryki Północnej U-20. Tam pełnił rolę podstawowego bramkarza swojej drużyny i rozegrał dwa z trzech możliwych spotkań (w obydwóch zachował czyste konto), zaś jego kadra – pełniąca wówczas rolę współgospodarza turnieju – zajęła wówczas pierwsze miejsce w swojej grupie. Pół roku później znalazł się w składzie na Mistrzostwa Świata U-20 w Kanadzie, gdzie również miał pewne miejsce między słupkami – wystąpił wówczas w czterech z pięciu meczów (przepuścił dwie bramki) i był wyróżniającym się punktem swojego zespołu. Meksykanie (posiadający wówczas w składzie graczy takich jak Giovani dos Santos, Carlos Vela czy Javier Hernández) odpadli wówczas z młodzieżowego mundialu w ćwierćfinale, przegrywając z Argentyną (0:1).
Jedyne powołanie do seniorskiej reprezentacji Meksyku Blanco otrzymał od selekcjonera Hugo Sáncheza we wrześniu 2007 na mecz towarzyski z Panamą (1:0). Przesiedział jednak wówczas całe spotkanie na ławce rezerwowych i nie zdołał zadebiutować w kadrze narodowej.
Statystyki kariery.
Legenda:

</doc>
<doc id="2020819" url="https://pl.wikipedia.org/wiki?curid=2020819" title="Cmentarz żydowski w Jedwabnem">
Cmentarz żydowski w Jedwabnem

Cmentarz żydowski w Jedwabnem – kirkut mieści się w Jedwabnem przy ul. Krasickiego, tuż obok miejsca, w którym 10 lipca 1941 roku dokonano mordu na jedwabieńskich Żydach.
Kirkut powstał w XIX wieku. Ostatni pogrzeb na cmentarzu miał miejsce w 1941. Przed 1939 cmentarz był ogrodzony niskim parkanem. Bramę wejściową na teren nekropolii wieńczyły tablice z Dziesięcioma Przykazaniami.
W czasie II wojny światowej uległ dewastacji. Jest zarośnięty zagajnikiem leszczynowym. Widnieją także pozostałości po okopach z czasów II wojny św. Na terenie cmentarza zachowało się jedynie kilkadziesiąt nagrobków (najstarsze z 1847 i 1850). Wykonane zostały z kamieni polnych, a napisy wykonano w języku hebrajskim.
Powierzchnia kirkutu to 1,29 ha. Obecnie teren jest ogrodzony siatką a od strony drogi murem z dużych kamieni polnych. W rogu cmentarza ustawiono stylizowany na macewę pomnik, na którym wyryto napis w językach polskim i hebrajskim: „Cmentarz żydowski w Jedwabnem, założony w XIX wieku. Miejsce pochówku Żydów z Jedwabnego i okolic. Groby Żydów zamordowanych 10 lipca 1941. Cześć ich pamięci!”.
Cmentarz sąsiaduje bezpośrednio z miejscem spalenia Żydów w czasie pogromu 10 lipca 1941. Wydarzenia związane z pogromem miały miejsce także na cmentarzu.

</doc>
<doc id="2020820" url="https://pl.wikipedia.org/wiki?curid=2020820" title="Tadeusz Stetkiewicz">
Tadeusz Stetkiewicz

Tadeusz Stetkiewicz (zm. 1799) – generał lejtnant wojska Wielkiego Księstwa Litewskiego. 
Był ziemianinem z powiatu szawelskiego. W 1790 dowódca brygady (?) w 1 Dywizji Litewskiej. Według Machyni, Rakutisa i Srzednickiego był generałem majorem 1 dywizji, a generałem lejtnantem 2 Dywizji Litewskiej. Jako dowódcy brygady nie wymienia go także Bronisław Gembarzewski. 
Będąc pułkownikiem artylerii litewskiej, był posłem na sejm 1782 roku z powiatu lidzkiego. Był członkiem Komisji Wojskowej Obojga Narodów w 1788 roku.

</doc>
<doc id="2020821" url="https://pl.wikipedia.org/wiki?curid=2020821" title="Treat Me Like a Lady">
Treat Me Like a Lady

Treat Me Like a Lady – singel Katerine pochodzący z albumu "Overdrive".

</doc>
<doc id="2020823" url="https://pl.wikipedia.org/wiki?curid=2020823" title="Parafia św. Jakuba Apostoła w Jedwabnem">
Parafia św. Jakuba Apostoła w Jedwabnem

Parafia pw. Świętego Jakuba Apostoła w Jedwabnem – rzymskokatolicka parafia należąca do dekanatu Jedwabne, diecezji łomżyńskiej, metropolii białostockiej.
Historia.
Parafia została erygowana około 1415 roku. Kościół parafialny murowany pw. św. Jakuba Apostoła zbudowany w latach 1925–1935 staraniem księdza A. Gawędzkiego i M. Szumowskiego, konsekrowany 22 lipca 1935 przez biskupa łomżyńskiego Stanisława Łukomskiego.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="2020824" url="https://pl.wikipedia.org/wiki?curid=2020824" title="Cewka elektromagnetyczna">
Cewka elektromagnetyczna



</doc>
<doc id="2020826" url="https://pl.wikipedia.org/wiki?curid=2020826" title="Kazimierz Szembek">
Kazimierz Szembek

Kazimierz Szembek (zm. 1794) – generał adiutant króla, miecznik oświęcimski i zatorski.
Był ziemianinem z Wielkopolski, oficerem wojsk koronnych. W 1767 generał adiutant w Kancelarii Wojskowej Stanisława Augusta Poniatowskiego. 

</doc>
<doc id="2020827" url="https://pl.wikipedia.org/wiki?curid=2020827" title="Franciszek Glugla">
Franciszek Glugla

Franciszek Glugla (ur. 8 lutego 1872 w Turkowach, zm. 28 grudnia 1940 w Łodzi) – łódzki kupiec, hurtownik, twórca i właściciel największej łódzkiej palarni kawy „TRYUMF”. 
Życiorys.
Urodził się 8 lutego 1872 r. w Turkowach, pow. sycowskim, w rodzinie Jana i Zuzanny z Orszuloków. Ukończył szkołę średnią i odbył praktykę handlową w Kępnie. Pracował w przedsiębiorstwa handlowych w Hamburgu, Wrocławiu i Poznaniu. W szybko rozwijającej się fabrykanckiej, kapitalistycznej Łodzi widział swoją życiową szansę, dlatego tu osiedlił się i założył rodzinę. Od 1893 r. prowadził własne przedsiębiorstwo hurtowego handlu kawą, herbatą i towarami kolonialnymi, w 1896 r. ożenił się Emilią z Bartoszów. W 1899 r. powstała największa łódzka elektryczna palarnia kawy „TRYUMF”, której był właścicielem. Firma miała nazwę „Hurtownia Winno-Kolonialna i Palarnia Kawy Franciszek Glugla” a siedzibę miała w Łodzi przy ul. Południowej 28 (dziś Rewolucji 1905 r.). 8 lipca 1931 r. zatwierdzony został znak ochronny (Arab z wielbłądem) na import kawy, herbaty i kakao, który zaprojektowany został przez Aleksandra Lachmana. W 1912 r. był współzałożycielem Stowarzyszenia Kupców i Przemysłowców Chrześcijańskich w Łodzi. W 1914 r. został internowany przez władze rosyjskie w Moskwie, skąd zbiegł do Szwajcarii, gdzie przebywał do 1919. 
W środowisku fabrykanckim zyskał opinię człowieka uczciwego o niezachwianych zasadach moralnych. Był długoletnim sędzią handlowym przy Sądzie Okręgowym i radcą Izby Przemysłowo-Handlowej w Łodzi. 
Utrzymywał bliskie kontakty z rodzinami Grohmanów i Poznańskich. 
We wrześniu 1939 r., gdy hitlerowcy zajęli Łódź, odmówił podpisania Volkslisty i stracił cały dorobek życia. Owe wydarzenia doprowadziły go do załamania nerwowego i śmierci. Pochowany został na cmentarzu Powązkowskim w Warszawie. 
Po II wojnie światowej mimo próśb spadkobierców, aby państwo przejęło maszyny w palarni i ją uruchomiły, najpierw palarnię zaplombowano, a później maszyny zdemontowano i wywieziono na złom. Barbara i Paweł Meinhardt propagują wiedzę o swoim pradziadku i jego działalności.

</doc>
<doc id="2020829" url="https://pl.wikipedia.org/wiki?curid=2020829" title="Saint-Bruno-de-Montarville">
Saint-Bruno-de-Montarville

Saint-Bruno-de-Montarville – miasto w Kanadzie, w prowincji Quebec, w regionie Montérégie i MRC Longueuil. W 2002 roku zostało włączone do Longueuil, jednak w wyniku referendum z 2004 roku ostatecznie Saint-Bruno-de-Montarville stało się ponownie niezależnym miastem. Pierwszy człon nazwy pochodzi od pobliskiego wzgórza Mont Saint-Bruno, będącego jednym z 9 wzgórz tworzących Collines Montérégiennes.
Liczba mieszkańców Saint-Bruno-de-Montarville wynosi 24 388. Język francuski jest językiem ojczystym dla 84,2%, angielski dla 10,1% mieszkańców (2006).

</doc>
<doc id="2020830" url="https://pl.wikipedia.org/wiki?curid=2020830" title="Enjoy The Day">
Enjoy The Day

"Enjoy The Day" - singiel Katerine promujący jej kolejny album (jeszcze nie wydany).

</doc>
<doc id="2020831" url="https://pl.wikipedia.org/wiki?curid=2020831" title="Teatr na Tagance">
Teatr na Tagance

Teatr na Tagance – teatr znajdujący się przy placu Taganka w Moskwie. Budynek został oddany 23 kwietnia 1964 roku w użytkowanie grupie teatralnej złożonej z absolwentów Wyższej Szkoły Teatralnej im. Borysa Szczukina. Pierwszą wystawioną tam sztuką był dramat Bertolda Brechta "Dobry człowiek z Seczuanu", wyreżyserowany przez Jurija Lubimowa.
Znani aktorzy teatru to: Władimir Wysocki, Walerij Zołotuchin, Wieniamin Smiechow.

</doc>
<doc id="2020837" url="https://pl.wikipedia.org/wiki?curid=2020837" title="Mistrzostwa Ameryki Środkowej i Karaibów w Lekkoatletyce 1973">
Mistrzostwa Ameryki Środkowej i Karaibów w Lekkoatletyce 1973

4. Mistrzostwa Ameryki Środkowej i Karaibów w Lekkoatletyce – zawody sportowe, które odbyły się w roku 1973 w Maracaibo w Wenezueli.

</doc>
<doc id="2020840" url="https://pl.wikipedia.org/wiki?curid=2020840" title="Herb Rajgrodu">
Herb Rajgrodu

Herb Rajgrodu – jeden z symboli miasta Rajgród i gminy Rajgród w postaci herbu.
Wygląd i symbolika.
Herb przedstawia cztery czarne kowalskie ćwieki na złotym polu tarczy herbowej. 
Historia.
Herb został nadany miastu w 1566 roku przez księżną Annę Kiszczynę z rodu Radziwiłłów. Wówczas na tarczy herbowej znajdował się napis łaciński „SIGILLUM CIVITATIS RAJGRODEN”.

</doc>
<doc id="2020841" url="https://pl.wikipedia.org/wiki?curid=2020841" title="Aleksander Przyłucki">
Aleksander Przyłucki

Aleksander Pryłucki (właśc. Aleksander Przyłucki, ur. 27 stycznia 1910 w Częstochowie, zm. 1 października 1993 w Sanoku) – ksiądz katolicki obrządku bizantyjsko-słowiańskiego, proboszcz parafii św. Nikity Męczennika w Kostomłotach w latach 1940-1969.
Życiorys.
Wychował się w Ortelu Książęcym. W 1925 roku jego opiekunem został ks. Bazyli Hrynyk, który skierował go na nauki do gimnazjum redemptorystów w Zboiskach, a następnie do gimnazjum w Drohiczynie.
W 1929 roku po zdaniu egzaminu maturalnego Aleksander Przyłucki wstąpił do seminarium greckokatolickiego w Przemyślu. W 1930 roku został klerykiem Papieskiego Seminarium Wschodniego w Dubnie. 17 kwietnia 1934 roku ukończył seminarium i został wyświęcony na księdza.
Do 1940 roku pracował jako wikariusz w parafiach diecezji siedleckiej. 22 sierpnia 1940 roku został proboszczem parafii neounickiej w Kostomłotach.
Po zakończeniu działań wojennych na Podlasiu w 1944 roku ks. Aleksander Przyłucki pomimo wysiedleń miejscowej ludności w ramach akcji „Wisła” pozostał w Kostomłotach i nadal prowadził pracę duszpasterską w obrządku bizantyjsko-słowiańskim. W 1947 roku ordynariusz diecezji siedleckiej Ignacy Świrski proponował wprowadzenie rytu łacińskiego w parafii. Upór proboszcza Przyłuckiego sprawił jednak, że liturgia w obrządku bizantyjsko-słowiańskim w Kostomłotach przetrwała, a z czasem miejscowość stała się jedynym miejscem w Polskiej Rzeczypospolitej Ludowej, gdzie była publicznie sprawowana.
1 września 1969 roku ks. Aleksander Przyłucki przeszedł na emeryturę. Jego następcą w kostomłockiej parafii został marianin Roman Piętka. Kilka lat przed śmiercią zamieszkał w Sanoku. Został pochowany 10 października 1993 roku w Kostomłotach.

</doc>
<doc id="2020843" url="https://pl.wikipedia.org/wiki?curid=2020843" title="Saint-Lambert (Montérégie)">
Saint-Lambert (Montérégie)

Saint-Lambert – miasto w Kanadzie, w prowincji Quebec, w regionie Montérégie i MRC Longueuil. W 2002 roku zostało włączone do Longueuil, jednak w wyniku referendum z 2004 roku ostatecznie Saint-Lambert stało się ponownie niezależnym miastem. Nazwa miasta została nadana na cześć św. Lamberta z Maastricht.
Liczba mieszkańców Saint-Lambert wynosi 21 599. Język francuski jest językiem ojczystym dla 73,8%, angielski dla 15,2% mieszkańców (2006).

</doc>
<doc id="2020844" url="https://pl.wikipedia.org/wiki?curid=2020844" title="Ultrasonic">
Ultrasonic

Ultrasonic – singiel Katerine pochodzący z albumu „Overdrive”.

</doc>
<doc id="2020846" url="https://pl.wikipedia.org/wiki?curid=2020846" title="Cmentarz żydowski w Rajgrodzie">
Cmentarz żydowski w Rajgrodzie

Cmentarz żydowski w Rajgrodzie – kirkut położony jest w lesie przy drodze polnej około półtora kilometra od szosy z Rajgrodu do Grajewa, naprzeciwko myśliwskiej ambony. Powstał w XVIII wieku. W czasie II wojny światowej uległ dewastacji. Zachowały się jedynie szczątki elementów nagrobków. Widoczne są ślady rozkopywania grobów.

</doc>
<doc id="2020848" url="https://pl.wikipedia.org/wiki?curid=2020848" title="Saint-Augustin-de-Desmaures">
Saint-Augustin-de-Desmaures

Saint-Augustin-de-Desmaures – miasto w Kanadzie, w prowincji Quebec, w regionie Capitale-Nationale i MRC Québec. W 2002 roku zostało włączone do miasta Québec, jednak w wyniku referendum z 20 czerwca 2004 roku Saint-Augustin-de-Desmaures stało się ponownie niezależnym miastem. Nazwa miasta została nadana na cześć Augustyna z Hippony.
Liczba mieszkańców Saint-Augustin-de-Desmaures wynosi 18 820. Język francuski jest językiem ojczystym dla 97,1%, angielski dla 1,4% mieszkańców (2016).

</doc>
<doc id="2020852" url="https://pl.wikipedia.org/wiki?curid=2020852" title="Parafia Narodzenia Najświętszej Maryi Panny w Rajgrodzie">
Parafia Narodzenia Najświętszej Maryi Panny w Rajgrodzie

Parafia Narodzenia Najświętszej Maryi Panny w Rajgrodzie – rzymskokatolicka parafia leżąca w dekanacie Rajgród należącym do diecezji ełckiej. Erygowana w XV wieku; ponownie w 1519. Mieści się przy ulicy Piaski.

</doc>
<doc id="2020853" url="https://pl.wikipedia.org/wiki?curid=2020853" title="He’s Not Like You">
He’s Not Like You

He’s Not Like You – singiel Katerine pochodzący z albumu „Overdrive”.

</doc>
<doc id="2020856" url="https://pl.wikipedia.org/wiki?curid=2020856" title="Kodeks z Aleppo">
Kodeks z Aleppo

Kodeks z Aleppo ("Codex Aleppensis", hebr. כֶּתֶר אֲרָם צוֹבָא czyt. "Keter Aram Tzova") – jeden z dwóch najważniejszych rękopisów Starego Testamentu z tekstem masoreckim. Przez wiele wieków stanowił punkt odniesienia jako najdokładniejszy tekst Biblii hebrajskiej, wielokrotnie konsultowany w przypadku wątpliwości. Z powodu jego ogromnego znaczenia w języku hebrajskim jest określany jako כֶּתֶר ("Keter"), czyli „Korona” (arabskie "taj"). Druga część nazwy hebrajskiej (אֲרָם צוֹבָא) nawiązuje do miejsca jego przechowywania – Aleppo. Jest to najstarszy kompletny tekst Biblii hebrajskiej, który zachował się do czasów współczesnych. Obecnie dostępny jedynie w formie okaleczonej. W wydaniach krytycznych oznaczany zwykle literą A.
W roku 2015 kodeks został wpisany na listę UNESCO "Pamięć Świata".
Historia.
Zgodnie z kolofonem dołączonym do Kodeksu, początek jego istnienia wiąże się z osobą skryby Shlomo ben Buya, który około 920 roku skopiował tekst spółgłoskowy. Następnie około roku 930 Aaron ben Mosze ben Aszer, ostatni i najbardziej znaczący przedstawiciel rodu ben Aszerów z Tyberiady, dokonał weryfikacji tekstu, opatrzył go samogłoskami (niqqud) i akcentami (te'amim) oraz dodał masorę.
Jerozolima.
Po śmierci Aarona księgę odkupił od jego bliskich bogaty karaim, Izrael ben Simcha z Basry, który przekazał kodeks w latach 1040-1050 karaimskiej wspólnocie z Jerozolimy. Troska nad nim została powierzona braciom Joshiyahu i Hizkiyahu, religijnym liderom wspólnoty. Już wtedy obowiązywały liczne ograniczenia mające na celu ochronę kodeksu. Zarówno przedstawiciele judaizmu karaickiego jak i rabinicznego mogli korzystać z niego jedynie w celu udzielania odpowiedzi na pytania o prawidłowe warianty tekstu, nigdy zaś do lektury czy studiów. Kodeks pozostał w Jerozolimie do końca XI wieku, a po zdobyciu Jerozolimy podczas pierwszej krucjaty w roku 1099, wraz z innymi świętymi dziełami był przetrzymywany (podobnie jak ocalali Żydzi) przez krzyżowców dla uzyskania okupu. Żydowski historyk, S. D. Goitein w 1952 roku odkrył dwa judeo-arabskie listy z genizy kairskiej, które opisują, jak mieszkańcy Aszkelonu pożyczali z Egiptu pieniądze by zapłacić za księgi. Jeden z nich, "List karaickich starszych z Aszkelonu", mówi o tym, że pieniądze, pożyczone z Aleksandrii były użyte do odkupienia 230 kodeksów biblijnych, setki innych ksiąg i ośmiu zwojów Tory. Prawdopodobnie był wśród nich również ten kodeks. Odkupione dokumenty zostały przetransportowane do Egiptu na początku XII wieku. Judeo-arabskie inskrypcje na pierwszej stronie kodeksu wzmiankują, że księga została następnie przeniesiona do rabinicznej synagogi w Fustat.
Kair.
Kodeks był przechowywany w rabinicznej synagodze w Kairze, gdzie korzystał z niego Majmonides, który opisywał go jako tekst wzorcowy, któremu ufają wszyscy żydowscy uczeni. Używał go gdy spisywał dokładne reguły zapisywania zwojów Tory, zawarte w "Hilchot Sefer Torah" („Prawa zwoju Tory”) w jego "Miszne Tora". „W tych sprawach polegam na kodeksie, obecnie znajdującym się w Egipcie, który zawiera 24 księgi Pisma, a który znajdował się przez szereg lat w Jerozolimie. Był używany jako tekst standardowy do poprawiania zwojów. Wszyscy opierali się na nim, gdyż jego korekty dokonał sam ben Aszer, który pracował nad nim przez wiele lat i wielokrotnie go poprawiał ilekroć był kopiowany”. Autorytet Majmonidesa był tak wielki, że w ciągu kilku pokoleń zasady podane przez niego w oparciu o Kodeks stały się obowiązujące w całym świecie żydowskim. Rabbi David ibn abi Zimra potwierdza, że jest to ten sam kodeks, który później został przeniesiony do Aleppo. Kodeks został przetransportowany w XIV wieku do Aleppo w północnej Syrii, gdzie zyskał współczesną nazwę. Możliwe, że przeniósł go tam jeden z potomków Majmonidesa, Dawid ben Jehoszua, w 1375 roku, kiedy udawał się z Egiptu do Syrii. Wiadomo, że zabrał ze sobą szereg manuskryptów, możliwe, że był wśród nich Kodeks.
Aleppo.
Obecność Kodeksu w Aleppo jest poświadczona od 1478 roku. Tamtejsza wspólnota strzegła Kodeksu bardzo gorliwie przez około 600 lat, przechowując go w specjalnej drewnianej skrzyni, wraz z trzema innymi manuskryptami biblijnymi. Znajdowały się one w podziemnej kaplicy synagogi, która była uważana za grotę Eliasza. Był on traktowany jako najcenniejsza własność wspólnoty – ludzie w trudnych sytuacjach modlili się przed nim, przed nim też składano przysięgi. Żywiono przekonanie, że pomyślny los miasta jest uzależniony od wypełnienia misji strzeżenia tej bezcennej księgi. Co więcej, wydaje się, że społeczność Aleppo była przekonana, że sama obecność Kodeksu w mieście ochroni je przed niebezpieczeństwem. Ślad tego przekonania jest obecny w postawie osób posiadających zaginione fragmenty Kodeksu, które traktowały je jako amulety ochronne. Na pierwszej stronie Kodeksu znajdowała się informacja o jego historii, zawierająca błogosławieństwo i przekleństwo: „Przekazany zgodnie z prawem wykupu z niewoli w Jerozolimie, Świętym Mieście, oby było odbudowane i odnowione dla zgromadzenia w Egipcie (...) Błogosławiony jest, kto go zachowuje a przeklęty jest, kto go kradnie, kto go sprzedaje i kto go oddaje w zastaw. Nigdy nie może być sprzedany ani zbezczeszczony”.
W roku 1559 Józef Karo wysłał kopię Kodeksu Mojżeszowi Isserlesowi, który na jej podstawie sporządził własny zwój Tory. W 1863 roku Aleppo odwiedził Abraham Firkovich, znany ze swojej kolekcji manuskryptów, wśród których był również Kodeks Leningradzki. Miał on pierwotnie możliwość zobaczenia Kodeksu, później jednak została mu odebrana, prawdopodobnie w trosce o ukrycie karaickiego pochodzenia manuskryptu. Ostatecznie udało mu się zdobyć kopię dodatków do tekstu Biblii zawartych w Kodeksie, która jednak nie zachowała się. Jej fragmenty znane są z korespondencji Firkovicha. Wspólnota otrzymywała z całego świata prośby o sprawdzenie różnych wariantów tekstualnych. Odpowiedzi te były zachowywane, co pozwoliło później na rekonstrukcję niektórych zaginionych obecnie fragmentów manuskryptu. Wspólnota natomiast ograniczyła możliwość bezpośredniego obejrzenia manuskryptu przez osoby spoza wspólnoty, zwłaszcza w czasach współczesnych przez naukowców. Paul Kahle w latach 20. podczas poprawiania tekstu Biblia Hebraica (BHK) próbował uzyskać fotograficzną kopię manuskryptu, lecz jego prośba została odrzucona. Skutkiem tego, w trzecim wydaniu, które ukazało się w roku 1937, jako podstawowy został użyty tekst z Kodeksu Leningradzkiego.
Jedynym współczesnym badaczem, który uzyskał zgodę na porównanie kodeksu z współczesną Biblią hebrajską był Umberto Cassuto z Uniwersytetu Hebrajskiego, który badał Kodeks w 1943 roku i dość szczegółowo go opisał. Miał on być przechowywany w „drewnianej skrzyni, pokrytej czerwoną skórą”. Podał on (prawdopodobnie błędnie) w wątpliwość przekonanie, że to z niego korzystał Majmonides. Potwierdził natomiast, że kodeks pochodzi z X wieku. Był on jedną z ostatnich osób, które widziały cały kodeks. Początkowo miał zamiar wykonać fotografie pierwszej części księgi, ale z powodu licznych trudności zaniechał tego pomysłu i ograniczył się jedynie do skopiowania niektórych jego części. Wśród nich znalazł się również kolofon, który dostarcza cennych informacji o historii zwoju, a który zaginął w roku 1947.
Zamieszki.
Tekst przetrwał w całości przez ponad 1000 lat, mimo że przebył długą drogę z Tyberiady do Aleppo. Owszem, czas zaznaczył swój upływ, część stron była popękana, na niektórych wyblakł lub odpadł atrament. W wieku XIX róg kodeksu został uszkodzony wskutek działania grzybów, co spowodowało, że część liter w komentarzu masoreckim stała się rozmyta. Mimo to cały tekst pozostawał czytelny. W czasach współczesnych, gdy nastroje arabsko-żydowskie stawały się coraz bardziej napięte, liczni naukowcy zdawali sobie sprawę, że Kodeks nie znajduje się w bezpiecznym miejscu. Stąd liczne prośby o jego dokładniejsze zabezpieczenie lub przeniesienie w inne miejsce. Wspólnota z Aleppo odrzuciła wszystkie te prośby, podobnie jak starania o wykonanie fotograficznej kopii Kodeksu.
1 grudnia 1947, dwa dni po decyzji ONZ o podziale Palestyny i utworzeniu państwa żydowskiego, w Aleppo wybuchły zamieszki, w wyniku których została spalona starożytna synagoga, gdzie kodeks był przechowywany. Został on odnaleziony wśród popiołu w ruinach synagogi, zaś skrzynia, gdzie był przechowywany była rozbita. W trakcie zamieszek kodeks został uszkodzony i na pewien czas zaginął. Przez 10 lat jego los pozostawał nieznany, wielu było przekonanych, że spłonął razem z 40 zwojami Tory, które były przechowywane w synagodze. 2 stycznia 1948 profesor Cassuto napisał, że Kodeks przestał istnieć. W styczniu 1958 roku został odnaleziony i przemycony z Syrii do Izraela przez Mordecai Fahama na polecenie Moshe Tawila, naczelnego rabina Aleppo, który miał również ocalić Kodeks od zniszczenia. W Izraelu został on dostarczony tamtejszemu prezydentowi Icchakowi Ben-Zwi, który powierzył go Instytutowi Ben-Zvi w Jerozolimie. Okazało się jednak, że część kodeksu uległa zniszczeniu, tak że do Izraela dotarły 294 karty spośród 487. Dokument został złożony w Sanktuarium Zwojów w Muzeum Izraela. W roku 1986 kodeks został przekazany do konserwacji, która trwała dziesięć lat. W jej trakcie wszystkie strony zostały oczyszczone, zaś miejsca, gdzie atrament wyblakł zostały uzupełnione.
Opis.
Kodeks jest zapisany obustronnie, na dobrej jakości pergaminie. Brak śladów sierści, choć nadal można odróżnić obie strony skóry po barwie i wyglądzie. Strony są złożone w ten sposób, że w każdym miejscu te same strony skóry przylegają do siebie, więc po jego otwarciu nie ma różnicy między sąsiednimi stronami. Grubość karty wynosi od 1/6 do 1/4 mm i jest typowa dla średniowiecznych manuskryptów hebrajskich ze Wschodu. Atrament użyty do sporządzenia Kodeksu ma brązowy kolor, w wielu miejscach został jednak wytarty lub odpadł, zwłaszcza z odwrotnej niż sierść strony - tego typu defekty były przedmiotem konserwacji Kodeksu, jaka miała miejsce w Muzeum Izraela. Niemal cały Kodeks jest zapisany w trzech kolumnach, z wyjątkiem fragmentów o charakterze poetyckim (np. "Pieśń Debory i Baraka" (Joz 5) - jedna kolumna; Księgi Hioba, Przysłów i Psalmów - dwie kolumny). Każda kolumna zawiera 28 linii tekstu. Poszczególne zbiory: Tora, Prorocy i Pisma są od siebie oddzielone pustymi kolumnami, zaś poszczególne księgi w zbiorach są oddzielone pustymi wersami - w Prorokach trzema, a w Pismach dwoma. Na koniec każdej księgi zapisana jest ilość wersów wchodzących w jej skład. Według opisu Umberto Cassuto, początkowe i końcowe strony, obecnie zaginione, były bogato zdobione. Kodeks ma rozmiary 33 na 26,5 cm.
Zaginione fragmenty.
Zaginione fragmenty kodeksu są przedmiotem nieustannych kontrowersji: przez długi czas żywiono przekonanie, że uległy one spaleniu, lecz badania naukowców zdają się wskazywać, że ogień nie dosięgnął samego zwoju, zaś ciemne ślady na jego brzegach są spowodowane działaniem grzybów. Z tego powodu niektórzy badacze zarzucają członkom wspólnoty żydowskiej kradzież zaginionych fragmentów i przechowywanie ich w ukryciu. Sam Sabbagh, posiadacz skrawka kodeksu zawierającego fragment Księgi Wyjścia twierdzi, że widział wiele fragmentów tekstu, rozrzuconych na podłodze synagogi. Powstało już szereg hipotez usiłujących określić dalszy los zaginionych fragmentów. Dwa zaginione fragmenty zostały odnalezione, jeden w roku 1982, a drugi w 2007, co stwarza nadzieję, że również pozostałe części kodeksu przetrwały zamieszki w 1947 roku. Instytut Ben-Zvi prowadzi nieustanne zabiegi mające na celu odnalezienie brakujących fragmentów.
Jedna z zaginionych kart ze środka kodeksu, fragment Księgi Kronik (2 Krn 35,7 – 36,19), znalazł po pożarze w synagodze mieszkaniec Aleppo i podarował swojej matce. Gdy po pewnym czasie wyemigrowali do USA, karta towarzyszyła rodzinie jako amulet ochronny. W grudniu 1982 roku została przywieziona do Jerozolimy i dołączona do reszty kodeksu. Mały fragment 8 rozdziału Księgi Wyjścia został również zabrany przez jednego z mieszkańców Aleppo po zamieszkach, zaś w roku 2007 został przekazany Instytutowi Ben-Zvi. Zawiera on między innymi słowa „Wypuść lud mój, aby mi służył”, jakie Mojżesz skierował do faraona. Również ten fragment tekstu przez 60 lat był traktowany przez właściciela jako amulet ochronny.
Istnieją ponadto dwie fotografie, na których widoczne są trzy zaginione stronice kodeksu. Pierwsza z nich, zawierająca fragment Księgi Rodzaju (Rdz 26,35 - 27,30) została wykonana pod koniec XIX wieku, opublikowana została w 1887 roku w książce Williama Wickes'a "A Treatise on the Accentuation of the Twenty-One So-Called Prose Books of the Old Testament". Druga, obejmująca dwie strony przedstawia Dekalog zawarty w Księdze Powtórzonego Prawa i pochodzi z książki Josepha Segalla "Travels through Northern Syria" wydanej w 1910 roku.
Próby rekonstrukcji.
Uznanie jakim kodeks cieszył się przez wiele wieków i jego znaczenie sprawiły, że rekonstrukcja zaginionych fragmentów stała się możliwa na podstawie świadectw badaczy, którzy mieli styczność z kodeksem przed jego zniszczeniem. Najstarszym tego typu świadectwem jest manuskrypt Sassoon 1053, który w masorze dotyczącej imion książąt w Księdze Liczb wprost odwołuje się do dzieła Aarona ben Aszera. Pod koniec XVI wieku Yishai ben Amram ha-Cohen Amadi dokonał korekty tekstu Tory na podstawie Kodeksu z Aleppo. Jego zapiski zostały odnalezione i umożliwiły rekonstrukcję niektórych fragmentów Pięcioksięgu, zwłaszcza kantyku z 15 rozdziału Księgi Wyjścia. Umberto Cassuto podczas swoich badań nad kodeksem w 1943 roku znalazł listę jedenastu różnic pomiędzy zwojami Tory jakie znajdowały się w Aleppo a kodeksem. Dzięki niej możliwe jest niemal pewne określenie całego tekstu Tory. W 1850 roku aszkenazyjski rabbi Ya'akov Sapir sporządził listę ponad 500 uwag co do tekstu Biblii, którą przesłał do Aleppo w celu określenia ich słuszności. Lista zachowała się do naszych czasów i pozwoliła na określenie szeregu wariantów zawartych w zaginionych fragmentach. W 1987 roku została odnaleziona Biblia, której właścicielem był Shalom Shakhna Yellin, zawierająca na marginesach szereg wątpliwości dotyczących właściwego tekstu, które zostały rozstrzygnięte na podstawie Kodeksu z Aleppo przez Joshuę Kimhi. W odkrytym niedawno archiwum Izaaka Seligmana Baera znaleziono kopię komentarza masoreckiego, jaki znajdował się na początku i na końcu Kodeksu.
Część tekstu można zrekonstruować na podstawie treści masory zawartej w ocalałej części kodeksu, gdyż zawiera ona również odniesienia do poprawnej pisowni danego wyrazu w innych miejscach Biblii. Druga metoda rekonstrukcji to analiza manuskryptów z X-XI wieku, które mają podobną pisownię jak Kodeks z Aleppo. Połączenie wszystkich dostępnych metod i świadectw zewnętrznych pozwala na uzyskanie zadowalającej rekonstrukcji zaginionych fragmentów, co umożliwia publikację kompletnej Biblii hebrajskiej.
Zawartość.
Tyberiadzka tradycja obecna w Kodeksie z Aleppo, zbliżona do tej w Kodeksie Leningradzkim, jest bardzo podobna do manuskryptów sefardyjskich. Tora i Prorocy (Newi'im) pojawiają się w tej samej kolejności co w większości drukowanych Biblii hebrajskich. Pisma (Ketuwim) w Kodeksie z Aleppo mają następującą kolejność: Księgi Kronik, Psalmów, Hioba, Przysłów, Rut, Pieśń nad pieśniami, Księga Koheleta, Lamentacje Jeremiasza, Księga Estery, Księga Daniela, Księgi Ezdrasza i Nehemiasza.
W obecnie istniejącej wersji tekstu brak pierwszych siedmiu kart, zawierających komentarz gramatyczny, następnie brak 118 kart, zawierających niemal całą Torę. Pozostał jedynie liczący 11 stron fragment Księgi Powtórzonego Prawa, rozpoczynający się od ostatniego słowa z Pwt 28, 17 – וּמִשְׁאַרְתֶּךָ („i dzieża twoja”). Prorocy następują w normalnym porządku, choć brak jest następujących fragmentów:
Następnie znajdują się Pisma, lecz obecnie istniejący tekst urywa się na słowach בְּנוֹת צִיּוֹן („córki Syjonu”) z Pieśni nad Pieśniami 3, 11. Brakuje więc ksiąg Koheleta, Lamentacji, Estery, Daniela, Ezdrasza i Nehemiasza. Ponadto brak jest dwóch kart, zawierających fragment Księgi Psalmów od 15,1 do 21,1. Brak również stron zamykających kodeks, zawierających dalsze komentarze masoretów.
Tekst kodeksu.
Zestawienie z innymi manuskryptami.
Tekst zawarty w Kodeksie z Aleppo wykazuje bardzo duże podobieństwo do tekstów przedmasoreckich, zawartych między innymi w zwojach znalezionych w Qumran
Szereg manuskryptów z rodziny tyberiadzkiej jest określanych jako zbliżone do Kodeksu z Aleppo - pochodzą one zwykle z X lub XI wieku. Mają bardzo zbliżoną pisownię, wokalizację i komentarze masoreckie. Najbardziej znanym jest z całą pewnością Kodeks Leningradzki, który był prawdopodobnie poprawiany na podstawie Kodeksu z Aleppo. Stąd też próby rekonstrukcji zaginionych fragmentów Kodeksu zwykle w dużej mierze bazują na tej wersji tekstu. Inne istotne manuskrypty z tej rodziny to przechowywany w Muzeum Brytyjskim manuskrypt MS Or. 4445, starszy od Kodeksu z Aleppo, lecz zawierający jedynie Pięcioksiąg oraz kodeks Proroków pochodzący z Kairu, datowany na rok 895, przypisywany Mojżeszowi ben Aszerowi, ojcu twórcy Kodeksu z Aleppo. Istnieją również resztki dwóch manuskryptów, które są określane jako bardzo bliskie Kodeksowi z Aleppo, które mogą pochodzić od samego Aarona ben Aszera.
Hataf hiriq.
Charakterystyczną cechą kodeksu z Aleppo jest występowanie w niej samogłoski hataf hiriq, która ma postać szewa złożonego (szewa + hiriq). Prawdopodobnie wymawiana jako krótkie i. Występuje przynajmniej w trzech miejscach w Kodeksie i nigdzie poza nim. W dwóch miejscach Kodeksu, gdzie paralelnie występuje hataf hiriq, samogłoska jest niejasna. Prawdopodobnie znajdował się tam również ten znak, lecz atrament w miejscu trzeciej kropki odpadł od pergaminu.
Mały Kodeks z Aleppo.
W synagodze w Aleppo były przechowywane jeszcze trzy inne kodeksy. Jeden z nich, określany często terminem "Mały Kodeks" został spisany prawdopodobnie w 1341 roku we Włoszech przez aszkenazyjskiego pisarza. Jego główną część stanowi Tora z samogłoskami i znakami akcentowymi oraz tłumaczeniem aramejskim. Pomiędzy kolumnami tekstu znajduje się masora, a na górze i na dole strony komentarz Rashiego. Charakterystyczną cechą kodeksu jest dodatkowy tekst Pięcioksięgu, napisany małą czcionką, bez wokalizacji i akcentów - służył prawdopodobnie jako pomoc przy nauce odczytywania zwojów Tory. Ponadto kodeks ten zawiera Księgę Pieśni nad Pieśniami z komentarzem, Księgi pięciu megilot, fragmenty z Proroków odczytywane w synagogach podczas nabożeństw i midrasz do masory.
Znaczenie.
Kodeks z Aleppo jest jednym z najstarszych manuskryptów, które zawierały cały tekst Biblii hebrajskiej. Jego znaczenie jest tym większe że, zgodnie z wielowiekową tradycją, potwierdzoną współczesnymi badaniami, jest to jeden z najdokładniejszych kodeksów. Wiele elementów akcentowania, zawartych w Kodeksie z Aleppo, zgodnych z najbardziej rygorystycznymi zasadami, wraz z upływem czasu przestało być używanych w rękopisach. Jako przykład precyzji masoretów przywoływane są błędy związane z pełną (scriptio plena) lub uproszczoną (scriptio defectiva) pisownią samogłosek w zbiorze Proroków. W Kodeksie Leningradzkim takich błędów jest ponad 250, w Kodeksie Proroków z Kairu około 130, a w Kodeksie z Aleppo zaledwie dwa. Izrael Yeivin, na podstawie studiów nad tekstem i masorą Kodeksu, jest przekonany, że zawiera on nie więcej jak 50 błędów.
W XIX wieku powstało kilka zwojów zawierających tekst Proroków z podziałem na sekcje otwarte i zamknięte, opartym na Kodeksie z Aleppo. Stanowiło to rozszerzenie polecenia Majmonidesa, by zwoje Tory dzielić zgodnie z tym Kodeksem. Zwoje te zostały dostrzeżone po odnalezieniu Kodeksu z Aleppo w Jerozolimie. W roku 1995 wybuchło szereg kontrowersji w ortodoksyjnych kręgach dotyczących prawidłowego sporządzania zwoju Proroków - zadawano sobie pytanie, czy tekst Kodeksu z Aleppo także w tym zakresie jest miarodajny.
Współczesne wydania.
Obecnie istnieje kilka kompletnych lub częściowych wydań Biblii hebrajskiej opartej na Kodeksie z Aleppo. Zawierają one rekonstrukcje zaginionego tekstu w oparciu o metodę Breuera i biorą pod uwagę wszystkie dostępne historyczne świadectwa mówiące o zawartości Kodeksu.
Pierwszym projektem mającym na celu krytyczne wydanie Biblii hebrajskiej na podstawie Kodeksu z Aleppo jest "Hebrew University Bible Project". Do tej pory, ukazały się trzy księgi: Izajasza (1995), Jeremiasza (1997) i Ezechiela (2004). Zawierają one tekst i komentarze masoreckie zawarte w kodeksie. Ponadto tekst jest wyposażony w aparat krytyczny, podzielony na cztery części. Pierwsza obejmuje świadectwa zawarte w najważniejszych przekładach, druga odwołuje się do zbiorów qumrańskich i literatury rabinicznej, a trzecia do rękopisów średniowiecznych, w tym Kodeksu Leningradzkiego i Kodeksu Kairskiego. Czwarty aparat, umieszczony na marginesie, zestawia warianty ortograficzne i akcentowe.
W 1976 roku zostało wydane fotograficzne faksymile Kodeksu, co umożliwiło jego badanie przez szerokie grono uczonych.
Mordechai Breuer jako rezultat swoich prac opublikował kompletną Biblię hebrajską, która została wydana dwukrotnie. Po raz pierwszy przez Rav Kook Institute w latach 1977 (Tora), 1979 (Prorocy) i 1982 (Pisma). W jednym tomie Biblia ukazała się w roku 1989. Drugie wydanie na podstawie jego pracy, poszerzonej o nowe badania przygotowało Horev Publishers, po raz pierwszy ukazało się w 1996 roku.
W 1992 roku Bar-Ilan University Press rozpoczęło publikację Biblii z komentarzem, zatytułowanej "Mikra'ot Gedolot „Haketer”" opartej na Kodeksie z Aleppo i zawierającej wielką i małą masorę w nim zawartą.
Jednym z najpopularniejszych wydań Biblii hebrajskiej, opartych na Kodeksie z Aleppo jest "Jerusalem Crown: The Bible of the Hebrew University of Jerusalem" z 2000 roku. Również to wydanie korzysta z metody Breuera, zaś układ tekstu w tym wydaniu jest wzorowany na tym, który znajduje się w Kodeksie.
W Internecie na stronach "Mechon Mamre" dostępna jest Biblia hebrajska online w oparciu o Kodeks z Aleppo i inne zbliżone manuskrypty. Istnieje w kilku wersjach, dostępne jest także równoległe tłumaczenie na język angielski, francuski, portugalski i hiszpański.

</doc>
<doc id="2020858" url="https://pl.wikipedia.org/wiki?curid=2020858" title="Shut Your Mouth">
Shut Your Mouth

Shut Your Mouth – singiel Katerine pochodzący z albumu „Overdrive”.

</doc>
<doc id="2020863" url="https://pl.wikipedia.org/wiki?curid=2020863" title="Kinsky (zespół muzyczny)">
Kinsky (zespół muzyczny)

Kinsky – polski zespół grający muzykę z pogranicza noise rocka, rocka industrialnego i rockowej awangardy.
Historia.
Lata 90. (1992–1995).
Powstał w Warszawie w styczniu 1992 z inicjatywy czterech studentów filozofii Uniwersytetu Warszawskiego, którzy swoją tożsamość ukryli pod pseudonimem von Kinsky: wokalistę Paulusa, gitarzystę Tony’ego, basistę Artura oraz perkusistę „Czubka”. Miesiąc później grupa zadebiutowała przed większą publicznością w warszawskim klubie „Fugazi” występując u boku Armii. W marcu w studiu Roberta Brylewskiego „Złota Skała” muzycy nagrali swoje pierwsze cztery utwory po opublikowaniu których Kinsky został okrzyknięty „najbardziej progresywnym zespołem lat dziewięćdziesiątych w naszym kraju”. Muzycy w tym czasie prowadzili intensywną działalność koncertową w kraju i zagranicą. Ich koncerty przybrały formę widowisk dzięki połączeniu treści muzycznej z technikami teatralnymi (happeningi, performance).
Latem 1993 zespół wziął udział m.in. w festiwalu S’trash’ydło (miał również wystąpić na festiwalu w Jarocinie, ale uniemożliwiła to bójka publiki ze służbami porządkowymi). Jesienią Kinsky przystąpił do nagrywania debiutanckiej płyty "Copula Mundi", która ukazała się w grudniu nakładem niemieckiej wytwórni z oddziałem w Polsce SPV Poland. Album zebrał pozytywne recenzje i dostępny był również w Europie Zachodniej, dzięki czemu zespół dostał stamtąd wiele propozycji koncertowych. Efektem zaproszeń była dwukrotna trasa w Niemczech, występ w Genewie na „Industry Art Festiwal”, oraz koncerty w Czechach, Austrii, a także na Ukrainie. Latem 1994 Kinsky wziął udział m.in. w festiwalu jarocińskim. W styczniu 1995 muzycy dokonali kolejnych nagrań (czterech utworów) w studiu Warszawskiej Akademii Muzycznej. We wrześniu Kinsky wystąpił m.in. na wernisażu malarza Grzegorza Plewińskiego w bydgoskiej Wieży Ciśnień, a wiosną następnego roku zawiesił działalność.
Paulus von Kinsky od 1995 występował w zespole Multicide, później w CHE! i Partizan. Tony von Kinsky od jesieni 1994 był basistą grupy Dezerter, natomiast „Czubek” nawiązał współpracę z Johnem Porterem.
Powrót (po 2015).
W 2015 otworzył się nowy rozdział w historii zespołu. Pierwszy koncert po prawie dwudziestu latach przerwy odbył się 17 maja 2015 w klubie Hydrozagadka w Warszawie w prawie niezmienionym składzie, z nowym basistą – Tomeckim w miejsce Artura Koczergo. Powrót na scenę został poprzedzony trwającymi dwa lata przygotowaniami. Wydarzenie to w swojej relacji na łamach internetowego wydania „Rzeczpospolitej” Adam Burakowski określił „Wielkim powrotem Kinsky”. Po entuzjastycznie przyjętym koncercie podczas OFF Festival 2015 zespół podjął intensywne prace nad reedycją płyty „Copula Mundi”. Album ukazał się jesienią 2015 nakładem wydawnictwa Requiem Records na płycie winylowej (wydanie dwupłytowe, Antena Krzyku) oraz na płycie CD. 8 lutego 2018 ukazała się druga (nagrana w 1997 ale niewydana) płyta zespołu pt. "Praeterito Futurum"

</doc>
<doc id="2020871" url="https://pl.wikipedia.org/wiki?curid=2020871" title="Nikołaj Wasiljewicz Tichonow">
Nikołaj Wasiljewicz Tichonow



</doc>
<doc id="2020873" url="https://pl.wikipedia.org/wiki?curid=2020873" title="Parafia św. Jakuba Apostoła w Tolkmicku">
Parafia św. Jakuba Apostoła w Tolkmicku

Parafia Świętego Jakuba Apostoła w Tolkmicku – parafia erygowana w XIV wieku należąca do metropolii warmińskiej, diecezji elbląskiej i dekanatu elbląskiego północnego. Jest prowadzona przez księży salezjanów. 
Na cmentarzu parafialnym, powstałym w XIX wieku, znajduje się barokowa kaplica cmentarna, którą ufundował około połowy XVIII wieku proboszcz Józef Schwan. Podczas wojny została częściowo zniszczona. Odrestaurowano ją w 1959 roku.
Kaplica wzniesiona jest na planie prostokąta. Wnętrze kryte jest płaskim, drewnianym stropem. Naroża ujęte są w płaskie, boniowane pilastry. Prostokątne otwory okienne ujęte są płaskimi opaskami. 
Wschodnie i zachodnie fasady kaplicy wieńczą barokowe szczyty. W szczycie od strony zachodniej, na osi środkowej, znajduje się głęboka, półokrągła nisza, mieszcząca niegdyś figurę świętego. Szczyty wieńczą górą
półowalne, gzymsowane przyczółki. Kaplica była kryta dwuspadowym daszkiem i holenderską dachówką.

</doc>
<doc id="2020876" url="https://pl.wikipedia.org/wiki?curid=2020876" title="Henri Jules Giffard">
Henri Jules Giffard

Henri Jules Giffard (ur. 8 lutego 1825 w Paryżu, zm. 14 kwietnia 1882) – francuski inżynier, pionier lotnictwa i konstruktor sterowców.
Życiorys.
Studiował na College Bourbon. Następnie pracował na kolei, interesując się konstrukcją maszyn parowych. Dzięki swoim wynalazkom przyczynił się do ich unowocześnienia. W 1851 roku zgłosił patent na zastosowanie maszyny parowej do napędu statków powietrznych. Zbudował pierwszy na świecie sterowiec, którym wzniósł się w powietrze 24 września 1852 roku. Przeleciał ok. 27,5 km z Paryża do Élancourt z prędkością ok. 8 km/h. W 1855 skonstruował następny model sterowca, który jednak uległ wypadkowi. Później zbudował balon na uwięzi, zaprezentowany podczas wystawy światowej w Paryżu w 1867 roku.
Jego nazwisko pojawiło się na liście 72 nazwisk na wieży Eiffla.

</doc>
<doc id="2020878" url="https://pl.wikipedia.org/wiki?curid=2020878" title="Jeremias Josef Knechtel">
Jeremias Josef Knechtel

Jeremias Josef Knechtel (ur. 1680 w czeskim Kamencu, zm. 25 VIII 1750 w Legnicy) – śląski malarz barokowy.
Życie.
Jeremias Josef Knechtel urodził się w czeskim Kamencu w 1680 roku skąd prawdopodobnie pod koniec XVII wieku wraz ze swoją rodziną przybył do Legnicy. Pierwsze nauki malarskiego rzemiosła młody Jeremias Josef pobierał prawdopodobnie w warsztacie swojego ojca, Georga Antona Knechtla, malarza wykształconego w czeskim środowisku artystycznym. Co więcej, należy przypuszczać, że utalentowany artysta jeszcze przed przybyciem na Śląsk uzyskał tytuł mistrza cechowego. W roku 1700 Knechtel rozpoczął intensywne prace dla świdnickich jezuitów przy barokizacji kościoła pw. św. Stanisława i św. Wacława w Świdnicy, które trwały około 20 lat. W międzyczasie artysta ożenił się 24 XI 1704 roku z Anną Eleonorą, córką sędziego Johanna Jacoba de Blaucha z Żagania.
Współpraca ze świdnickimi jezuitami – największymi mecenasami Knechtla, z którymi nawiązał kontakty zaraz po przybyciu na Śląsk, w wyraźny sposób ukształtowała tory jego dalszej kariery. Odbiorcami prac młodego artysty byli również przedstawiciele innych zakonów: benedyktynek, augustianów, urszulanek a także karmelitów, z których na pierwszy plany wysunęli się wołowscy zakonnicy z proboszczem i kuratusem, Johannem Georgiem Breytherem na czele. Knechtel pracował także dla prałata i kanclerza kapituły katedralnej, Karla Maximiliana von Fragsteina, a także dla przedstawicieli katolickiej szlachty, jak hrabia Hans Anton von Schaffgotsch, hrabia von Nimptsch czy hrabia von Nostitz.
Jeremias Josef Knechtel zmarł 25 VIII 1750 roku w Legnicy, gdzie zostało pochowane jego ciało.
Cechy twórczości.
Jeremias Josef Knechtel tworzył przede wszystkim obrazy w technice olejnej na płótnie. Bardzo dobrze radził sobie zarówno z małymi jak i wielkoformatowymi przedstawieniami, co doskonale widać w świdnickich i żagańskich realizacjach. Knechtel zajmował się również polichromią ołtarzy i innych elementów rzeźbiarskiego wyposażenia kościołów, czego przykładem może być dekoracja malarska ambony i ołtarza Niepokalanego Poczęcia Marii z 1725 roku w kościele parafialnym pw. Wniebowzięcia NMP i św. Mikołaja w Bolesławcu. Artysta w swojej twórczości nie wybiegał poza tematykę religijną. Domeną jego artystycznego warsztatu są obrazy przedstawiające świętych, jak choćby zespół płócien ołtarzowych przeznaczonych do dawnego kościoła klasztornego Benedyktynek w Lubomierzu (1736), bądź też pojedyncze realizacje: obraz Św. Franciszek Salezy dla kościoła parafialnego pw. św. Marcina w Jaworze (zaginiony), obraz Św. Anna Samotrzecia (około 1717) dla kościoła parafialnego pw. św. Jana Chrzciciela w Cieplicach Zdroju (na ilustracji), czy też znakomite dzieło Modlitwa w Ogrójcu (1721). Artysta był również autorem dwóch cykli malarskich ilustrujących najważniejsze wydarzenia z życia świętych – jeden z nich, poświęcony życiu i działalności św. Augustyna, możemy podziwiać w zapleckach stalli kościoła parafialnego Wniebowzięcia NMP w Żaganiu (1747). Knechtel namalował także dwie znane nam serie obrazów stacyjnych Drogi Krzyżowej, które obecnie znajdują się w kościele parafialnym pw. św. Jakuba w Sobótce (1727) oraz w kościele parafialnym pw. św. Wojciecha we Wrocławiu (1750).
Podsumowanie twórczości.
Był artystą niezwykle sprawnym i uzdolnionym. Jego prace cechują się charakterystyczną manierą malarską, opartą na stosowaniu mocnego konturu i gładkiej faktury oraz operowaniu dużą plamą barwną. Knechtel miał znakomite wyczucie koloru, a jego dzieła często charakteryzują się wyrafinowaną kolorystyką. Słabszą stroną artysty było natomiast przedstawianie postaci ludzkiej. Wysoka klasa artystyczna obrazów Knechtla nie szła jednak w parze z ich popularnością. Legnicki artysta jest jednym z najmniej znanych malarzy, jacy pracowali na Śląsku w dobie baroku.
Od roku 2008 w ramach różnych prac badawczych odnaleziono i atrybuowano Knechtelowi (oraz jego pracowni) ponad 200 obrazów co czyni go jednym z najpłodniejszych malarzy śląskiego baroku.
Realizowane projekty.
W 2010 roku realizowany jest projekt "Szlak Sakralnej Sztuki Barokowej im. Michaela Willmanna w dawnym księstwie Żagańskim" w znaczącym stopniu poświęconym temu artyście.

</doc>
<doc id="2020879" url="https://pl.wikipedia.org/wiki?curid=2020879" title="Europejska Nagroda Muzyczna MTV dla najlepszego brytyjskiego i irlandzkiego wykonawcy">
Europejska Nagroda Muzyczna MTV dla najlepszego brytyjskiego i irlandzkiego wykonawcy

Europejska Nagroda Muzyczna MTV dla najlepszego brytyjskiego i irlandzkiego wykonawcy – nagroda przyznawana przez redakcję MTV UK and Ireland podczas corocznego rozdania MTV Europe Music Awards. Nagrodę dla najlepszego brytyjskiego i irlandzkiego wykonawcy po raz pierwszy przyznano w 1998 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2020881" url="https://pl.wikipedia.org/wiki?curid=2020881" title="It’s a Long Way to Tipperary">
It’s a Long Way to Tipperary

It’s a Long Way to Tipperary („Długa droga do Tipperary”) – irlandzka pieśń skomponowana w 1912 roku przez Jacka Judge’a, brytyjskiego sprzedawcę ryb, twórcę piosenek i showmana muzycznego.
Jako współautor figuruje także kolega Judge’a, Henry James Williams, który jednak nie miał z jej autorstwem nic wspólnego. Judge obiecał Williamsowi, że gdy napisze jakąś popularną pieśń, to dopisze go jako współautora w podziękowaniu za to, że pożyczał mu pieniądze, gdy był bez grosza.
Pieśń była popularna najpierw wśród oddziałów irlandzkich a następnie śpiewana także przez innych żołnierzy angielskojęzycznych na frontach I wojny światowej.
Piosenka powstała przed wybuchem tej wojny i pomimo tego, że nie miała z samą wojną wiele wspólnego, stała się wkrótce jednym z jej symboli, a zwrot „it’s a long way to Tipperary” zaczął w przenośni oznaczać długą drogę do domu rodzinnego, do ukochanej, do celu, do kresu wojennych trudów i wyrzeczeń.
Znanych jest kilka wersji tego utworu, a także liczne przeróbki i parodie.
Na melodię refrenu podczas II wojny światowej powstała też polska piosenka, znana pod tytułami "Komandosi to my" lub "Szkocja". Słowa ułożyli  Andrzej Grele i Maciej Zajączkowski. Piosenka trafiła w 1942 roku do żołnierzy stacjonujących w Szkocji, w jednostkach II baonu komandosów z II Warszawskiej Dywizji Pancernej. Później, w 1944 roku śpiewano ją w 2 Korpusie Polskich Sił Zbrojnych we Włoszech.
Piosenka jest też śpiewana w obecnych Siłach Zbrojnych RP (nagranie z 2013 r.).

</doc>
<doc id="2020883" url="https://pl.wikipedia.org/wiki?curid=2020883" title="Długa droga do Tipperary">
Długa droga do Tipperary



</doc>
<doc id="2020886" url="https://pl.wikipedia.org/wiki?curid=2020886" title="Parafia Podwyższenia Krzyża Świętego w Miłakowie">
Parafia Podwyższenia Krzyża Świętego w Miłakowie

Parafia Podwyższenia Krzyża Świętego w Miłakowie – rzymskokatolicka parafia w Miłakowie, należącym do archidiecezji warmińskiej i dekanatu Orneta. Została utworzona 8 lutego 1871. Mieści się przy ulicy Kopernika.

</doc>
<doc id="2020887" url="https://pl.wikipedia.org/wiki?curid=2020887" title="Europejska Nagroda Muzyczna MTV dla najlepszego izraelskiego wykonawcy">
Europejska Nagroda Muzyczna MTV dla najlepszego izraelskiego wykonawcy

Europejska Nagroda Muzyczna MTV dla najlepszego izraelskiego wykonawcy – nagroda przyznawana przez redakcję MTV Israel podczas corocznego rozdania MTV Europe Music Awards. Nagrodę dla najlepszego izraelskiego wykonawcy po raz pierwszy przyznano w 2008 r. O zwycięstwie decydują widzowie za pomocą głosowania internetowego i telefonicznego (smsowego). 

</doc>
<doc id="2020889" url="https://pl.wikipedia.org/wiki?curid=2020889" title="Ernie Kovacs">
Ernie Kovacs

Ernest Edward „Ernie” Kovacs (ur. 23 stycznia 1919 w Trenton, zm. 13 stycznia 1962 w Los Angeles) – amerykański komik, aktor, gospodarz programów telewizyjnych, jeden z pionierów amerykańskiego humoru, którego wpływ widać między innymi w programach Davida Lettermana i Craiga Fergusona.
Życiorys.
Urodził się w Trenton w stanie New Jersey w rodzinie węgierskich emigrantów jako syn Mary Kovacs i Andrew Johna Kovacsa.
Karierę zaczynał jako DJ w radiu. W 1949 debiutował w telewizji w programie "Thee", który był emitowany w godzinach porannych. To dzięki osobie Kovacsa program zaczął przyciągać widzów w godzinach, w których wcześniej była mała oglądalność. W późniejszych latach prowadził programy "Get Ready" (1950-1952), "Time for Ernie" (1951), "Ernie In Kovacsland" (1951) i "Ernie Kovacs Show" (1952-1953 i 1955-1956). W 1957 prowadził program "Silent Show".
Zginął 13 stycznia 1962 w Los Angeles w stanie Kalifornia w wieku 42 lat w wypadku samochodowym.
W 1982, powstał poświęcony jego osobie film dokumentalny "Ernie Kovacs: Television's Original Genius".

</doc>
<doc id="2020890" url="https://pl.wikipedia.org/wiki?curid=2020890" title="Europejska Nagroda Muzyczna MTV dla najlepszego ukraińskiego wykonawcy">
Europejska Nagroda Muzyczna MTV dla najlepszego ukraińskiego wykonawcy

Europejska Nagroda Muzyczna MTV dla najlepszego ukraińskiego wykonawcy – nagroda przyznawana przez ukraińską redakcję MTV podczas corocznego rozdania MTV Europe Music Awards. Nagrodę dla najlepszego ukraińskiego wykonawcy po raz pierwszy przyznano w 2007 roku. O zwycięstwie decydują widzowie za pomocą głosowania internetowego i telefonicznego (SMS-owego).

</doc>
<doc id="2020893" url="https://pl.wikipedia.org/wiki?curid=2020893" title="Parafia Najświętszego Serca Pana Jezusa w Pasymiu">
Parafia Najświętszego Serca Pana Jezusa w Pasymiu

Parafia Najświętszego Serca Pana Jezusa w Pasymiu – rzymskokatolicka parafia w Pasymiu, należąca do archidiecezji warmińskiej i dekanatu Pasym. Została utworzona 24 lutego 1901. Mieści się przy ulicy Księdza Barczewskiego.

</doc>
<doc id="2020895" url="https://pl.wikipedia.org/wiki?curid=2020895" title="Europejska Nagroda Muzyczna MTV dla najlepszego greckiego wykonawcy">
Europejska Nagroda Muzyczna MTV dla najlepszego greckiego wykonawcy

Europejska Nagroda Muzyczna MTV dla najlepszego greckiego wykonawcy – nagroda przyznawana przez grecką i cypryjską redakcję MTV podczas corocznego rozdania MTV Europe Music Awards. Nagrodę dla najlepszego greckiego wykonawcy po raz pierwszy przyznano w 2008 roku. O zwycięstwie decydują widzowie za pomocą głosowania internetowego i telefonicznego (SMS-owego).

</doc>
<doc id="2020901" url="https://pl.wikipedia.org/wiki?curid=2020901" title="Jerzy Turonek">
Jerzy Turonek

Jerzy Turonek (biał. Юры Туронак, "Jury Turonak"; ur. 26 kwietnia 1929 w Duksztach, zm. 2 stycznia 2019 w Warszawie) – polski historyk białoruskiego pochodzenia, działacz białoruskiej mniejszości narodowej w Polsce, doktor historii.
Życiorys.
Urodził się 26 kwietnia w Duksztach, w powiecie święciańskim województwa wileńskiego w II Rzeczypospolitej, jako syn lekarza, białoruskiego działacza politycznego z ziem północno-wschodnich II Rzeczypospolitej, Bronisława Turonka. W 1952 roku skończył Szkołę Główną Planowania i Statystyki w Warszawie. Pracował w Polskiej Izbie Handlu Zagranicznego, gdzie zajmował się badaniami koniunktury międzynarodowego rynku chemii, a także w Europejskiej Komisji Gospodarczej w Genewie.
Od początku lat 60. XX wieku zajmował się badaniami historii: białoruskiego ruchu narodowego początku XX wieku, stosunków białorusko-polskich w XX wieku, historii Kościoła Rzymsko-Katolickiego. W 1986 roku obronił w Warszawie doktorat na temat: "Białoruś pod okupacją niemiecką".
Autor książek: "Białoruskie szkolnictwo na Białostocczyźnie" (1976), "Wacław Iwanowski i odrodzenie Białorusi" (Warszawa, 1992), "Białoruś pod okupacją niemiecką" (Warszawa, 1993), "Książka białoruska w II Rzeczypospolitej 1921–1939" (Warszawa, 2000), "Biełaruskaja kniga pad niamieckim kantrolem (1939–1944)" (Mińsk, 2002), "Ludzi SBM" (2006). Jesienią 2006 roku jego wcześniejsze prace zostały przedrukowane w zbiorze "Madernaja historyja Biełarusi". W marcu 2008 roku wydano na Białorusi książkę "Białoruś pod okupacją niemiecką", w skład której weszło także opracowanie "Ludzi SBM". Część nakładu została skonfiskowana przez pracowników białoruskiej milicji i KDB.

</doc>
<doc id="2020902" url="https://pl.wikipedia.org/wiki?curid=2020902" title="Copula Mundi">
Copula Mundi

Copula Mundi – album zespołu Kinsky wydany w grudniu 1993 roku przez wytwórnię SPV Poland.

</doc>
<doc id="2020903" url="https://pl.wikipedia.org/wiki?curid=2020903" title="Francis Kioyo">
Francis Kioyo

Francis Kioyo, (ur. 18 września 1979 w Jaunde) – kameruński piłkarz grający na pozycji napastnika.

</doc>
<doc id="2020905" url="https://pl.wikipedia.org/wiki?curid=2020905" title="Parafia św. Macieja i Przenajdroższej Krwi Pana Jezusa w Bisztynku">
Parafia św. Macieja i Przenajdroższej Krwi Pana Jezusa w Bisztynku

Parafia św. Macieja i Przenajdroższej Krwi Pana Jezusa w Bisztynku – rzymskokatolicka parafia w Bisztynku, należąca do archidiecezji warmińskiej i dekanatu Reszel. Została utworzona w końcu XIII wieku. Mieści się przy ulicy Kościelnej.

</doc>
<doc id="2020907" url="https://pl.wikipedia.org/wiki?curid=2020907" title="Republika Ekwadoru">
Republika Ekwadoru



</doc>
<doc id="2020908" url="https://pl.wikipedia.org/wiki?curid=2020908" title="Serghei Alexeev">
Serghei Alexeev

Serghei Alexeev (ur. 31 maja 1986 w Tyraspolu) – mołdawski piłkarz, grający na pozycji napastnika, reprezentant Mołdawii.
Kariera piłkarska.
Kariera klubowa.
Wychowanek klubu Sheriff Tyraspol, w którym rozpoczął karierę piłkarską w 2002. W 2005/06 bronił barw innego tyraspolskiego klubu FC Tiraspol, a na początku 2009 grał na wypożyczeniu w klubie Iscra-Stali Rybnica. Latem 2009 przeszedł do szwajcarskiego FC Aarau. Zimą 2010 został piłkarzem ukraińskiego Zakarpattia Użhorod.
Kariera reprezentacyjna.
W 2007 zadebiutował w narodowej reprezentacji Mołdawii. Łącznie rozegrał 12 meczów. Wcześniej występował w młodzieżowej reprezentacji Mołdawii.

</doc>
<doc id="2020909" url="https://pl.wikipedia.org/wiki?curid=2020909" title="Wudang">
Wudang



</doc>
<doc id="2020910" url="https://pl.wikipedia.org/wiki?curid=2020910" title="Dagadana">
Dagadana

Dagadana () – polsko-ukraiński zespół muzyczny założony w 2008 roku, łączący elementy kultury ukraińskiej i polskiej za pomocą jazzu, elektroniki czy world music. W czerwcu 2019 roku zespół zagrał na jednym z największych festiwali na świecie Glastonbury. Laureat nagrody Fryderyka 2011 w kategorii Album Roku Folk/Muzyka Świata.
Artyści występują zarówno w kameralnych klubach, jak i na wielotysięcznych festiwalach. Na trasach ich koncertów znalazły się Argentyna, Austria, Brazylia, Bułgaria, Chiny, Czechy, Indonezja, Francja, Kanada, Malezja, Maroko, Mołdawia, Niemcy, Polska, Rumunia, Serbia, Singapur, Słowacja, Słowenia, Szwecja, Ukraina, Węgry, czy Wielka Brytania.
Podczas koncertów wykonują utwory z różnych części Polski i Ukrainy a także jeden ludowy utwór z Chin.
Historia zespołu.
Początki zespołu sięgają spotkania na warsztatach jazzowych w Krakowie, które stało się zaczynkiem do założenia zespołu. W grudniu 2008 roku zespół wydał EP „Wygadana” z pięcioma utworami. Na płytę długogrającą trzeba było czekać do 2010 roku. Debiutancka album „Maleńka” (2010) został doceniony przez wielu recenzentów. Polskie Radio „Trójka” udzieliło mu patronatu a Akademia przyznała nagrodę Fryderyk 2011 w kategorii Album Roku Folk/Muzyka Świata.
W 2011 roku Dagadana gościnnie wystąpiła na płycie „20 lat” zespołu Raz, Dwa, Trzy a także wydała drugi krążek „Dlaczego nie” (14.11.2011, Agora S.A.), który doczekał się nominacji do nagrody Fryderyk 2012 w kategorii Album Roku Folk/Muzyka Świata oraz został doceniony w Wielkiej Brytanii, gdzie uplasował się na ósmym miejscu w rankingu TOP 20 Best World Music Albums of 2011 portalu www.WorldMusic.co.uk.
Album „Meridian 68” z 2016 roku był nominowany do nagrody Fryderyka w kategorii Album roku / muzyka korzeni. „Meridian 68” był także najwyżej ocenionym (#48) polskim albumem w ramach rocznego podsumowania World Music Charts Europe – czyli selekcji najlepszych płyt world music typowanych przez dziennikarzy radiofonii publicznych w Europie.
Skład.
Pochodzi z Poznania, jest absolwentką Studium Piosenkarskiego im. Czesława Niemena w Poznaniu. Jest laureatką stypendiów Marszałka Województwa Wielkopolskiego w dziedzinie kultury. 
Pochodzi ze Lwowa, gdzie ukończyła studia na Wydziale Kompozycji Konserwatorium Lwowskiego. Jest laureatką programu stypendialnego Ministerstwa Kultury i Dziedzictwa Narodowego "Gaude Polonia"
Pochodzi z Częstochowy, jest studentem Wydziału Jazzu Akademii Muzycznej w Krakowie. Syn Marcina Pospieszalskiego.

</doc>
<doc id="2020911" url="https://pl.wikipedia.org/wiki?curid=2020911" title="Stanisław Łapczyński">
Stanisław Łapczyński

Stanisław Łapczyński ps. "Żubr" (ur. 3 maja 1905 w Dołhobyczowie, zm. 10 października 1979) – żołnierz Batalionów Chłopskich, członek Komendy Głównej Okręgu Lublin tej organizacji, pułkownik.
Życiorys.
Miejsce urodzenia Stanisława Łapczyńskiego nie jest znane. W 1933 roku promowany na stopień podporucznika w Bydgoszczy w szkole podchorążych kawalerii dla podoficerów. Przydział do 3 Pułku Strzelców konnych w Wołkowysku, gdzie w 1939 roku został dowódcą III szwadronu. W czasie II wojny światowej był II zastępcą komendanta Okręgu Lublin Batalionów Chłopskich i odpowiadał za wyszkolenie bojowe. Wiosną 1944 został I zastępcą komendanta Okręgu Lublin BCh, szefem sztabu. Z początkiem lipca tego roku został okręgowym lubelskim komendantem Państwowego Korpusu Bezpieczeństwa. 30 czerwca 1944 dowodził oddziałem biorącym udział w akcji na areszt w Opolu Lubelskim. 
W lipcu 1944 r. przeniósł się na ziemie sławieńskie, osiadając w Nowym Krakowie. .24 kwietnia 1947 został przewodniczącym Powiatowej Rady Narodowej z ramienia Polskiego Stronnictwa Ludowego. Ze stanowiska został odwołany po tym, jak podjął próbę nieudanej ucieczki do Szwecji wraz z grupą 27 osób, z czego blisko połowę stanowiły dzieci. Po procesie i odbyciu kary 3 lat więzienia przeprowadził się wraz z rodziną do Szczecina, gdzie podjął pracę w handlu. 
Po wojnie mieszka w Szczecinie, umiera nagle w Warszawie. 
Odznaczony został Krzyżem Virtuti Militari V klasy, Krzyżem Walecznych, Krzyżem Partyzanckim, Brązowym Krzyżem Zasługi, Odznaką Gryfa Pomorskiego. 
Jego grób znajduje się na sopockim cmentarzu komunalnym (kwatera F4/G/9). 

</doc>
<doc id="2020912" url="https://pl.wikipedia.org/wiki?curid=2020912" title="Osobista Nagroda Ivara Lo-Johanssona">
Osobista Nagroda Ivara Lo-Johanssona

Osobista Nagroda Ivara Lo-Johanssona (szw. "Ivar Lo-Johanssons personliga pris") – szwedzka nagroda literacka przyznawana od 1991 roku przez fundusz ustanowiony w testamencie szwedzkiego pisarza Ivara Lo-Johanssona. Wartość nagrody w 2012 roku wynosiła 330 000 koron szwedzkich. Nagroda przyznawana jest pisarzom szwedzkim przez Fundację Ivara Lo-Johanssona w skład której wchodzą członkowie , i Akademii Szwedzkiej. Nagroda przyznawana jest rokrocznie 23 lutego w dniu urodzin pisarza i jest skoordynowana z ruchem związku (szw. "Ivar-Lo priset").

</doc>
<doc id="2020913" url="https://pl.wikipedia.org/wiki?curid=2020913" title="Ivar Lo-Johanssons personliga pris">
Ivar Lo-Johanssons personliga pris



</doc>
<doc id="2020916" url="https://pl.wikipedia.org/wiki?curid=2020916" title="Parafia św. Bartłomieja w Miłomłynie">
Parafia św. Bartłomieja w Miłomłynie

Parafia św. Bartłomieja w Miłomłynie – parafia erygowana w 1340 roku, reerygowana 15 lutego 1962 roku przez biskupa warmińskiego Tomasza Wilczyńskiego.
Zasięg parafii.
Do parafii należą wierni z miejscowości: Miłomłyn, Bagieńskie, Faltyjanki, Kamieńczyk, Majdany Wielkie, Liksajny, Skarpa, Tarda, Winiec, Wólka Majdańska, Zatoka Leśna, Piławki i Ligowo.

</doc>
<doc id="2020919" url="https://pl.wikipedia.org/wiki?curid=2020919" title="Mairis Briedis">
Mairis Briedis

Mairis Briedis (ur. 22 stycznia 1985 w Rydze) – łotewski bokser wagi junior ciężkiej, były kick-bokser. Były mistrz świata WBC i IBF wagi junior ciężkiej. Zwycięzca drugiej edycji turnieju World Boxing Super Series.
Kariera kick-bokserska.
Mairis Briedis nim rozpoczął karierę boksera, był kickbokserem. Jego największym sukcesem w tej dyscyplinie było zdobycie Mistrzostwa Europy w Warnie w 2008 roku w formule full-contact, w kategorii do 86 kilogramów, gdzie w finale pokonał Polaka Rafała Aleksandrowicza.
Ponadto w 2004 roku zdobył międzynarodowy Puchar Polski na zawodach w Lublinie, pokonując w walce finałowej rodaka Vadima Chromycha, w kategorii do 75 kilogramów.
W 2006 roku, podczas Międzynarodowych Mistrzostw Łotwy w kick-boxingu, Briedis zdobył złoty medal w formule light-contact, w kategorii do 89 kilogramów. Natomiast w formule low-kick zdobył pierwsze miejsce w kategorii do 86 kilogramów.
Kariera bokserska.
11 listopada 2009 stoczył swoją pierwszą walkę na zawodowym ringu bokserskim. W rodzinnej Rydze pokonał po 4 rundach, jednogłośnie na punkty Litwina Raulis Racilauskas.
7 maja 2010 Briedis wziął udział w bokserskim turnieju Bigger's Better, który miał miejsce w Nikozji. W ćwierćfinale pokonał w 1 rundzie, przez techniczny nokaut Cypryjczyka Panayiotisa Diakosa. W walce półfinałowej również przez techniczny nokaut w 1. rundzie zwyciężył Rosjanina Alexander Timanov. W finale turnieju pokonał jednogłośnie na punkty, po 3 rundach, Ukraińca Pawło Żurawlowa.
W czerwcu 2010 Mairis Briedis nawiązał współpracę z polską grupą promotorską KnockOut Promotions. Ostatecznie nie doszło do podpisania kontraktu zawodowego z grupą Andrzeja Wasilewskiego, w której Łotysz stoczył tylko jeden pojedynek.
12 czerwca 2010 Briedis po raz pierwszy wystąpił w Polsce. Łotysz w 1. rundzie, przez techniczny nokaut pokonał Węgra Gabora Zsaleka.
2 czerwca 2011 Mairis Briedis pokonał już w 1. rundzie, przez techniczny nokaut Josipa Jalusicia.
Na początku 2012 roku był jednym ze sparingpartnerów Władimira Kliczko oraz Witalija Kliczko.
6 lipca 2012 Briedis zwyciężył w trzynastej edycji turnieju Biggers Better. W ćwierćfinale pokonał Louisa Louisona w pierwszej rundzie przez techniczny nokaut. Pojedynek półfinałowy stoczył z Robertem Teuberem, wygrywając, po trzech rundach, jednogłośnie na punkty. W czterorundowym finale zwyciężył niejednogłośnie na punkty Ukraińca Pawło Żurawlowa.
14 grudnia 2012 po raz czwarty wziął udział w turnieju Biggers Better. W walce ćwierćfinałowej pokonał przez techniczny nokaut, w drugiej rundzie Evgeniosa Lazaridisa. W półfinale zwyciężył jednogłośnie na punkty Sergieja Maslobojewa. W pojedynku finałowym zmierzył się z Francuzem Fabrice'em Auriengiem, którego również pokonał jednogłośnie na punkty, po trzech rundach. Było to trzecie zwycięstwo Briedisa w Biggers Better.
22 sierpnia 2015 na gali w Groznym znokautował w końcówce piątej rundy Niemca Manuela Charra (28-4, 16 KO).
1 kwietnia 2017 w Dortmundzie pokonał jednogłośnie na punkty dawnego króla wagi junior ciężkiej Marco Hucka, zdobywając tym samym wakujący pas WBC w tej kategorii.
Turniej World Boxing Super Series. Utrata tytułu mistrza świata WBC.
30 września 2017 w Rydze pokonał na punkty (116:110, 115:111 i 114:112) Kubańczyka Mike'a Pereza (22-3-1, 14 KO) i obronił po raz pierwszy tytuł mistrza świata WBC wagi cruiser oraz awansował do półfinału turnieju World Boxing Super Series.
27 stycznia 2018 w Rydze w półfinaie turnieju zmierzył się w pojedynku unifikacyjnym z mistrzem WBO Ukraincem Ołeksandrem Usykiem (13-0, 11 KO). Przegrał po bardzo zaciętej walce, niejednogłośnie na punkty {114:114, 113:115 i 113:115}. Tracąc w drugiej obronie, tytuł mistrza świata WBC.
21 lipca 2018 na stadionie Olimpijskiem w Moskwie pokonał na punkty Francuza Brandona Deslauriera (11-2-1, 1 KO).
II edycja World Boxing Super Series.
10 listopada 2018 w ćwierćfinale drugiej edycji turnieju World Boxing Super Series zmierzył się w Chicago z Noelem Gevorem (23-2, 10 KO). Wygrał tę walkę jednogłośnie na punkty (114-112, 115-111, 116-110), awansując do półfinału imprezy.
15 czerwca 2019 w Rydze w półfinale drugiej edycji turnieju World Boxing Super Series zwyciężył przez TKO w 3 rundzie z Krzysztofem Głowackim i awansował tym samym do wielkiego finału turnieju. Pojedynek wzbudził jednak sporo kontrowersji, ponieważ chwilę przed zakończeniem walki Briedis uderzył swojego oponenta łokciem. Z początku protesty polskiej strony zostały odrzucone, jednak w listopadzie federacja odebrała tytuł mistrza świata Briedisowi.
26 września 2020 w Monachium w wielkim finale turnieju II edycji turnieju World Boxing Super Series zwyciężył jednogłośnie na punkty Kubańczyka Yuniera Dorticosa (24-2, 22 KO). Sędziowie punktowali na jego korzyść jednomyślnie 114-114 i dwa razy 117-111. Dzięki temu zwycięstwu zdobył też pas mistrza świata IBF w wadze junior ciężkiej.
Utrata tytułu mistrzowskiego IBF.
2 lipca 2022 roku w Gold Coast Convention Centre w australijskim Queensland przegrał jednogłośnie na punkty (113-115, 112-116, 112-116) pojedynek z Jaiem Opetaią (22-0, 17 KO), tracąc na jego rzecz mistrzowski tytuł federacji IBF w wadze junior ciężkiej.

</doc>
<doc id="2020920" url="https://pl.wikipedia.org/wiki?curid=2020920" title="Charlie Christian">
Charlie Christian

Charlie Christian, właśc. Charles Henry Christian (ur. 29 lipca 1916 w Bonham, zm. 2 marca 1942 w Nowym Jorku) – amerykański gitarzysta jazzowy, twórca i główny architekt współczesnego gitarowego jazzu, pierwszy solista grający na gitarze elektrycznej.
Dzięki Christianowi gitara elektryczna zaistniała jako ważny instrument solowy na równi z saksofonem, trąbką czy klarnetem, oferujący zbliżony poziom ekspresji i natężenia dźwięku. Swoją grą wpłynął na licznych muzyków, aż po czasy Jimiego Hendriksa i Erica Claptona. W 1990 został wprowadzony do "Rock and Roll Hall of Fame".

</doc>
<doc id="2020923" url="https://pl.wikipedia.org/wiki?curid=2020923" title="Order Witolda Wielkiego">
Order Witolda Wielkiego

Order Witolda Wielkiego (lit. "Vytauto Didžiojo ordinas") – najwyższe z litewskich odznaczeń państwowych ustanowione w 1930 na pamiątkę 500. rocznicy śmierci wielkiego księcia Witolda. Przyznawany jest obywatelom litewskim i obcokrajowcom za wybitne zasługi cywilne i wojskowe dla Państwa Litewskiego.
Historia.
Order Witolda Wielkiego został ustanowiony w 1930 i był przyznawany do 1940. Autorami projektu orderu według Astikasa byli artyści Mstislavas Dobužinskis lub Petras Tarabilda, według Kancelarii Prezydenta Litwy inny artysta litewski, Jonas Burba. W latach przedwojennych order był produkowany przez znaną szwajcarską firmę medalierską braci Huguenin. Po aneksji Litwy przez ZSRR w 1940 order został zniesiony. Przywrócono go po odzyskaniu niepodległości przez Litwę w 1991 jako najwyższe odznaczenie państwowe.
Obecnie odznaczenie jest wykonywane w Mennicy Państwowej w Wilnie, a wstążka orderu jest produkowana przez znaną duńską firmę medalierską Mørch &amp; Søn w Kopenhadze.
Order dzieli się na pięć klas i dodatkowo Order ze Złotym Łańcuchem:
Wraz z orderem ustanowiono także (powiązany z nim) Medal Orderu Witolda Wielkiego.
W 2008 Poczta Litwy wydała znaczek pocztowy z wizerunkiem tego odznaczenia.
Wygląd.
Odznaką orderu jest emaliowany na biało złoty krzyż (wykonywany ze złota próby 0,925) zwieńczony złotą koroną. Pośrodku krzyża znajduje się herb Litwy Pogoń na tle z czerwonej emalii, pod koroną wielkoksiążęcą, i otoczony złotym ornamentem. Na rewersie identyczny ornament pod koroną wielkoksiążęcą, ale w miejsce Pogoni stylizowana litera "V" (Witold, lit. "Vytautas"), a po obu stronach monogramu daty: "1430" i "1930". W wersji wprowadzonej w latach 90. XX w. zmieniono daty na: "1392" i "1430" (lata panowania wlk. ks. Witolda). Kawalerom orderu I i II klasy przysługuje również gwiazda orderowa w kształcie srebrnej dziewięcioramiennej gwiazdy z okrągłym szafirowym medalionem pośrodku w złotej ramie pod koroną. Pośrodku szafirowego pola medalionu znajduje się wizerunek Krzyża Orderu Witolda Wielkiego. Wstążka biała z pomarańczowymi paskami wzdłuż obu boków. Order z łańcuchem orderowym przysługuje każdorazowemu prezydentowi Litwy. Pierwszym prezydentem, który go założył był Antanas Smetona, za prezydentury którego odznaczenie to zostało ustanowione.
Odznaczeni.
W okresie międzywojennym Order Witolda Wielkiego otrzymało:
W latach 90. XX w. Order Witolda Wielkiego I klasy został przyznany 21 obcokrajowcom, głównie głowom koronowanym i prezydentom. Pierwszymi cudzoziemcami odznaczonymi tym orderem była szwedzka para królewska, król Karol XVI Gustaw i królowa Sylwia (1995).
Z Polaków otrzymali go prezydenci Aleksander Kwaśniewski (1996 i 2005) i Lech Kaczyński (2009). W 2019 został nim odznaczony prezydent Andrzej Duda.

</doc>
<doc id="2020924" url="https://pl.wikipedia.org/wiki?curid=2020924" title="Parafia Matki Bożej Królowej Świata w Kisielicach">
Parafia Matki Bożej Królowej Świata w Kisielicach

Parafia Matki Bożej Królowej Świata w Kisielicach – parafia rzymskokatolicka należąca do dekanatu Susz diecezji elbląskiej.
Parafia została erygowana w 1293.
Kościół został wybudowany w 1331 roku.
Spalony po II wojnie światowej i odbudowany na przełomie lat 50. i 60. XX w.
Obecnie w Kościele znajdują się jedyne w okolicy święte relikwie. Relikwie św. Wincentego Pallottiego zostały wprowadzone do kościoła w dniu wspomnienia świętego 22 stycznia 2011 roku.

</doc>
<doc id="2020928" url="https://pl.wikipedia.org/wiki?curid=2020928" title="Duchowość Tau">
Duchowość Tau

Duchowość Tau − rodzaj jednej z katolickich duchowości ukształtowany w ramach ruchu franciszkańskiego związanego z Zakonem Braci mniejszych.
Poprzez odwołanie do biblijnej Księgi Ezechiela oraz źródeł franciszkańskich powstałych lub bazujących na biografiach św. Franciszka z Asyżu i św. Klary z Asyżu, osoby partycypujące w tym nurcie duchowości zabiegają o uświęcenie siebie i świata poprzez poszukiwanie właściwej z katolickiego punktu widzenia relacji z Bogiem i stworzeniem odkupionym w osobie Jezusa Chrystusa.

</doc>
<doc id="2020930" url="https://pl.wikipedia.org/wiki?curid=2020930" title="Naro-1">
Naro-1

Naro-1 (pierwotna nazwa "Korea Space Launch Vehicle" lub KSLV) – pierwsza południowokoreańska rakieta nośna. Swój pierwszy, nieudany start wykonała 25 sierpnia 2009 roku. Zbudowana przez Koreański Instytut Badań Kosmicznych, narodową agencję kosmiczną Republiki Korei, oraz Korean Air. Pierwszy stopień rakiety dostarczany jest przez zakłady im. Chruniczewa z Rosji. Rakieta odbyła trzy starty z południowokoreańskiego kosmodromu , dwa pierwsze zakończone niepowodzeniem, zaś ostatni szczęśliwie wyniósł satelitę na orbitę. Oficjalna nazwa pierwszej rakiety "Naro" pochodzi od nazwy regionu, w którym położone jest centrum kosmiczne.
Rakieta Naro-1 oparta jest na pierwszym stopniu rosyjskiej rakiety Angara połączonym z koreańskim drugim stopniem na paliwo stałe. W odróżnieniu do Angary, pierwszy człon jako napęd wykorzystuje silnik RD-151, odmianę silnika RD-191 o słabszej sile ciągu.

</doc>
<doc id="2020931" url="https://pl.wikipedia.org/wiki?curid=2020931" title="Europejska Nagroda Muzyczna MTV dla najlepszego arabskiego wykonawcy">
Europejska Nagroda Muzyczna MTV dla najlepszego arabskiego wykonawcy

Europejska Nagroda Muzyczna MTV dla najlepszego arabskiego wykonawcy - nagroda przyznawana przez redakcję MTV Arabia podczas corocznego rozdania MTV Europe Music Awards. Nagrodę dla najlepszego arabskiego wykonawcy po raz pierwszy przyznano w 2007 r. O zwycięstwie decydują widzowie za pomocą głosowania internetowego i telefonicznego (smsowego). 

</doc>
<doc id="2020933" url="https://pl.wikipedia.org/wiki?curid=2020933" title="Cmentarz żydowski w Kisielicach">
Cmentarz żydowski w Kisielicach

Cmentarz żydowski w Kisielicach – kirkut w Kisielicach powstał prawdopodobnie w XVII wieku. Został powiększony o dodatkowe tereny w latach siedemdziesiątych i osiemdziesiątych XIX wieku. Obecnie nie istnieje, bo został zdewastowany w czasie II wojny światowej.

</doc>
<doc id="2020934" url="https://pl.wikipedia.org/wiki?curid=2020934" title="Europejska Nagroda Muzyczna MTV dla najlepszego niemieckiego wykonawcy">
Europejska Nagroda Muzyczna MTV dla najlepszego niemieckiego wykonawcy

Europejska Nagroda Muzyczna MTV dla najlepszego niemieckiego wykonawcy – nagroda przyznawana przez redakcję MTV Central (nadającą swój program dla krajów niemieckojęzycznych) podczas corocznego rozdania MTV Europe Music Awards. Nagrodę dla najlepszego niemieckiego wykonawcy po raz pierwszy przyznano w 2007 r. O zwycięstwie decydują widzowie za pomocą głosowania internetowego i telefonicznego (SMS-owego).

</doc>
<doc id="2020936" url="https://pl.wikipedia.org/wiki?curid=2020936" title="Europejska Nagroda Muzyczna MTV dla najlepszego rumuńskiego i mołdawskiego wykonawcy">
Europejska Nagroda Muzyczna MTV dla najlepszego rumuńskiego i mołdawskiego wykonawcy

Europejska Nagroda Muzyczna MTV dla najlepszego rumuńskiego i mołdawskiego wykonawcy – nagroda przyznawana przez redakcję MTV Rumunia podczas corocznego rozdania MTV Europe Music Awards. Nagrodę dla najlepszego rumuńskiego wykonawcy po raz pierwszy przyznano w 2002 roku. W latach 2008–2010 nagroda przyznawana była także artystom mołdawskim. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2020937" url="https://pl.wikipedia.org/wiki?curid=2020937" title="Ił-108">
Ił-108

Ił-108 (ros. Ил-108) – niezrealizowany projekt radzieckiego samolotu pasażerskiego, dyspozycyjnego zaprojektowanego w Biurze Doświadczalno-Konstrukcyjnym im. S. Iljuszyna w Moskwie na początku lat 90. XX wieku.
Historia.
Na przełomie lat 80. i 90. XX wieku w ZSRR dostrzeżono potrzebę posiadania samolotu dyspozycyjnego przeznaczonego do przewozu do 15 pasażerów. Do tej pory przewozy regionalne realizowały samoloty An-2, An-28 lub Jak-40. Wraz ze zmianami politycznymi w schyłkowym okresie Związku Radzieckiego, pojawiła się nowa klasa potencjalnych pasażerów zainteresowanych transportem lotniczym, realizowanym bardziej komfortowo i bardziej ekonomicznie. Takimi cechami miał charakteryzować się Ił-108, którego model zaprezentowano w 1990 roku. Projekt wstępny zakładał wybudowanie dwóch wersji samolotu: maszyny dyspozycyjnej przeznaczonej do przewozu w komfortowych warunkach dziewięciu pasażerów oraz maszyny pasażerskiej przeznaczonej do przewozu piętnastu osób. Jako napęd przewidywano dwa dwuprzepływowe silniki turbowentylatorowe DW-2, których seryjna produkcja miała zostać uruchomiona na terenie Czechosłowacji. Samolotu nie produkowano, kryzys ekonomiczny związany z upadkiem systemu komunistycznego wymusił przerwanie prac projektowych nad Ił-108.
Konstrukcja.
Ił-108 był całkowicie metalowym, wolnonośnym dolnopłatem o skośnych skrzydłach. Usterzenie w kształcie litery T. Załoga trzyosobowa, składająca się z dwóch pilotów i jednej osoby do obsługi pokładu. Klimatyzowany, ciśnieniowy kadłub o konstrukcji półskorupowej. Trójpodporowe, chowane podwozie z przednim podparciem. Goleń przednia chowana do wnęki w kadłubie, podwozie główne do wnęk w skrzydłach. Silniki umieszczone na pylonach umieszczonych z tyłu kadłuba po obu stronach.

</doc>
<doc id="2020938" url="https://pl.wikipedia.org/wiki?curid=2020938" title="Europejska Nagroda Muzyczna MTV dla najlepszego afrykańskiego wykonawcy">
Europejska Nagroda Muzyczna MTV dla najlepszego afrykańskiego wykonawcy

Europejska Nagroda Muzyczna MTV dla najlepszego afrykańskiego wykonawcy - nagroda przyznawana przez redakcję MTV Base Africa podczas corocznego rozdania MTV Europe Music Awards. Nagrodę dla najlepszego afrykańskiego wykonawcy po raz pierwszy przyznano w 2005 r., po raz ostatni w 2007 r. O zwycięstwie decydowali widzowie za pomocą głosowania internetowego i telefonicznego (smsowego). Od 2008 r. organizowane są MTV Africa Music Awards w związku z czym zaprzestano nagradzać artystów afrykańskich podczas rozdania europejskich nagród.

</doc>
<doc id="2020941" url="https://pl.wikipedia.org/wiki?curid=2020941" title="Europejska Nagroda Muzyczna MTV dla najlepszego hiszpańskiego wykonawcy">
Europejska Nagroda Muzyczna MTV dla najlepszego hiszpańskiego wykonawcy

Europejska Nagroda Muzyczna MTV dla najlepszego hiszpańskiego wykonawcy – nagroda przyznawana przez redakcję MTV Hiszpania podczas corocznego rozdania MTV Europe Music Awards. Nagrodę dla najlepszego hiszpańskiego wykonawcy po raz pierwszy przyznano w 2000 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2020942" url="https://pl.wikipedia.org/wiki?curid=2020942" title="Europejska Nagroda Muzyczna MTV dla najlepszego zespołu">
Europejska Nagroda Muzyczna MTV dla najlepszego zespołu

Europejska Nagroda Muzyczna MTV dla najlepszego zespołu przyznawana jest podczas corocznych rozdań nagród MTV Europe Music Awards od 1994 r. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2020943" url="https://pl.wikipedia.org/wiki?curid=2020943" title="Europejska Nagroda Muzyczna MTV dla najlepszego szwajcarskiego wykonawcy">
Europejska Nagroda Muzyczna MTV dla najlepszego szwajcarskiego wykonawcy

Europejska Nagroda Muzyczna MTV dla najlepszego szwajcarskiego wykonawcy – nagroda przyznawana przez redakcję MTV Swiss (nadającą swój program dla krajów niemieckojęzycznych) podczas corocznego rozdania MTV Europe Music Awards. Po raz pierwszy przyznana w 2009. O zwycięstwie decydują widzowie za pomocą głosowania internetowego i telefonicznego (SMS-owego).

</doc>
<doc id="2020944" url="https://pl.wikipedia.org/wiki?curid=2020944" title="Puchar Jules'a Rimeta">
Puchar Jules'a Rimeta



</doc>
<doc id="2020948" url="https://pl.wikipedia.org/wiki?curid=2020948" title="Chaczatur Abowian">
Chaczatur Abowian

Chaczatur Abowian (ur. w Kanaker, zm. po ; orm. Խաչատուր Աբովյան, IPA: ) – ormiański pisarz, poeta, etnograf, pedagog, działacz społeczny. W 1848 w tajemniczych okolicznościach zaginął i został uznany za zmarłego. Uważany za ojca literatury ormiańskiej za sprawą powieści " Werk Hajastani" ("Rany Armenii"), napisanej w 1841 i opublikowanej pośmiertnie w 1858. Większość jego dzieł została wydana już po jego śmierci.

</doc>
<doc id="2020956" url="https://pl.wikipedia.org/wiki?curid=2020956" title="Otto Wierba">
Otto Wierba

Otto (Otmar) Rudolfowicz (Karłowicz?) Wierba, ros. Отто (Отмар) Рудольфович (Карлович?) Верба, ps. "dr Doll" (ur. 2 listopada 1900 r. w Pradze lub na Morawach, zm. w lipcu 1944 r. w rejonie Lublina) - współpracownik Abwehry, a następnie dowódca Korpusu Kawalerii Kałmuckiej podczas II wojny światowej
Pochodził z rodziny Niemców sudeckich. Istnieją różne wersje jego wczesnej biografii. Według części źródeł jego rodzina do 1917 r. mieszkała w Eliście w Rosji. Otto (Otmar) Wierba służył w armii rosyjskiej w kawalerii. Po rewolucji październikowej jego rodzina wyemigrowała do Czechosłowacji. Inne źródła mówią, że brał udział w I wojnie światowej w szeregach armii austro-węgierskiej jako młodszy oficer. W listopadzie 1918 r. wstąpił do Ukraińskiej Armii Halickiej. W okresie międzywojennym przez 2 lata mieszkał w Odessie i pracował w niemieckim konsulacie. Następnie powrócił do Czechosłowacji, gdzie zajmował się handlem i architekturą.
Po zajęciu czeskich Sudetów przez wojska niemieckie w październiku 1938 r., wstąpił ochotniczo do armii niemieckiej. Służył w Abwehrze, uzyskując funkcję Sonderführera (Z). Kiedy Niemcy zaatakowali ZSRR 22 czerwca 1941 r, został przydzielony do Abwehrgruppe-103. Od września 1942 r. dowodził oddziałem specjalnym złożonym z Kałmuków w mieście Stiepnoj, na bazie którego utworzono Kałmucki Związek Wojskowy Dr. Dolla w składzie Abwehrgruppe-103. Latem 1943 r. został on rozwinięty w Kalmüken Verband Dr. Doll, liczący ok. 2,2 tys. ludzi. Po odwrocie z terenów Kałmucji wczesnym latem 1944 r., Korpus działał na obszarze okupowanej Białoruskiej SRR. Otto R. Wierba przygotowywał pod auspicjami Abwehry grupy dywersyjno-rozpoznawcze złożone z Kałmuków, które miały być drogą lotniczą przerzucane na stepy Kałmucji w celu prowadzenia działań powstańczych na tyłach Armii Czerwonej. Zginął w lipcu 1944 r. podczas walk z polską partyzantką w Lubelskiem.
Linki zewnętrzne.
Biografia Ottona (Otmara) K. Wierby (jęz. rosyjski)

</doc>
<doc id="2020958" url="https://pl.wikipedia.org/wiki?curid=2020958" title="Sanchai Ratiwatana">
Sanchai Ratiwatana

Sanchai Ratiwatana, taj. สรรค์ชัย รติวัฒน์ 'ต้อง' (ur. 23 stycznia 1982 w Bangkoku) – tajlandzki tenisista, reprezentant w Pucharze Davisa, olimpijczyk z Rio de Janeiro (2016).
Kariera tenisowa.
Karierę zawodową rozpoczął w roku 2004, skupiając swoje umiejętności na grze podwójnej. Wspólnie ze swoim bratem bliźniakiem, Sonchatem, odniósł 2 zwycięstwa w turniejach rangi ATP World Tour oraz osiągnął 1 finał. Najwyżej sklasyfikowany w rankingu deblistów był na 39. miejscu pod koniec kwietnia 2008 roku.
Od roku 2004 Sanchai Ratiwatana jest regularnym reprezentantem kraju w Pucharze Davisa. Do końca roku 2012 rozegrał dla zespołu 31 meczów – 9 w singlu (wygrał 3) i 22 w deblu (wygrał 12).
W 2016 zagrał na igrzyskach olimpijskich w Rio de Janeiro, wspólnie ze swoim bratem Sonchatem, odpadając z rywalizacji w 1. rundzie po porażce z parą Marcelo Melo–Bruno Soares.

</doc>
<doc id="2020961" url="https://pl.wikipedia.org/wiki?curid=2020961" title="Sanża Bałykow">
Sanża Bałykow

Sanża Basanowicz Bałykow, ros. Санжа Басанович Балыков (ur. 2 marca 1895 r. w stanicy Denisowskaja w Kałmucji, zm. 9 stycznia 1943 r. w Bratysławie) – rosyjski wojskowy kałmuckiego pochodzenia, kałmucki emigracyjny publicysta, wydawca oraz działacz kulturalno-społeczny i polityczny.
W 1913 r. ukończył studia pedagogiczne w stanicy Wielikokniażewskaja. Od jesieni 1914 r. uczył w szkole podstawowej w stanicy Denisowskaja. W 1916 r. został zmobilizowany do armii rosyjskiej. Brał udział w I wojnie światowej w szeregach 3 Zapasowego Pułku Kawalerii Kozaków dońskich. W sierpniu 1917 r. został odkomenderowany do kozackiej szkoły wojskowej w Nowoczerkasku. W listopadzie tego roku przystąpił do Białych. Uczestniczył w walkach pod Rostowem nad Donem. Następnie został oficerem Ziungarskiego Pułku Kałmuckiego. Był adiutantem dowódcy pułku. W listopadzie 1920 r. wraz z pozostałymi wojskami Białych został ewakuowany z Krymu do Gallipoli. Na emigracji zamieszkał w Bułgarii. Działał w Związku Kałmuckim. W 1927 r. przyjechał do Pragi, gdzie ukończył wyższą szkołę nauk politycznych. Tłumaczył różne publikacje na język kałmucki. Stał się – obok Szamby N. Balinowa – czołowym emigracyjnym działaczem kałmuckim. Pisał artykuły do pism "Kazaczij Społoch", "Wolnoje Kazaczestwo", "Kazaczij Gołos", "Jedinstwo i Niezawisimost'". Był redaktorem pisma "Kowylnyje Wojny" i sekretarzem redakcji "Wolnoje Kazaczestwo". Opowiadał się za sojuszem Kałmuków z Kozakami, akcentując wspólne interesy polityczne. W 1933 r. przyjechał do Bratysławy, gdzie przez wiele lat wydawał pismo "Kazakija". Był autorem książek "Czem było Kazaczestwo", "Czem stało Kazaczestwo", "Nasz otwiet oboroncam" i "Kazaczji dieła". Współpracował z Kozackim Ruchem Narodowo-Wyzwoleńczym. Nawiązał kontakt z niemieckimi nazistami, licząc, że III Rzesza przyniesie wolność narodowi kałmuckiemu.
Linki zewnętrzne.
Biografia Sanży B. Bałykowa (jęz. rosyjski)

</doc>
<doc id="2020964" url="https://pl.wikipedia.org/wiki?curid=2020964" title="Earl Eby">
Earl Eby

Earl William Eby (ur. 18 listopada 1894 w Aurora, w stanie Illinois, zm. 14 grudnia 1970 w Pottstown, w Pensylwanii) – amerykański lekkoatleta średniodystansowiec, medalista olimpijski z Antwerpii.
Podczas I wojny światowej służył w Amerykańskim Korpusie Ekspedycyjnym we Francji w stopniu podporucznika. Podczas igrzysk sojuszniczych w Paryżu w 1919 zwyciężył w biegu na 400 metrów i zajął 2. miejsce w biegu na 800 metrów.
Na igrzyskach olimpijskich w 1920 w Antwerpii wystąpił w biegu na 800 metrów, w którym zdobył srebrny medal za Albertem Hillem z Wielkiej Brytanii. 
Eby był mistrzem Stanów Zjednoczonych w biegu na 880 jardów w 1920, a także halowym mistrzem USA na 600 jardów w 1917, 1920 i 1923. W 1920 i 1921 zdobył akademickie mistrzostwo USA (IC4A) w biegu na 880 jardów, a w 1921 został również mistrzem NCAA na tym dystansie.
W 1920 ustanowił rekord życiowy na dystansie 800 m wynikiem 1.53,5 s.

</doc>
<doc id="2020966" url="https://pl.wikipedia.org/wiki?curid=2020966" title="Sonchat Ratiwatana">
Sonchat Ratiwatana

Sonchat Ratiwatana, taj. สนฉัตร รติวัฒน์ 'ต้น' (ur. 23 stycznia 1982 w Bangkoku) – tajlandzki tenisista, reprezentant w Pucharze Davisa, olimpijczyk z Rio de Janeiro (2016), medalista uniwersjady, igrzysk azjatyckich oraz igrzysk Azji Południowo-Wschodniej.
Kariera tenisowa.
Sonchat Ratiwatana karierę zawodowego tenisisty rozpoczął w roku 2004.
W singlu nie odnosił większych sukcesów – najwyższą pozycję w rankingu gry pojedynczej osiągnął na początku maja 2004 roku, kiedy to był na 655. miejscu.
Większe sukcesy odnosi w grze podwójnej, wygrywając razem ze swoim bratem bliźniakiem, Sanchaiem, 2 turnieje z cyklu ATP World Tour oraz osiągając 1 finał. Najwyżej sklasyfikowany w rankingu deblistów był na 39. miejscu pod koniec kwietnia 2008 roku.
Od roku 2004 jest regularnym reprezentantem kraju w Pucharze Davisa. Do końca roku 2012 rozegrał dla zespołu 26 meczów – 6 w singlu (wygrał 2) i 20 w deblu (wygrał 11).
W 2016 zagrał na igrzyskach olimpijskich w Rio de Janeiro, wspólnie ze swoim bratem Sanchaiem, odpadając z rywalizacji w 1 rundzie po porażce z parą Marcelo Melo–Bruno Soares.

</doc>
<doc id="2020967" url="https://pl.wikipedia.org/wiki?curid=2020967" title="Kres Muszyński">
Kres Muszyński



</doc>
<doc id="2020971" url="https://pl.wikipedia.org/wiki?curid=2020971" title="Grigorij Zobacz">
Grigorij Zobacz

Grigorij Grigorjewicz Zobacz, ros. Григорий Григорьевич Зобач (ur. w 1922 w Szlisselburgu, zm. w 1976 pod Szlisserburgiem) - współpracownik Abwehry, przewerbowany przez sowieckie służby specjalne podczas II wojny światowej
Życiorys.
Ukończył białoruskie technikum kultury fizycznej. Pracował jako instruktor kultury fizycznej w Borysowie. Krótko po ataku wojsk niemieckich na ZSRR 22 czerwca 1941 r., został zmobilizowany do Armii Czerwonej. Jednakże z powodu szybkiego natarcia Niemców nie zdążył dotrzeć do swojej jednostki wojskowej, dostając się do niewoli. W kwietniu 1942 r. został zwerbowany przez Abwehrę. Ukończył niemiecką szkołę dywersantów w Katyniu. 7 października tego roku wraz z drugim agentem został przerzucony drogą lotniczą do okręgu kalinińskiego w celu przedostania się do Moskwy. Występował pod fałszywym nazwiskiem Grigorija Grigorijewicza Kondratiewa jako sierżant NKWD. Został jednak szybko schwytany przez kontrwywiad NKWD, po czym zgodził się współpracować z sowieckimi służbami specjalnymi, o czym nie wiedzieli Niemcy. 12 stycznia 1943 r. został nawet odznaczony Żelaznym Krzyżem 2 klasy. Latem 1943 r. włączono go w grę wywiadowczą przeciwko Niemcom pod kryptonimem „Monastyr'”, prowadzoną przez naczelnika 3 oddziału 4 wydziału NKWD M.B. Maklarskiego. Po zakończeniu wojny został odznaczony Medalem „Za odwagę”. Do 1962 r. mieszkał w Norylsku, po czym przeniósł się do Moskwy pod opiekę M. B. Makliarskiego. Ostatnie lata życia spędził w jednej z wsi pod Szlisserburgiem jako instruktor kultury fizycznej w zakładach im. Morozowa.
Linki zewnętrzne.
Biografia Grigorija G. Zobacza (jęz. rosyjski)

</doc>
<doc id="2020972" url="https://pl.wikipedia.org/wiki?curid=2020972" title="Børge Lund">
Børge Lund

Børge Lund (ur. 13 marca 1979 w Bodø) – norweski piłkarz ręczny, wielokrotny reprezentant kraju, gra na środkowego rozgrywającego. Obecnie występuje w Bundeslidze, w drużynie Füchse Berlin.

</doc>
<doc id="2020973" url="https://pl.wikipedia.org/wiki?curid=2020973" title="Hangyl">
Hangyl



</doc>
<doc id="2020975" url="https://pl.wikipedia.org/wiki?curid=2020975" title="Geny homeoboksowe">
Geny homeoboksowe



</doc>
<doc id="2020976" url="https://pl.wikipedia.org/wiki?curid=2020976" title="Charles Gunn">
Charles Gunn

Charles Edward James Gunn (ur. 14 sierpnia 1885 w St. Pancras w Londynie, zm. 30 grudnia 1983 w Chichesterze w hrabstwie West Sussex) – brytyjski lekkoatleta chodziarz, medalista olimpijski z Antwerpii.
Na igrzyskach olimpijskich w 1920 w Antwerpii zdobył brązowy medal w chodzie na 10 kilometrów, przegrywając jedynie z Ugo Frigerio z Włoch i Josephem Pearmanem ze Stanów Zjednoczonych. Startował także w chodzie na 3000 metrów, gdzie w finale zajął 10. miejsce.

</doc>
<doc id="2020978" url="https://pl.wikipedia.org/wiki?curid=2020978" title="Gruczoł ekrynowy">
Gruczoł ekrynowy

Gruczoły ekrynowe – występują w całej skórze człowieka z wyjątkiem czerwieni wargowej, powierzchni wewnętrznej napletka, żołędzi prącia, łechtaczki i warg sromowych mniejszych. Najwięcej jest ich w skórze dłoni i stóp. W skórze występuje około 2-5 milionów. Pot jest wydzielany pod wpływem impulsów z układu nerwowego.

</doc>
<doc id="2020984" url="https://pl.wikipedia.org/wiki?curid=2020984" title="Namibian Coast Conservation and Management Project">
Namibian Coast Conservation and Management Project

Namibian Coast Conservation and Management Project (NACOMA) - organizacja, której celem jest ochrona dzikich zwierząt i monitorowanie projektów działających w Namibii. Został oficjalnie uruchomiona w marcu 2006 r. jako pięcioletni projekt współfinansowany przez Global Environmental Facility (GEF) i rząd Namibii, przy wsparciu Banku Światowego.
Głównym celem organizacji jest uniknięcie utraty różnorodności biologicznej i degradacji wybrzeży Namibii oraz promowanie zrównoważonego rozwoju, które spełniają wymagania ochrony środowiska w skali globalnej, na poziomie lokalnym i krajowym.
NACOMA prowadzi ośrodki naukowe i badawcze monitorujące wybrzeża Namibii w tym na wyspach Mercury, Ichaboe, Halifax i Possession, które stanowią całą namibijską populację lęgową Głuptaków przylądkowych, 96% populacji zagrożonego Pingwina przylądkowego, a niemal jedna czwarta światowej populacji lęgowej Kormorana koraniastego.

</doc>
<doc id="2020991" url="https://pl.wikipedia.org/wiki?curid=2020991" title="AEG Dr.I">
AEG Dr.I

AEG Dr.I – prototyp niemieckiego jednoosobowego samolotu myśliwskiego z okresu I wojny światowej. 
Konstrukcję oparto na testowanym wcześniej trzecim prototypie samolotu AEG D.I (wobec trzeciego prototypu D.I stosowane jest czasem określenie AEG D.III), przy czym główna modyfikacja polegała na zamianie układu dwupłatowego na trójpłatowy. Dzięki niej samolot zyskał na zwrotności, lecz nie wzrosły zgodnie z oczekiwaniami jego osiągi. Wobec tego z dalszych prac nad tą konstrukcją zrezygnowano.

</doc>
<doc id="2020992" url="https://pl.wikipedia.org/wiki?curid=2020992" title="Bozidar Smiljanic">
Bozidar Smiljanic



</doc>
<doc id="2020999" url="https://pl.wikipedia.org/wiki?curid=2020999" title="Wybrzeże Diamentowe">
Wybrzeże Diamentowe

Wybrzeże Diamentowe (ang. "Diamond Coast") – odcinek wybrzeża Oceanu Atlantyckiego w prowincji !Karas w Namibii, rozciągający się od Walvis Bay na północy aż po granicę z Republiką Południowej Afryki na południu. Wchodzi w skład Parku Narodowego Namib-Naukluft. Jest to jedno z dwóch (obok Wybrzeża Szkieletowego) nazwanych wybrzeży w Namibii. Jest to popularny cel turystyczny w tym kraju.
Miasta.
Na Wybrzeżu Diamentowym położone jest miasto Lüderitz oraz opuszczone miasto Kolmanskop.
Nazwa.
Wybrzeże Diamentowe zostało tak nazwane dlatego, że kiedyś było źródłem najbogatszych złóż diamentów na świecie. W 2002 roku zawieszono tam działalność górniczą ze względu na jej nieopłacalność ekonomiczną i odkrycie innych, bogatszych złóż diamentów.

</doc>
<doc id="2021000" url="https://pl.wikipedia.org/wiki?curid=2021000" title="Północne jota Akwarydy">
Północne jota Akwarydy

Północne jota Akwarydy ("Północne ι Akwarydy", "NIA") – rój meteorów aktywny od 11 do 31 sierpnia. Jego radiant znajduje się w gwiazdozbiorze Wodnika, w pobliżu gwiazdy jota Aquarii. Maksimum roju przypada na 20 sierpnia, jego aktywność jest określana jako średnia, a obfitość (ZHR) roju wynosi trzy meteory/h. Prędkość meteorów z roju wynosi 31 km/s.
W 2007 roku, decyzją Międzynarodowej Organizacji Meteorowej, rój Północnych jota Akwarydów został wraz z innymi rojami ekliptycznymi zastąpiony jednym, całorocznym rojem Antyhelion.

</doc>
<doc id="2021004" url="https://pl.wikipedia.org/wiki?curid=2021004" title="Europejska Nagroda Muzyczna MTV dla najlepszego węgierskiego wykonawcy">
Europejska Nagroda Muzyczna MTV dla najlepszego węgierskiego wykonawcy

Europejska Nagroda Muzyczna MTV dla najlepszego węgierskiego wykonawcy – nagroda przyznawana przez redakcję MTV Hungary podczas corocznego rozdania MTV Europe Music Awards. Nagrodę dla najlepszego węgierskiego wykonawcy po raz pierwszy przyznano w 2007 roku. O zwycięstwie decydują widzowie za pomocą głosowania internetowego i telefonicznego (smsowego). 

</doc>
<doc id="2021005" url="https://pl.wikipedia.org/wiki?curid=2021005" title="HK Witebsk">
HK Witebsk

HK Witebsk (biał. Хакейны клуб Віцебск – Chakiejny Klub Wiciebsk, ros. Хоккейный Клуб Витебск – Chokkiejnyj Klub Witiebsk) – białoruski klub hokejowy z siedzibą w Witebsku, występujący w rozgrywkach ekstraligi białoruskiej.
Zawodnicy i trenerzy.
W klubie występowali Leonid Fatikow, Andrej Kudzin, Uładzimir Swita, Andrej Pryma, Juryj Iwaszyn, Andrej Kascicyn, Uładzimir Dzianisau, Alaksandr Kułakou.
Byli zawodnicy byli także trenerami drużyny: w sezonie 2003-2004 Andrej Pryma, w sezonie 2008/2009 Andrej Kawalou, w edycji 2012/2013 Juryj Iwaszyn, od marca 2013 Dzmitryj Dudzik i asystent Jewhen Brul. Ponadto trenerami byli Walerij Woronin, Andrej Rasolka. W maju 2015 szkoleniowcem został Juryj Czuch, który pełnił stanowisko do początku października 2015. W połowie 2016 trenerem został Rosjanin Siergiej Korolow, dotychczasowy szkoleniowiec klubu Sławuticz Smoleńsk. W czerwcu 2017 jego następcą został Oleg Striukow, a jego asystentem został Jauhien Kasztanau. 1 grudnia 2019 Jauhien Kasztanau został ogłoszony głównym trenerem Witebska, a na początku lipca 2020 opuścił stanowisko.

</doc>
<doc id="2021006" url="https://pl.wikipedia.org/wiki?curid=2021006" title="Mecudat Ze’ew">
Mecudat Ze’ew

Mecudat Ze’ew (hebr. מצודת זאב; nazywany także Domem Żabotyńskiego lub Cytadelą) – wieżowiec w osiedlu Lew ha-Ir w mieście Tel Awiw, w Izraelu.
Nazwa.
Budynek został nazwany na cześć Ze’ewa Żabotyńskiego, przywódcy syjonizmu rewizjonistycznego.
Historia.
W latach 30. XX wieku w miejscu tym znajdował się budynek znany jako „"Fort Wilka"”, który służył jako siedziba członków młodzieżowego syjonistycznego ruchu rewizjonistycznego Bejtar (hebr. בית"ר). Był to trzypiętrowy budynek z dziedzińcem wewnętrznym. Odbywały się tutaj tajne spotkania członków paramilitarnej organizacji Irgun.
W 1936 podjęto decyzję budowy nowej siedziby organizacji. Projekt opracował architekt Mordechaj Ben-Horin, jednak budowa zajęła wiele lat i została ukończona w 1963.
Dane techniczne.
Budynek ma 16 kondygnacji i wysokość 61 metrów.
Wieżowiec wybudowano w stylu architektonicznym określanym nazwą brutalizmu. Wzniesiono go z betonu. Elewacja jest wykonana w kolorach jasnoszarym i jasnym brązie.
Wykorzystanie budynku.
Wieżowiec jest wykorzystywany jako biurowiec organizacji powiązanych historycznie i ideologicznie z prawicową, nacjonalistyczno-konserwatywną partią polityczną Likud (hebr. ליכוד). Na różnych piętrach wieżowca mieszczą się:

</doc>
<doc id="2021007" url="https://pl.wikipedia.org/wiki?curid=2021007" title="Grigory Nikolayevich Neujmin">
Grigory Nikolayevich Neujmin



</doc>
<doc id="2021008" url="https://pl.wikipedia.org/wiki?curid=2021008" title="Praskoviya Georgiewna Parchomenko">
Praskoviya Georgiewna Parchomenko



</doc>
<doc id="2021009" url="https://pl.wikipedia.org/wiki?curid=2021009" title="FC Zestaponi">
FC Zestaponi



</doc>
<doc id="2021011" url="https://pl.wikipedia.org/wiki?curid=2021011" title="Gminy w departamencie Doubs">
Gminy w departamencie Doubs

Lista 594 gmin w departamencie Doubs we Francji.

</doc>
<doc id="2021013" url="https://pl.wikipedia.org/wiki?curid=2021013" title="Umaglesi Liga (2001/2002)">
Umaglesi Liga (2001/2002)

Sezon (2001/2002) był 13. sezonem o mistrzostwo Gruzji w piłce nożnej. Liga liczyła 12 drużyn. W pierwszej fazie rozgrywek zespoły rywalizowały w jednej grupie. W drugiej fazie 6 najlepszych grało w grupie mistrzowskiej, natomiast pozostałe broniły się przed spadkiem. Tytuł obroniła drużyna Torpedo Kutaisi. Tytuł króla strzelców zdobył Suliko Davitaszwili, który w barwach klubów Lokomotiwi Tbilisi i Merani-91 Tbilisi strzelił 18 goli.
2. runda.
Do drugiej rundy zespoły przystępowały z połową dorobku punktowego uzyskanego w pierwszej fazie rozgrywek. W przypadku nieparzystej liczby punktów zaokrąglano je w górę.
Grupa spadkowa.
 
Baraż o utrzymanie.
29 maja 2002:Gorda Rustawi - SK Kobuleti 2-1

</doc>
<doc id="2021014" url="https://pl.wikipedia.org/wiki?curid=2021014" title="Nikolay Stepanovich Chernykh">
Nikolay Stepanovich Chernykh



</doc>
<doc id="2021015" url="https://pl.wikipedia.org/wiki?curid=2021015" title="Mistrzostwa Szwajcarii w szachach">
Mistrzostwa Szwajcarii w szachach

Mistrzostwa Szwajcarii w szachach – rozgrywki organizowane od 1889 roku (w konkurencji kobiet – od 1946), mające na celu wyłonienie najlepszych szachistów w Szwajcarii.
Rekordzistami pod względem liczby zdobytych tytułów są Hans Johner (12) oraz Tatjana Lemaczko (9).

</doc>
<doc id="2021016" url="https://pl.wikipedia.org/wiki?curid=2021016" title="Europejska Nagroda Muzyczna MTV dla najlepszego norweskiego wykonawcy">
Europejska Nagroda Muzyczna MTV dla najlepszego norweskiego wykonawcy

Europejska Nagroda Muzyczna MTV dla najlepszego norweskiego wykonawcy – nagroda przyznawana przez redakcję MTV Norwegia podczas corocznego rozdania MTV Europe Music Awards. Nagrodę dla najlepszego norweskiego wykonawcy po raz pierwszy przyznano w 2005 roku. W latach 1998–2004 norwescy artyści nominowani byli w kategorii dla najlepszego nordyckiego wykonawcy. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2021017" url="https://pl.wikipedia.org/wiki?curid=2021017" title="Lyudmila Vasilyevna Zhuravleva">
Lyudmila Vasilyevna Zhuravleva



</doc>
<doc id="2021019" url="https://pl.wikipedia.org/wiki?curid=2021019" title="Dinamo-Juniors Ryga">
Dinamo-Juniors Ryga

Dinamo-Juniors Ryga (łot. Dinamo-Juniors Rīga) - łotewski klub hokeja na lodzie z siedzibą w Rydze.
Historia.
Klub założono w 1999 jako SK Ryga 20 (rozgrywał on mecze w roli gospodarza na lodowisku Rīgas Sporta. Od 2004 występował w łotewskich rozgrywkach Samsung Premjerliga. Kadra zespołu składała się głównie z reprezentantów Łotwy do lat 20, która tym samym w rozgrywkach ligowych przygotowywała się do startów w międzynarodowych zawodach. W 2007 drużyna przeniosła się na obiekt Akadēmijas ledus halle i przemianowała nazwę na SK LSPA/Ryga. Do 2008 szkoleniowcem drużyny był Oleg Znarok. Po nim funkcję przejął Wiaczesław Nazarow. Latem 2009 zespół został wcielony do struktury klubu Dinamo Ryga, występującego w rosyjskich rozgrywkach KHL, od tego czasu działa jako jego drużyna farmerska. Do utworzonej wtedy drużyny Dinamo-Juniors Ryga przeszli wówczas zawodnicy zlikwidowanego zespołu HK Riga 2000, który dotąd był farmą dla Dinama Ryga. Od 2009 trenerem drużyny był Leonīds Beresņevs. Prezesem klubu był Normunds Sējējs. W sezonie 2009/2010 ekipa występowała w ekstralidze białoruskiej.

</doc>
<doc id="2021021" url="https://pl.wikipedia.org/wiki?curid=2021021" title="Światowy ranking snookerowy 1999/2000">
Światowy ranking snookerowy 1999/2000

"Ten artykuł jest w trakcie dopracowywania"
Światowy ranking snookerowy 1999/2000 – lista zawiera 106 zawodników najwyżej sklasyfikowanych w sezonie 1999/2000. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim Mistrz świata 1999, Szkot (Stephen Hendry), zaś kolejni zawodnicy według kolejności zajmowanej na poniższej liście.

</doc>
<doc id="2021022" url="https://pl.wikipedia.org/wiki?curid=2021022" title="MTV Hungary">
MTV Hungary



</doc>
<doc id="2021023" url="https://pl.wikipedia.org/wiki?curid=2021023" title="MTV Spain">
MTV Spain



</doc>
<doc id="2021025" url="https://pl.wikipedia.org/wiki?curid=2021025" title="Umaglesi Liga (2002/2003)">
Umaglesi Liga (2002/2003)

Sezon (2002/2003) był 14. sezonem o mistrzostwo Gruzji w piłce nożnej. Liga liczyła 12 drużyn. W pierwszej fazie rozgrywek zespoły rywalizowały w jednej grupie. W drugiej fazie 6 najlepszych grało w grupie mistrzowskiej, natomiast pozostałe broniły się przed spadkiem. Tytułu nie obroniła drużyna Torpedo Kutaisi. Nowym mistrzem Gruzji został zespół Dinamo Tbilisi. Tytuł króla strzelców zdobył Zurab Ionanidze, który w barwach klubu Torpedo Kutaisi strzelił 26 goli.
2. runda.
Do drugiej rundy zespoły przystępowały z połową dorobku punktowego uzyskanego w pierwszej fazie rozgrywek. W przypadku nieparzystej liczby punktów zaokrąglano je w górę.
Grupa spadkowa.
 
Baraż o utrzymanie.
4 czerwca 2003:Gorda Rustawi - SK Mccheta 0-1

</doc>
<doc id="2021026" url="https://pl.wikipedia.org/wiki?curid=2021026" title="Pelageya Fedorovna Shajn">
Pelageya Fedorovna Shajn



</doc>
<doc id="2021030" url="https://pl.wikipedia.org/wiki?curid=2021030" title="Herpestes urva">
Herpestes urva



</doc>
<doc id="2021031" url="https://pl.wikipedia.org/wiki?curid=2021031" title="Lista gmin w stanie Tlaxcala">
Lista gmin w stanie Tlaxcala

Meksykański stan Tlaxcala podzielony jest na 60 gmin "(hiszp. municipios)".
&lt;/noinclude&gt;&lt;noinclude&gt;

</doc>
<doc id="2021032" url="https://pl.wikipedia.org/wiki?curid=2021032" title="Herman Billung">
Herman Billung



</doc>
<doc id="2021033" url="https://pl.wikipedia.org/wiki?curid=2021033" title="Światowy ranking snookerowy 1998/1999">
Światowy ranking snookerowy 1998/1999

Światowy ranking snookerowy 1998/1999 – lista zawiera 64 zawodników najwyżej sklasyfikowanych w sezonie 1998/1999. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim mistrz świata 1998 a zarazem lider listy rankingowej(Szkot John Higgins), zaś kolejni zawodnicy według kolejności zajmowanej na poniższej liście.

</doc>
<doc id="2021037" url="https://pl.wikipedia.org/wiki?curid=2021037" title="Światowy ranking snookerowy 1997/1998">
Światowy ranking snookerowy 1997/1998

Światowy ranking snookerowy 1997/1998 – lista zawiera 64 zawodników najwyżej sklasyfikowanych w sezonie 1997/1998. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim mistrz świata 1997, Irlandczyk Ken Doherty, zaś kolejni zawodnicy według kolejności zajmowanej na poniższej liście.

</doc>
<doc id="2021038" url="https://pl.wikipedia.org/wiki?curid=2021038" title="AEGON International 2010 (mężczyźni)">
AEGON International 2010 (mężczyźni)

AEGON International 2010 – tenisowy turniej ATP rangi ATP World Tour 250 z cyklu AEGON International rozgrywany w dniach 13–19 czerwca 2010 roku w Eastbourne na kortach trawiastych o puli nagród 456 750 euro.

</doc>
<doc id="2021040" url="https://pl.wikipedia.org/wiki?curid=2021040" title="Diecezja Annecy">
Diecezja Annecy

Diecezja Annecy – diecezja Kościoła rzymskokatolickiego w południowo-wschodniej Francji. Została erygowana 15 lutego 1822 roku. Do 2002 przynależała do metropolii Chambery, a po jej likwidacji została włączona do metropolii Lyonu.

</doc>
<doc id="2021042" url="https://pl.wikipedia.org/wiki?curid=2021042" title="Grus (rodzaj)">
Grus (rodzaj)

Grus – rodzaj ptaka z rodziny żurawi (Gruidae).
Zasięg występowania.
Rodzaj obejmuje gatunki występujące w Ameryce Północnej, Afryce i Eurazji.
Morfologia.
Długość ciała 90–175 cm, rozpiętość skrzydeł 150–260 cm; masa ciała 2000–12 000 g; samce są nieco większe i cięższe od samic.
Systematyka.
Podział systematyczny.
Do rodzaju należą następujące gatunki:

</doc>
<doc id="2021043" url="https://pl.wikipedia.org/wiki?curid=2021043" title="Paul Romer">
Paul Romer

Michael Paul Romer (ur. 6 listopada 1955 w Denver) – amerykański ekonomista i przedsiębiorca, laureat Nagrody Banku Szwecji im. Alfreda Nobla w dziedzinie ekonomii za 2018 rok (wspólnie z Williamem Nordhausem). Jest profesorem ekonomii w Szkole Biznesu Sterna na Uniwersytecie Nowojorskim.
Życiorys.
Był pracownikiem naukowym ("senior fellow") na Uniwersytecie Stanforda w Centrum Rozwoju Międzynarodowego i Instytucie Badań nad Polityką Gospodarczą. Romer ukończył studia na Uniwersytecie Chicagowskim w 1977 r., gdzie uzyskał licencjat z fizyki. Doktorat w dziedzinie ekonomii uzyskał w 1983 r., także na Uniwersytecie Chicagowskim. W swojej pracy doktorskiej ("Dynamic competitive equilibria with externalities, increasing returns and unbounded growth", 1983) położył podstawy pod tzw. nową teorię wzrostu gospodarczego. W 1997 r. został ogłoszony przez magazyn Time jednym z 25 najbardziej wpływowych ludzi w Ameryce. W 2000 r. powołał firmę edukacyjną działającą w Internecie Aplia. Romer otrzymał nagrodę Horsta Clausa Recktenwalda w dziedzinie ekonomii. Jest synem byłego gubernatora Colorado Roya Romera.
Najważniejsze prace tego ekonomisty dotyczą wzrostu gospodarczego. W latach 50. i 60. XX w. rozwój gospodarczy w długim okresie był jednym z głównych celów badań ekonomistów. Robert Solow udowodnił, że postęp techniczny ma duży wpływ na stałe zwiększanie produkcji w przeliczeniu na jednego pracownika. Artykuły opublikowane przez Romera w 1986 r. i 1990 r. przyczyniły się do matematycznego przedstawienia gospodarek, w których zmiany technologiczne wynikają z celowych działań ludzi takich jak badania i rozwój. Najsławniejszą wypowiedzią tego ekonomisty jest: „Strasznym jest marnować kryzys”. Cytat ten stał się na nowo aktualny w czasie obecnego kryzysu, kiedy trzeba myśleć o jak najkorzystniejszym wyjściu z trudnej sytuacji gospodarczej.
Najnowszym osiągnięciem Romera jest próba powtórzenia sukcesu miast, które same niezależnie od prawa narodowego ustalają system rządów ("charter cities" – miasta statutowe) i sprawienie, aby stały się one motorem napędowym rozwoju gospodarczego. Uważa on, że gdy zapewni się takim miastom specjalny status administracyjny i gdy zarządzane będą przez specjalistów, staną się one motorem rozwoju w krajach rozwijających się. Romer uwierzył w tę ideę do tego stopnia, że porzucił stanowisko na Uniwersytecie Stanforda i w pełni poświęcił się badaniom na ten temat. Szukał w Afryce państwa gotowego dać ziemię na ten oryginalny projekt. Bliskie zakończenia były rozmowy z Madagaskarem (przerwane w wyniku zamachu stanu). Obecnie pracuje nad projektem rejonów statutowych w Hondurasie.

</doc>
<doc id="2021044" url="https://pl.wikipedia.org/wiki?curid=2021044" title="Światowy ranking snookerowy 1996/1997">
Światowy ranking snookerowy 1996/1997

Światowy ranking snookerowy 1996/1997 – lista zawiera 64 zawodników najwyżej sklasyfikowanych w sezonie 1996/1997. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim mistrz świata 1996 a zarazem lider światowego rankingu, Szkot Stephen Hendry, zaś kolejni zawodnicy według kolejności zajmowanej na poniższej liście.

</doc>
<doc id="2021045" url="https://pl.wikipedia.org/wiki?curid=2021045" title="Antygona indyjska">
Antygona indyjska



</doc>
<doc id="2021046" url="https://pl.wikipedia.org/wiki?curid=2021046" title="Hans Johner">
Hans Johner

Hans Johner (ur. 7 stycznia 1889 w Bazylei, zm. 2 grudnia 1975 w Thalwil) – szwajcarski szachista i kompozytor szachowy, mistrz międzynarodowy od 1950 roku. Z zawodu był muzykiem.
Kariera szachowa.
W czasie swojej kariery dwunastokrotnie zdobył tytuły indywidualnego mistrza Szwajcarii (samodzielnie: 1923, 1929, 1931, 1934, 1935, 1937, 1938, 1947, 1950; dzielone: 1908, 1928, 1932), co czyni go najbardziej utytułowanym pod tym względem szachistą szwajcarskim w historii. Trzykrotnie (1927, 1931, 1956) wystąpił w reprezentacji kraju na szachowych olimpiadach, był również uczestnikiem pierwszej nieoficjalnej olimpiady w 1924 r. w Paryżu.
Osiągnął kilka sukcesów w turniejach międzynarodowych, m.in. II m. w Ostendzie (1906) oraz I m. w Le Pont (1930). W 1919 r. pokonał w partii symultanicznej ówczesnego mistrza świata, Emanuela Laskera. Wielokrotnie bronił narodowych barw w meczach międzypaństwowych, m.in. w 1946 r. dwukrotnie zwyciężył Césara Boutteville'a w meczu przeciwko Francji. W turniejach startował pierwszych lat 60. XX wieku, w 1961 r. zajął VIII m. w pierwszej edycji turnieju "IBM" w Amsterdamie, natomiast w 1962 r. zajął VI m. w turnieju "seniorów" w Zurychu.
Oprócz gry turniejowej, zajmował się również szachową kompozycją. Łącznie opublikował ok. 300 zadań. Wiele z tych kompozycji znalazło się w opracowanym przez G.Baumgartnera zbiorze "Kostbarkeiten der Problemkunst".
Według retrospektywnego systemu rankingowego Chessmetrics, najwyższą punktację osiągnął w lutym 1935 r., z wynikiem 2546 punktów zajmował wówczas 51. miejsce na świecie.
Jego starszy brat, Paul (1887–1938) również był znanym szachistą, m.in. sześciokrotnym mistrzem Szwajcarii.

</doc>
<doc id="2021050" url="https://pl.wikipedia.org/wiki?curid=2021050" title="Ordina Open">
Ordina Open



</doc>
<doc id="2021052" url="https://pl.wikipedia.org/wiki?curid=2021052" title="Światowy ranking snookerowy 1995/1996">
Światowy ranking snookerowy 1995/1996

Światowy ranking snookerowy 1995/1996 – lista zawiera 64 zawodników najwyżej sklasyfikowanych w sezonie 1995/1996. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim mistrz świata 1995 a zarazem lider światowego rankingu, Szkot Stephen Hendry, zaś kolejni zawodnicy według kolejności zajmowanej na poniższej liście.

</doc>
<doc id="2021054" url="https://pl.wikipedia.org/wiki?curid=2021054" title="Petite Italie">
Petite Italie

Petite Italie (wł. "Piccola Italia") – dzielnica włoska w Montrealu, w dzielnicy ("arrondissement") Rosemont–La Petite-Patrie. Ciągnie się wzdłuż Boulevard Saint-Laurent, między ulicami Rue Saint-Zotique i Rue Jean-Talon.
Mieści się tutaj wiele znanych sklepów i restauracji, a także targ Marché Jean-Talon oraz kościół Église de Notre-Dame-de-la-Défense zbudowany przez imigrantów z włoskiego Campobasso, upamiętniający objawienie się Maryi w La Difesa, niedaleko Campobasso.
Montreal posiada drugą pod względem liczebności społeczność włoską w Kanadzie (po Toronto). W obszarze Communauté métropolitaine de Montréal (Montreal z najdalszymi przedmieściami) mieszka 260 345 osób pochodzenia włoskiego.

</doc>
<doc id="2021056" url="https://pl.wikipedia.org/wiki?curid=2021056" title="Ville-Marie">
Ville-Marie



</doc>
<doc id="2021058" url="https://pl.wikipedia.org/wiki?curid=2021058" title="Diecezja Viviers">
Diecezja Viviers

Diecezja Viviers – diecezja Kościoła rzymskokatolickiego w południowo-wschodniej Francji. Powstała w IV wieku. W 1801 uległa likwidacji, ale już w 1822 została przywrócona. Do 2002 należała do metropolii Awinionu, a po jej likwidacji weszła w skład metropolii Lyonu.

</doc>
<doc id="2021059" url="https://pl.wikipedia.org/wiki?curid=2021059" title="Hirofumi Uzawa">
Hirofumi Uzawa

 – japoński ekonomista, emerytowany profesor Uniwersytetu Tokijskiego oraz członek Akademii Japońskiej.
Życiorys.
Uzawa studiował matematykę na Uniwersytecie Tokijskim, tam też uzyskał doktorat z matematyki. W 1956 r. rozpoczął studia ekonomiczne na Uniwersytecie Stanforda, gdzie uzyskał tytuł profesora. 
Pod koniec życia był pracownikiem naukowym w Uniwersytecie Doshisha. Pełnił funkcję przewodniczącego Stowarzyszenia Ekonometryków w latach 1976/77. 
Profesor Uzawa zapoczątkował ekonomię matematyczną i sformułował teorię wzrostu gospodarczego w ekonomii neoklasycznej. Znajduje to odzwierciedlenie w dwusektorowym modelu wzrostu i warunku Uzawy.
Został odznaczony m.in. tytułem zasłużonego dla kultury (1983) i Orderem Kultury (1997).

</doc>
<doc id="2021060" url="https://pl.wikipedia.org/wiki?curid=2021060" title="Wydział Prawa Uniwersytetu Łotwy">
Wydział Prawa Uniwersytetu Łotwy

Wydział Prawa Uniwersytetu Łotwy () – wydział prawa w strukturze Uniwersytetu Łotwy z siedzibą w Rydze.
Początek wydziału datuje się na 28 września 1919, kiedy to powstał Wydział Ekonomii i Prawa Uniwersytetu Łotwy. Samodzielny wydział prawa powstał jednak dopiero w 1944.
Jednostka liczy 5 katedr i 2 instytuty. Zatrudnia 52 wykładowców, w tym 11 profesorów i 3 profesorów wspierających.

</doc>
<doc id="2021061" url="https://pl.wikipedia.org/wiki?curid=2021061" title="Mistrzostwa Łotwy w hokeju na lodzie">
Mistrzostwa Łotwy w hokeju na lodzie

Latvijas Virslīga – najwyższa klasa rozgrywkowa w hokeju na lodzie na Łotwie.
Historia.
Na Łotwie rozgrywki noszą także nazwę „Latvijas atklātais čempionāts hokejā” (Łotewskie otwarte mistrzostwa w hokeju na lodzie). Ze względu na sponsora tytularnego rozgrywek (firmę Samsung) od 2006 liga nosiła nazwę „Samsung Premjerlīga”, a od 2017 jako „Optibet hokeja līga”.
W sezonach 2003/04 - 2011/12 w rozgrywkach uczestniczyła drużyna z Litwy, zaś w sezonie 2007/08 występowała także drużyna z Estonii.
Przez lata w rozgrywkach mistrzowskich Łotwy nie uczestniczyła drużyna Dinamo Ryga, która w 2008 przystąpiła do rosyjskich rozgrywek KHL. Po jej wycofaniu z tych rozgrywek w 2022 została przyjęta ponownie do ligi narodowej. Do sezonu 2022/2023 przystąpiło dziewięć zespołów, w tym trzy litewskie.

</doc>
<doc id="2021065" url="https://pl.wikipedia.org/wiki?curid=2021065" title="Dwumetylotryptamina">
Dwumetylotryptamina



</doc>
<doc id="2021066" url="https://pl.wikipedia.org/wiki?curid=2021066" title="Żyły głębokie kończyny dolnej">
Żyły głębokie kończyny dolnej

Żyły głębokie (podpowięziowe) kończyny dolnej – naczynia żylne tworzące sieć, położoną pod powięziami podudzia i uda, pomiędzy poszczególnymi grupami mięśniowymi.
Żyły głębokie poniżej żyły podkolanowej występują w liczbie 2 lub 3,
towarzyszą jednoimiennym tętnicom i objęte są wspólną pochewką naczyniową. Układ żył głębokich spełnia ważną rolę ponieważ niemal 90% krwi odpływa drogą układu głębokiego. Ważną rolę we wspomaganiu tego procesu ma uciskanie naczyń przez kurczące się mięśnie (tzn. "pompa mięśniowa") oraz ruchy w stawach obwodowych, głównie w stawie skokowym (tzn. "pompa stawowa").
Żyły głębokie kończyny dolnej są wyposażone w liczne zastawki.
Części składowe układu żył głębokich kończyn dolnych.
Najbardziej dystalną częścią układu są 2 żyły grzbietowe stopy ("vv. dorsales pedis"), 2 żyły podeszwowe boczne("vv. plantares laterales"), a także 2 żyły podeszwowe przyśrodkowe
("vv. plantares mediales"), które łączą się w podeszwowy łuk żylny. W obrębie stopy występują również 2 żyły podeszwowe śródstopia ("vv. metatarsales plantares").
Żyły stopy tworzą żyły goleni, który jest dystalnym odcinkiem układu żył głębokich kończyn dolnych.
Żyły piszczelowe przednie są przedłużeniem żył grzbietowych stopy.
Żyły piszczelowe przednie, żyły piszczelowe tylne i żyły strzałkowe łącząc się przez trifurkację tworzą żyłę podkolanową, która w kanale Huntera przechodzi w żyłę udową. Następnie żyła udowa po połączeniu z żyłą głęboką uda przechodzi w żyłę udową wspólną. Na wysokości więzadła pachwinowego przechodzi ona w żyłę biodrową zewnętrzną.
Proksymalny odcinek układu żył głębokich kończyn dolnych:

</doc>
<doc id="2021067" url="https://pl.wikipedia.org/wiki?curid=2021067" title="Trevor Swan">
Trevor Swan

Trevor W. Swan (ur. 1918, zm. 1989) – australijski ekonomista, który jest najbardziej znany z prac nad neoklasycznym modelu wzrostu gospodarczego. Równocześnie opublikowany został przez Roberta Solowa. Do innych ważnych osiągnięć Swana należą: Diagram Swana i zapoczątkowanie modelowania makroekonomicznego. Pisał prace na ten temat przed Lawrence'em Kleinem, ale nie zostały one opublikowane aż do 1989 roku.
Jest powszechnie uważany za największego teoretyka ekonomii pochodzącego z Australii, oraz za jednego z największych ekonomistów, którzy nie otrzymali Nagrody Nobla.

</doc>
<doc id="2021068" url="https://pl.wikipedia.org/wiki?curid=2021068" title="Cadillac Fleetwood">
Cadillac Fleetwood

Cadillac Fleetwood − samochód osobowy klasy luksusowej produkowany pod amerykańską marką Cadillac w latach 1985 – 1996.
Pierwsza generacja.
Cadillac Fleetwood I został zaprezentowany po raz pierwszy w 1985 roku.
W 1985 roku Cadillac podjął decyzję o użyciu po raz pierwszy nazwy "Fleetwood" dla samodzielnego modelu. Wcześniej, od lat 40. XX wieku funkcjonowała ona jako określenie wariantu wyposażenia głównie dla modeli Sixty Special i Series 70. Pierwsza generacja modelu Fleetwood została zbudowana platformie "C-body" i pełniła funkcję modelu pośredniego w stosunku do bliźniaczych konstrukcji w ówczesnej ofercie Cadillaka - Fleetwood był bardziej luksusową wariacją modelu DeVille, lecz tańszą i bardziej przystępną alternatywą dla limuzyny Fleetwood Brougham oraz jeszcze droższego Series 70. Oferta nadwoziowa składała się zarówno z 4-drzwiowego sedana, jak i 2-drzwiowego coupe.
Lifting.
W 1989 roku Cadillac przeprowadził modernizację Fleetwooda I, w ramach której - podobnie jak pokrewne konstrukcje - samochód zyskał przestylizowany pas przedni i tylny. Zmienił się kształt oświetlenia oraz zderzaków. 
Druga generacja.
Cadillac Fleetwood II został zaprezentowany po raz pierwszy w 1992 roku.
Pod koniec 1992 roku Cadillac zaprezentował drugą generację Fleetwooda, która podobnie jak poprzednik została zbudowana na nowej platformie "D-body". Koncern General Motors oparł na niej zarówno kolejne wcielenie bliźniaczej konstrukcji DeVille, jak i modeli Buicka, Chevroleta i Oldsmobile. Cadillac Fleetwood II zyskał bardziej zaokrąglone proporcje, większe reflektory i dłuższe, przestronniejsze nadwozie. Gamę nadwoziową okrojono tylko do 4-drzwiowej limuzyny. 
Po zakończeniu produkcji w 1996 roku, następcą Fleetwooda stała się ostatnia, ósma generacja modelu DeVille przedstawiona w 1999 roku, 6 lat później przemianowana na DTS.

</doc>
<doc id="2021072" url="https://pl.wikipedia.org/wiki?curid=2021072" title="Martes flavigula">
Martes flavigula



</doc>
<doc id="2021074" url="https://pl.wikipedia.org/wiki?curid=2021074" title="Rewolucja permanentna">
Rewolucja permanentna



</doc>
<doc id="2021080" url="https://pl.wikipedia.org/wiki?curid=2021080" title="T.I. vs T.I.P.">
T.I. vs T.I.P.

T.I. vs T.I.P. - piąty studyjny album amerykańskiego rapera T.I. Został wydany 3 lipca 2007 nakładem wytwórni Grand Hustle i Atlantic. W pierwszym tygodniu sprzedał się ilości 468.000 egzemplarzy. Płyta zebrała dość mieszane recenzje, ale również pozytywne. Jest to pierwszy album tego rapera, który nie zawiera produkcji DJ Toompa, a drugi przy współpracy z The Neptunes.

</doc>
<doc id="2021081" url="https://pl.wikipedia.org/wiki?curid=2021081" title="Ordynariat Polowy Australii">
Ordynariat Polowy Australii

Ordynariat Polowy Australii (nazwa oficjalna: Katolicka Diecezja Australijskich Sił Zbrojnych) – rzymskokatolicki ordynariat polowy, zapewniający duszpasterstwo dla personelu australijskich sił zbrojnych. Instytucja biskupa sił zbrojnych powstała w australijskim Kościele w 1912 roku, jednak przez wiele lat była to jedynie dodatkowa funkcja ordynariusza jednej z diecezji: w latach 1912-63 arcybiskupa Melbourne, a następnie od 1963 do 1969 biskupa Wollongong. W 1969 ordynariat polowy Australii stał się odrębną jednostką administracyjną, początkowo w randze wikariatu apostolskiego. Jego biskup był jednocześnie biskupem pomocniczym Canberry. W 1985 ordynariat został zrównany statusem z diecezjami. Od tego czasu na jego czele stoi biskup w randze ordynariusza, nie łączący tego stanowiska z żadnym innym. Zwyczajowo ordynariusz polowy jest dwugwiazdkowym generałem. 
Inaczej niż np. w Polsce, australijski ordynariat polowy nie posiada własnej katedry polowej ani nie prowadzi ogólnodostępnych kościołów parafialnych. Kapłanów ordynariatu można spotkać wyłącznie w charakterze kapelanów w obiektach australijskich sił zbrojnych, w szczególności w 30 głównych bazach wojskowych na terenie całej Australii oraz na misjach zagranicznych realizowanych przez australijskie wojsko. Nabożeństwa odprawiane są w kaplicach polowych, często mających charakter ekumeniczny, równolegle używanych przez wiernych innych wyznań. 
Poza stosunkowo nieliczną grupą księży pracujących w pełnym wymiarze czasu na rzecz ordynariatu, w Australii funkcjonują również tzw. kapelani - rezerwiści, którzy służą pomocą duszpasterską osobom pozostającym w rezerwie sił zbrojnych, a w razie potrzeby wspierają również czynnych kapelanów. Na co dzień pracują jednak w normalnych parafiach i podlegają władzom odpowiedniej diecezji.

</doc>
<doc id="2021082" url="https://pl.wikipedia.org/wiki?curid=2021082" title="Uraz akustyczny">
Uraz akustyczny

Uraz akustyczny () – uszkodzenie słuchu spowodowane hałasem. Ze względu na czas oddziaływania fal dźwiękowych uraz akustyczny dzieli się na ostry i przewlekły.
Ostry uraz akustyczny.
Ostry uraz akustyczny spowodowany jest dźwiękiem o bardzo wysokim natężeniu (eksplozja, huk powyżej 130 dB), który powoduje uraz ciśnieniowy. Skutkiem tego są zaburzenia krążenia w naczyniach kapilarnych ucha wewnętrznego, spadek ciśnienia parcjalnego tlenu (pO2) w płynach ucha wewnętrznego, który może doprowadzić do częściowo odwracalnego uszkodzenia narządu Cortiego. Innym powikłaniem może być pęknięcie błony bębenkowej.
Objawami ostrego urazu akustycznego są:
Leczenie w pierwszej dobie po urazie polega na podawaniu dekstranu małocząsteczkowego. Ponadto w przypadku uszkodzenia błony bębenkowej wykonuje się tympanoplastykę.
Przewlekły uraz akustyczny.
Przewlekły uraz akustyczny jest trwałym uszkodzeniem słuchu wskutek długotrwałej ekspozycji na umiarkowany hałas (ok.80-85 dB). Nasilenie objawów zależy od natężenia dźwięku, czasu ekspozycji i indywidualnej wrażliwości na hałas. Objawy obejmują:
Leczenie zależy od stopnia uszkodzenia słuchu. Przy znacznych zaburzeniach może być konieczne protezowanie narządu słuchu.
Urządzenia ochronne osobistej nie zmniejszają ryzyko uszkodzenia słuchu.

</doc>
<doc id="2021084" url="https://pl.wikipedia.org/wiki?curid=2021084" title="HK Liepājas Metalurgs">
HK Liepājas Metalurgs

HK Liepājas Metalurgs (pol. HK Metalurgs Lipawa) – łotewski klub hokeja na lodzie z siedzibą w Lipawie.
Historia.
Zespół klubu występował w lidze łotewskiej oraz w ekstralidze białoruskiej. Drużyna juniorska klubu (Metalurgs) występowała w rosyjskich rozgrywkach juniorskich MHL-B.
Trenerami w klubie byli Władimir Safonow (2004-2005), Walerij Woronin (2004-2009 jako asystent, 2009-2013 główny trener).
Z uwagi na sytuację finansową w sierpniu 2013 władze klubu zdecydowały, że drużyna nie przystąpi do sezonu 2013/2014.

</doc>
<doc id="2021085" url="https://pl.wikipedia.org/wiki?curid=2021085" title="Herb Moraw">
Herb Moraw

Herb Moraw – znak heraldyczny reprezentujący Morawy, krainę historyczną na terenie dzisiejszej Republiki Czeskiej. Przedstawia na tarczy w polu błękitnym szachowanego, czerwono-srebrnego orła w złotej koronie i ze złotym dziobem, językiem i szponami.
Historia.
Najstarsze kolorowe przedstawienie morawskiego orła znajduje się w sali pałacu Gozzoburg w Krems zachowane z czasów, gdy Przemysł Ottokar II rządził terenami dzisiejszej Austrii. Najpóźniej od czasów luksemburskich srebrno-czerwony orzeł w kratę był uznawany za herb Margrabstwa Moraw. Według niektórych badaczy kolory herbu wywodzą się od barw lwa czeskiego (srebrny lew w czerwonej tarczy) i symbolizowały związek Moraw z królestwem Czech.
Używany był już w połowie XIII wieku. Jego barwy znamy z Kodeksu Manesse (). Aktem z 7 grudnia 1462 roku cesarz Fryderyk III zmienił barwę srebrną pól na złotą. Pierwotne barwy przywrócono w 1920 roku, kiedy zatwierdzono nowe wizerunki wielkiego i średniego herbu państwowego niepodległej Czechosłowacji.
Herb Moraw funkcjonował w herbie Protektoratu Czech i Moraw (1939–1945). Od 1992 roku stanowi 2 pole herbu wielkiego Republiki Czeskiej.
Od 2001 roku funkcjonuje w herbach nowo utworzonych krajów: południowomorawskiego, morawsko-śląskiego, ołomunieckiego, pardubickiego, zlińskiego i Wysoczyna.

</doc>
<doc id="2021089" url="https://pl.wikipedia.org/wiki?curid=2021089" title="HMS Illustrious (1978)">
HMS Illustrious (1978)

HMS Illustrious (R06) – drugi z serii trzech lekkich lotniskowców typu "Invincible", zbudowany na początku lat 80. XX wieku. Był piątym okrętem marynarki brytyjskiej i drugim lotniskowcem, który nosił to imię. Przez swoją załogę nazywany był "Lusty".
Okręt pojawił się w działaniach wojennych w Iraku i Bośni w latach 90. oraz w Sierra Leone w 2000 roku.
Gruntowny remont w 2002 roku spowodował wycofanie okrętu z działań podczas wojny w Iraku, jednak ukończono go na czas akcji ochrony brytyjskich obywateli pozostałych w Libanie podczas wojny na terenie tego kraju. Lotniskowiec skreślono ze stanu floty 28 sierpnia 2014 roku i – po zakończonych niepowodzeniem staraniach o przekształcenie go w okręt muzeum – postanowiono, że zostanie pocięty na złom w tureckiej stoczni złomowej. Przedsiębiorstwo Leyal Ship Recycling Ltd. zapłaciło za okręt 2 miliony funtów.

</doc>
<doc id="2021094" url="https://pl.wikipedia.org/wiki?curid=2021094" title="UNICEF Open 2010 (mężczyźni)">
UNICEF Open 2010 (mężczyźni)

UNICEF Open 2010 – tenisowy turniej ATP rangi ATP World Tour 250 z cyklu Rosmalen Open rozgrywany w dniach 13–19 czerwca 2010 roku w ’s-Hertogenbosch na kortach trawiastych o puli nagród 450 000 euro.

</doc>
<doc id="2021096" url="https://pl.wikipedia.org/wiki?curid=2021096" title="Paul Johner">
Paul Johner

Paul F. Johner (ur. 10 września 1887 w Zurychu, zm. 25 października 1938 w Berlinie) – szwajcarski szachista i kompozytor szachowy.
Kariera szachowa.
Wielokrotnie startował w finałach indywidualnych mistrzostw Szwajcarii, sześciokrotnie zdobywając złote medale (1907, 1908, 1925, 1928, 1930, 1932). W 1936 r. wystąpił w reprezentacji kraju na nieoficjalnej szachowej olimpiadzie w Monachium.
Odniósł szereg sukcesów w turniejach międzynarodowych, jednym z największych było samodzielne zwycięstwo w 1924 r. w Berlinie, gdzie wyprzedził Akibę Rubinsteina, Richarda Teichmanna i Jacques’a Miesesa. Inne znaczące rezultaty:
Według retrospektywnego systemu rankingowego Chessmetrics, najwyżej sklasyfikowany był w styczniu 1921 r., zajmował wówczas 10. miejsce na świecie.
Jego młodszy brat, Hans (1889–1975) również był znanym szachistą, m.in. dwunastokrotnym mistrzem Szwajcarii.

</doc>
<doc id="2021097" url="https://pl.wikipedia.org/wiki?curid=2021097" title="Franciszek Moskwa">
Franciszek Moskwa

Franciszek Moskwa (ur. 18 lipca 1901 w Rzeszowie, zm. 15 stycznia 1981 w Poznaniu) – kupiec, kolekcjoner, bibliofil rzeszowski.
Życiorys.
Młodość.
Rozpoczął swoją edukację w Szkole Podstawowej im. Adama Mickiewicza przy ulicy Bernardyńskiej w Rzeszowie. Od najmłodszych lat pomagał, a później pracował w warsztacie masarskim swojego ojca Stanisława Moskwy przy ulicy Sandomierskiej (obecnie Grunwaldzka). Dyplom czeladnika masarskiego uzyskał zanim jeszcze zdał maturę. W 1923 poślubił rzeszowiankę, Helenę (1905-1985) córkę Zofii i Władysława Rybowiczów. Mieli córkę Urszulę.
Za spadek po swoim ojcu w 1923 kupił wielkie gospodarstwo rybne w Ostrowiecznie. Wykupienie tego majątku z rąk kolonistów niemieckich traktował jako akt patriotyzmu. Po kilku latach gospodarowania, około 1929 powrócił do Rzeszowa i zajął się kupiectwem. Początkowo działał na własną rękę. W 1933 przystąpił do firmy swego szwagra Antoniego Czechnickiego: "Czechniccy &amp; Bracia Kraus i Ska Eksport Produktów Rolnych". Od 1944 r. spółka działała pod nazwą "Franciszek Moskwa i Ska".
Od najmłodszych lat wszystkie swoje oszczędności przeznaczał na zakup książek. "Na początku lat trzydziestych dał się poznać jako szalejący bibliofil. Owocem tej pasji była biblioteka licząca tysiące wolumenów (...) wielkiej wartości". Marzeniem jego życia było utworzenie biblioteki. Mawiał często, "Jeśli Ossoliński mógł stworzyć Ossolineum, dlaczego Moskwa nie mógłby zrobić „Moskwanum”. (...) zamysł kolekcji, jako całości, mógł zrodzić się później, w okresie okupacji hitlerowskiej, kiedy to byt narodu został zagrożony, a okupant świadomie niszczył ślady polskości i jej kulturalne świadectwa".
Okupacja niemiecka.
Niemieccy okupanci doskonale zdawali sobie sprawę z wartości polskiej kultury jako czynnika rozwoju życia narodowego i podtrzymywania patriotyzmu. W ślad za czołowymi oddziałami Wehrmachtu postępowały specjalne zespoły, których jedynym zadaniem było wyszukiwanie, selekcja i rekwizycja polskich dóbr kulturalnych. Część z nich niszczono, część rabowano i wywożono do Rzeszy. W Generalnym Gubernatorstwie starano się je początkowo tylko ewidencjonować i zabezpieczać, później przejmowano na rzecz państwa niemieckiego. W tej sytuacji Franciszek Moskwa "(...) z różnych źródeł nabywał góry książek (...), co jest równoznaczne z ratowaniem substancji kulturalnej, a także finansowym wspomożeniem właścicieli książek, którzy nie znaleźliby na nie innego kupca".
W trudnych czasach okupacji niemieckiej twórcy kultury znaleźli się w wyjątkowo ciężkiej sytuacji materialnej, sprowadzającej się niekiedy nawet do walki o biologiczne przetrwanie. Jakże cenne w takich warunkach były dla nich zlecenia różnych prac. Na zamówienie Franciszka Moskwy młody grafik Bolesław Kiernas wykonał trzy teki drzeworytów związanych ze starym Rzeszowem. Dzięki temu "(...) otrzymaliśmy w drzeworycie niemal pełny obraz Rzeszowa, a szczególnie tych jego fragmentów, które zostały nieodwracalnie zniszczone". "Pełną kolekcję jego" (Bolesława Kiernasa) "prac graficznych, akwarel i rysunków posiada Muzeum Okręgowe w Rzeszowie z daru Franciszka Moskwy i nielicznych zakupów."
"Oprócz Kiernasa w kręgu okupacyjnego mecenatu Franciszka Moskwy znaleźli się: Józef Koziej, Feliks Worsztynowicz, Tadeusz Jaśkiewicz, Kazimierz Bieńkowski, Władysław Początek, Edward Kluz, a nawet mieszkający w Warszawie Antoni Kamiński". Pewnym nawiązaniem do planu Wiedemana był wykonany przez Józefa Kozieja widok Rzeszowa przedstawiający jego stan z 1936.
Franciszek Moskwa doceniał pracę nie tylko artystów, ale i kunszt rzeszowskich rzemieślników. Bogusław Kotula pisze: "Nie sposób policzyć tych cudowności introligatorskich mistrza Stanisława" (Chyły). "Jego robotę cenili sobie bardzo wysoko nie tylko wytrawni koneserzy, ale wielcy znawcy artystycznych, introligatorskich „smaczności”, jak chociażby europejskiej miary bibliofil Franciszek Moskwa przez długie lata związany z Rzeszowem."
Towarzystwo Regionalne Ziemi Rzeszowskiej.
W 1935 powstało Towarzystwo Regionalne Ziemi Rzeszowskiej. W okresie okupacji niemieckiej Towarzystwo działało w postaci zakonspirowanej. Zebrania odbywały się początkowo w domu Franciszka Kotuli (ul. Niemcewicza 3). Później, za przyzwoleniem Franciszka Moskwy w siedzibie jego firmy (ul. Grodzisko 3). Należy zaznaczyć, że w latach 1940–44 współpracował on z podziemnym ruchem oporu finansując jego działalność. Tuż po okupacji niemieckiej był jednym z inicjatorów reaktywowania Towarzystwa, pod nazwą Towarzystwo Przyjaciół Nauki i Sztuki w Rzeszowie. Był członkiem jego zarządu. Sponsorował druk prac naukowych i książek np. w 1947 opłacił koszt wydania: "Z dziejów Rzeszowa 1939–1944, Losy rzeszowskich zabytków i pamiątek" Franciszka Kotuli. Fundował nagrody na wystawach artystycznych. "Z jego inicjatywy w statucie firmy „F. Moskwa i Ska” zaznaczono, że 5% czystych zysków wspólników (a jest ich 16) pójdzie na cele kulturalno-oświatowe". Sfinansował remont pomieszczeń dawnej łaźni przeznaczonych dla muzeum. W 1949 podarował Towarzystwu "duży księgozbiór dzieł naukowych, niejednokrotnie wysokiej wartości". Wśród białych kruków znalazły się: inkunabuł z 1482, "Zielnik Syreniusza" (1513), "Biblia Leopolity" (1570), "Bibliografia Polska" Karola Estreichera, "Encyklopedia S. Orgelbranda", "Słownik Geograficzny Królestwa Polskiego" i wiele innych. Dla mieszkańców Rzeszowa szczególnie cenne w jego darze są liczne galicjana a zwłaszcza resoviana. W 1955 Towarzystwo zawiesiło swoją działalność a jego dar przekazano do muzeum rzeszowskiego. Także dzięki jego darom biblioteka Polskiej Akademii Umiejętności w Krakowie wzbogaciła się o wiele cennych pozycji.
W książce Stanisława Lorentza "Przewodnik po muzeach i zbiorach w Polsce" czytamy: "Biblioteka" (Muzeum w Rzeszowie) "posiada 33000 tomów z dziedzin reprezentowanych w muzeum (...) w tym cenny dar bibliofila rzeszowskiego Franciszka Moskwy ok. 4000 tomów – dzieł z zakresu historii, sztuki, bibliografii, starodruki." Dar Franciszka Moskwy stanowił ponad 12% ówczesnych zasobów rzeszowskiego muzeum.
Okres powojenny.
Pod koniec 1948 został aresztowany i przewieziony do więzienia w Warszawie. Jednocześnie jego żonie i córce kazano opuścić dotychczasowe miejsce zamieszkania, czyli Rzeszów w ciągu 48 godzin. Po odzyskaniu wolności wraz z rodziną zamieszkał w Poznaniu. Długo nie mógł znaleźć pracy. W końcu został pomocnikiem majstra w sklepie "Zrób to sam". Po przejściu na emeryturę zajmował się jeziorem w Ostrowiecznie. Prowadził tam nowoczesną hodowlę ryb.
Został pochowany na cmentarzu Górczyńskim w Poznaniu.
Franciszek Kotula w nekrologu Franciszka Moskwy napisał: "Z pełnym poczuciem odpowiedzialności za moje słowa, twierdzę (...), że ktokolwiek będzie pisał historię Rzeszowa, na przestrzeni lat 1940–1956 nie może pominąć osoby – raczej Postaci – Franciszka Moskwy. Z zawodu masarz, następnie kupiec i przemysłowiec, wreszcie hodowca ryb. Uprawiane przez niego zawody determinują realistę, człowieka zimnego rachunku ekonomicznego. A równocześnie – może postronnemu trudno będzie w to uwierzyć – był humanistą najwyższej klasy, nie tylko romantykiem, ale wręcz fantastą; w najlepszym tego słowa znaczeniu".
"W historii nowoczesnego Rzeszowa nie znajdziemy postaci, która mogłaby dorównać Franciszkowi Moskwie w dziedzinie mecenatu artystycznego. Jest to przypadek odosobniony, przykład „spóźnionego”, ale w pełni mieszczańskiego mecenatu nad twórczością artystów regionalnych, nieznanych jeszcze szerszemu ogółowi poza Rzeszowem, co nakazuje szczególnie podkreślić jego zasługi w kreowaniu lokalnego środowiska twórczego".
Uhonorowanie.
17 sierpnia 2007 w sieni budynku Muzeum Okręgowego w Rzeszowie została odsłonięta tablica upamiętniająca dar Franciszka Moskwy. Wydarzeniu temu towarzyszyła niewielka wystawa dzieł wybranych z podarowanej muzeum kolekcji.
Postanowieniem prezydenta RP Lecha Kaczyńskiego z 9 stycznia 2009 został pośmiertnie odznaczony Krzyżem Oficerskim Orderu Odrodzenia Polski "za wybitne zasługi dla rozwoju sztuki, za działalność bibliofilską i społeczną".

</doc>
<doc id="2021103" url="https://pl.wikipedia.org/wiki?curid=2021103" title="Mistrzostwa Świata U-20 w Rugby Union Mężczyzn 2008">
Mistrzostwa Świata U-20 w Rugby Union Mężczyzn 2008

Mistrzostwa Świata Juniorów w Rugby Union 2008 (IRB Junior World Championship 2008) – pierwsze mistrzostwa świata w rugby union dla drużyn narodowych do lat 20, organizowane przez International Rugby Board (IRB), które odbyły się w Walii w dniach 6–22 czerwca 2008 roku.
W związku z restrukturyzacją przez IRB rozgrywek juniorskich organizowane do tej pory mistrzostwa świata drużyn U-19 oraz U-21 zostały zastąpione przez mistrzostwa świata U-20 posiadające niższą dywizję o nazwie Junior World Rugby Trophy.
Walijski Związek Rugby otrzymał prawa do organizacji zawodów w listopadzie 2007 roku, wówczas ogłoszono również termin, stadiony oraz rozkład gier. Sędziowie zostali natomiast wyznaczeni na początku marca roku 2008.
W rozegranym na czterech walijskich stadionach turnieju wzięło udział szesnaście zespołów. Przez trzy meczowe dni rywalizowały one systemem kołowym podzielone na cztery czterozespołowe grupy. Druga faza zawodów rozgrywana była w ciągu dwóch meczowych dni systemem pucharowym i obejmowała półfinały i finały – o mistrzostwo rywalizowali zwycięzcy grup, drużyny z drugich miejsc o pozycję piątą, kolejna czwórka walczyła o siódme miejsce, natomiast najsłabsze w fazie grupowej zespoły o miejsce trzynaste. Tytuł mistrzowski zdobyła Nowa Zelandia, która w finale pokonała Anglię. Najwięcej punktów zdobył zawodnik z RPA, Francois Brummer, w klasyfikacji przyłożeń z siedmoma zwyciężył zaś reprezentujący Australię Ratu Nasiganiyavi.
Partnerem zawodów była firma "Invesco Perpetual", natomiast sygnał telewizyjny przygotowywały S4C oraz BBC Wales. Turniej był transmitowany przez szesnaście stacji telewizyjnych z całego świata – zaplanowano 323 godziny transmisji na żywo.

</doc>
<doc id="2021114" url="https://pl.wikipedia.org/wiki?curid=2021114" title="HMS Prince Royal">
HMS Prince Royal



</doc>
<doc id="2021115" url="https://pl.wikipedia.org/wiki?curid=2021115" title="Obóz Patriotyczny">
Obóz Patriotyczny

Obóz Patriotyczny – porozumienie polskich prawicowych partii politycznych i następnie federacyjne ugrupowanie polityczne działające w latach 1995–1997. Jedna z licznych inicjatyw jednoczących prawicę z połowy lat 90.
Historia.
Obóz Patriotyczny powstał jako porozumienie różnych formacji prawicowych. 12 lipca 1995 powołano koordynacyjną radę polityczną, która dwa tygodnie później przedstawiła deklarację. Zawarto w niej m.in. zamierzenia wystawienia w wyborach prezydenckich w 1995 jednego kandydata, a następnie dalszą współpracę wyborczą. Ostatecznie nie udało się zrealizować pierwszego celu (większość sygnatariuszy wsparła Lecha Wałęsę, jednak wystartował również Leszek Moczulski).
5 stycznia 1996 zarejestrowano partię polityczną pod nazwą Obóz Patriotyczny, mającą charakter federacyjny, co było związane z obowiązującym progiem wyborczym. W skład OP weszły Konfederacja Polski Niepodległej, Ruch dla Rzeczypospolitej (frakcja Romualda Szeremietiewa), PSL-Porozumienie Ludowe, Prawica Narodowa, Stronnictwo Demokracji Polskiej, Partia "Victoria", PC Inicjatywa Integracyjna i przybudówki KPN (ZZ "Kontra", Polski Związek Zachodni, Polska Partia Ekologiczna – Zielonych).
Pięć miesięcy później wszystkie organizacje tworzące Obóz Patriotyczny (w międzyczasie doszło do rozłamu wewnątrz KPN na dwa ugrupowania, oba pozostające w ramach OP, zaś PSL-PL zaangażowało się w inny projekt polityczny) przystąpiły do Akcji Wyborczej Solidarność. OP zaprzestał tym samym dalszej działalności i nie został zarejestrowany pod nową ustawą o partiach politycznych.

</doc>
<doc id="2021116" url="https://pl.wikipedia.org/wiki?curid=2021116" title="Stefan Małecki">
Stefan Małecki

Stefan Małecki (ur. 13 sierpnia 1924 w Warszawie, zm. 8 października 2012 w Legionowie) – polski grafik uprawiający twórczość w zakresie grafiki warsztatowej i użytkowej oraz malarstwo sztalugowe. Główne kierunki aktywności twórczej to plakat, ilustracja książkowa, znaki firmowe, znaczki pocztowe, datowników okolicznościowych oraz kart pocztowych. Od 1955 współpracował z Ministerstwem Łączności. Od 1957 był członkiem Związku Polskich Artystów Plastyków. W swoim dorobku ma opracowanie około pięćset projektów walorów filatelistycznych.
Został odznaczony nagrodami resortowymi i państwowymi, w tym Krzyżem Kawalerskim Orderu Odrodzenia Polski, Złotym Krzyżem Zasługi oraz Srebrnym Medalem „Zasłużony Kulturze Gloria Artis”.
Pochowany na cmentarzu Bródzieńskim w Warszawie (kwatera 28B-5-13).
Projekty.
Z większych realizacji należy wymienić wieloznaczkowe emisje:

</doc>
<doc id="2021117" url="https://pl.wikipedia.org/wiki?curid=2021117" title="Związek Podhalan">
Związek Podhalan

Związek Podhalan – stowarzyszenie powstałe w roku 1919, reaktywowane w 1959. Jest organizacją skupiającą polskich górali z regionu karpackiego, którzy pielęgnują swoją odrębność kulturową i obyczajową oraz sympatyków, związanych z subregionami zamieszkałymi przez górali polskich.
Historia.
Powstanie związku wyrosło z działalności powstałego w 1873 roku Galicyjskiego Towarzystwa Tatrzańskiego, a także powołanego w 1904 roku w Zakopanem Związku Górali i działającej w Krakowie od 1906 roku, podległej mu Akademickiej Sesji Podhalan. Związek Podhalan powstał formalnie na IV Zjeździe Związku Górali, który miał miejsce w Nowym Targu w dniach 3–4 sierpnia 1919 r. Pierwszym Prezesem Związku Podhalan został nauczyciel z Odrowąża Jakub Zachemski.
Według uchwalonego statutu Związku jego celem było „utrzymywanie towarzyskiej i duchowej łączności Podhalan, wszechstronne popieranie się wzajemne; praca nad podniesieniem ludu podhalańskiego pod względem etycznym, umysłowym i gospodarczym; utrzymywanie i pielęgnowanie swoistej kultury Podhala, wyrażającej się w mowie, stroju, obyczajach, tańcu, śpiewie, budownictwie itp; otoczenie opieką kształcącej się młodzieży podhalańskiej”.
W latach międzywojennych Związek, zgodnie ze statutem, prowadził liczne akcje oświatowe, organizował sympozja naukowe, propagował ruch regionalny, wspomagał tworzenie Domów Ludowych i bibliotek wiejskich, ułatwiał góralom zakup maszyn rolniczych. Inicjował szereg przedsięwzięć, jak np. powstanie Seminarium Nauczycielskiego i Wysokogórskiej Szkoły Rolniczej w Nowym Targu, założenie Spółdzielni Mleczarskiej w Szaflarach, budowa drogi z Gronia do Niedzicy na Spiszu, zakładanie Kas Stefczyka.
W latach okupacji hitlerowskiej Związek Podhalan działał w konspiracji. Również po zakończeniu wojny w 1945 roku atmosfera polityczna ówczesnej Polski nie sprzyjała rozwojowi ruchów regionalnych. Dopiero w 1957 roku w Zakopanem zaczął działać Związek Górali Tatrzańskich, którego zjazd w Zakopanem został uznany za XXIV Zjazd Podhalan. Prezesem został wówczas pisarz z Kościeliska Stanisław Nędza-Kubiniec. Oficjalnie jednak Związek został reaktywowany w 1959 r. Odtąd zjazdy odbywały się już regularnie, co trzy lata.
W 1973 roku oficjalną siedzibą Związku stał się Dom Podhalański im. Kazimierza Przerwy-Tetmajera i Władysława Orkana w Ludźmierzu. Tutaj do dnia dzisiejszego spotykają się na obrady Podhalanie, tu wybierają zarząd główny i prezesów Związku.
W latach 1973–1979 Związek wydawał nieregularne czasopismo pt. „Podhalanka”, natomiast w latach 1990–1996 miesięcznik pt. „Hale i Dziedziny”.
Aktualnie.
Obecnie Zarząd Główny stowarzyszenia oraz sekretariat znajdują się w Nowym Targu. Aktualnie (listopad 2019 r.) prezesem Zarządu Głównego Związku Podhalan jest Andrzej Skupień (Górale Podhalańscy – Oddział Poronin). Do związku należy ok. 5 tysięcy członków. Związek posiada w Polsce 75 oddziałów, ma również oddziały akademickie i młodzieżowe.
W 2011 roku Związek otrzymał Brązowy Medal Honorowy za Zasługi dla Województwa Małopolskiego.

</doc>
<doc id="2021118" url="https://pl.wikipedia.org/wiki?curid=2021118" title="ATR220">
ATR220



</doc>
<doc id="2021119" url="https://pl.wikipedia.org/wiki?curid=2021119" title="Ubogie kraje o wysokim zadłużeniu">
Ubogie kraje o wysokim zadłużeniu

Program Redukcji Zobowiązań Najbiedniejszych i Najbardziej Zadłużonych Państw Świata (; HIPC) – grupa 40 najsłabiej rozwiniętych krajów z wysokim poziomem ubóstwa i nawisem zadłużenia ("debt overhang"). Kraje te potrzebują szczególnej pomocy ze strony Międzynarodowego Funduszu Walutowego oraz Banku Światowego.
Program Redukcji Zobowiązań Najbiedniejszych i Najbardziej Zadłużonych Państw Świata powstał z inicjatywy Międzynarodowego Funduszu Walutowego i Banku Światowego w 1996 r. Zapewnia on redukcję zadłużenia i nisko oprocentowane kredyty mające na celu wyeliminowanie lub zmniejszenie długu zewnętrznego do zrównoważonego poziomu. Aby zostać zakwalifikowanym do programu kraj musi zmagać się z niezrównoważonym długiem, który nie może być spłacony bez pomocy z zewnątrz. Udzielenie pomocy jest uzależnione od tego czy kraj spełnia szereg celów z zakresu zarządzania i wydajności.
We wrześniu 2009 roku program wytypował 40 krajów, które kwalifikują się do redukcji zadłużenia. Prawie 75% tych krajów to kraje Afryki subsaharyjskiej. Kraje które otrzymały pełne lub częściowe umorzenie długu to:
Kraje które już otrzymały pomoc (28)
Kraje które zostały wyznaczone do otrzymania pomocy, ale proces się jeszcze nie zakończył (7)
Kraje co do których nie ma jeszcze decyzji (5)

</doc>
<doc id="2021120" url="https://pl.wikipedia.org/wiki?curid=2021120" title="Europejska Nagroda Muzyczna MTV dla najlepszego wykonawcy urban music">
Europejska Nagroda Muzyczna MTV dla najlepszego wykonawcy urban music

Europejska Nagroda Muzyczna MTV dla najlepszego wykonawcy urban music (muzyki miejskiej) – nagroda przyznawana przez redakcję MTV Europe podczas corocznego rozdania MTV Europe Music Awards. Nagrodę dla najlepszego wykonawcy muzyki urban po raz pierwszy przyznano w 2007 r. Zastąpiła kilka innych nagród wcześniej przyznawanych dla najlepszych wykonawców muzyki: hip-hop, rap, r’n’b, pop, dance. O zwycięstwie decydują widzowie za pomocą głosowania internetowego i telefonicznego (smsowego).

</doc>
<doc id="2021121" url="https://pl.wikipedia.org/wiki?curid=2021121" title="Grumman F9F Cougar">
Grumman F9F Cougar



</doc>
<doc id="2021122" url="https://pl.wikipedia.org/wiki?curid=2021122" title="HMS Loyal London">
HMS Loyal London



</doc>
<doc id="2021124" url="https://pl.wikipedia.org/wiki?curid=2021124" title="Oknówka nepalska">
Oknówka nepalska

Oknówka nepalska ("Delichon nipalense") – gatunek małego ptaka z rodziny jaskółkowatych (Hirundinidae). Zasiedla Chiny, Bhutan, Indie, Nepal, Tajlandię i Wietnam. Nie jest zagrożona. 
Systematyka.
Wyróżniono dwa podgatunki "D. nipalense":
Status.
Międzynarodowa Unia Ochrony Przyrody (IUCN) uznaje oknówkę nepalską za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako szeroko rozpowszechniony, dość pospolity w Nepalu, lokalnie dość pospolity w Indiach. Trend liczebności populacji uznawany jest za stabilny.

</doc>
<doc id="2021126" url="https://pl.wikipedia.org/wiki?curid=2021126" title="Gospodarka Zambii">
Gospodarka Zambii

Gospodarka Zambii – Zambia należy do grupy najbiedniejszych państw w Afryce pomimo dosyć dobrze rozwiniętego przemysłu oraz licznych bogactw naturalnych. Obecnie kraj ten jest ważnym eksporterem rud miedzi. Wpływy z eksportu tego surowca wynoszą 80% wartości dochodów z handlu zagranicznego. Oprócz tego głównym źródłem dochodu jest rolnictwo. Walutą Zambii jest kwacha (1000 kwacha jest warte ok. 0,67 PLN).
Zadłużenie zagraniczne wynosiło 11,48 mld $ (w 2021 roku). Inflacja wynosiła 8,5% (dane z 2010 roku).
Rolnictwo.
W rolnictwie pracuje 54,8% mieszkańców Zambii (2017). Dominują niewielkie gospodarstwa, liczące do 1,5 ha powierzchni. Rolnictwo farmerskie rozwinęło się na obszarach położonych w pobliżu linii kolejowych. Wytwarza ona niemal połowę produkcji towarowej. Uprawia się głównie: trzcinę cukrową, pszenicę, tytoń, bawełnę, a także: kukurydzę, proso, maniok, orzeszki ziemne. Produkcja rolna jest uzależniona od warunków pogodowych (zwłaszcza powodzi i susz). Rozwój hodowli ograniczają: susze, epidemie chorób zwierzęcych oraz muchy tse-tse.
Użytki rolne zajmują 54% powierzchni Zambii.
Przemysł i górnictwo.
W przemyśle pracuje 9,9% ludności czynnej zawodowo (2017). Górnictwo stanowi najważniejsze źródło dochodów z eksportu. W Zambii mieści się Pas Miedziowy, gdzie wydobywa się rudy miedzi, kobaltu, berylu, cynku, manganu, węgla kamiennego, srebra, złota, pirytu, kamieni szlachetnych. Energię elektryczną pozyskuje się głównie z hydroelektrowniach. Dużą rolę odgrywają: przemysł przetwórczy (głównie hutnictwo miedzi i kobaltu), spożywczy, włókienniczy, maszynowy, elektrotechniczny, drzewny, papierniczy, rafineryjny (m.in. w Ndola), cementowy, montaż samochodów i rowerów.
Usługi i turystyka.
W usługach pracuje 3,53% ludności czynnej zawodowo (2017).
W 2005 roku Zambię odwiedziło 578 tysięcy turystów. Wpływy z tego sektora wynosiły 149 mln $. Podróżni odwiedzają zwłaszcza Wodospady Wiktorii położone na południu państwa, na rzece Zambezi, w pobliżu Livingstone, przy granicy z Zimbabwe.
Historia.
W 1968 roku kwacha zastąpiła funta zambijskiego w przeliczniku 2 kwacha = 1 funt (1 kwacha = 10 szylingów). Waluta mocna straciła na wartości w wyniku wysokiej inflacji.
W momencie wprowadzenia waluty (1968) kwacha była warta 1,2 dolara, na dzień 23.10.2009 1 dolar jest wart 4665 kwacha, a na dzień 22 grudnia 2011, 1 dolar jest wart już 5105 kwacha.
W okresie międzywojennym Zambia (czy właściwie wówczas Rodezja Północna – od 1924 do 1953) była największym na świecie producentem miedzi. W latach 60. i 70. nastąpił szybki rozwój Zambii, jednakże już w latach 80. gospodarka się załamała. Głównymi powodami stały się błędy w podejmowaniu działań na rzecz rozwoju państwa, chaotyczna polityka w Zambii, brak kwalifikowanej siły roboczej oraz spadek cen miedzi, co utrudniło handel zagraniczny. W tym czasie PKB rosło o 1%, zaś PKB na jednego mieszkańca spadało o 2%. Sytuację pogarszały susze, które utrudniały rozwój rolnictwa. Od 2002 roku w wyniku wzrostu cen miedzi Zambia powoli odbudowuje swoje państwo.
W 2000 roku bezrobocie wyniosło 50%. Do 2008 roku wskaźnik ten spadł do 15%.

</doc>
<doc id="2021127" url="https://pl.wikipedia.org/wiki?curid=2021127" title="Duke of Edinburgh">
Duke of Edinburgh



</doc>
<doc id="2021128" url="https://pl.wikipedia.org/wiki?curid=2021128" title="Mont Royal">
Mont Royal

Mont Royal – wysokie na 233 m wzgórze w Montrealu i jednocześnie jego najwyżej położony punkt. Od lat siedemdziesiątych XX wieku obowiązuje w Montrealu zarządzenie ograniczające wysokość nowo powstających budowli do 233 m n.p.m., tak aby wzgórze pozostało rozpoznawalnym punktem w panoramie miasta.
Szczyt Mont Royal jest najwyższym punktem wyspy Île de Montréal i stanowi część łańcucha dziewięciu wzgórz zwanego Collines Montérégiennes, którego nazwa pochodzi od łacińskiego "Mons Regius" ("Góra Królewska"; dokładnie to samo oznacza po francusku Mont Royal) i który leży między Górami Laurentyńskimi a Appalachami.
Wzgórze posiada trzy wierzchołki: Colline de la Croix (lub po prostu Mont Royal) o wysokości 233 m, Colline d'Outremont o wysokości 211 m i Colline de Westmount o wysokości 201 m.
Historia.
Pierwszym Europejczykiem, który widział wzgórze był Jacques Cartier. Został na nie zaprowadzony w 1535 przez Irokezów z wioski Hochelaga (na obszarze dzisiejszego Montrealu). Pełen zachwytu nad pięknym widokiem ze szczytu miał tam zawołać „Quel mont royal!“ („Cóż za królewska góra!“).
Nazwa miasta Montreal pochodzi od "Mont Réal", nazwy wzgórza w dziś już archaicznej formie. Ta nazwa była używana nieoficjalnie na określenie miasta, które jeszcze nazywało się wówczas Ville-Marie.
Pierwszy drewniany krzyż został postawiony w 1642 przez Maissonneuve'a (założyciela Montrealu) po południowej stronie najwyższego szczytu. Dziś na wzgórzu stoi krzyż o wysokości 40 m z roku 1924, który w nocy jest oświetlony.
Parc du Mont-Royal.
Na obszarze wokół najwyższego wierzchołka rozciąga się Parc du Mont-Royal ("Park Mont-Royal"), jeden z największych terenów zielonych Montrealu. Jego twórcą był Frederick Law Olmsted, który był już znany jako twórca nowojorskiego Central Parku oraz Golden Gate Park w San Francisco. Parc du Mont-Royal został otwarty w 1876 roku.
Dwie platformy widokowe umożliwiają widok ze wzgórza na miasto. Obok wielu ścieżek i alejek oraz ponad 60 000 cedrów, świerków i klonów znajduje się malowniczo położone jezioro Lac aux Castors. Na niedaleko położonym cmentarzu zostało pochowanych tuzin montrealskich ofiar z katastrofy Titanica.

</doc>
<doc id="2021129" url="https://pl.wikipedia.org/wiki?curid=2021129" title="Estrecho">
Estrecho

Estrecho – stacja metra w Madrycie, na linii 1. Znajduje się w dzielnicy Tetuán, w Madrycie i zlokalizowana jest pomiędzy stacjami Tetuán i Alvarado. Została otwarta 6 marca 1929.

</doc>
<doc id="2021131" url="https://pl.wikipedia.org/wiki?curid=2021131" title="Alvarado (stacja metra)">
Alvarado (stacja metra)

Alvarado – stacja metra w Madrycie, na linii 1. Znajduje się w dzielnicy Tetuán, w Madrycie i zlokalizowana jest pomiędzy stacjami Estrecho i Cuatro Caminos. Została otwarta 6 marca 1929.

</doc>
<doc id="2021136" url="https://pl.wikipedia.org/wiki?curid=2021136" title="Ulica Bankowa w Katowicach">
Ulica Bankowa w Katowicach

Ulica Bankowa w Katowicach − jedna z ulic w katowickiej jednostce pomocniczej Śródmieście. Ulica rozpoczyna swój bieg od skrzyżowania z ulicą Uniwersytecką. Biegnie około 360 metrów, krzyżując się z ul. profesora Augusta Chełkowskiego i ulicą Stanisława Moniuszki, do ulicy Warszawskiej.
Historia.
Na rogu ulic Warszawskiej i Bankowej znajdowała się willa Grundmanna z lat 1868−1869 (przebudowana 1872−1873), z portykiem podtrzymywanym przez cztery posągi kariatyd, wieżą, pergolą i ogrodem zimowym. Została zburzona decyzją wojewódzkich władz partyjnych w 1973. Przy ulicy Bankowej 7 grudnia 1930 otwarto pierwszy w Polsce sztuczny tor łyżwiarski Torkat i kilka boisk sportowych. Odbywały się na nim ogólnokrajowe imprezy sportowe. W 1930 wydano broszurę poświęconą tematowi zieleni pt.: "O zieleńcach i zwierzyńcu w Katowicach". Do najważniejszych inwestycji w tej dziedzinie należał założony przy ul. Bankowej 7, po północnej stronie banku, Ogród Botaniczny, określony w opisanej broszurze jako "wzorowy i pięknie utrzymany". Obok, okolona murem, mieściła się część zwierzyńca miejskiego, a drugą część zlokalizowano na terenie parku im. Tadeusza Kościuszki.
W dwudziestoleciu międzywojennym pod numerem "10" swoją siedzibę miał Zarząd Ogrodów Miejskich, a pod numerem "8" − biuro Krajowej Rady Kościelnej Ewangelickiego Kościoła Unijnego na Polskim Górnym Śląsku i Ewangelicki Dom Związkowy.
Od 2009 przy ulicy Bankowej trwa budowa Centrum Informacji Naukowej i Biblioteki Akademickiej dla Uniwersytetu Śląskiego i Uniwersytetu Ekonomicznego (do 1 października 2010 Akademia Ekonomiczna im. K. Adamieckiego). W 2010 część ulicy przebudowano. Zgodnie z projektem ulica została wybrukowana granitową i betonową kostką, a ozdobą klombów są drzewa wiśni nieowocujących. W jednym z klombów umieszczono fontannę. Szczególną atrakcją będzie możliwość wpasowania w powierzchnię ulicy mosiężnych płyt z odciskami dłoni osobistości, które Uniwersytet Śląski chciałaby szczególnie uhonorować.
W okresie Rzeszy Niemieckiej ulicę nazywano "Reichsbank Straße". Taką też nazwę nosiła w okresie niemieckiej okupacji Polski (1939-1945).
Obiekty i instytucje.
Przy ul. Bankowej 5 znajduje się zabytkowy budynek dawnego Reichsbanku, wpisany do rejestru zabytków 30 sierpnia 1991 (nr rej.: A/1431/91, A/871/2021). Wzniesiono go w 1911 w stylu neorenesansu klasycyzującego, został przebudowany w latach 1923−1924 przez budowniczego Henryka Gambca z Katowic. W dwudziestoleciu międzywojennym mieścił się tu Bank Polski.
Pod numerem "8" znajduje się zabytkowy modernistyczno-neoklasycystyczny budynek z początku XX wieku. 28 czerwca 2008 przed rektoratem Uniwersytetu Śląskiego odsłonięto pomnik Studenta.
Przy ul. Bankowej 14 istnieje Biblioteka Główna Uniwersytetu Śląskiego, posiadająca 460 000 woluminów i jednostek, 1 100 000 woluminów łącznie ze zbiorami bibliotek specjalistycznych; w ramach biblioteki działa Biblioteka Brytyjska oraz Biblioteka Niemiecka − Deutscher Lesesaal des Goethe−Instituts. Przy ul. Bankowej 12 znajduje się pływalnia akademicka.
Przy ul. Bankowej swoją siedzibę posiadają: English Language Centre, fundacja "Facultas Iuridica", Studencki Zespół Pieśni i Tańca "Katowice", Miejskie Przedsiębiorstwo Gospodarki Komunalnej Sp. z o.o., oddział okręgowy Narodowego Banku Polskiego, przedsiębiorstwa wielobranżowe, oddział Instytutu Matematycznego PAN, oddziały Polskiego Towarzystwa Filozoficznego, Polskiego Towarzystwa Matematycznego, Polskiego Towarzystwa Socjologicznego oraz Polskiego Towarzystwa Zoologicznego, Uniwersytet Śląski (ul. Bankowa 12) i jego wydziały, Wyższa Szkoła Zarządzania Ochroną Pracy, Międzynarodowa Szkoła Nauk Politycznych w Katowicach, AZS UŚ Katowice (ul. Bankowa 12 pok. 412).

</doc>
<doc id="2021138" url="https://pl.wikipedia.org/wiki?curid=2021138" title="Ja’akow Szabtaj">
Ja’akow Szabtaj

Ja’akow Szabtaj (hebr.: יעקב שבתאי, ang.: Yaakov Shabtai, ur. 8 marca 1934 w Tel Awiwie, zm. 4 sierpnia 1981 tamże) – izraelski prozaik, dramatopisarz i tłumacz.
Jego najbardziej znaną pracą jest "Zikhron Devarim" (1977), opublikowana w języku angielskim w 1985 roku jako "Past Continuous". Napisana jako jeden akapit, była pierwszą powieścią napisaną w prawdziwie miejscowym hebrajskim.
Angielskie tłumaczenie powieści zdobyło międzynarodowe uznanie jako niepowtarzalne dzieło modernizmu, co skłoniło Gabriela Josipovicia, krytyka z „The Independent”, do nazwania jej największą powieścią dziesięciolecia. Josipovici porównywał ją nawet do „W poszukiwaniu straconego czasu” Prousta.
W Izraelu, Szabtaj jest również znany jako dramaturg, autor takich klasyków izraelskiej sceny jak ”Koronowana głowa” i „Tygrys Cętkowany”. Przetłumaczył on także wiele sztuk na język hebrajski, w tym prace Harolda Pinters, Neila Simonsa, Noëla Cowarda i Eugene’a O’Neilla. Inne utwory Szabtaja to „Uncle Peretz Takes Off” (Wujek Perec startuje), zbiór opowiadań i Past Perfect (Sof Davar), kontynuacja Past Continuous pod względem narracji i stylu, wydana pośmiertnie. W 2006 r. zbiór jego wczesnych opowiadań został opublikowany pod tytułem „Cyrk w Tel Awiwie”.
Szabtaj zmarł na atak serca w 1981 roku, został pośmiertnie odznaczony Nagrodą Agnona za literaturę.
W 1999 r. zarząd miasta Tel-Awiw nadał jednej z ulic jego imię.
Jego brat Aharon był poetą i tłumaczem ze starożytnej greki.
Po polsku jego opowiadania ukazywały się m.in. w „Literaturze na Świecie”

</doc>
<doc id="2021140" url="https://pl.wikipedia.org/wiki?curid=2021140" title="Światowy ranking snookerowy 1994/1995">
Światowy ranking snookerowy 1994/1995

Światowy ranking snookerowy 1994/1995 – lista zawiera 64 zawodników najwyżej sklasyfikowanych w sezonie 1994/1995. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim mistrz świata 1994 a zarazem lider światowego rankingu, Szkot Stephen Hendry, zaś kolejni zawodnicy według kolejności zajmowanej na poniższej liście.

</doc>
<doc id="2021143" url="https://pl.wikipedia.org/wiki?curid=2021143" title="Laure Soulié">
Laure Soulié

Laure Soulié (ur. 28 kwietnia 1987 w Andorze) – andorska biathlonistka, do sezonu 2009/2010 startowała w barwach Francji, brązowa medalistka mistrzostw świata juniorów w sztafecie. Siódma zawodniczka w klasyfikacji generalnej Pucharu IBU 2009/2010. Dwukrotnie zajmowała trzecią pozycję w zawodach Pucharu IBU. 20 stycznia 2010 r. zadebiutowała w Pucharze Świata, zajmując 37. lokatę w biegu indywidualnym w Anterselvie.
W zawodach Pucharu Świata najwyżej uplasowała się na 9. pozycji. Zakończyła karierę w 2014 roku, po występie na igrzyskach olimpijskich.

</doc>
<doc id="2021144" url="https://pl.wikipedia.org/wiki?curid=2021144" title="Mistrzostwa Świata w Piłce Nożnej 1978 (eliminacje strefy CAF)">
Mistrzostwa Świata w Piłce Nożnej 1978 (eliminacje strefy CAF)

W eliminacjach do Mistrzostw Świata w Piłce Nożnej 1978 strefy CAF wzięło udział 26 reprezentacji narodowych. Eliminacje najpierw odbywały się systemem pucharowym, później trzy zwycięskie drużyny 3 rundy grały w grupie finałowej. Zwycięzca awansował do finałów.

</doc>
<doc id="2021145" url="https://pl.wikipedia.org/wiki?curid=2021145" title="Laure Soulie">
Laure Soulie



</doc>
<doc id="2021146" url="https://pl.wikipedia.org/wiki?curid=2021146" title="Oksamid">
Oksamid

Oksamid (amid kwasu szczawiowego) – organiczny związek chemiczny z grupy amidów. Jest to najprostszy diamid o wzorze półstrukturalnym: H2N–(C=O)–(C=O)–NH2.
Oksamid stosuje się jako składnik nawozów azotowych.

</doc>
<doc id="2021153" url="https://pl.wikipedia.org/wiki?curid=2021153" title="Estação Rossio">
Estação Rossio

Estação Rossio – stacja kolejowa w Lizbonie, w Portugalii. Znajduje się na Linha de Sintra, pomiędzy Rossio i Praça dos Restauradores. Stacja została otwarta w 1890 pod nazwą Estação da Avenida. Znajduje się tu stacja metra.
Charakterystyka.
Położenie.
Znajduje się w Lizbonie, od strony Rua 1º de Dezembro.
Infrastruktura.
Stacja posiada 5 torów o długości między 147 i 196 metrów; perony mają długość 132-208 metrów i wszystkie 90 cm wysokości.
Budynek.
Zbudowany w stylu manuelińskim przez architekta José Luís Monteiro, budynek od 1971 r. stanowi obiekt zabytkowy i jest istotną częścią wspólnej strefy ochrony zabytków Avenida da Liberdade.
Oryginalny budynek stacji, który jest przykryty metalową halą peronową, mieści hotel, tunel Rossio i rampy dojazdowe do Largo do Carmo. Hala peronowa ma 130 metrów długości i 21 metrów wysokości.
Transport publiczny.
Autobusy i tramwaje Carris:
Historia.
Wiek XIX.
Dekret z 7 lipca 1886 r. upoważnił Companhia Real dos Caminhos de Ferro Portugueses do budowy połączenia kolejowego między Linha do Leste w Xabregas, a Linha do Oeste, w Benfice; kolejny dekret, z dnia 9 kwietnia następnego roku, upoważnił ją do budowy i eksploatacji przedłużenia miejskiego dwukierunkowego, łączącego Linha do Oeste z centrum Lizbony, które będzie służyć do pasażerom i kupcom. Trzeci dekret, wydany w dniu 23 lipca upoważnił firmę do zbudowania łącznika między Linha de Cintura z Dworca Centralnego w Lizbonie (później dworzec kolejowy Rossio).
Budowę stacji zaplanowano między 1886 i 1887 rokiem, na podstawie projektu architekta José Luís Monteiro, a budowa została wykonana przez firmy "DuParcly &amp; Bartissol, Papot &amp; Blanchard" i "E. Beraud.". Tego samego roku zaczęto wyburzanie kilku budynków pod budowę stacji; planowano, że budynek będzie miał wymiary 23 do 43.5 m, na 45 do 19 m.
W kwietniu 1889 roku tunel Rossio i stacja kolejowa zostały ukończona, a pierwszy przejazd tunelem miał miejsce w maju tego roku. Jednak do maja 1891 stacja była nieczynna, a oficjalne otwarcie odbyło się w czerwcu 1891 r.
W listopadzie 1893 roku został otwarty przetarg na dostawę i montaż oświetlenia elektrycznego w stacji i tunelu, z własnym sprzętem do generowania prądu elektrycznego. W lutym 1895 uruchomiono windy oraz biuro sprzedaży biletów i nadawania bagażu, które początkowo znajdowały się na dolnym poziomie, a następnie zostały przeniesione na góry poziom.
Wiek XX.
W 1902 roku zamontowano nowe zegary. W tym samym roku, Companhia Real zawarła umowę z francuską firmą Hallé &amp; Cie, aby zastąpić wymienniki hydrauliczne, na elektryczne. Wszystkie urządzenia, windy, podnośniki, sygnalizacje zostały wymienione na nowe, z napędem elektrycznym.
W 1919 roku była to jedna z tych stacji, gdzie używano systemu "auto duch", tj. systemu zabezpieczeń stosowanego w celu zapobiegania aktom sabotażu. W lipcu 1926 roku Companhia dos Caminhos de Ferro Portugueses rozpoczęła kursy pociągami elektrycznymi na Linha de Sintra, w tym odcinku do Rossio. Stacja w 1932 roku stała się częścią pierwszego sezonu "Comboio Mistério", pociągu specjalnego organizowanego dla turystów. W 1934 roku stacja przeszła modernizację, a od 1943 r. kończył tutaj swój bieg pociąg Lusitania Express.
W 1954 roku zaczęto prace dotyczące przygotowania do elektryfikacji w tunelu Rossio. W tym samym roku stacja ta straciła swoją pozycję głównego dworca kolejowego Lizbony, ponieważ pociągi dalekobieżne zostały przeniesione na dworzec Santa Apolónia.
W dniu 15 kwietnia 1970 roku zamontowano na Estação Rossio nowe urządzenia do sprzedaży biletów, zaś w połowie lat 70. stacja, jako pierwsza na terenie Portugalii, zyskała centrum handlowe.
W 1993 roku w ramach projektu modernizacji taboru kolejowego i infrastruktury kolejowej Comboios de Portugal zaplanowano remont, który obejmował tory wewnątrz hali i budowę połączenia z Metrem w Lizbonie.

</doc>
<doc id="2021155" url="https://pl.wikipedia.org/wiki?curid=2021155" title="Światowy ranking snookerowy 1993/1994">
Światowy ranking snookerowy 1993/1994

Światowy ranking snookerowy 1993/1994 – lista zawiera 32 zawodników najwyżej sklasyfikowanych w sezonie 1993/1994. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim mistrz świata 1993 a zarazem lider światowego rankingu, Szkot Stephen Hendry, zaś kolejni zawodnicy według kolejności zajmowanej na poniższej liście.

</doc>
<doc id="2021156" url="https://pl.wikipedia.org/wiki?curid=2021156" title="HK Homel">
HK Homel

HK Homel (biał. Хакейны Клуб Гомель – Chakiejny Klub Homel, ros. Хоккейный Клуб Гомель – Chokkiejnyj Klub Homel) – białoruski klub hokeja na lodzie z siedzibą w Homlu.
Historia.
W związku z inwazją Rosji na Ukrainę w dniu 28 lutego 2022 IIHF ogłosiła, że zawieszono udział wszystkich drużyn narodowych i klubowych z Rosji i Białorusi każdej kategorii wiekowej we wszystkich zawodach i imprezach federacji do odwołania, co skutkowało niedopuszczeniem drużyn HK Homel do występu w Superfinale Pucharu Kontynentalnego 2021/2022.
Szkoleniowcy.
W przeszłości trenerami w klubie byli m.in. Jurij Szundrow, Władimir Mielenczuk, Aleksandr Aleksiejew, Alaksandr Andryjeuski, Ihar Stefanowicz, Uładzimir Kopać, Aleh Ramanau, Walerij Woronin (2013-2014). Od 2014 do 2015 trenerem był ponownie Alaksandr Andryjeuski. W połowie 2015 trenerem został Andriej Sidorienko, a w składzie szkoleniowym znaleźli się Kazachowie Aleksandr Poliszczuk, Andriej Pczelakow, Białorusini Siarhiej Staś i Alaksandr Szumidub. W 2016 trenerem pozostał Sidorienko oraz Staś i Szumidub, a do sztabu dołączył jako asystent Rosjanin Igor Żylinski. Miejsce S. Stasia zajął Aleh Chmyl. W 2017 głównym trenerem został Chmyl, a asystentami pozostali Pczelakow i Szumidub (drugi z nich zmarł w lipcu 2019). Aleh Chmyl pozostawał głównym trenerem w Homlu do stycznia 2019. W tym samym miesiącu jego następcą został Siarhiej Staś. Latem 2019 do sztabu zespołu wszedł Dzmitryj Ausiannikau. W lutym 2020 do sztabu dołączył Alaksiej Szczabłanau. W połowie 2022 do sztabu wszedł Jewgienij Kowyrszyn.

</doc>
<doc id="2021157" url="https://pl.wikipedia.org/wiki?curid=2021157" title="Wiekowicz">
Wiekowicz

Wiekowicz – polski herb szlachecki, odmiana herbu Pobóg.
Opis herbu.
Opis zgodnie z klasycznymi regułami blazonowania:
W polu błękitnym podkowa srebrna z sercem czerwonym, na którym zaćwieczone pół strzały srebrnej, między ocelami. 
Klejnot: Trzy pióra strusie. 
Labry: Błękitne, podbite srebrem.
Herbowni.
Wiekowicz, Więckowicz.

</doc>
<doc id="2021158" url="https://pl.wikipedia.org/wiki?curid=2021158" title="Krishnagiri (dystrykt)">
Krishnagiri (dystrykt)

Krishnagiri - jeden z dystryktów stanu Tamilnadu (Indie). Stolicą dystryktu Krishnagiri jest miasto Krishnagiri.
Położenie.
Od północy graniczy ze stanami Karnataka i Andhra Pradeś, wschodu z dystryktami Vellore i Tiruvannamalai, od południa z dystryktem Dharmapuri.

</doc>
<doc id="2021159" url="https://pl.wikipedia.org/wiki?curid=2021159" title="Mohammed Rabia Al-Noobi">
Mohammed Rabia Al-Noobi

Mohammed Rabia Al-Noobi (ar. محمد ربيع; ur. 10 maja 1981) – omański piłkarz występujący na pozycji obrońcy w klubie Al-Sadd.
Kariera.
Al-Noobi jest wychowankiem Dhofar Salala. W 2004 roku przeniósł się do saudyjskiego Al-Wehda. W latach 2005-2010 grał w Al-Sadd. W 2010 trafił do Al-Ahli, a w 2011 wrócił do Dhofar Salala, w którym zakończył w 2015 roku karierę. W 1998 roku zadebiutował w reprezentacji Omanu. Uczestnik Pucharu Azji 2007.

</doc>
<doc id="2021160" url="https://pl.wikipedia.org/wiki?curid=2021160" title="Lista odcinków serialu Nieidealna">
Lista odcinków serialu Nieidealna

W tym artykule znajduje się lista i opisy odcinków serialu Nieidealna, który w Polsce emitowany jest od 10 lipca 2008 na kanale Nickelodeon Polska.

</doc>
<doc id="2021161" url="https://pl.wikipedia.org/wiki?curid=2021161" title="Château-Richer">
Château-Richer

Château-Richer – miasto w Kanadzie, w prowincji Quebec, w regionie Capitale-Nationale i MRC La Côte-de-Beaupré. Miasto położone jest nad Rzeką Świętego Wawrzyńca.
Liczba mieszkańców Château-Richer wynosi 3 563. Język francuski jest językiem ojczystym dla 97,7%, angielski dla 0,6% mieszkańców (2006).

</doc>
<doc id="2021164" url="https://pl.wikipedia.org/wiki?curid=2021164" title="Tiruppur (dystrykt)">
Tiruppur (dystrykt)

Tiruppur - jeden z dystryktów stanu Tamilnadu (Indie). Stolicą dystryktu Tiruppur jest miasto Tiruppur.
Położenie.
Tiruppur od północy graniczy z dystryktem Erode, od północnego wschodu z dystryktem Karur, od południowego wschodu z dystryktem Dindigul, od południa ze stanem Kerala, od zachodu z dystryktem Coimbatore.

</doc>
<doc id="2021166" url="https://pl.wikipedia.org/wiki?curid=2021166" title="Port lotniczy Bayamo">
Port lotniczy Bayamo

Port lotniczy Bayamo (IATA: BYM, ICAO: MUBY) – port lotniczy położony w Bayamo, w prowincji Granma, na Kubie.

</doc>
<doc id="2021167" url="https://pl.wikipedia.org/wiki?curid=2021167" title="Mały kotek Feliks i przyjaciele">
Mały kotek Feliks i przyjaciele

 – japoński serial animowany z udziałem Kota Feliksa i jego syna o imieniu Feliks, który liczy 65 odcinków. Jest kontynuacją amerykańskiego serialu animowanego "The Twisted Tales of Felix the Cat" (1995-1997).
Obecnie w Polsce można go oglądać na DVD.

</doc>
<doc id="2021168" url="https://pl.wikipedia.org/wiki?curid=2021168" title="Winnetou i Old Shatterhand">
Winnetou i Old Shatterhand

Winnetou i Old Shatterhand (niem. i serb.-chorw. "Old Shatterhand", franc. "Les Cavaliers rouges", wł. "La battaglia do Fort Apache") – zachodnioniemiecko-jugosłowiańsko-francusko-włoski film przygodowy będący częścią cyklu filmowego o przygodach Apacza Winnetou i jego białych przyjaciół. Cykl zainspirowany powieściami Karla Maya.
Fabuła.
Komancze, przekupieni przez bandytów, dokonują napadu na farmę w przebraniu Apaczów. Winnetou i jego przyjaciel Old Shatterhand prowadzą śledztwo, by wykryć prawdziwych sprawców napadu.

</doc>
<doc id="2021170" url="https://pl.wikipedia.org/wiki?curid=2021170" title="Nicolas Lancret">
Nicolas Lancret

Nicolas Lancret (ur. 22 stycznia 1690 w Paryżu, zm. 14 września 1743 tamże) – francuski malarz rokokowy.
Życiorys.
Początkowo uczył się grawerstwa i próbował studiować w Académie Royale, jednak wyrzucono go w 1708 za złe zachowanie. Naukę kontynuował w pracowni mało znanego malarza Pierre'a d'Ulina i w tym czasie poznał Antoine'a Watteau. Zdając sobie sprawę z rosnącej popularności Watteau, zdecydował się przenieść do jego nauczyciela, Claude'a Gillota. W 1719 został członkiem Królewskiej Akademii Malarstwa i Rzeźby, sukces komercyjny odniósł w latach 20. XVIII wieku.
Nicolas Lancret malował obrazy w rodzaju fête galante i fête champêtre pod wpływem Antoine`a Watteau. Były to najczęściej sceny rodzajowe ilustrujące życie i obyczaje arystokracji i przedstawiające sceny zabaw, tańców, pikników i śniadań po polowaniu. Artysta poruszał też tematykę alegoryczną, malował sceny z teatru i baletu, wykonywał portrety znanych tancerek, zajmował się też ściennym malarstwem dekoracyjnym. Jego prace odznaczają się subtelnością i jasną, delikatną kolorystyką, odbiegają jednak poziomem od twórczości Watteau.
Malarz pozostawił po sobie około 700 obrazów, był uznanym rysownikiem, wykonał ilustracje m.in. do "Bajek" La Fontaine'a. Krytycy sztuki zaważają, że jego twórczością inspirowali się m.in. François Boucher, William Hogarth i Thomas Gainsborough. Liczne zbiory prac Lancreta posiadają muzea europejskie i amerykańskie, między innymi Luwr, National Gallery i Wallace Collection w Londynie, Ermitaż w Petersburgu i Muzeum Sztuk Pięknych w San Francisco.

</doc>
<doc id="2021172" url="https://pl.wikipedia.org/wiki?curid=2021172" title="Chimik Nowopołock">
Chimik Nowopołock

Chimik-SKA Nowopołock (biał. Хакейны клуб Хімік Наваполацк – Chakiejny Klub Chimik Nawapołack, ros. Хоккейный клуб Химик Новополоцк – Chokkiejnyj Klub Chimik Nowopołock) – białoruski klub hokejowy z siedzibą w Nowopołocku, występujący w rozgrywkach ekstraligi białoruskiej.
Historia.
Protoplastą Chimika był założony w 1964 klub Nieftianik Nowopołock. Od 1974 przemianowano nazwę na Chimik, w 1990 klub zdobył mistrzostwo białoruskiej SRR, a w jego składzie byli wówczas m.in. Andrej Kudzin, Andrej Husau, Andrej Pryma. W 1994 otwarto lodowisko Pałac Lodowy i Kultury i zmieniono nazwę klubu na Polimir (ze względu na sponsora drużyny, miejscowy koncern Polimir), pod który występował do 2003. Od 2004 do 2016 klub nosił nazwę Chimik-SKA, po czym przywrócono nazwę Chimik.
Przez kilka lat drużyna występowała w rozgrywkach Wschodnioeuropejskiej Ligi Hokejowej, zaś po zdobyciu mistrzostwa kraju w latach 1996, 1997, klub brał udział w edycjach Pucharu Kontynentalnego.
Trenerzy i zawodnicy.
Na początku kariery szkoleniowej trenerem klubu był Andriej Sidorienko, następnie po raz drugi do 2004, po czym jego następcą został Władimir Katajew, który podjął stałą pracę jako jeden z trenerów w klubie. W sezonie 2010/2011 trenerem Chimika był Andriej Parfionow. Wiosną 2019 trenera Dienisa Tydiuk zastąpił Aleh Chmyl. Latem 2019 do sztabu wszedł Dzmitryj Ausiannikau.
Wychowankiem klubu byli m.in. Andrej Kascicyn, Siarhiej Kascicyn, Siarhiej Astapczuk. W klubie występował m.in. Władimir Mielenczuk, Juryj Fajkou, Ilja Policynski, Alaksandr Szumidub, Uładzimir Dzianisau.

</doc>
<doc id="2021173" url="https://pl.wikipedia.org/wiki?curid=2021173" title="Piotr Demkowski">
Piotr Demkowski

Piotr Demkowski (ur. 26 stycznia 1895 w Gorbaczowej, zm. 18 lipca 1931 w Warszawie) – major dyplomowany piechoty Wojska Polskiego, uczestnik wojny z bolszewikami. W 1931 podjął działania szpiegowskie na rzecz ZSRR, za co został skazany na karę śmierci, zdegradowany i stracony.
Życiorys.
W lutym 1916 zgłosił się ochotniczo do 116 Batalionu Zapasowego. Od maja do sierpnia tego roku był słuchaczem Szkoły Przygotowania Praporszczyków Piechoty w Tyflisie. W szeregach 22 batalionu marszowego skierowany został na front austriacki. Tam we wrześniu wcielony został do 47 pułku piechoty. Od czerwca do października 1917 przebywał we Francji, gdzie ukończył kurs gazowy oraz odbył staż na froncie, w trakcie którego poznał taktykę użycia broni chemicznej. Po powrocie do Rosji przydzielony został do 8 Armii.
W 1918 wstąpił do 4 Dywizji Strzelców Polskich gen. mjr Lucjana Żeligowskiego i przydzielony został do 14 pułku strzelców polskich, a następnie do 30 pułku Strzelców Kaniowskich.
W grudniu 1919, po powrocie z urlopu, objął stanowisko oficera gazowego w dowództwie 4 Dywizji Piechoty. Wziął udział w wojnie z bolszewikami. Wiosną 1920 przeniesiony został do dowództwa 7 Armii również na stanowisko oficera gazowego, a w lipcu tego roku do Sztabu 4 Armii. Kolejnym przydziałem służbowym było stanowisko oficera operacyjnego w dowództwie 15 Wielkopolskiej Dywizji Piechoty.
Od grudnia 1920 do kwietnia 1921 był słuchaczem kursu dowódców batalionów w Rembertowie. Po ukończeniu kursu objął dowództwo II batalionu 60 pułku Piechoty Wielkopolskiej detaszowanego w Pleszewie. 28 listopada 1921 roku został formalnie przyjęty do Wojska Polskiego, w stopniu porucznika, w „grupie oficerów byłych Korpusów Wschodnich i byłej armii rosyjskiej”, z zaliczeniem do Rezerwy armii i równoczesnym powołaniem do służby czynnej. Następnie pełnił służbę w 59 pułku Piechoty Wielkopolskiej w Inowrocławiu. 3 maja 1922 roku zweryfikowany został w stopniu kapitana ze starszeństwem z dniem 1 czerwca 1919 roku i 1653. lokatą w korpusie oficerów piechoty. W marcu 1924 został przydzielony do 15 Dywizji Piechoty w Bydgoszczy na stanowisko II oficera sztabu. Z dniem 20 lipca 1925 roku został przydzielony do macierzystego 59 pułku piechoty z jednoczesnym przeniesieniem służbowym na okres trzech miesięcy do 4 pułku artylerii polowej w celu zapoznania się z organizacją, uzbrojeniem i regulaminami artylerii. 1 listopada 1925 roku został powołany do Wyższej Szkoły Wojennej w Warszawie, w charakterze słuchacza Kursu 1925–1927. Z dniem 29 października 1927 roku, po ukończeniu kursu i uzyskaniu dyplomu naukowego oficera Sztabu Generalnego, przydzielony został do Dowództwa Okręgu Korpusu Nr I w Warszawie na stanowisko referenta w Referacie Mobilizacyjnym. W następnym roku został kierownikiem tej komórki organizacyjnej, a później szefem Oddziału Ogólnego Sztabu. Z dniem 1 listopada 1930 przeniesiony został z DOK I do Wydziału Etapowego Oddziału IV Sztabu Głównego w Warszawie. 2 grudnia 1930 roku został mianowany majorem ze starszeństwem z dniem 1 stycznia 1931 roku i 63. lokatą w korpusie oficerów piechoty.
Wiosną 1931 nawiązał kontakt z mjr. Wasylem Bogowojem (Василий Григорьевич Боговой), pomocnikiem attaché wojskowego przy Poselstwie ZSRR w Polsce. W trakcie tego spotkania miał się zadeklarować jako komunista i wyrazić zgodę na współpracę z sowieckim wywiadem. Inwigilacja śledcza jego osoby została podjęta wstępnie w wyniku przekazania informacji przez funkcjonariuszy Policji Państwowej, którzy widywali go w okolicy siedzib obcych poselstw w Warszawie i dokonali wylegitymowania go, a Demkowski przedstawił się pod fałszywą tożsamością jako oficer SG, co skutkowało dalszym dochodzeniem. 1 czerwca 1931, po spotkaniu z sowieckim dyplomatą Griebienszczykowem, został zidentyfikowany przez agenta polskiego kontrwywiadu o ps. „Grabczyk”. Dwa dni później, gen. dyw. Tadeusz Piskor, ówczesny szef Sztabu Generalnego wyraził zgodę na jego inwigilację. W sobotę 11 lipca 1931 około godz. 20.00 na ulicy Polnej w Warszawie został zatrzymany przez wywiadowców Samodzielnego Referatu Informacyjnego DOK I, w trakcie przekazywania majorowi Bogowojowi trzynastu dokumentów zawierających informacje stanowiące tajemnicę państwową. 
Proces i śmierć.
W czwartek 16 lipca 1931 gen. dyw. Tadeusz Piskor zadecydował o rozpoznaniu sprawy przez sąd w trybie doraźnym. Akt oskarżenia wniósł prokurator Konrad Zieliński.
Proces rozpoczął się w piątek 17 lipca 1931 przed Wojskowym Sądem Okręgowym nr I w Warszawie pod przewodnictwem ppłk. KS Teofila Marescha (w składzie sędziowskim był też m.in. późniejszy generał Antoni Durski-Trzaska). Obrońcą oskarżonego z urzędu był kpt Kazimierz Sarnicki; wybrany przez Demkowskiego adwokat Wacław Brokman odmówił obrony. Przed sądem Demkowski miał określić siebie jako ideowego komunistę, co w opinii obserwatorów uznano wówczas za niegodne wiary, jako że panowało powszechne przekonanie, iż jego działania szpiegowskie miały wynikać z chęci zysku. Ponadto, Demkowski prosił o asystę księdza i wyspowiadał się kapelanowi Cytadeli ks. Ugniewskiemu.
Proces zakończył się po jednej rozprawie. Wyrok ogłoszony został w sobotę 18 lipca 1931 o godzinie 17. Sąd skazał majora Piotra Demkowskiego za szpiegostwo przeciw Państwu na karę śmierci przez rozstrzelanie oraz orzekł względem niego degradację, wydalenie z wojska i pozbawienie praw publicznych. Prezydent RP Ignacy Mościcki nie skorzystał z prawa łaski. Wyrok wykonany został jeszcze tego samego dnia, tj. 18 lipca 1931 o godz. 19.25 za murami Cytadeli.
Proces przed warszawskim WSO przy ul. Dzikiej stał się obiektem sporego zainteresowania opinii publicznej.
Wasyl Bogowoj dosłużył się w Armii Czerwonej rangi kombriga. 26 października 1937 został rozstrzelany w ramach czystek stalinowskich.
Życie prywatne.
Demkowski posługiwał się językiem polskim z silnym akcentem rosyjskim. Miał opinię oficera energicznego i pracowitego, zaś prywatnie był skryty, tajemniczy i nieskory do zażyłych znajomości.
W maju 1917 zawarł związek małżeński z Rosjanką, Walentyną Miedwiediew, aktorką, z którą miał dwie córki: Ariadnę i Zofię. 
Po aresztowaniu Demkowskiego jego żona wystosowała list otwarty do agencji „Iskra”, w którym w świetle postawionych mężowi zarzutów wyrzekła się jego osoby i zapowiedziała zamiar powrotu do swojego nazwiska panieńskiego w razie ich potwierdzenia.

</doc>
<doc id="2021175" url="https://pl.wikipedia.org/wiki?curid=2021175" title="Saint-Eustache (Kanada)">
Saint-Eustache (Kanada)

Saint-Eustache – miasto w Kanadzie, w prowincji Quebec, w regionie Laurentides i MRC Deux-Montagnes. Jest to 23. największe miasto Quebecu. 14 grudnia 1837 roku stoczyła się tutaj bitwa pod Saint-Eustache, decydująca bitwa rebelii patriotycznej w Dolnej Kanadzie, która ostatecznie doprowadziła do porażki rebeliantów.
Liczba mieszkańców Saint-Eustache wynosi 42 062. Język francuski jest językiem ojczystym dla 93,0%, angielski dla 3,5% mieszkańców (2006).

</doc>
<doc id="2021179" url="https://pl.wikipedia.org/wiki?curid=2021179" title="Edder Pérez">
Edder Pérez

Edder Alfonso Pérez Consuegra (ur. 3 lipca 1983 w San Felipe) – wenezuelski piłkarz występujący najczęściej na pozycji lewego obrońcy.
Kariera klubowa.
Pérez jest wychowankiem Caracas FC. Swoją pierwszą bramkę w karierze zdobył grając w drugoligowych rezerwach klubu, 9 kwietnia 2006 przeciwko Portuguesie. Z seniorskim zespołem odnosił wiele sukcesów krajowych, zaliczył również występy w Copa Libertadores 2006 oraz 2007. Lata 2007–2008 spędził na wypożyczeniu w portugalskim CS Marítimo, grającym w BwinLiga. Następnie wrócił do Caracas, którego zawodnikiem był do 2011 roku. Potem występował w drużynach Yaracuyanos oraz Portuguesa, a w 2014 roku zakończył karierę.
Kariera reprezentacyjna.
Edder Pérez w dorosłej reprezentacji Wenezueli zadebiutował 18 października 2006 w spotkaniu z Urugwajem (0:4), wchodząc na boisko w 57 minucie. Wystąpił też w dwóch meczach na Copa América 2007.

</doc>
<doc id="2021180" url="https://pl.wikipedia.org/wiki?curid=2021180" title="Donots">
Donots

Donots – zespół rockowy, założony w 1994 roku w Niemczech. Utwory "Whatever happenened to the 80s" i "Stop the Clocks" przyczyniły się najbardziej do jego popularyzacji. Najnowszy album, "The Long Way Home", wydany został w marcu 2010, nakładem własnej wytwórni płytowej grupy, "Solitary Man Records".

</doc>
<doc id="2021187" url="https://pl.wikipedia.org/wiki?curid=2021187" title="Crimmitschau">
Crimmitschau

Crimmitschau – miasto w Niemczech, w kraju związkowym Saksonia, w powiecie Zwickau, siedziba wspólnoty administracyjnej Crimmitschau-Dennheritz. W 2005 miasto liczyło ok. 22 tys. mieszkańców.
Gospodarka.
W mieście rozwinął się przemysł włókienniczy, maszynowy oraz meblarski.
Współpraca.
Miejscowości partnerskie:

</doc>
<doc id="2021189" url="https://pl.wikipedia.org/wiki?curid=2021189" title="Linia kolejowa Fürth – Würzburg">
Linia kolejowa Fürth – Würzburg

Linia kolejowa Fürth–Würzburg – niemiecka magistrala kolejowa w północnej Bawarii, łącząca Fürth z Würzburgiem. 
Linia jest obsługiwana przez pociągi Regional-Express, wiele pociągów towarowych i Intercity-Express.

</doc>
<doc id="2021190" url="https://pl.wikipedia.org/wiki?curid=2021190" title="Ride (singel Ciary)">
Ride (singel Ciary)

Ride – pierwszy, główny singiel piosenkarki Ciary z jej czwartego studyjnego albumu "Basic Instinct". 
Piosenkarka wykonuje piosenkę z Ludacrisem, z którym wcześniej pracowała nagrywając jeden z jej debiutanckich singli "Oh!", w 2008 roku nagrała z nim utwór "High Price", który został zamieszczony na albumie "Fantasy Ride" i w 2010 roku nagrała wraz z nim i rapperem Pitbullem remix do singla "How Low". 
Singiel zadebiutował na liście Billboard Hot 100, na miejscu 93, gdzie po 7 tygodniach wzbił się na miejsce 71, które obecnie odnotowuje jako najwyższe. Singiel znalazł się także na liśce U.S. Hot Hip-Hop/RnB Songs odnotowując tam jak na razie najwyższą 18 lokatę. Jest to czternasty singiel Ciary, znajdujący się w Top 40 tego notowania.

</doc>
<doc id="2021191" url="https://pl.wikipedia.org/wiki?curid=2021191" title="MUSES-C">
MUSES-C



</doc>
<doc id="2021196" url="https://pl.wikipedia.org/wiki?curid=2021196" title="Geringswalde">
Geringswalde

Geringswalde – miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen. W 2009 liczyło 4 707 mieszkańców.
W latach 1697-1706 i 1709-1763 miasto wraz z Elektoratem Saksonii było połączone unią z Polską, a w latach 1807-1815 wraz z Królestwem Saksonii unią z Księstwem Warszawskim. Za panowania króla Augusta II Mocnego w Geringswalde został postawiony pocztowy słup dystansowy z herbami Polski i Saksonii.

</doc>
<doc id="2021198" url="https://pl.wikipedia.org/wiki?curid=2021198" title="Kurkiewicz">
Kurkiewicz



</doc>
<doc id="2021199" url="https://pl.wikipedia.org/wiki?curid=2021199" title="Paramount Airways">
Paramount Airways

Paramount Airways – indyjska linia lotnicza z siedzibą w Ćennaju. 

</doc>
<doc id="2021201" url="https://pl.wikipedia.org/wiki?curid=2021201" title="Burgstädt">
Burgstädt

Burgstädt – miasto w Niemczech, w kraju związkowym Saksonia, w okręgu administracyjnym Chemnitz, w powiecie Mittelsachsen, siedziba wspólnoty administracyjnej Burgstädt. W 2009 liczyło 11 634 mieszkańców.
Współpraca.
Miejscowości partnerskie:

</doc>
<doc id="2021202" url="https://pl.wikipedia.org/wiki?curid=2021202" title="France Stele">
France Stele



</doc>
<doc id="2021204" url="https://pl.wikipedia.org/wiki?curid=2021204" title="Châteauguay">
Châteauguay

Châteauguay – miasto w Kanadzie, w prowincji Quebec, w regionie Montérégie i MRC Roussillon. Jest to 21. pod względem wielkości miasto Quebecu. 25 października 1813 roku stoczyła się tutaj bitwa zwana bitwą pod Châteauguay, będąca częścią zmagań wojny brytyjsko-amerykańskiej.
Liczba mieszkańców Châteauguay wynosi 42 786. Język francuski jest językiem ojczystym dla 65,0%, angielski dla 25,5% mieszkańców (2006).

</doc>
<doc id="2021206" url="https://pl.wikipedia.org/wiki?curid=2021206" title="Michel Adam Lisowski">
Michel Adam Lisowski

Michel Adam Lisowski (ur. 23 kwietnia 1950 roku w Warszawie) – założyciel i właściciel Fashion TV.
Ojciec Adama w 1940 roku uciekł z okupowanego Krakowa do Palestyny. Tam ożenił się z Fanną, uciekinierką z Warszawy. W 1945 roku zaczął pracę w konsulacie PRL. W 1946 roku urodził mu się pierwszy syn, brat Adama - Gabriel. W 1948 rodzina wróciła do Polski, tata Adama został szefem działu informacyjnego MSZ. Zamieszkali na Mokotowie, tam urodził się w 1950 Adam. Rodzina przeniosła się w 1958 do Wiednia, gdzie jego ojciec pracował jako dyplomata w Międzynarodowej Agencji Energii Atomowej. Jego ojciec zmarł w 1964 a matka, bibliotekarka w wiedeńskim oddziale ONZ, z synami postanowiła pozostać w Austrii. Po szkole średniej uzyskał stypendium na matematyce na Princeton University.
Pierwsze większe pieniądze zarobił w wieku 29 lat, gdy założył firmę zajmującą się wyładunkiem statków za pomocą napełnianych gazem sterowców w Arabii Saudyjskiej. Później Lisowski zaczął nowy biznes: został udziałowcem i dyrektorem zarządzającym firmy The Eden Group z siedzibą w Wiedniu zajmującą się produkcją T-shirtów, bokserek, skarpetek, pidżam i czapek z disnejowskimi nadrukami, produkowano je w Bangkoku, sprzedawano w Europie i USA. Firma zatrudniała ponad 4000 pracowników i była jednym z największych eksporterów tekstyliów i odzieży w Tajlandii. Gdy w Azji Wschodniej doszło do kryzysu finansowego Tajlandii w 1996 r., Michel Adam Lisowski sprzedał firmę.
Przeniósł się do Paryża i inwestował w nieruchomości, stał się także właścicielem "Fashion Café"- miejsca spotkań społeczności modowej. Pokazywał w niej nagrania z pokazów mody, zauważając popyt uruchomił Fashion TV.
18 marca 2011 ożenił się z modelką i baletnicą Marią Mogsolovą, pochodzącą z Buriacji.

</doc>
<doc id="2021207" url="https://pl.wikipedia.org/wiki?curid=2021207" title="Tomb Raider (gra komputerowa 2000)">
Tomb Raider (gra komputerowa 2000)

Tomb Raider – przygodowa gra akcji wyprodukowana przez Core Design i wydana przez Eidos Interactive na platformę Game Boy Color w 2000 roku. Jest to pierwsza gra z serii wydana na platformy przenośne. Lara przemierza dżunglę amazońską w Peru, aby odnaleźć tajemniczy kamień w którym zaklęty został władca Inków, Azteków i Majów – Quaxet.

</doc>
<doc id="2021218" url="https://pl.wikipedia.org/wiki?curid=2021218" title="Chemotaksyny">
Chemotaksyny



</doc>
<doc id="2021219" url="https://pl.wikipedia.org/wiki?curid=2021219" title="Hormony lokomocyjne">
Hormony lokomocyjne



</doc>
<doc id="2021221" url="https://pl.wikipedia.org/wiki?curid=2021221" title="Oscar Löfgren">
Oscar Löfgren

Oscar Anders Valfrid Löfgren (ur. 1898, zm. 1992) – szwedzki orientalista-semitysta.
Po studiach filologii klasycznej i orientalnej uzyskał w 1927 tytuł doktora na podstawie edycji etiopskiej wersji Księgi Daniela, której oryginał hebrajski powstał pomiędzy VI a II w. p.n.e. Przez 25 następnych lat Löfgren nauczał w rozmaitych szkołach i uczelniach, nie otrzymując nigdzie stałego zatrudnienia. Dopiero w 1951 został powołany na stanowisko profesora języków semickich uniwersytetu w Göteborgu (powstałego równo 60 lat wcześniej), skąd w 1956 przeszedł na uniwersytet w Uppsali.
Dorobek Löfgrena obejmuje głównie edycje tekstów etiopskich i południowoarabskich, np. 1930: edycja wersji etiopskiej Dodekaprophetonu; 1931–1956: edycje geografów południowoarabskich; 1932–1933 (współautorstwo z S. Euringerem): edycja etiopskich "Anaphora". Przez całe życie publikował też katalogi rękopisów, np. 1929: manuskryptów etiopskich w Evangeliska Fosterlands-Stiftelsen; 1974: manuskryptów etiopskich w Uppsali; 1975–1981 (wraz z R. Traini): manuskryptów arabskich w Biblioteca Ambrosiana w Mediolanie.
W 1987 podpisał umowę z Oddziałem Antykwarycznym Wydawnictwa E. J. Brill o sprzedaży jego prywatnej biblioteki. Stała się ona własnością Wydawnictwa po śmierci Löfgrena w 1992.

</doc>
<doc id="2021222" url="https://pl.wikipedia.org/wiki?curid=2021222" title="Martin Christoffel">
Martin Christoffel

Martin Christoffel (ur. 2 września 1922 w Bazylei, zm. 3 kwietnia 2001 w Küttigen) – szwajcarski szachista, mistrz międzynarodowy od 1952 roku.
Kariera szachowa.
Wielokrotnie startował w finałach indywidualnych mistrzostw Szwajcarii, czterokrotnie zdobywając złote medale, w latach 1943, 1945, 1948 i 1952. Odniósł kilka sukcesów w turniejach międzynarodowych, m.in. II m. w Londynie (1946, za Maxem Euwem, przed m.in. Arnoldem Denkerem i George'em Alanem Thomasem), dz. III m. w Lucernie (1950, za Hermanem Pilnikiem i Maxem Euwem) oraz II m. w Zurychu (1952). W 1951 r. wystąpił w międzypaństwowym meczu przeciwko Republice Federalnej Niemiec, dwukrotnie zwyciężając Lothara Schmida.
W roku 1988 przegrał partię pokazową z mistrzem świata Garrim Kasparowem, który w rezultacie uzyskał liczbę Morphy’ego równą 4. Kolejne sukcesy odniósł w kategorii "weteranów" (zawodników powyżej 60. roku życia), w latach 1990, 1991, 1992 i 1994 czterokrotnie zdobywając tytuł mistrza Szwajcarii w tej kategorii wiekowej.
Znaczące rezultaty osiągał również w grze korespondencyjnej, będąc reprezentantem kraju na 9., 10. i 11. olimpiadzie. W 1989 r. Międzynarodowa Federacja Szachowej Gry Korespondencyjnej przyznała mu tytuł mistrza międzynarodowego, natomiast w 2000 – tytuł mistrza międzynarodowego seniora (SIM).
Jako działacz pracował w strukturach Szwajcarskiej Federacji Szachowej.
Według retrospektywnego systemu rankingowego Chessmetrics, najwyżej sklasyfikowany był w styczniu 1947 r., zajmował wówczas 110. miejsce na świecie.

</doc>
<doc id="2021228" url="https://pl.wikipedia.org/wiki?curid=2021228" title="Męski Dom Zakonny św. Dymitra Sołuńskiego w Sakach">
Męski Dom Zakonny św. Dymitra Sołuńskiego w Sakach



</doc>
<doc id="2021231" url="https://pl.wikipedia.org/wiki?curid=2021231" title="Światowy ranking snookerowy 1991/1992">
Światowy ranking snookerowy 1991/1992

Światowy ranking snookerowy 1991/1992 – lista zawiera 32 zawodników najwyżej sklasyfikowanych w sezonie 1991/1992. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim Mistrz świata 1991, Anglik John Parrott, zaś kolejni zawodnicy według kolejności zajmowanej na poniższej liście.

</doc>
<doc id="2021232" url="https://pl.wikipedia.org/wiki?curid=2021232" title="Światowy ranking snookerowy 1992/1993">
Światowy ranking snookerowy 1992/1993

Światowy ranking snookerowy 1992/1993 – lista zawiera 32 zawodników najwyżej sklasyfikowanych w sezonie 1992/1993. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim mistrz świata 1992 a zarazem lider światowego rankingu, Szkot Stephen Hendry, zaś kolejni zawodnicy według kolejności zajmowanej na poniższej liście.

</doc>
<doc id="2021241" url="https://pl.wikipedia.org/wiki?curid=2021241" title="Angus Maddison">
Angus Maddison

Angus Maddison (ur. 6 grudnia 1926 w Newcastle upon Tyne, Anglia - zm. 24 kwietnia 2010 w Paryżu, Francja) – brytyjski ekonomista, emerytowany profesor na wydziale ekonomii na Uniwersytecie w Groningen.
Urodzony w Newcastle-upon-Tyne w Anglii, uczył się w Gimnazjum Darlington oraz studiował na Uniwersytecie Cambridge. Po ukończeniu Uniwersytetu McGill i Uniwersytetu Johna Hopkinsa postanowił wrócić do Wielkiej Brytanii. 
W 1953 roku, Maddison dołączył do Organizacji Europejskiej Współpracy Gospodarczej (OEEC), został szefem Wydziału Ekonomii OEEC. W 1963 roku, kiedy OEEC stała się Organizacją Współpracy Gospodarczej i Rozwoju (OECD) Maddison został asystentem dyrektora departamentu Rozwoju Gospodarczego. 
W latach 1969-71 pracował na Uniwersytecie Harvarda. Maddison pełnił również funkcję doradcy ds. polityki w Ghanie i Pakistanie. Doradzał również szefom rządów takich krajów jak Brazylia, Gwinea, Mongolia, ZSRR i Japonia. Pozwoliło mu to poznać czynniki determinujące wzrost gospodarczy i dobrobyt.
Maddison był pionierem w dziedzinie obliczania rachunków narodowych. W tym celu łączył nowoczesne techniki badawcze z własną wiedzą z zakresu historii gospodarczej. Jego prace pomogły w ustaleniu dlaczego niektóre kraje stały się bogate, podczas gdy inne pozostają biedne. Maddison jest uważany za największego badacza tych zależności.
Przez ostatnie 20 lat Maddison skupiał się na zbieraniu materiałów i analizie gospodarek sprzed wieków. Opublikował raport na temat wzrostu gospodarczego w Chinach w ciągu ostatnich 2000 lat. Ponadto, jego szacunki dotyczące dochodu na mieszkańca w Imperium Rzymskim są uważane za przełom w historiografii ekonomicznej.

</doc>
<doc id="2021242" url="https://pl.wikipedia.org/wiki?curid=2021242" title="Linia kolejowa nr 299">
Linia kolejowa nr 299

Linia kolejowa nr 299 – linia łącząca stację Kamienna Góra ze stacją Lubawka i z przejściem granicznym Lubawka/Královec (PL/CS).
Historia.
29 grudnia 1869 roku otwarto wraz z odcinkiem do Sędzisławia linię kolejową z Kamiennej Góry do Lubawki. 29 grudnia 1875 powołano południowo-północne koleje niemieckie na transgranicznej trasie z Josefstadt (obecnie Jaroměř), które umożliwiało przejazd pociągów między Śląskiem a Czechami. Jeszcze przed II wojną światową rozpoczęto przygotowania do elektryfikacji linii do stacji Lubawka. Elektryfikację ukończono 17 sierpnia 1921.
Po II wojnie światowej Śląsk znalazł się pod administracją polską i linia przeszła na własność Polskich Kolei Państwowych PKP. Po usunięciu uszkodzeń dostawy energii mogłyby być wznowione w lecie 1945 roku. W 1945 zdemontowano sieć trakcyjną w ramach reparacji dla Związku Radzieckiego. 30 kwietnia 2004 zamknięto linię dla ruchu pasażerskiego.
Ruch pociągów.
Od 2008 roku w okresie letnim uruchamiane są rokrocznie weekendowe pociągi osobowe z Jeleniej Góry do Trutnova, w zależności od roku wydłużane do Lwówek Śląski, Svoboda nad Upou, Wrocław Główny
Pociągi transgraniczne uruchomiono 5 lipca 2008 r. W latach 2008–2012 operatorem połączeń po stronie polskiej była spółka Przewozy Regionalne, od 2013 r. są nim Koleje Dolnośląskie. Po stronie czeskiej pociągi obsługuje GW Train Regio.
Deklarowany czas przejazdu na tym odcinku o dystansie 13 km przedstawia się wg rozkładu jazdy 2009/2010 następująco (międzynarodowy pociąg regio nr 25401 z Jeleniej Góry do Trutnova):
Z dniem 9 grudnia 2018 r. zostało przywrócone codzienne kursowanie pociągów pasażerskich na odcinku Sędzisław – Kralovec (- Trutnov hl. n.)
Według stanu na grudzień 2018 roku połączenia obsługuje GW Train Regio na zlecenie spółki Koleje Dolnośląskie. W pociągach obowiązuje taryfa KD.

</doc>
<doc id="2021248" url="https://pl.wikipedia.org/wiki?curid=2021248" title="Unia Liberalna (Holandia)">
Unia Liberalna (Holandia)

Unia Liberalna (nider. "Liberale Unie", LU) – holenderska partia liberalna, o dużym znaczeniu w czasach świetności; polityczny przodek Liberalnej Partii Stanu oraz Partii Ludowej na rzecz Wolności i Demokracji.
Historia.
Przed zalegalizowaniem partii.
Liberałowie byli w Holandii znaczącą i od 1848 dominującą siłą polityczną. Zorganizowani w niepowiązane, luźne stowarzyszenia i kluby, które skupiały liberałów o progresywnych, centrowych oraz konserwatywnych poglądach. Podział zarysował się wyraźnie w 1879 roku, kiedy założona została partia popleczników Jana Kappeyne’ego van de Coppella. Organizowanie się w kluby katolików i protestantów zmusiło liberałów do utworzenia własnego stowarzyszenia.
Partia.
W 1885 roku liberalne kluby oraz stowarzyszenia zostały połączone w Unię Liberalną. Jej struktura była podzielona na frakcje: progresywną, konserwatywną i centrową.
W wyborach roku 1888 liberałom przypadła rola opozycji wobec zwycięstwa chadecji, jednakże już w 1891 roku partie „konfesjonałowe” utraciły większość i uformowany został liberalny gabinet pod przywództwem Gijsberta van Tienhovena. Najważniejszym postulatem nowego rządu była liberalizacja prawa wyborczego, zaproponowana przez ministra spraw wewnętrznych Taka – dzięki temu prawo głosowania mieliby wszyscy mężczyźni umiejący czytać i pisać; propozycja upadła, minimalną liczbą głosów. Porażka doprowadziła do rezygnacji rządu i przedwczesnych wyborów. Po nowych wyborach partia podzieliła się na frakcję „pro-Takistów” i „anty-Takistów”; część ostatnich odeszła z Unii, tworząc lekko związany klub, który ostatecznie przerodził się w Ligę Wolnych Liberałów.
W wyborach roku 1894 przewagę uzyskali anty-Takiści, zaś LU została zepchnięta do opozycji, jednakże odzyskała władzę w kolejnych wyborach, formując rząd, którego premierem został Nicolaas Pierson. Nowy szef gabinetu wprowadził liczne reformy socjalne, między innymi ustawę o obowiązku nauki dzieci w wieku 6–12 lat, co miało zapobiec zatrudnianiu nieletnich.
W 1901 roku progresywna frakcja odłączyła się od LU, zakładając wraz ze Związkiem Radykalnym Wolnomyślicielską Ligę Liberałów, co przyczyniło się do przegranej Unii w następnych wyborach. W 1905 roku uformowany został gabinet składający się z dwóch partii liberalnych, którego szefem został Theodoor Herman de Meester. W latach 1909–1918 LU zyskiwała stałą, choć nie przeważającą liczbę miejsc w parlamencie. Katastrofalne skutki przyniosły dopiero wybory w roku 1918, kiedy utraciła ponad połowę miejsc, co skłoniło jej członków w 1921 roku do połączenia się z Ligą Wolnych Liberałów oraz kilkom mniejszymi partiami liberalnymi, tworząc Liberalną Partię Stanu.
Ideologia i Postulaty.
LU rozpoczęła działalność jako umiarkowanie progresywna partia liberalna, zaangażowana w walkę o wolność i prawa jednostki. Stopniowo stawała się bardziej konserwatywna, faworyzująca małe rządy, podatek progresywny, reformy socjalne, reprezentację proporcjonalną oraz powszechne prawo wyborcze.
Reprezentanci.
Przywódcy.
Marszałkowie niższej izby parlamentu:
Premierzy:
Elektorat.
Liberałowie mogli liczyć na poparcie ateistów, umiarkowanych protestantów z wyższej klasy, biznesmenów, urzędników, bogatych farmerów oraz przedstawicieli wolnych zawodów (doktorów, prawników, artystów). Partia miała spore poparcie w dużych miastach handlowych, jak Amsterdam, Rotterdam, czy centrach regionalnych – Arnhem, Zutphen oraz Leeuwarden.

</doc>
<doc id="2021256" url="https://pl.wikipedia.org/wiki?curid=2021256" title="Pedder (jezioro)">
Pedder (jezioro)

Pedder (ang. "Lake Pedder") – naturalne jezioro, przekształcone w sztuczny zbiornik położony w południowo-zachodniej części Tasmanii (Australia). Obecne jezioro powstało w 1972 roku w wyniku budowy tamy przez Hydro Electric Commission. Obecna powierzchnia jeziora wynosi 242 km².
Nazwa jeziora pochodzi od nazwiska Johna Peddera, pierwszego prezesa sądu Tasmanii. Nazwa została nadana w roku 1835 przez Johna Wedge’a.
Obecne jezioro stanowi zbiornik retencyjny, który jest zwarty przez trzy zapory wodne:
Tamy zostały zaprojektowane i zbudowane przez Hydro Electric Commission, jako część systemu wytwarzania energii elektrycznej na rzece Gordon.
Gatunki zwierząt, które wyginęły w wyniku przekształcenia zbiornika.
W wyniku przekształcenia naturalnego zbiornika wodnego, wyginął endemiczny gatunek dżdżownicy "Hypolimnus pedderensis" z rodziny "Megascolecidae".
Gatunek wyginął w 1971 roku, wówczas nastąpiło zalanie plaż naturalnego zbiornika. W roku 2003 gatunek został uznany przez IUCN za wymarły. Kolejnym endemicznym gatunkiem, który wyginął w wyniku utworzenia sztucznego zbiornika, jest płaziniec "Romankenkius pedderensis". Uważany za wymarły przez IUCN od roku 1996. Słodkowodna ryba "Galaxias pedderensis" z rodziny galaksowatych uważana jest za wymarły gatunek w środowisku naturalnym, ryba zamieszkiwała obszar jeziora Pedder oraz okoliczne rzeki. Obecnie ryba przetrwała jedynie w niewoli, jej populacja została przeniesiona do jeziora Oberon w zachodniej części pasma górskiego Arthur Range.

</doc>
<doc id="2021257" url="https://pl.wikipedia.org/wiki?curid=2021257" title="Wyciągając rękę po... dobry ynteres">
Wyciągając rękę po... dobry ynteres

Wyciągając rękę po... dobry ynteres – pierwszy album zespołu WC nagrany w czerwcu 1994 w studiu "Złota Skała" i wydany w tym samym roku przez wytwórnię Silverton.
Skład.
Realizacja:

</doc>
<doc id="2021259" url="https://pl.wikipedia.org/wiki?curid=2021259" title="Darius Kuolys">
Darius Kuolys

Darius Kuolys (ur. 17 czerwca 1962 w Wilnie) – litewski filolog, dziennikarz, publicysta, działacz społeczny i polityk, minister kultury i edukacji w latach 1990–1992.
Życiorys.
W latach 1980–1985 studiował filologię litewską na Uniwersytecie Wileńskim. W 1990 ukończył aspiranturę, a dwa lata później uzyskał stopień doktora nauk humanistycznych.
Od 1985 pracował w katedrze literatury litewskiej Uniwersytetu Wileńskiego. W latach 1988–1990 był publicystą drugoobiegowego czasopisma kulturalnego „Sietynas”. W 1990 objął stanowisko ministra kultury i edukacji w pierwszym rządzie niepodległej Litwy. Pełnił tę funkcję w trzech kolejnych gabinetach. Z urzędu ministra odszedł w 1992. Pozostał w resorcie jako zastępca ministra (do 1993).
W latach 1993–1998 był wicedyrektorem Litewskiego Instytutu Literatury i Folkloru. Następnie do 2002 doradzał prezydentowi Valdasowi Adamkusowi w kwestiach polityki społecznej. W 2003 powrócił do pracy w Litewskim Instytucie Literatury i Folkloru. W 2004 został dyrektorem Instytutu Społeczeństwa Obywatelskiego. Od 2004 do 2012 prowadził programy "Tarp Rytų ir Vakarų" w litewskim radiu oraz "Sankirtos" w telewizji BTV. Ponownie zajął się także działalnością akademicką.
W 2012 był wśród założycieli ugrupowania Lietuvos Sąrašas. W 2015 z jego ramienia uzyskał mandat radnego miejskiego w Wilnie.

</doc>
<doc id="2021261" url="https://pl.wikipedia.org/wiki?curid=2021261" title="Dieter Keller">
Dieter Keller

Dieter René Keller (ur. 19 lipca 1936) – szwajcarski szachista, mistrz międzynarodowy od 1961 roku.
Kariera szachowa.
Dwukrotnie reprezentował Szwajcarię na mistrzostwach świata juniorów do 20 lat, w latach 1953 (dz. V-VIII m.) oraz 1955 (VI m.). Należał już wówczas do czołówki szwajcarskich szachistów, w latach 1956 i 1958 startując w narodowej drużynie na szachowych olimpiadach (trzeci w karierze olimpijski start zaliczył w roku 1968). Wielokrotnie uczestniczył w finałach indywidualnych mistrzostw kraju, czterokrotnie zdobywając złote medale (1958, 1960, 1961, 1963). Był również wielokrotnym reprezentantem Szwajcarii na drużynowym turnieju o Puchar Clare Benedict (w latach 1958–1973), zdobywając medal złoty (1958), srebrny (1969) oraz brązowy (1960). W 1979 r. zdobył wspólnie z reprezentacją kraju srebrny medal w Pucharze Mitropa, natomiast w 1985 r. wystąpił na rozegranych w Lucernie drużynowych mistrzostwach świata, zdobywając brązowy medal za indywidualny wynik na IV szachownicy.
Odniósł kilka sukcesów w turniejach międzynarodowych, m.in.: IV m. w San Benedetto (1955), II m. w Zurychu (1960), dz. I-II m. w Enschede (1961) oraz dz. I-III m. w Zurychu (1975).
Najwyższy ranking w karierze osiągnął 1 stycznia 1986 r., z wynikiem 2420 punktów zajmował wówczas 5. miejsce wśród szwajcarskich szachistów.

</doc>
<doc id="2021262" url="https://pl.wikipedia.org/wiki?curid=2021262" title="Pema Lingpa">
Pema Lingpa

Pema Lingpa (tyb.: པདྨ་གླིང་པ་, Wylie: "padma gling pa"; 1450–1521) – czwarty z pięciu „królów tertonów” oraz wielki odnowiciel dzogczen przekazu Padmasambhawy. Pema Lingpa utworzył w pełni bhutańską odmianę tradycji ningma znaną dziś pod nazwą Peling (Wylie: "Pad gling").
Życiorys.
Pema Lingpa urodził się w 1450 r. w Dolinie Chökor w Bumthangu w Bhutanie w rodzinie duchownego ningma Niöton Döndrub Sangpo z klanu Niö (Wylie: smyos rabs). Wychowywał się z dala od monastycznych ośrodków edukacyjnych odwiedzając jedynie pobliskie klasztory Mani Gompa i Rimocze, choć posiadł podstawowe wykształcenie. Jednak zgodnie z tradycyjnymi bhutańskimi biografiami już od młodości miał mistyczne kontakty z buddyjskimi mistrzami, dakiniami i strażnikami, którzy napominali go do odnajdowania „buddyjskich skarbów” – term. Swoją pierwszą termę powiada się, że odkrył pod wpływem wizyjnego spotkania z „mnichem w obdartych szatach”, który wręczył mu zwój z przepowiednią termiczną (Wylie: kha byang). W przepowiedni tej było dokładnie opisane, gdzie i jak odkryje termę, co Pema Lingpa zrobił w obecności okolicznej ludności w urwisku rzeki Tang River. Dzierżąc płonącą świecę wszedł on do głębin rzeki i wyszedł z nich ze szkatułką tekstów i relikwii wraz z tą niegasnącą nadal świecą. Zdobyło to powszechne uznanie ludności. Kiedy kolejne termy Pema Lingpy stawały się coraz bardziej rozpowszechnione, również na obszarach Tybetu, powstawało coraz więcej obaw o ich autentyczność. Działo się to do czasu, aż ówcześnie najbardziej wpływowy lama Tybetu, VII Karmapa Czodrak Gjamco (1454–1506), sam przyjął inicjacje w cykl term Pema Lingpy. Stulecie po tym, bardzo znanym ze względu również na swój urząd, praktykującym te termy został sam Dalajlama Ngałang Losang Gjaco (Wylie. ngag-dbang blo-bzang rgya-mtsho; 1617–1682), zwany Wielkim. Ponadto w jednej z najbardziej znanych tybetańskich instytucji dzogczen, Mindrolling (Wylie: smin grol gling), początkowo praktykowano dzogczen według termy Pema Lingpy „Dzogczen – Suma Intencji Samantabhadry” (Wylie: rdzogs chen kun bzang dgongs ’dus), zanim kluczowymi stały się tam rodzime termy tertona Terdak Lingpa (Wylie: gter bdag gling pa; 1646 – 1714). Pema Lingpa nauczał szeroko w regionach Bhutanu i Tybetu przyczyniając się do rozkwitu buddyzmu tybetańskiego.
Tradycja Pema Lingpy.
Tradycja Pema Lingpy oraz tradycja Ngawang Namgyal są głównymi bhutańskimi odmianami buddyzmu tybetańskiego przyczyniając się w stanowieniu tożsamości kulturowej i państwowości tego kraju. Terton Pema Lingpa był odkrywcą ponad trzydziestu różnego rodzaju term, które zawierają wszystkie trzy kategorie term przekazu ningma – kategorię sadhan guru, kategorię dzogczen i kategorię sadhan Awalokiteśwary. Te trzy kategorie term odkryć mogą tylko tzw. „Królowie Tertonów”. Najważniejszymi termami są odpowiednio "Guru. Nieprzewyższony Ocean Klejnotów" (Wylie: "Bla ma nor bu rgya mtsho")", "Dzogczen – Suma Intencji Samantabhadry (Wylie: "Rdzogs chen kun bzang dgongs ’dus")" oraz "Wielki Współczujący. Lampa Oświetlająca Ciemności (Wylie: "Thugs rje chen po mun sel sgron me"). Owa terma z kategorii dzogczen, która zawiera kompletny przekaz Kandro Nintik, została odkryta przez niego dwukrotnie: w murze klasztoru Tharpaling (Wylie: "thar pa gling") założonego w Bhutanie przez Longczenpę (1308-1364), oraz w kamieniu stupy z miejsca Samje Cimpu (Wylie: "bsam yas 'chims phu"), obok tybetańskiego klasztoru Samje, najstarszego klasztoru tybetańskiego wybudowanego w latach 775–779 r. n.e. przez króla Trisong Decena (Wylie: "khri srong lde btsan"; 755-797). Przekazy Kandro Nintik (Wylie: "mkha gro snying thig") są możliwe do rozpoznania przez tertonów związanych z postacią księżniczki Pemasel (Wylie: "lha lcam padma gsal"), która była córką tybetańskiego króla Trisong Decena. Ostatnimi bezpośrednimi reinkarnacjami Pemasel byli kolejno Longczenpa (Wylie: "klong chen rab 'byams pa"; 1308-1364) i właśnie Pema Lingpa.
Zbiór term Pema Lingpy.
Zbiór term Pema Lingpy (Wylie: "Pad gling gter chos") składa się z następujących woluminów:
Historyczni dzierżawcy przekazu Pema Lingpy.
Zgodnie z wielowiekową bhutańską tradycją linia przekazu Pema Lingpy kontynuowana jest do czasów obecnych przez trzy linie przekazu reinkarnujących się tulku (Wylie. sprul sku) nauk dzogczen, mianowicie Sungtrul Rinpocze, Tukse Rinpocze i Gangteng Tulku Rinpocze. Poniżej znajduje się pełna ich lista w języku angielskim i tybetańskim.

</doc>
<doc id="2021265" url="https://pl.wikipedia.org/wiki?curid=2021265" title="Ouranoupolis">
Ouranoupolis



</doc>
<doc id="2021266" url="https://pl.wikipedia.org/wiki?curid=2021266" title="Ouranoupoli">
Ouranoupoli



</doc>
<doc id="2021267" url="https://pl.wikipedia.org/wiki?curid=2021267" title="Sędzisław (stacja kolejowa)">
Sędzisław (stacja kolejowa)

Sędzisław – stacja kolejowa w Sędzisławiu, w województwie dolnośląskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 150–199 pasażerów na dobę.

</doc>
<doc id="2021268" url="https://pl.wikipedia.org/wiki?curid=2021268" title="Brzuchański">
Brzuchański

Brzuchański – polski herb szlachecki, odmiana herbu Pobóg.
Opis herbu.
W polu błękitnym podkowa z półstrzałkiem zamiast krzyża na barku. Nad hełmem w klejnocie trzy pióra strusie. Labry błękitne, podbite srebrem.
Herb występujący w dwóch wariantach: według Bonieckiego na pieczęci Brzuchańskich półstrzały z grotem, według Chrząńskiego i Gajla na herbie półstrzały z lotką.
Herbowni.
Brzuchański.

</doc>
<doc id="2021269" url="https://pl.wikipedia.org/wiki?curid=2021269" title="Uranupolis">
Uranupolis



</doc>
<doc id="2021271" url="https://pl.wikipedia.org/wiki?curid=2021271" title="Archiwum (album)">
Archiwum (album)

Archiwum – drugi album zespołu WC zawierający archiwalne nagrania dokonane w Miejskim Ośrodku Kultury w Miastku w 1984. Album pierwotnie wydany na kasecie przez wytwórnię Gold Rock. W 2005 wytwórnia Jimmy Jazz Records dokonała reedycji materiału na CD uzupełniając go bonusami w postaci utworów pochodzących z koncertów.
Lista utworów.
CD (Jimmy Jazz Records 2005):
Skład.
Realizacja:

</doc>
<doc id="2021274" url="https://pl.wikipedia.org/wiki?curid=2021274" title="Eugène-Emmanuel Amaury-Duval">
Eugène-Emmanuel Amaury-Duval

Eugène-Emmanuel Amaury-Duval znany pod pseudonimem Amaury-Duval (ur. 16 kwietnia 1808 w Montrouge, zm. 25 grudnia 1885) – malarz francuski.
Syn dyplomaty i historyka Amaury’ego Duvala i bratanek dramaturga Alexandre’a Pineu Duvala.
Był jednym z pierwszych uczniów Ingres’a. W 1829 wziął udział w wyprawie naukowców i artystów do Grecji, którą sponsorował Karol X Burbon (tzw. ekspedycja Moera). W latach 1834–1836 odbył długą podróż do Włoch, odwiedził Florencję i Rzym i Neapol, gdzie zafascynował się sztuką włoskiego renesansu. Po powrocie do Francji zajmował się dekorowaniem świątyń m.in. kaplic św. Filomeny w kościele Saint-Merry (1840-1844) i NMP w kościele Saint-Germain l’Auxerrois w Paryżu (1844-1846) oraz kościoła parafialnego w Saint-Germain-en-Laye (1849/56).
Artysta malował początkowo portrety, które wystawiał z powodzeniem od 1833 w paryskim Salonie, później zajmował się malarstwem historycznym i dekoracyjnym. Największy wpływ na jego twórczość miał Ingres, w późniejszym okresie malarz tworzył również obrazy zbliżone do dzieł prerafaelitów i niemieckiego malarza Johanna Overbecka.
Amaury-Duval opublikował "Souvenirs" ("Wspomnienia") oraz "L’Atelier d’Ingres" ("Pracownia Ingres’a"), w których przekazał liczne opinie i poglądy swojego nauczyciela.

</doc>
<doc id="2021279" url="https://pl.wikipedia.org/wiki?curid=2021279" title="Iwan Bloch">
Iwan Bloch

Iwan Bloch (ur. 8 kwietnia 1872 w Delmenhorst, zm. 21 listopada 1922 w Berlinie) – niemiecki lekarz dermatolog i seksuolog. W 1907 roku wprowadził do medycyny pojęcie seksuologii (). Odkrył rękopis dzieła "120 dni Sodomy" markiza de Sade'a i doprowadził do jego opublikowania. Razem z Magnusem Hirschfeldem i Albertem Eulenburgiem był założycielem Towarzystwa Seksuologii i Eugeniki ("Ärztliche Gesellschaft für Sexualwissenschaft und Eugenik").
Wiele swoich prac opublikował pod pseudonimami (Eugen Dühren, Albert Hagen, Veriphantor, Gerhard von Welsenburg).
W 1896 ożenił się z Rosą Heinemann.

</doc>
<doc id="2021280" url="https://pl.wikipedia.org/wiki?curid=2021280" title="Acoela">
Acoela



</doc>
<doc id="2021285" url="https://pl.wikipedia.org/wiki?curid=2021285" title="Światowy ranking snookerowy 1990/1991">
Światowy ranking snookerowy 1990/1991

Światowy ranking snookerowy 1990/1991 – lista zawiera 32 zawodników najwyżej sklasyfikowanych w sezonie 1990/1991. Pierwsza szesnastka rankingu ma zapewniony udział w 1. rundzie wszystkich turniejów rankingowych. W każdym z turniejów rankingowych z numerem pierwszym będzie rozstawiany obrońca danego tytułu, z numerem drugim Mistrz świata 1990, Szkot Stephen Hendry, zaś kolejni zawodnicy według kolejności zajmowanej na poniższej liście.

</doc>
<doc id="2021290" url="https://pl.wikipedia.org/wiki?curid=2021290" title="Okrzeszyn (stacja kolejowa)">
Okrzeszyn (stacja kolejowa)

Okrzeszyn – nieczynna stacja kolejowa w Okrzeszynie, w województwie dolnośląskim, w Polsce.

</doc>
<doc id="2021291" url="https://pl.wikipedia.org/wiki?curid=2021291" title="Mauretania na Letnich Igrzyskach Olimpijskich 2008">
Mauretania na Letnich Igrzyskach Olimpijskich 2008

Mauretanię na Letnich Igrzyskach Olimpijskich 2008 reprezentowało 2 zawodników. Oboje startowali w lekkoatletyce.
Był to siódmy start reprezentacji Mauretanii na letnich igrzyskach olimpijskich.
Wyniki reprezentantów Mauretanii.
Lekkoatletyka.
Mężczyźni
Kobiety

</doc>
<doc id="2021295" url="https://pl.wikipedia.org/wiki?curid=2021295" title="Archidiecezja Wellington">
Archidiecezja Wellington

Archidiecezja Wellington – jedyna archidiecezja Kościoła rzymskokatolickiego w Nowej Zelandii. Została erygowana 20 czerwca 1848 roku jako diecezja Wellington. Do rangi archidiecezji została wyniesiona w 1887 roku. Ordynariusz archidiecezji jest zarazem metropolitą o zasięgu jurysdykcji obejmującym całą Nową Zelandię.

</doc>
<doc id="2021296" url="https://pl.wikipedia.org/wiki?curid=2021296" title="LFF I lyga">
LFF I lyga

LFF I lyga - liga będąca drugim poziomem rozgrywek piłkarskich na Litwie. Organizowana jest od 1991 roku przez Litewski Związek Piłki Nożnej. Rozgrywana jest systemem wiosna - jesień. Najlepsze drużyny awansują do A lyga.

</doc>
<doc id="2021298" url="https://pl.wikipedia.org/wiki?curid=2021298" title="1 Lyga">
1 Lyga



</doc>
<doc id="2021299" url="https://pl.wikipedia.org/wiki?curid=2021299" title="Jurassic Punk">
Jurassic Punk

Jurassic Punk – trzeci album zespołu WC nagrany w okresie wrzesień–październik 2007 w Studio "Q" (Żeleźnica) i wydany w 2008 przez wytwórnię Jimmy Jazz Records.
Skład.
Realizacja:

</doc>
<doc id="2021300" url="https://pl.wikipedia.org/wiki?curid=2021300" title="Teatr Nasz (Włocławek)">
Teatr Nasz (Włocławek)

Stowarzyszenie edukacyjno-teatralne „Teatr Nasz” – amatorska grupa teatralna działająca i mająca swoją siedzibę we Włocławku. Organizator i pomysłodawca Międzynarodowego Festiwalu Teatrów Ulicznych „Brukarnia”. 
Historia.
Teatr Nasz powstał w roku 1997, w roku 1999 został zarejestrowany, a w 2005 uzyskał statut organizacji pożytku publicznego. Jest zarówno grupą artystyczną jak i organizacją uczącą sztuki gry teatralnej. Co roku przyjmowane są nowe osoby, głównie uczniowie klas gimnazjalnych i średnich. Organizacji przyświeca idea „Teatr dla życia” co oznacza, że teatr organizuje też spektakle z osobami niepełnosprawnymi czy osadzonymi w zakładach karnych. Aktorzy grupy biorą udział w różnych akcjach charytatywnych prowadzonych we Włocławku i poza nim. Za swoje działania na rzecz osób niepełnosprawnych Teatr Nasz otrzymał w 2008 roku nagrodę Prezydenta Miasta Włocławek. 
Obecnie siedzibą stowarzyszenia jest Centrum Kultury Browar B.
Repertuar.
Grupa wystawia takie sztuki jak: "Faust", "Martwy Sen", "Tango", "Gustaw Show", "Magia Dworca" (musical) czy "Casting" (kabaret).

</doc>
<doc id="2021302" url="https://pl.wikipedia.org/wiki?curid=2021302" title="Małgorzata Łupina">
Małgorzata Łupina

Małgorzata Łupina (ur. 17 października 1969 w Łodzi) – polska reżyser i operator.
Życiorys.
W 1995 ukończyła studia na wydziale operatorskim PWSFTViT w Łodzi. Od 2000 pracowała w grupie TVN. Realizowała serię programów przygodowo-podróżniczych "Misja Martyna" dla TVN oraz wiele filmów dokumentalnych dla stacji TVN Style, którą kierowała w latach 2011–2013. Od połowy 2018 do grudnia 2020 obejmowała stanowisko Dyrektor Działu Kanałów Tematycznych Lifestylowych w TVN Discovery Polska. We wrześniu 2021 została dyrektorką programową Kino Polska TV S.A.
Nagrody.
Źródło.

</doc>
<doc id="2021304" url="https://pl.wikipedia.org/wiki?curid=2021304" title="I. liga słowacka w piłce nożnej">
I. liga słowacka w piłce nożnej



</doc>
<doc id="2021307" url="https://pl.wikipedia.org/wiki?curid=2021307" title="Diecezja Dunedin">
Diecezja Dunedin

Diecezja Dunedin - diecezja Kościoła rzymskokatolickiego w południowej części Nowej Zelandii. Została erygowana 28 listopada 1869 roku na terytorium należącym wcześniej do archidiecezji Wellington. 

</doc>
<doc id="2021308" url="https://pl.wikipedia.org/wiki?curid=2021308" title="Eugen Dühren">
Eugen Dühren



</doc>
<doc id="2021309" url="https://pl.wikipedia.org/wiki?curid=2021309" title="Albert Hagen">
Albert Hagen



</doc>
<doc id="2021310" url="https://pl.wikipedia.org/wiki?curid=2021310" title="Veriphantor">
Veriphantor



</doc>
<doc id="2021311" url="https://pl.wikipedia.org/wiki?curid=2021311" title="Gerhard von Welsenburg">
Gerhard von Welsenburg



</doc>
<doc id="2021313" url="https://pl.wikipedia.org/wiki?curid=2021313" title="Aksonometria wojskowa">
Aksonometria wojskowa

Aksonometria wojskowa – aksonometria w której skrócenia występują tylko na osi z, a osie x i y pozostają do siebie prostopadłe. Gdy kąt pomiędzy osią z a osią y wynosi ¾ π nie występuje skrócenie na osi z (x:y:z = 1:1:1). Dla innych kątów skrócenia na osi z mogą być różne, ale najczęściej używa się stosunków skróceń (x:y:z) - 1:1:1, 1:1:¾, 1:1:½, 1:1:¼.
Aksonometria wojskowa jest odpowiednia dla rysunków technicznych architektury miejskiej oraz w projektowaniu mieszkań i przedmieści. Konstrukcja rysunków złożonych obiektów ze skomplikowanym tłem i struktur trudnych do zmierzenia jest względnie prosta.

</doc>
<doc id="2021314" url="https://pl.wikipedia.org/wiki?curid=2021314" title="Lubawka (przystanek kolejowy)">
Lubawka (przystanek kolejowy)

Lubawka – stacja kolejowa w Lubawce, w województwie dolnośląskim, w Polsce. Stacja graniczna prowadząca dalej przez byłe przejście graniczne Lubawka - Kralovec do czeskiego Trutnova.
W roku 2017 stacja obsługiwała do 99 pasażerów na dobę.
Połączenia.
Wg stanu na grudzień 2018 roku połączenia (7 par dziennie) obsługuje GW Train Regio na zlecenie spółki Koleje Dolnośląskie. W pociągach obowiązuje taryfa KD.

</doc>
<doc id="2021320" url="https://pl.wikipedia.org/wiki?curid=2021320" title="Wehlau">
Wehlau



</doc>
<doc id="2021321" url="https://pl.wikipedia.org/wiki?curid=2021321" title="Diecezja Auckland">
Diecezja Auckland

Diecezja Auckland − diecezja Kościoła rzymskokatolickiego w północnej części Nowej Zelandii. Została erygowana w 1848, jako jedna z dwóch pierwszych diecezji katolickich w tym kraju (drugą była diecezja Wellington). W 1980 uzyskała swoje dzisiejsze granice. 

</doc>
<doc id="2021323" url="https://pl.wikipedia.org/wiki?curid=2021323" title="Charlton Bastian">
Charlton Bastian



</doc>
<doc id="2021324" url="https://pl.wikipedia.org/wiki?curid=2021324" title="Boateng">
Boateng

Osoby o nazwisku "Boateng":

</doc>
<doc id="2021325" url="https://pl.wikipedia.org/wiki?curid=2021325" title="Cmentarz wojenny nr 119 – Staszkówka">
Cmentarz wojenny nr 119 – Staszkówka

Cmentarz wojenny nr 119 – Staszkówka – austriacki cmentarz wojenny zaprojektowany przez Jana Szczepkowskiego. Znajduje się w centrum wsi Staszkówka, położonej w powiecie gorlickim, w gminie Moszczenica. Jest jednym z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Należy do Okręgu IV – Łużna. Cmentarz znajduje się w centrum wsi przy drodze do Łużnej. 
Na cmentarzu pochowanych jest łącznie 509 żołnierzy rosyjskich poległych w I wojnie światowej w 29 grobach zbiorowych (nagrobki w formie potrójnych żeliwnych krzyży lotaryńskich osadzonych na betonowym cokole) oraz 17 pojedynczych (nagrobki w formie pojedynczych żeliwnych krzyży lotaryńskich osadzonych na betonowym cokole) poległych 2 maja 1915 roku. Polegli żołnierze służyli m.in. w 123 Kozłowskim Pułku Piechoty i 124 Woroneskim Pułku Piechoty.
Obiekt jest po gruntownym remoncie, zachowany w bardzo dobrym stanie. Ma kształt prostokąta o łącznej powierzchni 780 m². Otoczony jest z trzech stron jednolitym kamiennym murem o wysokości około metra. Od strony drogi ogrodzenie wykonane jest z kamiennych słupów oraz drewnianych przęseł. Bramka wejściowa jest wykonana z dwóch masywnych kamiennych słupów.

</doc>
<doc id="2021328" url="https://pl.wikipedia.org/wiki?curid=2021328" title="Visceral Games">
Visceral Games

Visceral Games (dawniej "EA Redwood Shores") – producent gier komputerowych, znany przede wszystkim z serii "Dead Space". Studio było własnością Electronic Arts. Zostało zamknięte w październiku 2017 roku.

</doc>
<doc id="2021329" url="https://pl.wikipedia.org/wiki?curid=2021329" title="Port lotniczy Buôn Ma Thuột">
Port lotniczy Buôn Ma Thuột

Port lotniczy Buôn Ma Thuột (Sân bay Buôn Ma Thuột) – krajowy port lotniczy położony w Buôn Ma Thuột w Wietnamie. 

</doc>
<doc id="2021330" url="https://pl.wikipedia.org/wiki?curid=2021330" title="Diecezja Christchurch">
Diecezja Christchurch

Diecezja Christchurch – diecezja Kościoła rzymskokatolickiego na Wyspie Południowej w Nowej Zelandii. Została erygowana 5 maja 1887 na terytorium należącym wcześniej do diecezji Wellington.

</doc>
<doc id="2021331" url="https://pl.wikipedia.org/wiki?curid=2021331" title="Divina (meteoryt)">
Divina (meteoryt)

Divina – meteoryt kamienny należący do chondrytów oliwinowo-bronzytowych. Spadł 24 lipca 1837 w okolicach miejscowości Divina na Słowacji.
Historia upadku.
24 lipca 1837 roku około godziny 11.30 czasu miejscowego w całkowicie pochmurny dzień nastąpił upadek pojedynczego kamiennego meteorytu. Meteoryt o masie 10,75 kg wbił się w podłoże na głębokość 70 cm. Jeszcze po trzydziestu minutach był ciepły. Upadek nastąpił na południowym stoku pasma Javorniki, w okolicach miasta Divina, w pobliżu powiatowego miasta Żylina. Największy fragment o masie 9,91 kg znajduje się obecnie w Muzeum Narodowym w Budapeszcie. Pierwsze opisy zjawiska upadku i budowy meteorytu powstały w 1840 i 1854 roku.

</doc>
<doc id="2021332" url="https://pl.wikipedia.org/wiki?curid=2021332" title="Francisco de Vitoria">
Francisco de Vitoria

Francisco de Vitoria OP (ur. 1483/1486, zm. 12 sierpnia 1546 w Salamance) – hiszpański filozof renesansowy, teolog i prawnik, teoretyk prawa międzynarodowego oraz idei wojny sprawiedliwej.
Jest nazywany ojcem hiszpańskiej scholastyki. Należał do zakonu dominikanów i studiował oraz nauczał na Sorbonie, gdzie pomógł wydać jedną z edycji "Summa theologiae" św. Tomasza z Akwinu i Summae św. Antonina z Florencji.

</doc>
<doc id="2021334" url="https://pl.wikipedia.org/wiki?curid=2021334" title="Obywatelska Partia Konserwatywna">
Obywatelska Partia Konserwatywna

Obywatelska Partia Konserwatywna (słow. "Občianska konzervatívna strana", OKS) – słowacka konserwatywna partia polityczna założona w 2001. OKS należy do Partii Europejskich Konserwatystów i Reformatorów.
Historia.
OKS została założona przez dawnych członków Partii Demokratycznej, wśród których znaleźli się m.in. Peter Tatár, František Šebej, Peter Osuský i Juraj Lang, związani z jej konserwatywnym skrzydłem. Ugrupowanie zostało zarejestrowane przez MSW 7 grudnia 2001.
OKS opowiedziała się za członkostwem Słowacji w NATO i Unii Europejskiej, jednak zarazem przeciwko biurokratyzacji tej ostatniej. Wystąpiła z programem wolnorynkowym, domagając się ograniczenia roli państwa w gospodarce oraz kontynuacji prywatyzacji. Opowiedziała się za reformą administracji publicznej, służby zdrowia i szkolnictwa. W dziedzinie społecznej domagała się poszanowania dla praw jednostki oraz dla tradycyjnych wartości.
W 2001 na przewodniczącego ugrupowania został wybrany Peter Tatár, zaś jego zastępcami zostali František Šebej, Peter Osuský, Juraj Lang i René Bílik. Od 2007 funkcję przewodniczącego pełnił Peter Zajac. W 2012 zastąpił go Ondrej Dostál.
Partia bez powodzenia ubiegała się o mandaty w wyborach parlamentarnych 2002 i 2006, uzyskując odpowiednio 0,32% i 0,27% głosów. W wyborach do Parlamentu Europejskiego w 2004 zebrała 1,00% głosów, zaś w 2009 – 2,10% (w koalicji z KDS). W wyborach w 2010 przedstawiciele OKS kandydowali z listy ugrupowania Most-Híd, uzyskując 4 mandaty w Radzie Narodowej. Jesienią 2011 OKS zerwała współpracę z Most-Híd. František Šebej opuścił wówczas OKS. W 2012 partia utraciła reprezentację parlamentarną – Peter Osuský przeszedł do Wolności i Solidarności, OKS nawiązała współpracę wyborczą ze Zwyczajnymi Ludźmi, ostatecznie jej liderzy zrezygnowali ze startu wyborach z ramienia tego ugrupowania. W 2016 i 2020 Ondrej Dostál był wybierany na posła z ramienia Wolności i Solidarności.

</doc>
<doc id="2021337" url="https://pl.wikipedia.org/wiki?curid=2021337" title="Port lotniczy Hajma">
Port lotniczy Hajma

Port lotniczy Hajma – port lotniczy położony w miejscowości Hajma w Omanie.

</doc>
<doc id="2021338" url="https://pl.wikipedia.org/wiki?curid=2021338" title="Královec (stacja kolejowa)">
Královec (stacja kolejowa)

Královec – stacja kolejowa w miejscowości Královec, w kraju kralovohradeckim, w Czechach. Stacja graniczna prowadząca przez byłe przejście graniczne Královec - Lubawka z czeskiego Trutnova do Jeleniej Góry przez Kamienną Górę.
Połączenia.
W okresie letnim od maja do sierpnia w weekendy uruchamiane są trzy pociągi Kolei Dolnośląskich kursujące pomiędzy Jelenią Górą/Wrocławiem a czeskim Trutnovem; jedno połączenie dodatkowo wydłużono do Svoboda nad Úpou. Od stacji, mimo iż cały czas kursuje SA134 Kolei Dolnośląskich, bilety są nabywane już u czeskiego konduktora GW Train Regio. W pociągu relacji Trutnov hl. n. - Jelenia Góra bilet nabyty do punktu "Královec Gr." ważny jest do polskiej stacji Lubawka. Sama stacja Královec od dawna nie posiada stałej obsady, a przejazdy kolejowo-drogowe i rozjazdy są obsługiwane przez drużynę pociągową.

</doc>
<doc id="2021339" url="https://pl.wikipedia.org/wiki?curid=2021339" title="Bałtyzm">
Bałtyzm

Bałtyzm – zapożyczenie leksykalne lub gramatyczne z języków bałtyckich. 
Jednym z najpopularniejszych bałtyzmów w języku polskim jest nazwa grupy etnicznej – Kurpie. Jest to zapożyczenie z języka pruskiego i oznacza „buty”.

</doc>
